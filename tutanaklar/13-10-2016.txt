



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 7’nci
Birleşim 
13 Ekim 2016 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR 
III.- GÜNDEM DIŞI KONUŞMALAR
A)
Milletvekillerinin Gündem Dışı Konuşmaları
1.- Muş Milletvekili Burcu Çelik Özkan’ın,
cezaevlerindeki sorunlara ilişkin gündem dışı konuşması
2.- Ankara Milletvekili Nevzat Ceylan’ın,
13 Ekim Ankara’nın başkent oluşunun 93’üncü yıl dönümüne ilişkin gündem dışı konuşması
3.- İstanbul Milletvekili Gülay
Yedekci’nin, kentleşme politikaları ve mekânın sosyolojik etkilerine ilişkin
gündem dışı konuşması

IV.-
AÇIKLAMALAR
1.- Gaziantep Milletvekili Mehmet
Gökdağ’ın, Gaziantep’teki okulların sorunlarına ilişkin açıklaması
2.- Denizli Milletvekili Cahit Özkan’ın,
millî ve yerli anayasa arayışına destek veren tüm siyasi partilere ve sivil
toplum kuruluşlarına teşekkür ettiğine ve bu konuda CHP ile HDP’yi siyasi
linçten derhâl vazgeçerek milletin sesini işitmeye davet ettiğine ilişkin
açıklaması


3.- Niğde Milletvekili Ömer Fethi Gürer’in,
Niğde’deki elma ve patates üreticilerinin sorunlarına ilişkin açıklaması
4.- Bolu Milletvekili Tanju Özcan’ın, Bolu
İl Millî Eğitim Müdürüyle ilgili iddiaların neden üzerine gidilmediğini
öğrenmek istediğine ilişkin açıklaması
5.- Mersin Milletvekili Hüseyin Çamak’ın,
iktidarın olağanüstü hâli meşrulaştırmak için örnek gösterdiği Fransa’da
OHAL’in kapsamının dar olduğuna ilişkin açıklaması
6.- Mersin Milletvekili Baki Şimşek’in, 15
Temmuz darbe girişimi sonrasında Mecliste yapılan restorasyona ve bu projelerin
milletvekilleriyle tartışılması gerektiğine ilişkin açıklaması
7.- Konya Milletvekili Mustafa Hüsnü
Bozkurt’un, Konya’daki çiftçilerin sorunlarına ilişkin açıklaması
8.- Artvin Milletvekili Uğur
Bayraktutan’ın, Artvin’de 29 Aralıkta iş bırakma eylemine katıldıkları ve
EĞİTİM SEN’e üye oldukları için açığa alınan öğretmenlerin durumuna ve konuyla
ilgili Millî Eğitim Bakanına ulaşamadığına ilişkin açıklaması 
9.- İstanbul Milletvekili Selina Doğan’ın,
Resmî Gazete’de 5/10/2016 tarihinde OHAL kapsamında yayımlanan yönetmelikle azınlık
gazetelerinin resmî ilan alabilmelerinin önünün tamamen kesildiğine ve
iktidarı, basın üzerindeki baskılara son vermeye davet ettiğine ilişkin
açıklaması
10.- İstanbul Milletvekili Gamze Akkuş
İlgezdi’nin, bazı ceza ve tutukevlerinde kötü muamele ve işkence yapıldığı
iddialarına ilişkin açıklaması
11.- Adana Milletvekili İbrahim Özdiş’in,
Çalışma ve Sosyal Güvenlik Bakanı Mehmet Müezzinoğlu’ndan 4/B’li memurlara ne
zaman kadro verileceğini; Ulaştırma, Denizcilik ve Haberleşme Bakanı Ahmet
Arslan’dan, adil kullanım kotasıyla ilgili gerçek tüketici taleplerini neden
dinlemediğini öğrenmek istediğine ilişkin açıklaması
12.- Tekirdağ Milletvekili Emre
Köprülü’nün, Tekirdağ’ın Kapaklı ilçesindeki bir diyaliz merkezinde hastalara
hepatit C virüsü bulaşmasıyla ilgili neden bir işlem yapılmadığına ve Kapalı
ilçesinde bir devlet hastanesi bulunmadığına ilişkin açıklaması
13.- İzmir Milletvekili Musa Çam’ın,
narenciye üreticilerinin sorunlarına ilişkin açıklaması
14.- Sivas Milletvekili Ali Akyıldız’ın,
Millî Eğitim Bakanından, Sivas’ın Suşehri ilçesinin Gökçekent köyündeki okulun
tekrar açılmasını talep ettiğine ilişkin açıklaması
15.- Uşak Milletvekili Özkan Yalım’ın, Uşak
Şeker Fabrikasının özelleştirme statüsünden çıkarılmasını istediğine ve pancar
üreticilerinin sorunlarına ilişkin açıklaması
16.- Adıyaman Milletvekili Behçet
Yıldırım’ın, Şırnak’ta sokağa çıkma yasağı nedeniyle yaşanan sıkıntıların
ivedilikle çözülmesi gerektiğine ilişkin açıklaması
17.- Ankara Milletvekili Levent Gök’ün, 13
Ekim Ankara’nın başkent oluşunun 93’üncü yıl dönümüne ilişkin açıklaması
18.- Manisa Milletvekili Erkan Akçay’ın, 13
Ekim Ankara’nın başkent oluşunun 93’üncü yıl dönümüne, devlet nişanlarından Atatürk
siluetinin ve “Türkiye Cumhuriyeti” ibaresinin kaldırılmasıyla ilgili
düzenlemenin Danıştay 10. Dairesinin kararına göre iptal edildiğine ve Cahit
Sıtkı Tarancı’nın vefatının 60’ıncı yıl dönümüne ilişkin açıklaması
19.- Diyarbakır Milletvekili İdris
Baluken’in, 15 Temmuz darbe kalkışması gerekçe yapılarak demokratik siyasete ve
Halkların Demokratik Partisine yönelik saldırıların devam ettiğine, 14/10/2014
tarihinde uğradığı silahlı saldırı sonucu hayatını kaybeden Azadiya Welat
çalışanı Kadir Bağdu’yu rahmetle andığına, Antalya Gündoğmuş AKP İlçe Başkanı
Mehmet Özeren’in Halkların Demokratik Partisine yaptığı hakaretlerle ilgili
savcılığın takipsizlik kararı verdiğine ve ekonomik krizin ülkeyi felakete
götürmesine seyirci kalmayacaklarına ilişkin açıklaması
20.- Aksaray Milletvekili İlknur İnceöz’ün,
13 Ekim Ankara’nın başkent oluşunun 93’üncü yıl dönümüne ve 15 Temmuz darbe girişimi
soruşturmalarının kesintiye uğratılmaması gerektiğine ilişkin açıklaması
21.- Diyarbakır Milletvekili İdris Baluken’in, Esat ile AKP Hükûmeti
arasında resmî Dışişleri heyetlerinin devreye gireceği ve temasların başlamak
üzere olduğu haberlerine ilişkin açıklaması
22.- Avrupa Birliği Bakanı Ömer Çelik’in,
Diyarbakır Milletvekili İdris Baluken’in yaptığı açıklamasındaki bazı
ifadelerine ilişkin açıklaması
23.- Avrupa Birliği Bakanı
Ömer Çelik’in, Diyarbakır Milletvekili İdris Baluken’in sataşma nedeniyle
yaptığı konuşmasındaki bazı ifadelerine ilişkin açıklaması
24.- Diyarbakır Milletvekili İdris Baluken’in, Ağrı’nın Doğubayazıt ve
Diyarbakır’ın Hani ilçelerindeki bazı okullarda öğrencilerin yedikleri yemekten
zehirlendiğine ve Muş Varto İlçe Millî Eğitim Müdürünün bazı ırkçı tabirlerde
bulunmasının kabul edilemez olduğuna ilişkin açıklaması

V.- SATAŞMALARA İLİŞKİN KONUŞMALAR
1.- Ankara Milletvekili Levent Gök’ün, Denizli Milletvekili Cahit
Özkan’ın yaptığı açıklaması sırasında Cumhuriyet Halk Partisine sataşması
nedeniyle konuşması
2.- Manisa Milletvekili Erkan Akçay’ın,
Denizli Milletvekili Cahit Özkan’ın yaptığı açıklaması sırasında Milliyetçi
Hareket Partisine sataşması nedeniyle konuşması
3.- Diyarbakır Milletvekili İdris
Baluken’in, Denizli Milletvekili Cahit Özkan’ın yaptığı açıklaması sırasında
Halkların Demokratik Partisine sataşması nedeniyle konuşması
4.- Diyarbakır Milletvekili
İdris Baluken’in, Avrupa Birliği Bakanı Ömer Çelik’in yaptığı açıklaması
sırasında şahsına sataşması nedeniyle konuşması 

VI.- OTURUM BAŞKANLARININ
KONUŞMALARI
1.- Oturum Başkanı TBMM Başkan Vekili Ahmet
Aydın’ın, Başkanlık Divanı olarak, 13 Ekim Ankara’nın başkent oluşunun 93’üncü
yıl dönümünü kutladıklarına ve Cahit Sıtkı Tarancı’yı rahmetle andıklarına
ilişkin konuşması 

VII.-
BAŞKANLIĞIN GENEL KURULA SUNUŞLARI 
A)
Tezkereler
1.- Türkiye Büyük Millet Meclisi
Başkanlığının, darbe teşebbüsü ve sonraki gelişmeler hakkında bilgilendirme
faaliyetlerinde bulunmak üzere, Dışişleri Komisyonu üyelerinden oluşturulan
heyetlerin, Fransa, Belçika, İngiltere ve Kanada’ya ziyaretler
gerçekleştirmelerinin Türkiye Büyük Millet Meclisi Başkanlık Divanının 6/4/2016
tarih ve 9 sayılı Kararı’yla uygun bulunduğuna ilişkin tezkeresi (3/844)
2.- Türkiye Büyük Millet Meclisi Başkanlığının,
Türkiye Büyük Millet Meclisinden Avrupa Birliği Konseyi Slovakya Dönem Başkanlığında
16-18 Ekim 2016 tarihlerinde Slovakya’nın başkenti Bratislava’da “Avrupa
Birliği İçinde İstikrar, Ekonomik Koordinasyon ve Yönetişim” konulu
Parlamentolar Arası Konferansa katılması Genel Kurulun 4/10/2016 tarihli ve
2’nci Birleşiminde kabul edilen heyetteki isimlere ilişkin tezkeresi (3/845)

B) Önergeler 
1.- Başkanlığın, Adana Milletvekili Elif
Doğan Türkmen’in esas komisyon olarak İçişleri Komisyonuna havale edilen
(2/1398) esas numaralı 2429 Sayılı Ulusal Bayram ve Genel Tatiller Kanununda Değişiklik
Yapılmasına Dair Kanun Teklifi’ni geri aldığına ilişkin önerge yazısı (4/58)

C) Meclis Araştırması Önergeleri
1.- Adana Milletvekili Meral Danış Beştaş
ve 22 milletvekilinin, 10/10/2015 tarihinde Ankara Tren Garı’nda meydana gelen
bombalı saldırının araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/324)
2.- İstanbul Milletvekili Mustafa Sezgin
Tanrıkulu ve 23 milletvekilinin, ASELSAN çalışanlarının şüpheli ölümlerinin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/325)
3.- Adana Milletvekili Meral Danış Beştaş
ve 22 milletvekilinin, sokak hayvanlarının maruz kaldığı sorunların
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/326)

VIII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER 
A)
Kanun Tasarı ve Teklifleri 
1.- 667 Sayılı Olağanüstü Hal Kapsamında Alınan
Tedbirlere İlişkin Kanun Hükmünde Kararname (1/746) ile İç Tüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 412)
2.- Avrupa Konseyi Bakanlar Komitesinin Kültür Yollarına İlişkin
Genişletilmiş Kısmi Anlaşmayı Tesis Eden Kararına Katılmamızın Uygun
Bulunduğuna Dair Kanun Tasarısı (1/373) ve Dışişleri Komisyonu Raporu (S.
Sayısı: 88)

IX.-
YAZILI SORULAR VE CEVAPLARI
1.- Hatay Milletvekili Serkan Topal'ın, Hükümetin Suriye
politikasına ilişkin Başbakandan sorusu ve
Dışişleri Bakanı MevlütÇavuşoğlu’nun cevabı (7/7684)

13 Ekim 2016 Perşembe
BİRİNCİ OTURUM
Açılma Saati: 14.04
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Elif Doğan TÜRKMEN (Adana)
----0----
BAŞKAN
– Türkiye Büyük Millet Meclisinin 7’nci Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, cezaevi sorunlarıyla ilgili, Muş Milletvekili Burcu Çelik Özkan’a
aittir.
Sayın
Çelik Özkan, buyurun. (HDP sıralarından alkışlar) 
III.- GÜNDEM DIŞI KONUŞMALAR
A)
Milletvekillerinin Gündem Dışı Konuşmaları
1.- Muş Milletvekili Burcu Çelik Özkan’ın,
cezaevlerindeki sorunlara ilişkin gündem dışı konuşması
BURCU
ÇELİK ÖZKAN (Muş) – Sayın Başkan, değerli milletvekilleri; İnsan Hakları
Komisyonu toplantısından geliyoruz. Aslında, bugün konuşacağımız gündemi orada
epey bir ayrıntılı ele aldık. OHAL öncesi ve sonrasında cezaevlerinde yaşanan
ihlaller gerçekten önem arz ediyor. Olağanüstü hâl öncesinde yani 7 Haziran ve
darbe arasında ve darbe girişimi sonrasında yaşanan ihlaller ne yazık ki hiç
konuşulmuyor fakat hepimizin bildiği üzere olağanüstü hâl kararının aslında ilk
yansımasını bulduğu alan cezaevleri. 
Türkiye
cezaevlerinde –geçmişine, tarihine baktığımız zaman- ağır insan hakları
ihlalleri, işkence vakaları, ne yazık ki zaten yaşanan bir durum ve Türkiye, bu
sebeple de zaten tazminatla yükümlü kılınmış ülkelerden biri. Fakat, son
günlerde yaşanan ağır ihlalleri gerçekten konuşmak gerekir. Nedir bunlar?
Mesela, tespit edilmiş işkence vakaları var gözaltı ve tutuklamaya kadar olan
süreçte, bir de cezaevi idarelerinin bizzat, ne yazık ki, gözetimi altında,
onların bilgisi dâhilinde yaşanan darp, fiziki ve psikolojik işkence ve bunun
dışında çıplak arama; bunun dışında, olağanüstü hâlden sonra yaşanan ihlallerle
bağlantılı ve bu uygulamaların artık kronik bir hâle gelmesinden kaynaklı
cezaevlerinde açlık grevlerinin başlatılmış olması gerçekliği ve ne yazık ki
ihlallerin daha da kronik hâle geldiğinin göstergesi.
Değerli
arkadaşlar, bugün bir iki cezaevinden özellikle bahsetmek istiyorum. Şırnak
Cezaevinden bahsedeceğim. Elimizden geldiğince bu konuyu gündemleştiriyoruz
çünkü orada 2 çocuğumuz hayatını kaybetti ve bu 2 çocuğun hayatını kaybetmesi
de -şu anda soruşturma devam ediyor ama- cezaevinde yaşanan uyuz vakasından
kaynaklı olarak... Bu 2 çocuk, uyuz hastalığı sebebiyle tedavi edilmemelerinin
ardından cezaevinde gerçekleştirdikleri isyan sonrasında cezaevinde çıkan
yangında duman zehirlenmesinden -bakın, sonuç bu, rapor da şu anda elimizde-
kaynaklı olarak hayatını kaybetti. 
Tabii,
Şırnak Cezaevi diğer bir yandan şu sebeple önemli: Şırnak’ta yedi ayı aşkın bir
süre devam eden sokağa çıkma yasakları ne yazık ki cezaevini de etkiledi.
Orada, lojistik destek -gıda, su kesilmeleri, elektrik kesilmeleri- oradaki
tutuklu ve hükümlülerin aileleriyle görüşmesinin önüne geçti devam eden
olağanüstü durumdan kaynaklı olarak. Umut ediyoruz ki yakın zamanda Şırnak
Cezaevinde de diğer cezaevlerindeki gibi olağan bir durum yaşamaya başlarız. 
Evet,
bizim için önemli olan bir de Tekirdağ F2’den bahsetmek lazım. Burası bizatihi
ziyaret ettiğimiz bir cezaevi ve yaptığımız ziyarette de biz aslında ihlalleri
açık bir şekilde ortaya koyduk fakat olağanüstü hâlden sonra bu ihlaller çok
daha şiddetlendi. Bunu çok iyi biliyoruz. Özellikle Sincan’dan Tekirdağ F2’ye
nakledilenler hâlen çok ağır ihlallerle karşı karşıya kalmış durumda. 
Bunun
yanı sıra, kadın tutuklu ve hükümlülere yönelik de ciddi muameleler var, ciddi
müdahaleler var. Özellikle -sanırım birkaç defa bunu dile getirdik ama bugün
tekrardan dile getirelim- Alanya Cezaevinde kadın tutuklu ve hükümlülerin
banyolarına kameraların yerleştirildiği… Bakın, “iddia edilen” diyoruz çünkü ne
yazık ki hâlen orayı bir heyet olarak gidip ziyaret etmiş değiliz. Bu sebeple
tarafımıza ulaşan, basına yansıyan çok ciddi iddialar var. Umut ediyorum ki alt
komisyon üyesi olarak da ben, yakın zamanda Alanya ve buna benzer örneklerin
yaşandığı cezaevlerinde yerinde tespit yapmak üzere bir ziyaret
gerçekleştirebiliriz. 
Evet,
değerli arkadaşlar, ben konuyla bağlantılı olmayan fakat yine ülkenin geldiği
durumu da ortaya koyacak bir bilgiyi de sizlerle paylaşmak istiyorum. Varto
İlçe Millî Eğitim Müdürü Nuri Sait Yetkiner adlı kişinin Varto’da bir ilkokulu
ziyaret ederken orada bulunan öğrencilere “Büyüyünce ne olacaksınız?” sorusu
karşılığında çocukların “Öğretmen, avukat” demelerinin karşısında “Sizden olsa
olsa çoban olur.”, kız çocuklarına da “Sizden olsa olsa ev hanımı olur. Siz
Kürt’sünüz, ne yapabilirsiniz ki bundan başka?” söylemlerini… 
AYŞE
SULA KÖSEOĞLU (Trabzon) - Böyle bir söylemi kimse kabul etmez.
BURCU
ÇELİK ÖZKAN (Devamla) - …buradan Türkiye Büyük Millet Meclisi çatısı altında
bulunan bütün değerli arkadaşların dikkatine sunuyorum ve umut ediyorum ki bu
konuda bakanlık bir açıklama yapar. 
Hepinizi
saygıyla selamlıyorum. Sağ olun. (HDP sıralarından alkışlar) 
BAŞKAN
– Gündem dışı ikinci söz, 13 Ekim Ankara’nın başkent oluşunun 93’üncü yıl
dönümü münasebetiyle söz isteyen Ankara Milletvekili Nevzat Ceylan’a aittir. 
Buyurun
Sayın Ceylan. 
2.- Ankara Milletvekili Nevzat Ceylan’ın,
13 Ekim Ankara’nın başkent oluşunun 93’üncü yıl dönümüne ilişkin gündem dışı
konuşması
NEVZAT
CEYLAN (Ankara) – Sayın Başkan, değerli üyeler; 13 Ekim Ankara’nın başkent
olmasıyla ilgili olarak söz almış bulunuyorum. Yüce Meclisi saygıyla
selamlıyorum. 
Kurtuluş
Savaşı’mızın sevk ve idare merkezi, yüce Meclisimizin toplanma yeri olan
Ankara’mızın başkent oluşunun 93’üncü yıl dönümünün onur ve gururunu yaşıyoruz.
Bağımsızlık harekâtının karargâhı olan Ankara, millî mücadeleye yön vermiş,
vatanımızın ve milletimizin kurtuluşunda önemli bir merkez olmuştur. Gazi
Mustafa Kemal’in 27 Aralık 1919’da Ankara’ya gelmesi ve Ankara halkının
coşkuyla karşılaması, Kurtuluş Savaşı’nın başlangıcı, nirengi noktası olmuştur.
23 Nisan 1920’de, Hacı Bayram Veli’nin manevi huzurunda kılınan cuma namazından
sonra dualarla Büyük Millet Meclisinin kurulması ve Kurtuluş Savaşı’mızın sevk
ve idaresinin ilk, gazi Meclisimiz olarak buradan yapılmasıyla birlikte fiilen
zaten Ankara başkent pozisyonundaydı. Nitekim, 13 Ekim 1923 tarihinde, Gazi
Meclisin aldığı kararla Ankara, Türkiye Cumhuriyeti’nin ebedî başkenti
olmuştur. 
Türklerin
Anadolu’ya… 1071 yılından yani Malazgirt zaferinden iki yıl sonra Ankara
Türklerin eline geçmiştir. Ankara, Türk yönetimine kavuşmasıyla birlikte,
Danişmentlilerden, İlhanlılardan, Selçuklulardan ve Ankara Ahi Cumhuriyeti’nden
sonra, 1362 yılında Osmanlı idaresine geçmiştir. Ankara’nın, tarihî İpek Yolu
ve tarihî Kral Yolu üzerinde, Anadolu’nun bütün şehirlerinin kavşak noktasında
bulunması, Anadolu’nun tüm medeniyetlerinin izini taşıması da ayrı bir özellik
taşımaktadır. 
Tarihte
Ankara 3 kez başkentlik yapmıştır. 4’üncü başkentliğini Ahi Cumhuriyeti’ne
yapmak suretiyle Ankara ev sahipliği yapmıştır, 5’inci başkentliğini ise
Türkiye Cumhuriyeti’ne hâlen yapmaktadır.
Ankara’nın
başkent yapılmasını sadece coğrafi sebeplere bağlamak da doğru değildir.
Mustafa Kemal’in Ankara’yı başkent yapmasındaki en büyük sebeplerin başında
Ankara’nın tarihî süreci gelmektedir. Anadolu Selçuklu Devleti’nin
parçalanmasından sonra Anadolu’nun her tarafında beylikler kurulurken bir tek
Ankara’da beylik kurulmamıştır. Çok köklü bir Ahi geleneği olan Ankara’yı,
seçimle gelen Ahi cumhurbaşkanları 1292 ve 1362 yılları arasında, tam yetmiş yıl
süreyle yönetmişlerdir. Araştırıldığında görülecektir ki Ankara Ahi
Cumhuriyeti, dünya tarihinde kurulan ilk demokratik cumhuriyettir. 
Nitekim,
Mustafa Kemal şöyle söylüyor: “Ben Ankara’yı coğrafyadan değil, bir cumhuriyet
merkezi olarak tarihten öğrendim. Selçuklu Devleti’nin parçalanmasından sonra
Anadolu’nun pek çok yerinde beylikler kurulmuş, gördüm ve tarihten öğrendim ki
Anadolu’da beylik kurmayan tek yer var, Ankara. Ankaralılar bir kent devleti,
kent cumhuriyeti kurmuşlar, kendi kendilerini idare etmişler, ömrü kısa olmuş
olsa da ve aradan yüzyıllar geçmiş olsa da ben eskiden beri düşündüm ki
Ankara’da o cumhuriyet kabiliyeti yaşıyor olmalıdır ve Ankara’ya geldiğimde, o
cumhuriyet kabiliyetinin hâlâ Ankara’da yaşadığını gördüm. Ben Ankara’ya, tarihte
bir cumhuriyet yapmış ve yaşamış bir kent olduğu için geldim. Ankara’yı bu
nedenle çok seviyorum, ben Ankara’ya tutkunum.” 
Nitekim,
ünlü tarihçi Lord Kinross da şöyle söylüyor: “Kemal Ankara’yı kent ve
civarındaki halkın millî ülküye karşı gösterdiği bağlılık yüzünden seçmiştir.
Halkı bakımından Ankara, Anadolu’nun en güvenilecek yerlerinden biriydi.” 
Nitekim,
Atatürk bilindiği gibi, İstanbul’dan 16 Mayıs 1919’da çıkmış ve 1 Temmuz 1927
yılına kadar İstanbul’a ayak basmamıştır, sekiz yıl boyunca Ankara’da
kalmıştır. O dönemde, o arada, 31 Ağustos 1924 tarihinde Kurtuluş Günü’ne
katılmak için Bursa’ya gidiyor. Dönüşte Hamidiye Zırhlısı’yla beraber
Karadeniz’e açılma düşüncesi var. İstanbul’dan geçerken İstanbul halkının
kendilerini ziyaret etmesini bekliyor fakat Atatürk Hamidiye Zırhlısı’na elini
dahi çıkarmadan geçiyor İstanbul’dan ve şöyle bir açıklama yapıyor, diyor ki:
“En acı ve felaketli günlerde millet her taraftan muhtelif vasıtalarla
zehirlenirken, Ankaralılar memleketin hakiki kurtuluşuna yönelik teşebbüslere
olan iman ve itimatlarını bir an bile sarsmamışlardır.” Ve Ankara o günlerden
geçtikten sonra cumhuriyet ilan ediliyor.
Hepinizi,
yüce Meclisimizi sevgi ve saygıyla selamlıyorum. (Alkışlar)
BAŞKAN
– Gündem dışı üçüncü söz, kent politikaları, mekânın sosyolojik etkileri
hakkında söz isteyen İstanbul Milletvekili Gülay Yedekci’ye aittir. 
Buyurun
Sayın Yedekci. (CHP sıralarından alkışlar) 
3.- İstanbul Milletvekili Gülay
Yedekci’nin, kentleşme politikaları ve mekânın sosyolojik etkilerine ilişkin
gündem dışı konuşması
GÜLAY
YEDEKCİ (İstanbul) – Teşekkür ederim.
Değerli
Başkan, sayın milletvekilleri; hepinizi sevgiyle saygıyla selamlıyorum.
Bugün
önemli bir gün, bugün Ankara’mızın başkent oluşunun yıl dönümü. Ankara’da,
tabii, türlü darbe oyunları ve terör saldırılarıyla ilgili çok ciddi güvenlik
sorunları var ve yazık ki Hükûmetimiz bu darbe senaryosunu ya da darbe
girişimini de fırsata çeviriyor. Biz, başka bir açıdan bakmak istiyoruz bu
olaya. 
Şimdi,
bildiğiniz gibi, mekânlar insanları şekillendirir, o mekânda yaşayan insanlar o
mekâna benzerler. Toplumlar da orada yaşayan kentlere benzer, kentler o
toplumda yaşayan insanları şekillendirir. Ankara’da bir aks var, bir ana aks
var; biz buna “cumhuriyet aksı” diyoruz. Bu “Ulus-Çankaya aksı” olarak da
söylenegelen, Esenboğa’dan başlayıp Ulus-Çankaya’da sona eren, içinde Türkiye
Büyük Millet Meclisinin, bakanlıkların, Genelkurmay Başkanlığının yer aldığı
cumhuriyet aksımız var. 
Şimdi,
son yıllarda özellikle yapılan çalışmalarla, külliyenin hemen önünde, kaçak
sarayın hemen önünde, Eskişehir yoluna bakanlıkların ve çok kıymetli
devletimizin önemli kurumlarının taşınmaya çalışılması gibi bir girişim söz
konusu. Buna izin vermeyeceğiz. Niye izin vermeyeceğiz? Çünkü, başkanlık
sistemi yani dikta rejimi öncelikle mekânla getirilmek isteniyor yani İç Tüzük
değişikliklerinden önce, Anayasa değişikliklerinden önce, başkanlık sistemi,
mekânın, Ankara’nın kent planının değiştirilmesiyle getirilmek isteniyor.
Bir
noktaya dikkatinizi çekmek istiyorum çok kıymetli milletvekili arkadaşlarımız:
10 Ekim Gar patlaması dâhil olmak üzere yapılan bütün saldırılar, bütün terör
saldırıları bu hat üzerinde oldu. Gördüğünüz gibi, Kızılay ve İçişleri
Bakanlığına yapılan saldırı, askerî lojmanlara yapılan saldırı, Türkiye Büyük
Millet Meclisine ve Genelkurmay Başkanlığına yapılan saldırı bu hat üzerinde
yapıldı. Amaç, bu hattın boşaltılması, mümkünse Türkiye Büyük Millet Meclisinin
de boşaltılması ve bütün çalışmaların külliyenin ya da kaçak sarayın elinin
altında ya da yakınında bir yerde yapılmaya çalışılmasıdır. Şundan hiç şüpheniz
olmasın: Bizler, Atatürk’ü, demokrasiyi, cumhuriyeti ve Atatürk cumhuriyetini
savunanlar, dikta rejimine de başkanlığa da geçit vermeyeceğiz. (CHP
sıralarından alkışlar) Mekânsal anlamda yapmaya çalıştığınız kent planını
tahrip ederek yeni bir anlayışla bir dikta aksı oluşturmaya çalıştığınız
açıktır.
Darbe
girişimi bahanesiyle sadece askerî okulları kapatmadınız, sadece yeşil alanlara
göz dikmediniz. Mesela Etimesgut’taki Zırhlı Birlikler arazisi belki de
dünyanın en büyük askerî arazilerinden bir tanesi; önce açıklama yapıldı
“Burayı yeşil alan yapacağız.” diye, sonra başka bir açıklama yapıldı
“Belediyenin uygun gördüğü bir çalışma yapacağız.” Aynı Belediye için sizin
Başbakan Yardımcınız “Ankara’yı parsel parsel sattı.” demedi mi? (CHP
sıralarından alkışlar) Şimdi aynı Belediye Başkanından nasıl bir çalışma, nasıl
bir anlayış bekleyeceksiniz? Biz, bu alanların kesinlikle ve kati surette
toplumun, kamunun yararına açılmasını istiyoruz ve askerî bütün yapılanmaların
da okul olarak ya da kamu yararına uygulanacak çeşitli yapılanmalarla
yapılmasını ve yıkılıp yerine gökdelen yapılmasını istemiyoruz. Boş alanların
da rekreasyon alanları olarak değerlendirilmesinin kesin bir tavırla
açıklanmasını, kesin bir dille açıklanmasını istiyoruz. 
Bu
anlayış, ticaretle, sanatla, kültürle iç içe geçmiş olan o Ulus-Çankaya aksını
yok ederek sadece tüketime endeksli, sadece o “Çukurambar” denilen yerde
alışveriş yapıp, yiyip içecek ama hiçbir kültürel mantığı olmayan ve kent
kimliği olmayan bir anlayışa ülkemizi, Ankara’mızı teslim etmeye çalışmaktadır.

Biz
bunun karşısındayız ve daha yaşanılabilir bir ülke için hep beraber mücadele
eden çok kıymetli vatandaşlarımızı ve bu ülkenin cumhuriyetine ve Atatürk’üne
sahip çıkan bütün yurttaşlarımızı buradan tekrar sevgiyle selamlıyorum ve hiç
endişeniz olmasın, biz varız, Atatürk cumhuriyeti sonsuza dek yaşayacaktır. 
Hepinize
saygılar, sevgiler sunuyorum. (CHP sıralarından alkışlar) 
BAŞKAN
– Evet, böylece gündem dışı konuşmalar tamamlanmıştır. 
Şimdi,
sisteme giren ilk 15 sayın milletvekiline İç Tüzük 60’a göre birer dakika süre
vereceğim. 
İlk
söz, Sayın Gökdağ, buyurun. 
IV.-
AÇIKLAMALAR
1.- Gaziantep Milletvekili Mehmet
Gökdağ’ın, Gaziantep’teki okulların sorunlarına ilişkin açıklaması
MEHMET
GÖKDAĞ (Gaziantep) – Teşekkür ediyorum Sayın Başkan. 
Sorum
Millî Eğitim Bakanına: Gaziantep’teki okullarda, ders kitabı eksikliğinden
eğitim ve öğretim olumsuz olarak etkilenmekte. Bu konuda bize yoğun şikâyetler
gelmekte. Bu eksikliği gidermek için ne gibi çalışmalarınız var?
İkinci
olarak: Personel yetersizliği nedeniyle okullarda tuvalet temizliğinin
öğrencilere yaptırıldığı bilgisi bize ulaşmıştır. Ayrıca, velilerden para
toplanarak temizlik ve güvenlik görevlisi temin etme yolunda girişimler olduğu
bilgisi de ulaşmıştır. Bu konuda Bakanlığınızın bilgisi var mı, varsa ne gibi
önlemler almayı düşünüyorsunuz?
Teşekkür
ediyorum. 
BAŞKAN
– Sayın Özkan…
2.- Denizli Milletvekili Cahit Özkan’ın,
millî ve yerli anayasa arayışına destek veren tüm siyasi partilere ve sivil
toplum kuruluşlarına teşekkür ettiğine ve bu konuda CHP ile HDP’yi siyasi
linçten derhâl vazgeçerek milletin sesini işitmeye davet ettiğine ilişkin
açıklaması
CAHİT
ÖZKAN (Denizli) – Teşekkürler Sayın Başkan. 
Sayın
Bahçeli partisinin grup toplantısında “Türkiye’nin anayasal yönetim sorunu
kökten bitirilmeli.” diyerek millî egemenliği güçlendirecek yeni anayasaya
yeşil ışık yakmıştır. Yeni anayasa hakkında tutarlı kanaati olmayan ana
muhalefet ve terörle arasına mesafe koyamayan HDP, hemen yeni anayasa arayışına
karşı linç girişiminde bulunmuştur. Ana muhalefet ve uzantısı HDP, anlaşılıyor
ki 15 Temmuzda iradesine sahip çıkan aziz milletimizin talebini anlamakta
güçlük çekiyor.
İDRİS
BALUKEN (Diyarbakır) – Ne biçim konuşuyorsun ya, neyin uzantısı? Ağzını topla!
CAHİT
ÖZKAN (Denizli) – Bilinmelidir ki ülkemizi işgale teşebbüs eden Haçlı-FETÖ
ihaneti, bürokratik oligarşik sömürge anayasası sayesinde devletin içerisine
çöreklenmiştir.
İDRİS
BALUKEN (Diyarbakır) – Fetullah’ın uzantısı seni!
CAHİT
ÖZKAN (Denizli) – Eğer 15 Temmuza kulak vererek bu ülkeyi tam bağımsız ve millî
bir devlet yapacaksak yeni anayasa şarttır. 
Bu
vesileyle millî ve yerli anayasa arayışına destek veren tüm siyasi partilere ve
sivil toplum kuruluşlarına teşekkür ediyor, CHP ve HDP’yi siyasi linçten derhâl
vazgeçerek milletin sesini işitmeye davet ediyorum.
LEVENT
GÖK (Ankara) – Sayın Başkan…
İDRİS
BALUKEN (Diyarbakır) – Sataşma hakkımızı şimdi mi kullanalım, sona mı
saklayalım?
BAŞKAN
– Sonraya saklasak olur mu?
İDRİS
BALUKEN (Diyarbakır) – Olur olur, tabii, olur.
LEVENT
GÖK (Ankara) – Yok yok, anında verelim Sayın Başkan. 
İDRİS
BALUKEN (Diyarbakır) – Öyle mi?
LEVENT
GÖK (Ankara) – Sonra unutulur. Değerlendirmemizi hemen yapalım.
Biz
sataşmadan dolayı söz istiyoruz.
BAŞKAN
– Sataşmadan dolayı iki dakika süre veriyorum.
Lütfen,
yeni bir sataşmaya meydan vermeyin.
Buyurun.
(CHP sıralarından alkışlar) 
V.- SATAŞMALARA İLİŞKİN KONUŞMALAR
1.- Ankara Milletvekili Levent Gök’ün, Denizli Milletvekili Cahit
Özkan’ın yaptığı açıklaması sırasında Cumhuriyet Halk Partisine sataşması
nedeniyle konuşması
LEVENT
GÖK (Ankara) – Sayın Başkan, değerli milletvekilleri; bu Meclis yüce bir
meclistir ve bu Mecliste bulunan bütün milletvekilleri, yaşları ne olursa
olsun, bu Meclisin ahengine, sükûnetine ve partiler arasındaki diyaloğa dikkat
ederek konuşmak durumundadır. 
Az
önce AKP adına konuşan genç kardeşimizin sözlerinin gençliğin ötesinde bir
heyecan taşıdığını, aslı astarı olmayan konuları dile getirmek suretiyle
kendisinin, herhâlde, partide bir istikbal arayışı içerisinde olduğunu
düşünüyorum. (CHP sıralarından alkışlar) 
Siyaset
böyle yapılmaz. Bunlar gelip geçici tavırlardır. Cumhuriyet Halk Partisini ve
HDP’yi yan yana getiren cümleleri elimizin tersiyle iteriz. O beraberliklerin,
birliklerin konuşulacağı alanlarda AKP’nin şimdiye kadar neler yapmış olduğunu
bizler burada çok iyi anlatmasını biliriz. 
Ama,
Türkiye’nin şu anda içinde bulunduğu darbe teşebbüsü tehlikesinin, daha geçip
geçmediği belli olmayan bu tehlikenin bertaraf edileceği bugünlerde, bir yandan
Olağanüstü Hâl Yasası, bir yandan çıkarılan kararnamelerle Türkiye’yi bir
yandan biz normalleştirmeye çalışırken bu siyaset dilinin böylesine dengesiz
bir şekilde kullanılmasına karşı olduğumuzun, bu arkadaşımızın AKP yöneticileri
tarafından uyarılması gerektiğinin, eğer AKP yöneticileri de bu üslubu
benimsiyorlarsa bunlara karşı çok daha gür ve net cevaplar vereceğimizin
bilinmesini isterim. Bu Meclis yüce bir Meclistir, herkes konuştuğunu
bilecektir, herkes öncelikle haddini bilecektir.
Saygılarımla.
(CHP sıralarından alkışlar)
MUSTAFA
AKAYDIN (Antalya) – Ağzına biber sürelim.
ERKAN
AKÇAY (Manisa) – Sayın Başkan…
CAHİT
ÖZKAN (Denizli) – Sayın Başkan…
BAŞKAN
– Bir saniye Sayın Özkan.
Sayın
Akçay, buyurun.
Size
de iki dakika süre veriyorum.
Lütfen,
yeni bir sataşmaya meydan vermeyelim.
MUSTAFA
AKAYDIN (Antalya) – Ağzına biber sürelim, biber(!)
BAŞKAN
- Sayın milletvekilleri, lütfen, çok ayıp oluyor, herkes ne konuştuğunu
bilmeli.
İLKNUR
İNCEÖZ (Aksaray) – Bak, böyle “Biber sürelim.” falan filan doğru şeyler değil
yani bu üslup da doğru bir üslup değil.
2.- Manisa Milletvekili Erkan Akçay’ın,
Denizli Milletvekili Cahit Özkan’ın yaptığı açıklaması sırasında Milliyetçi
Hareket Partisine sataşması nedeniyle konuşması
ERKAN
AKÇAY (Manisa) - Sayın Başkan, değerli milletvekilleri; hepinize saygılar
sunuyorum.
Tabii,
Denizli Milletvekili olan genç arkadaşımız heyecanlı ve konuşmayı da seviyor.
Ben takip de ediyorum, basın toplantıları da yapıyor fakat kendisinin Adalet ve
Kalkınma Partisi Grubu tarafından uyarılmasında da fayda görüyorum çünkü biraz
evvel yaptığı konuşmada muhalefet partilerinin adını da zikretmek suretiyle
aslında provokatif bir görüş serdetmiştir ve tahrikkâr bir konuşma olmuştur. 
Şimdi,
malum, yıllardan beri, anayasa uzlaşma komisyonları zaten 4 partinin de
iştirakiyle kuruldu. Dönem bitti, sonra tekrar başladı ve en son, maalesef,
Türkiye Büyük Millet Meclisi Başkanının gereksiz sabotajıyla ve Cumhuriyet Halk
Partisiyle yaşanan polemikler nedeniyle de bu akim kalmıştı. Yani, ne Anayasa
tartışmaları yeni yapılıyor ne Komisyon yeni kurulacak ne de bu Anayasa
değişiklikleri yeni yapılıyor. Elbette, bu Anayasa değişikliklerine ilişkin
tartışmaların sürmesi de gayet normaldir, çok uzun yıllardır sürüyor. Bu
tartışmaları sağlıksız da bulmamak lazım yani bütün partilerin Anayasa’ya
ilişkin görüşleri vardır, bunlar kamuoyuna da deklare edilmiştir. Milliyetçi
Hareket Partisi de Anayasa’ya ilişkin görüşlerini yıllardır ilkeli, tutarlı bir
şekilde zikretmiştir. Salı günü grup konuşmasında Sayın Genel Başkanımız da bu
anayasa değişikliğine ilişkin görüşlerimizi bir kez daha tekrarlamıştır, olan
hadise budur. Elbette, doğaldır ki bütün siyasi partiler, iktidar partisi ve
muhalefet partileri de buna ilişkin görüşlerini serdedecektir. Yalnız, buna
ilişkin görüşleri ifade ederken mümkün mertebe tahrikkâr üsluplardan kaçınmakta
fayda vardır diye düşünüyorum.
Hepinize
saygılar sunuyorum. (MHP sıralarından alkışlar)
BAŞKAN
– Teşekkür ediyorum.
Sayın
Baluken, aynı gerekçeyle size de iki dakika süre veriyorum sataşmadan dolayı.
Buyurun.
İDRİS
BALUKEN (Diyarbakır) – Sayın Başkan, şöyle: Yani, ben tabii, her konuşmasında
bir ilki başarıp 3 muhalefet partisine aynı anda sataşan milletvekiline cevap
vereceğim hem de Sayın Gök’ün HDP’nin AKP’yle yaptığı görüşmeleri açıklamak…
BAŞKAN
– Sayın Baluken, lütfen, iki dakika süre veriyorum.
Buyurun.
İDRİS
BALUKEN (Diyarbakır) – Sayın Başkan, CHP grup başkan vekili de sataştı.
BAŞKAN
– Hayır, ben öyle bir sataşma görmedim Sayın Baluken.
İDRİS
BALUKEN (Diyarbakır) – Hayır, hayır… “HDP’yle ne görüştüğünüzü…”
BAŞKAN
– Ben iki dakika süre veriyorum
İDRİS
BALUKEN (Diyarbakır) – “HDP’yle ne görüştüğünüzü çok iyi biliyoruz.” Kürsüden
konuşursak… Bu, direkt bir sataşmadır Sayın Başkan.
BAŞKAN
– Sayın milletvekilleri, bakın, şurada bir dakika süreyle… Aslında, bu bir
dakikaları, benim prensibim hiç vermemekti. Bir dakikada bu kadar insanı
kürsüye çıkarmak doğru bir şey değil.
İDRİS
BALUKEN (Diyarbakır) – Onu milletvekiline söyleyeceksiniz, bize
söylemeyeceksiniz.
BAŞKAN
– Hatta sonraya da bırakabilirdim, Sayın Gök’ün ısrarı üzerine hemen, anında
cevap verin diye kestim.
Buyurun,
iki dakika süre vereyim, ikisine de cevap verin.
İDRİS
BALUKEN (Diyarbakır) – Tamam da Sayın Başkan, bakın, tartışmayı açmanız,
partimize yönelen sataşmalara cevap hakkını engellemeniz anlamına gelmiyor. 
BAŞKAN
– Sayın Baluken, cevap hakkınızı engellemiyoruz, iki dakika size süre
veriyorum.
Buyurun,
konuşun ikisini de Sayın Baluken.
İDRİS
BALUKEN (Diyarbakır) – Yani, Cumhuriyet Halk Partisi Grup Başkan Vekili Sayın
Gök’ün grubumuza yapmış olduğu sataşmayla ilgili tutanakları incelemenizi talep
edeceğim. Talebimi tekrar…
BAŞKAN
– Buyurun, tamam, onu inceleyeceğim, siz buyurun.
İki
dakika süre veriyorum.
3.- Diyarbakır Milletvekili İdris Baluken’in,
Denizli Milletvekili Cahit Özkan’ın yaptığı açıklaması sırasında Halkların
Demokratik Partisine sataşması nedeniyle konuşması
İDRİS
BALUKEN (Diyarbakır) – Teşekkür ediyorum Sayın Başkan.
Değerli
milletvekilleri, HDP’nin, CHP’nin ya da herhangi bir partinin uzantısı
olmadığını söylememe herhâlde gerek yok. Zaten, Yenikapı ruhunda siz bir araya
gelerek aslında kimin hangi ilişkiler içerisinde olduğunu çok net olarak ortaya
koydunuz.
MUSTAFA
AKAYDIN (Antalya) – Dolmabahçe’yi de söyle, Dolmabahçe’yi de.
İDRİS
BALUKEN (Devamla) – Bakın, Yenikapı ruhunun ne olduğu ortaya çıktı; tek adam
rejimine giden yolda kurulmuş olan bir ittifakla ilgili bir durumun söz konusu
olduğu ortaya çıktı. O nedenle, hem CHP’yle hem MHP’yle olan ilişkileriniz
kendi açınızdan sorgulanması gereken bir noktada duruyorsa onunla ilgili
konuşursunuz. Ya, şimdi başkanlıkla ilgili bir tartışma açmak istiyorsanız bunu
niye diğer muhalefet partileri üzerinden yapıyorsunuz? Niye direkt çıkıp
Türkiye halklarına “Biz size başkanlığı dayatacağız.” diye çıkışta
bulunamıyorsunuz? Çünkü, büyük bir siyasi kriz, büyük bir bölgesel kriz, büyük
bir ekonomik kriz yarattınız; şimdi danışıklı oyunlarla ölmüş olan bir
tartışmaya Yenikapı ruhu üzerinden tekrar ruh kazandırmaya çalışıyorsunuz;
mümkün değil, bu ruh bir daha bu şekilde canlanmaz, bu bitmiş bir tartışmadır. 
Bakın,
dün sadece açmış olduğunuz tartışmalarla dolar cumhuriyet tarihinin rekorunu
kırdı. Ayıp değil mi ya? Bu, ne biçim bir başkanlık hırsıdır, ne biçim bir
iktidar hırsıdır? Önce “Ya kaos ya başkanlık.” dediniz, milletin çocuklarının
her gün onlarca cenazesi kalkıyor. “400 vekil verin, huzur içinde çözelim.”
dediniz, alamadınız, bu ülkenin huzurunu bozdunuz. Şimdi, bütün bunlar
yetmiyor, bir daha başkanlık meselesini ısıttınız. Dolar almış başını gidiyor,
ekonomi çöküyor; sizin tek derdiniz var: “Saraydan bir diktatörlük çıkarır
mıyız, çıkaramaz mıyız.” E vallaha, ortaklarınızın bu tutumunu da, CHP’nin de,
MHP’nin de bu tutumunu görünce, maalesef, bu tartışmaları gündeme getirmekte haklı
olduğunuzu düşünüyoruz. 
Teşekkürler.
(HDP sıralarından alkışlar) 
BAŞKAN
– Teşekkür ediyorum. 
Sayın
Özkan, sizin söyleyeceğiniz bir şey var mı?
CAHİT
ÖZKAN (Denizli) – Kürsüden mi? 
Sayın
Başkanım, sadece kayda geçmesi açısından söylüyorum. (CHP ve MHP sıralarından
gürültüler) 
MUHARREM
VARLI (Adana) – Daha ne söyleyecek buradan?
BAŞKAN
– Sayın milletvekilleri, istirham ediyorum… 
MUHARREM
VARLI (Adana) – Ne söyleyecek?
BAŞKAN
– Bir saniye, sayın milletvekilleri, her milletvekilinin hakkına riayet etmek
zorundayız. 
MUSTAFA
AKAYDIN (Antalya) – Özür dilesin, özür. 
AYHAN
BİLGEN (Kars) – Sayın Başkan, özür dilesin.
CAHİT
ÖZKAN (Denizli) – Sadece kayda geçmesi açısından söylüyorum. 
MUHARREM
VARLI (Adana) – Her gün çıkıyor, kendi kendine konuşuyor ya. 
CAHİT
ÖZKAN (Denizli) – Bugüne kadar sadece hukuk ve Anayasa mücadelesi vermiş bir
hukukçu milletvekiliyim.
NİYAZİ
NEFİ KARA (Antalya) – Samanyolu’ndan veriyordu, Samanyolu’ndan veriyordu o
mesajları.
CAHİT
ÖZKAN (Denizli) – Sadece arzum, kastım, Türkiye’nin yeni Anayasa sürecine
destek veren kim olursa olsun, onlara teşekkür etmekti, muhalefete saldırmak
değil.
NİYAZİ
NEFİ KARA (Antalya) – Hâlâ orada kalmış. 
CAHİT
ÖZKAN (Denizli) – Ancak, muhalefet partilerinin de milletimizin talebine kulak
vermesi hâlinde onlar da bu takdire layık olacaklardır.
Teşekkürler.

NİYAZİ
NEFİ KARA (Antalya) – Sayın Başkan, hâlâ Samanyolu’ndan konuşuyor. 
BAŞKAN
– Teşekkür ediyorum Sayın Özkan. 
Sayın
Gürer, buyurun. 
IV.-
AÇIKLAMALAR (Devam)
3.- Niğde Milletvekili Ömer Fethi Gürer’in,
Niğde’deki elma ve patates üreticilerinin sorunlarına ilişkin açıklaması
ÖMER
FETHİ GÜRER (Niğde) – Teşekkürler Sayın Başkan. 
Ülke
genelinde tarımda üreticiler ciddi sorunlar yaşamaktadırlar. Niğde’de elma ve
patates üreticisi hasat döneminde ürünlerini satamamaktadır. Doludan da zarar
gören elma üreticisi -şu anda elma 10 kuruştan alınmakta- verdiği masrafı
karşılayamaz durumdadır. Tarım Bakanlığının bu konuda bugüne kadar yaptığı
ciddi bir çalışma yoktur.
Ayrıca
patateste hasat başlamış, ürün 40 kuruşun üzerindeki maliyetine rağmen 30
kuruştan alıcı bulmamaktadır. Bu ürünün değer bulmaması demek, Niğde’deki
çiftçinin mağduriyetinin artması, yeni göçlerin başlaması demektir. 
Çiftçilerimiz
ciddi anlamda sıkıntı yaşamaktadır. Tarım Bakanlığının bir an önce Niğde’deki
çiftçilerin borçlarını yapılandırması ve üreticilere destek olması çağrısında
bulunuyorum. Elma üreticileri ve patates üreticilerinin sorunlarıyla
ilgilenilmesini istiyorum. Üreticinin tarladan veya bahçeden kaldırdığı ürünün
değer bulmaması hâlinde yaşayacağı mağduriyet ülke mağduriyetidir. 
Teşekkür
ediyorum. 
BAŞKAN
– Sayın Özcan…
4.- Bolu Milletvekili Tanju Özcan’ın, Bolu
İl Millî Eğitim Müdürüyle ilgili iddiaların neden üzerine gidilmediğini
öğrenmek istediğine ilişkin açıklaması
TANJU
ÖZCAN (Bolu) – Teşekkür ediyorum Sayın Başkan. 
Sayın
Başkan, Bolu’da “FETÖ’yle mücadele” adı altında tuhaf uygulamalar yapıldığını
sizin aracılığınızla yüce Meclisle paylaşmak istiyorum. 
Şimdi,
geçen gün gündeme getirdim, Bolu İl Millî Eğitim Müdürüyle ilgili daha önce
geldiği Balıkesir ilinden kaynaklı iddialar var. Bu iddiaların üzerine
gidilmiyor. Bolu Valiliği ısrarlar üzerine bir dosya gönderdi Millî Eğitim
Bakanlığına ama bu dosya da Sayın Bakana bir türlü ulaşmıyor gidiş tarihi ve
numarası olmasına rağmen. Hâlâ Ankara’da belirli insanları koruyan bu FETÖ
yapılanmasının üst düzey bürokratlarının görevde olduğu buradan anlaşılıyor. 
Şimdi
ben aracılığınızla sormak istiyorum: Bolu Millî Eğitim Müdürüyle ilgili
gönderilen dosya Bakanlıkta nasıl kaybolur, bu birincisi. 
İkincisi:
Bolu Millî Eğitim Müdürüyle ilgili bu şaibe ortadan kalkmadan onun önerisiyle
açığa alınan öğretmenlerin durumu ne olacak? Bolu Valisi veya Sayın Bakan “Bolu
Millî Eğitim Müdürüne biz kefiliz.” diyebiliyor mu? 
Bu
soruların cevabını Bolu halkı adına bekliyorum. 
BAŞKAN
– Sayın Çamak…
5.- Mersin Milletvekili Hüseyin Çamak’ın,
iktidarın olağanüstü hâli meşrulaştırmak için örnek gösterdiği Fransa’da
OHAL’in kapsamının dar olduğuna ilişkin açıklaması
HÜSEYİN
ÇAMAK (Mersin) – Teşekkür ederim Sayın Başkan. 
İktidar
kanadı, olağanüstü hâli meşrulaştırmak için sık sık Fransa’daki OHAL’i örnek
gösteriyor. Fransa OHAL’inin kapsamı dardır. Alınan OHAL tedbir ve
kararnameleri, olağan durum kararnamelerinden daha sıkı bir denetime tabidir.
OHAL kararnameleri ve tedbirleri, sadece olağanüstü durumun gerekleri ve bu
duruma son vermek amacını taşıyabilir. Fransız Anayasası, olağanüstü hâl
şartları da dâhil olmak üzere hiçbir şekilde ne Parlamentoya ne de Hükûmete,
kararnameyle devlet memurunu açığa alma veya işine son verme yetkisini
vermemiştir. Devlet memurlarının işe alınması ve işine son verilme usulleri ve
mercileri anayasal düzen içinde yasa ve yönetmeliklerle belirlenmiştir. Bu
kararlara karşı ise yargı yollarının olağanüstü hâl sebebiyle askıya alınması
söz konusu değildir.
Teşekkür
ederim.
BAŞKAN
– Sayın Şimşek…
6.- Mersin Milletvekili Baki Şimşek’in, 15
Temmuz darbe girişimi sonrasında Mecliste yapılan restorasyona ve bu projelerin
milletvekilleriyle tartışılması gerektiğine ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan.
15
Temmuz darbe girişiminden sonra Meclisimizde bombalamadan kalan yaralar
sarılmaya çalışılıyor, tadilat ve revizyon işleri devam ediyor ama çok kötü bir
restorasyon yapıldığını görmekteyiz. Bu Meclis altmış yetmiş yıllık bir bina
olmasına rağmen tarihî bir dokusu, tarihî bir görünüşü var; buna dikkat
edilerek yapılması gerekiyor, bunların, gerekirse birtakım projelerin
milletvekilleriyle tartışılması gerekiyor. Şu anda eski milletvekili lojmanları
da yıkılıyor. Meclis Başkanlığının burada da hassasiyet göstererek burada ne
yapılacağı konusunda Meclise bilgi vermesini, yapılacak proje hakkında
görüşlerin paylaşılmasını bekliyoruz. Bu konuda Meclis Başkanlığının gerekli
hassasiyeti göstereceğine inanıyorum.
Saygılar
sunuyorum.
BAŞKAN
– Sayın Bozkurt…
7.- Konya Milletvekili Mustafa Hüsnü
Bozkurt’un, Konya’daki çiftçilerin sorunlarına ilişkin açıklaması
MUSTAFA
HÜSNÜ BOZKURT (Konya) – Konya Ovası’nda yaşanan kuraklık herkesin bildiği bir
konu. Başta Ereğli, Karapınar, Bozkır, Güneysınır ilçelerimiz olmak üzere
havzadaki pek çok ekili arazi önce kuraklıktan, sonra da dolu felaketinden
büyük zarar gördü. Bu zararlar yetkili kurumların raporlarıyla da tespit
edilmiş olmasına, tarafımdan da defaatle dile getirilmesine rağmen, hâlen
çiftçimiz kaderine terk edilmiş durumda. Ürünleri zarar gören çiftçilerin maddi
kayıplarının ne zaman tazmin edilmesi düşünülmektedir, ne beklenmektedir?
Öte
yandan, Toprak Mahsulleri alım ofisleriyle ilgili de ciddi sorunlar var. Daha
önce, konuyla ilgili Tarım Bakanımıza bir önerge vermiş ve Genel Müdürle de
konuyu görüşmüş olmamıza rağmen, üretici ciddi sorun yaşıyor. Şu anda mısır
alımı yapılmakta olan bu ofislerde ancak günlük bin ton kota var ama randevular
kasım sonuna kadar dolu. Çiftçinin ürünü ya elinde kalacak ya tüccarın insafına
terk edilecek. Yetkilileri çözüm bulmaya davet ediyorum.
(Mikrofon
otomatik cihaz tarafından kapatıldı) 
BAŞKAN
– Sayın Bayraktutan…
8.- Artvin Milletvekili Uğur
Bayraktutan’ın, Artvin’de 29 Aralıkta iş bırakma eylemine katıldıkları ve
EĞİTİM SEN’e üye oldukları için açığa alınan öğretmenlerin durumuna ve konuyla
ilgili Millî Eğitim Bakanına ulaşamadığına ilişkin açıklaması 
UĞUR
BAYRAKTUTAN (Artvin) – Teşekkür ediyorum Sayın Başkan.
Sayın
Başkan, benim bölgemde de, Artvin ve Hopa’da, Arhavi’de 47 öğretmen iki aya
yaklaşan bir süredir açığa alınmış bulunmaktadırlar. Bu açığa alınmanın
gerekçesi FETÖ soruşturması değil, 29 Aralıkta iş bırakma eylemine katılan
öğretmenlerle ilgili ve bu öğretmenlerin ortak bir noktası da EĞİTİM-SEN’e üye
olmaları. Bu öğretmenlerin açığa alınmasına ilişkin birçok girişimde bulunuldu.
Aileler gerçekten mağdur durumdalar. Herhangi bir soruşturma yapılıp suçlu
olduklarına dair bir delil, kanıt bulunmamasına rağmen bir tek yazılı emirle
açığa alındılar bu öğretmenler. 
Bu
öğretmenlerin durumuyla ilgili, ilgili Bakanı defalarca aramama rağmen Millî
Eğitim Bakanına ne yazık ki ulaşamıyorum. Kabinede birçok bakana ulaşıyoruz ama
Sayın Millî Eğitim Bakanı hakkında herhâlde gaiplik kararı almak gerekiyor
asliye hukuk mahkemesinden. Uzun süredir kendisinden haber alamıyorum. Eğer
haberi olan varsa bana ulaşırsa çok memnun olurum. Parlamento aracılığıyla
Sayın Bakana ulaşmak için bir kere daha buradan telefonlarıma bakmasını rica ediyor,
teşekkür ediyorum. Öğretmenlerin mağduriyetini gidermesi için bir an evvel… 
(Mikrofon otomatik cihaz tarafından kapatıldı)
BAŞKAN – Sayın Doğan…
9.- İstanbul Milletvekili Selina Doğan’ın,
Resmî Gazete’de 5/10/2016 tarihinde OHAL kapsamında yayımlanan yönetmelikle
azınlık gazetelerinin resmî ilan alabilmelerinin önünün tamamen kesildiğine ve
iktidarı, basın üzerindeki baskılara son vermeye davet ettiğine ilişkin
açıklaması
SELİNA
DOĞAN (İstanbul) – Sayın Başkan, 8 Ağustos 2011’de dönemin Başbakanı Sayın
Erdoğan, azınlık cemaatiyle yaptığı bir toplantıda azınlık gazetelerine resmî
ilan verileceğini söylemiş ve gerekli mevzuat değişikliği yapılana kadar da zor
şartlar altında yayın hayatını sürdüren azınlık gazetelerine Basın İlan
Kurumunun nakdî yardım yapacağı haberini vermişti. Bu kararın ardından dört yıl
boyunca azınlık gazetelerine yardım yapılmıştır. Gazeteler bu yardımdan dolayı
kapanmaktan kurtulmuştur. Ancak, bu yardım geçen yıl kesilmiş ve bir gerekçe de
gösterilmemiştir. Dönemin Başbakanı Erdoğan tarafından söz verilmesine rağmen
azınlık gazetelerinin resmî ilan almasına ilişkin bir düzenleme yapılmamıştır.
Aksine, Resmî Gazete’de 5 Ekim 2016 tarihinde OHAL kapsamında yayınlanan
yönetmelikle azınlık gazetelerinin resmî ilan alabilmelerinin önü tamamen
kesilmiştir. Bu yönetmelik, Türkiye Cumhuriyeti’nin kurucu belgesi olan Lozan
Barış Antlaşması ve Anayasa’ya aykırıdır. Bu yönetmelikle ne amaçlanmaktadır;
basını kontrol altına alma, kontrol altına alamadığı basını susturma
politikasının bir devamı mıdır?
(Mikrofon
otomatik cihaz tarafından kapatıldı)
SELİNA
DOĞAN (İstanbul) – İktidarı basın üzerindeki baskılara son vermeye davet
ediyoruz.
BAŞKAN
– Sayın İlgezdi…
10.- İstanbul Milletvekili Gamze Akkuş
İlgezdi’nin, bazı ceza ve tutukevlerinde kötü muamele ve işkence yapıldığı
iddialarına ilişkin açıklaması
GAMZE
AKKUŞ İLGEZDİ (İstanbul) – Teşekkürler Sayın Başkan.
Genel
Başkanımız Kemal Kılıçdaroğlu, parti grup toplantımızda yaptığı konuşmada
hapishanede işkence ve kötü muamele olduğuna dair iddiaları dile getirdi. Buna
karşılık, Adalet Bakanı Bozdağ “Çok net söylüyorum, Türkiye ceza ve
tutukevlerinde kötü muamele, işkence yoktur. Böyle bir iddiası olan varsa ben
Adalet Bakanıyım, bana yazsın göndersin.” diye açıklama yaptı. Bu açıklamaya
dayanarak Silivri Kadın Hapishanesinde bir kadın mahkûmun kafasının duvarlara
vurulduğu, bu nedenle burnundan kan geldiği, hücrede bulunan tutuklu kadınlara
dikiş iğneleri batırılarak acı çektirildiği, yine kadın tutuklulara mahremiyeti
ihlal eden ve bir kadın olarak benim söylemekten hicap duyduğum işkencelerin
yapıldığı, hem de taciz edildiği iddiaları doğru mudur? İşkence yapanlarla
ilgili bir işlem yapılacak mıdır? 
Ayrıca,
dün Maltepe Çocuk Hapishanesinde bir avukatın hapishane müdürünün talimatıyla
gardiyanlar tarafından darbedildiği doğru mudur? Avukatın parmakları ve
kafasının müdür odasında kırıldığı iddiaları doğru mudur? Bu iddiaların üzerine
gidecek misiniz yoksa yine işkence, yapanın yanına kâr mı kalacak?
BAŞKAN
– Sayın Özdiş…
11.- Adana Milletvekili İbrahim Özdiş’in,
Çalışma ve Sosyal Güvenlik Bakanı Mehmet Müezzinoğlu’ndan 4/B’li memurlara ne
zaman kadro verileceğini; Ulaştırma, Denizcilik ve Haberleşme Bakanı Ahmet
Arslan’dan, adil kullanım kotasıyla ilgili gerçek tüketici taleplerini neden
dinlemediğini öğrenmek istediğine ilişkin açıklaması
İBRAHİM
ÖZDİŞ (Adana) – Teşekkür ediyorum Sayın Başkan.
Sorum
Sayın Mehmet Müezzinoğlu’na: KPSS’yle atanan, kadro karşılığı çalışan, kamuda
asıl işi yapan 4/B’li memurların beklediği kadro haberi ne zaman gelecek? 
Diğer
bir sorum Sayın Ahmet Arslan’a: Önceki aylarda size ve BTK Başkanına detaylı
bir dosyasını sunduğum adil kullanım kotası hakkında elle tutulur bir düzenleme
maalesef yapılmadı. Gerçek tüketici taleplerini neden dinlemiyorsunuz? Neden
şirketler lehine bir düzenleme yaptınız? 
Teşekkür
ediyorum Sayın Başkan.
BAŞKAN
– Sayın Köprülü…
12.- Tekirdağ Milletvekili Emre
Köprülü’nün, Tekirdağ’ın Kapaklı ilçesindeki bir diyaliz merkezinde hastalara
hepatit C virüsü bulaşmasıyla ilgili neden bir işlem yapılmadığına ve Kapalı
ilçesinde bir devlet hastanesi bulunmadığına ilişkin açıklaması
EMRE
KÖPRÜLÜ (Tekirdağ) – Teşekkür ediyorum Sayın Başkan.
Son
iki gündür basına da yansıdığı üzere Tekirdağ ilimizin Kapaklı ilçesinde bir
diyaliz merkezinde 18 diyaliz hastasına hepatit C virüsünün bulaştığı tespit
edilmiştir. Sağlık Bakanlığı yaptığı açıklamalarda soruşturma açtığını, ihmali,
yanlışı görülenlerin cezalandırılacağını söylemiştir. Ancak haziran ayında 2,
ağustos ayında 4 hastaya virüs bulaştığı tespit edilmesine rağmen, son iki gün
öncesine kadar bir işlem yapılmayıp nihayetinde 18 hastaya virüs bulaştığı
gerçeği de ortadır. Bugüne kadar neden bir işlem yapılmadığı sorusu yanıtsız
kalmamalıdır ve tabii ki en önemlisi, nüfusu 100 bini geçen Kapaklı gibi büyük
bir ilçede bir devlet hastanesinin olmadığı, burada yaşayan vatandaşlarımızın
mağdur edildiği gerçeği karşısında da bu sorun en kısa zamanda Sağlık Bakanlığı
tarafından çözülmelidir.
BAŞKAN
– Sayın Çam… 
13.- İzmir Milletvekili Musa Çam’ın,
narenciye üreticilerinin sorunlarına ilişkin açıklaması
MUSA
ÇAM (İzmir) – Teşekkür ederim Sayın Başkan.
Hükûmetin
on dört yılda uygulamış olduğu yanlış dış politika sonucunda Türkiye’de tarım,
ziraat ve çiftçi gerçekten çok zor durumda. Şu anda narenciye sürecini
yaşamaktayız Ege ve Akdeniz Bölgelerinde. Özellikle İzmir’de, Karaburun’da,
Gümüldür’de, Menderes’te, Selçuk’ta narenciye üreticileri; mandalina, portakal
ve limon üreticileri çok zor durumda. Gıda, Tarım ve Hayvancılık Bakanlığının
mutlaka bu alanda ciddi bir destek sağlaması gerekiyor. Aksi hâlde, dalda
bulunan mandalinalar, portakallar ve limonlar gerçekten çürüme noktasında.
Çiftçi çok zor durumda. Bakanlığın bu konuda özel olarak bir destekleme primini
ortaya koyması gerekir diye düşünüyorum.
Teşekkür
ediyorum.
BAŞKAN
– Sayın Akyıldız…
14.- Sivas Milletvekili Ali Akyıldız’ın,
Millî Eğitim Bakanından, Sivas’ın Suşehri ilçesinin Gökçekent köyündeki okulun
tekrar açılmasını talep ettiğine ilişkin açıklaması
ALİ
AKYILDIZ (Sivas) – Teşekkür ediyorum Sayın Başkanım.
Sivas
ilimizin Suşehri ilçesinde Gökçekent çevresindeki 16 köyün tam da ortasında,
Gökçekent’te sekiz yıllık kesintisiz eğitime geçiş sırasında yapılan yeni bir
okul olmasına rağmen, bu okul kapatılarak yaklaşık 150 civarındaki öğrencimiz,
50-60 kilometrelere varan mesafelerden sabahın dördünde, beşinde yataklarından
kaldırılarak, uykusuz ve perişan bir şekilde Suşehri’ne taşımalı sistemle
götürülmektedirler. Sivas’ın iklim ve coğrafi şartlarını da dikkate aldığımız
zaman, bu yavrularımızın ve ailelerin çektiği eziyete artık bir son verelim
diyorum. Gökçekent’teki o okulun tekrar açılmasını Sayın Millî Eğitim
Bakanımızdan talep ediyor, saygılarımı sunuyorum. 
BAŞKAN
– Sayın Yalım…
15.- Uşak Milletvekili Özkan Yalım’ın, Uşak
Şeker Fabrikasının özelleştirme statüsünden çıkarılmasını istediğine ve pancar
üreticilerinin sorunlarına ilişkin açıklaması
ÖZKAN
YALIM (Uşak) – Teşekkür ederim Başkan.
Benim
sorum Sayın Tarım Bakanına. İlkler şehri olan Uşak’ta Türkiye’de ilk temeli
atılan Uşak Şeker Fabrikası bir an önce özelleştirilme statüsünden çıkarılmalı
ve de yeni personel, yeni işçi alımı hakkı verilmelidir. Çünkü, fabrikanın
üretimlerinin daha verimli hâle getirmesi için, daha rantabl olabilmesi için
-fabrika müdürünün, maalesef, eli kolu bağlıdır- yeni personel alımı için
özelleştirme statüsünden çıkarılmasını istiyoruz.
Diğer
bir konu: Aynı şekilde, pancar alım sezonu başladı. Çiftçilerimizin isteği,
üreticilerimizin isteği… Pancar diksiyon puanı ve polerinlerin ölçülmesinde
oynamalar yapılıyor, bunun önleminin alınması için Tarım Bakanına buradan
özellikle belirtiyoruz. Çiftçi çok mağdur durumdadır, hak edişleri düşük
çıkmaktadır.
Teşekkür
ederim.
BAŞKAN
– Son olarak, Sayın Yıldırım…
16.- Adıyaman Milletvekili Behçet
Yıldırım’ın, Şırnak’ta sokağa çıkma yasağı nedeniyle yaşanan sıkıntıların
ivedilikle çözülmesi gerektiğine ilişkin açıklaması
BEHÇET
YILDIRIM (Adıyaman) – Teşekkürler Başkan.
14
Mart tarihinden itibaren uygulanan sokağa çıkma yasağından dolayı Şırnak’ta
sivil kayıplar, ağır silahlarla oluşan tahribatlar, zorunlu göç gibi ciddi
hukuksuzluklar ve insan hakları ihlalleri yaşanmıştır, yaşanıyor. Yasaktan
dolayı yaşam alanları tamamen yıkılıp yakılmış; halkımızın yıllardır
yaşadıkları, ticaret yaptıkları evleri, iş yerleri, dinî ve tarihî mekânları
yok edilmiştir. Yaklaşık 3 bin kişinin kent çıkışında kurdukları çadırlarda
gıda, elektrik, su gibi ihtiyaçları karşılanmamaktadır. Hatta büyük çoğunluğu
elektrik ve suyun olmadığı çadır ve barakalarda yaşam mücadelesi vermektedir.
Kış mevsiminin yaklaşmasından dolayı çadırlarda yaşayanların sağlık sorunları
giderek artmaktadır. Hükûmet yaraların en kısa zamanda sarılacağının sözünü
verdi. Bırakın yaraların sarılmasını, resmen sivil toplum kuruluşlarının ve
halkın öz gücüyle yapmaya çalıştığı yardımlar bile engelleniyor. Halkımız kendi
öz yurdunda mülteci konumuna düşmüş durumda. İktidar belki halkın Şırnak’ı terk
etmesini umuyor olabilir ama halkımız Şırnak’ı terk etmeyecektir. Kış mevsimine
girmeden ivedilikle bu sorunu çözelim. Şırnak üşüyor, duyalım... 
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum. 
Şimdi
sisteme giren sayın grup başkanvekillerine iki dakika süreyle söz vereceğim. 
Sayın
Gök, buyurun. 
İki
dakika. 
17.- Ankara Milletvekili Levent Gök’ün, 13
Ekim Ankara’nın başkent oluşunun 93’üncü yıl dönümüne ilişkin açıklaması
LEVENT
GÖK (Ankara) – Teşekkür ederim Sayın Başkan. 
Sayın
Başkan, bugün, Ankara’mızın başkent oluşunun 93’üncü yıl dönümü. 13 Ekim
1923’de İsmet İnönü ve 9 arkadaşı tarafından verilen tek maddelik bir kanun
teklifiyle “Türkiye Devletinin makarrı idaresi Ankara şehridir.” teklifi kabul
edilmiş ve Ankara başkent olmuştur. 
Ankara,
tarih içinde tekrar tekrar doğmuş bir kenttir. Ankara kentinin en önemli
geleneklerinden biri cumhuriyetçiliktir. Ankara, Ahi Cumhuriyeti’nin ve sonsuza
kadar sürdüreceğimize ant içtiğimiz Türkiye Cumhuriyeti’nin ebedî başkenti
olarak kalacaktır. Ankara, Kuvayımilliyecilerin karargâhı, sömürgeciliğe karşı
halkımızın verdiği savaşın simgesidir. Ankara, bizi bir arada tutan değerlerin
başkentidir. 
93’üncü
yıl dönümünde Ankara’mızın başkent oluşunu kutluyorum ve Ankara’mızı başkent
yapan başta Mustafa Kemal Atatürk, İsmet İnönü ve cumhuriyetimizi kuranların
hepsini sevgiyle saygıyla anıyorum. 
Teşekkür
ederim. 
BAŞKAN
– Sayın Akçay, buyurun. 
18.- Manisa Milletvekili Erkan Akçay’ın, 13
Ekim Ankara’nın başkent oluşunun 93’üncü yıl dönümüne, devlet nişanlarından
Atatürk siluetinin ve “Türkiye Cumhuriyeti” ibaresinin kaldırılmasıyla ilgili
düzenlemenin Danıştay 10. Dairesinin kararına göre iptal edildiğine ve Cahit
Sıtkı Tarancı’nın vefatının 60’ıncı yıl dönümüne ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Ankara’nın
başkent oluşunun 93’üncü yıl dönümünü kutluyoruz. İşgale, yılgınlığa karşı
hürriyetin ve cesaretin sembolü; üniter, demokratik, laik, sosyal hukuk
devletimizin kalesi olan Ankara’nın cumhuriyetimizle, devletimizle ve Türk
milletiyle birlikte ilelebet payidar olmasını diliyoruz. Ankara, Kurtuluş
Savaşı’mızdan itibaren aynı zamanda milletimizin birliğinin ve devletimizin
varlığının ve Türkiye Büyük Millet Meclisinin de sembolü olmuştur. Ankara, Türk
milletinin bağımsızlık ve kudretinin simgesidir. Bugün, Ankara’nın başkent
oluşunun yıl dönümünde, başta Gazi Mustafa Kemal Atatürk olmak üzere, Kurtuluş
Savaşı’mızın şehit ve gazilerini, Türk milletinin birliği ve dirliği için
canlarını feda eden aziz şehitlerimizi rahmet ve minnetle anıyorum. 
Devlet
nişanlarından Atatürk silüeti ve “Türkiye Cumhuriyeti” ibaresinin kaldırılması
nedeniyle açılan dava sonuçlanmıştır. Danıştay 10. Dairesinin kararına göre,
Atatürk kabartmasına yer verilmeksizin yapılan düzenleme iptal edilmiştir, 5
Kasım 2013’teki bir hükûmet kararıyla yapılan bu yanlıştan dönülmüştür.
Danıştayın kararı Hükûmetin kararının yanlışlığını tescil etmiştir. Devlet
nişanları millî kimlik ve bütünlüğümüzün simgeleridir. Nişanlardaki “Türkiye
Cumhuriyeti” ibaresi ve Atatürk silüeti kimliğimizin yedi düvele ilanıdır. Bu
nedenle, Danıştayın kararını önemsiyoruz. Bu kararla millî kimliğimizi…
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen.
ERKAN
AKÇAY (Manisa) - …Türk kimliğini silme gayretleri boşa çıkmıştır ve Hükûmetin
bu karardan çıkaracağı dersler vardır çünkü devlet nişanlarından “Türkiye
Cumhuriyeti” ibaresinin ve Atatürk silüetinin kaldırılması bu değerlerimize
yapılan sistematik saldırının bir parçasıydı. Bu hamle bertaraf edildi. Bundan
sonra da Hükûmetin diğer yanlışlarından dönmesi gerekmektedir. Örneğin millî
bayramlarımız daha büyük coşkuyla ve katılımla kutlanmalıdır.
Bugün,
aynı zamanda, Cahit Sıtkı Tarancı’nın vefatının yıl dönümüdür. Cahit Sıtkı
Tarancı, Türk edebiyatına damga vuran büyük bir şairdir. Şiir ve hikâyeleriyle
edebiyatımıza çok büyük katkılarda bulunmuştur. Şiirlerinde kendine özgü üslup
ve konuları işleyen merhum Tarancı…
(Mikrofon
otomatik cihaz tarafından kapatıldı)
ERKAN
AKÇAY (Manisa) – …“Otuz Beş Yaş”, “Memleket İsterim” gibi şiirleriyle düşünce
ve ruh dünyamızın tercümanlarından birisi olmuştur. Bu vesileyle, Tarancı’yı
rahmetle ve saygıyla anıyoruz.
BAŞKAN
– Teşekkür ediyoruz.
Sayın
Baluken, buyurun.
19.- Diyarbakır Milletvekili İdris
Baluken’in, 15 Temmuz darbe kalkışması gerekçe yapılarak demokratik siyasete ve
Halkların Demokratik Partisine yönelik saldırıların devam ettiğine, 14/10/2014
tarihinde uğradığı silahlı saldırı sonucu hayatını kaybeden Azadiya Welat
çalışanı Kadir Bağdu’yu rahmetle andığına, Antalya Gündoğmuş AKP İlçe Başkanı
Mehmet Özeren’in Halkların Demokratik Partisine yaptığı hakaretlerle ilgili
savcılığın takipsizlik kararı verdiğine ve ekonomik krizin ülkeyi felakete
götürmesine seyirci kalmayacaklarına ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Sayın
Başkan, Erdoğan’ın ve AKP’nin Allah’ın bir lütfu olarak değerlendirdikleri 15
Temmuz darbe kalkışmasını gerekçe yaparak demokratik siyasete ve partimize
yönelik başlatmış olduğu saldırılar hız kesmeden devam ediyor. Birkaç gün
içerisinde Diyarbakır, Dersim, Bitlis, Van, Hakkâri ve Kars’ta yapılan
operasyonlarda, aralarında 7 il eş başkanımızın, 58 ilçe eş başkanımızın, 3
belediye başkanımızın bulunduğu 181 arkadaşımız gözaltına alındı.
Yine
bu operasyonlar kapsamında, dün gece yarısı, Diyarbakır’daki DBP ve HDP il
binaları başta olmak üzere, neredeyse bütün ilçe binalarının kapıları kırılarak
parti teşkilatlarına polis baskınları yapıldı. Tıpkı darbecilerin yaptığı gibi
gece yarısı parti binalarına, demokratik siyaset merkezlerine yapılan bu
saldırıları kınıyoruz. Darbecilerin gün ışığından korktuğunu ve kendi
hukuksuzluklarını devreye koymak için gece yarısını neden seçtiklerini de
biliyoruz. İşte tam da bu zihniyetle yapılan bu operasyonların amacını HDP’nin
ve demokratik siyasetin tamamen tasfiyesi olarak değerlendirdiğimizi bir kez
daha ifade etmek istiyor ve AKP Hükûmetini de uyarmak istiyoruz: Faşizmin
rüzgârını eken, karşısında halkın kasırgasını bulur. Bu yol, yol değildir. Bu
yanlıştan bir an önce vazgeçilmesi gerekir. 
Diğer
taraftan, 14 Ekim 2014 tarihinde Adana’nın Seyhan ilçesinde uğradığı silahlı
saldırı sonucu yaşamını yitiren Azadiya Welat çalışanı Kadri Bağdu’yu saygıyla,
rahmetle anıyoruz. Kadri Bağdu’nun katledilmesinin üzerinden… 
(Mikrofon
otomatik cihaz tarafından kapatıldı) 
BAŞKAN
– Bir dakikada toparlayın lütfen. 
İDRİS
BALUKEN (Diyarbakır) – Teşekkür ediyorum Başkan. 
…iki
yıl geçmesine rağmen soruşturmada tek bir ilerleme olmamıştır. AKP Hükûmeti
belli ki bu katliamı da örtmeye çalışmaktadır. Bunu sonuna kadar takip
edeceğimizi ifade etmek istiyorum. 
Antalya’nın
Gündoğmuş İlçe Belediye Başkanı AKP’li Mehmet Özeren’in partimize ve partimize
oy veren 6 milyon insana yönelik yapmış olduğu hakaretlerle ilgili savcılık
takipsizlik kararı vermiştir. Bugüne kadar, aradan bu kadar süre geçmesine
rağmen, AKP Hükûmeti de, AKP Grubu da herhangi bir soruşturma yürütmemiştir.
Demek ki 6 milyon insana hakareti ya da bir siyasi partiye hakareti normal
görüyorlar. Eğer bunu normal görüyorlarsa biz o hakaretlerin tamamını misliyle
çarpıp AKP Grubuna iade ediyoruz. 
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) – Diğer taraftan, başkanlık tartışmalarının getirmiş
olduğu derin krize ekonomik kriz de eklenmiştir. Bu krizin ülkeyi anbean bir
felakete doğru götürmesine seyirci kalmayacağımızı belirtmek istiyorum. 
Teşekkür
ederim. 
BAŞKAN
– Teşekkür ediyorum. 
Sayın
İnceöz, buyurun. 
20.- Aksaray Milletvekili İlknur İnceöz’ün,
13 Ekim Ankara’nın başkent oluşunun 93’üncü yıl dönümüne ve 15 Temmuz darbe
girişimi soruşturmalarının kesintiye uğratılmaması gerektiğine ilişkin
açıklaması
İLKNUR
İNCEÖZ (Aksaray) – Sayın Başkan, değerli milletvekilleri; bugün Ankara’nın
başkent ilan edilişinin 93’üncü yıl dönümünü kutluyoruz. Bu vesileyle, Millî
Mücadelenin sevk ve idare merkezi olan Ankara, zafere ulaşılmasının ardından
Türkiye Büyük Millet Meclisi tarafından 13 Ekim 1923 tarihinde kanunla başkent
olarak kabul edilmiş, Ankara ve Ankaralılar bu anlamda onurlandırılmıştır. 
Nasıl
ki Ankara o dönemde istiklal mücadelemizi başarıya ulaştıran bir merkez olmuşsa
15 Temmuz kanlı darbe ve işgal girişiminin bastırılmasında da, istiklal ve istikbal
mücadelesinin başarıya ulaştırılmasında da yine önemli bir rol üstlenmiş önemli
bir şehir, bir başkenttir. 
Ben
bu düşüncelerle Ankara’nın başkent ilan edilişinin yıl dönümünü kutluyor, Gazi
Mustafa Kemal Atatürk ve o dönemin Parlamento mensuplarını da şükranla ve
rahmetle anıyorum. 
Özellikle,
15 Temmuz, seçilmiş Cumhurbaşkanı, seçilmiş Hükûmet, seçilmiş Parlamentonun
tamamı, siyasi partiler, siyasi kurumlar ve topyekûn 79 milyonun hedef alındığı
bir darbe girişimiydi. Darbecilerin milletimize karşı hedef göstermeksizin
uyguladıkları o geceki şiddet, milletin vergileriyle alınmış olan silahların,
tankların, uçakların milletimize yönelmiş olduğu aynı zamanda sadece bir darbe
girişimi değil en kanlı darbe girişimi, bir terör saldırısıydı. Bu sinsi terör örgütüyle
mücadelede de, herhangi bir şekilde diğer terör örgütleriyle mücadelemizde de
hem 79 milyonun hem de Parlamentonun bu konuda ortak bir dille… Asla
sulandırılmaması, asla soruşturmaların ve kovuşturmaların kesintiye
uğratılmaması ve burada o geceye karşı hep birlikte yek duruşumuzu sergilememiz
gerekmektedir.
Teşekkür
ediyorum. 
BAŞKAN
– Teşekkür ediyorum. 
VI.- OTURUM BAŞKANLARININ
KONUŞMALARI
1.- Oturum Başkanı TBMM Başkan Vekili Ahmet
Aydın’ın, Başkanlık Divanı olarak, 13 Ekim Ankara’nın başkent oluşunun 93’üncü
yıl dönümünü kutladıklarına ve Cahit Sıtkı Tarancı’yı rahmetle andıklarına
ilişkin konuşması 
BAŞKAN
– Divan olarak bizler de Ankara’nın başkent oluşunun 93’üncü yıl dönümünü
kutluyoruz. O günden bugüne istiklal ve istikbal mücadelesi veren tüm
şehitlerimizi bir kez daha rahmetle, minnetle, şükranla anıyoruz.
Aynı
şekilde, memleket özlemini dile getiren Cahit Sıtkı Tarancı’yı da rahmetle
anıyoruz. “Gök mavi, dal yeşil, tarla sarı olsun.” diyen; kuşların, çiçeklerin
diyarı bir memleket özlemini, hasretini çeken “Ne başta dert ne gönülde hasret
olsun/ Kardeş kavgasına bir nihayet olsun.” diyen Cahit Sıtkı Tarancı’yı da
buradan rahmetle bir kez daha anıyoruz. 
Şimdi
gündeme geçiyoruz.
Başkanlığın
Genel Kurula sunuşları vardır. 
Türkiye
Büyük Millet Meclisi Başkanlığının iki adet tezkeresi vardır, ayrı ayrı okutup
bilgilerinize sunacağım.
VII.-
BAŞKANLIĞIN GENEL KURULA SUNUŞLARI 
A)
Tezkereler
1.- Türkiye Büyük Millet Meclisi
Başkanlığının, darbe teşebbüsü ve sonraki gelişmeler hakkında bilgilendirme
faaliyetlerinde bulunmak üzere, Dışişleri Komisyonu üyelerinden oluşturulan
heyetlerin, Fransa, Belçika, İngiltere ve Kanada’ya ziyaretler
gerçekleştirmelerinin Türkiye Büyük Millet Meclisi Başkanlık Divanının 6/4/2016
tarih ve 9 sayılı Kararı’yla uygun bulunduğuna ilişkin tezkeresi (3/844)
11 Ekim 2016
Türkiye Büyük Millet Meclisi Genel Kuruluna
Dışişleri
Komisyonu Kâtip Üyesi ve Samsun Milletvekili Hasan Basri Kurt ile üyeleri
Şanlıurfa Milletvekili Halil Özcan, Rize Milletvekili Hasan Karal, İstanbul
Milletvekili Eren Erdem 1-4 Ağustos 2016 tarihlerinde Fransa'ya;
Dışişleri
Komisyonu Sözcüsü ve Antalya Milletvekili Sena Nur Çelik ile üyeleri Aksaray
Milletvekili Mustafa Serdengeçti, İstanbul Milletvekili Haydar Ali Yıldız,
Hatay Milletvekili Fevzi Şanverdi, Uşak Milletvekili Özkan Yalım ve İstanbul
Milletvekili Ekmeleddin İhsanoğlu 1-4 Ağustos 2016 tarihlerinde Belçika'ya;
Dışişleri
Komisyonu üyeleri Adana Milletvekili Talip Küçükcan, İstanbul Milletvekili Azmi
Ekinci, Rize Milletvekili Osman Aşkın Bak, Hatay Milletvekili Mevlüt Dudu ve
Antalya Milletvekili Mehmet Günal 1-4 Ağustos 2016 tarihlerinde İngiltere'ye; 
Dışişleri
Komisyonu Başkan Vekili ve Bursa Milletvekili Cemalettin Kani Torun, Karaman
Milletvekili Recep Şeker, Yozgat Milletvekili Yusuf Başer, İstanbul
Milletvekili İzzet Ulvi Yönter ve Balıkesir Milletvekili Ahmet Akın 7-12
Ağustos 2016 tarihlerinde Kanada'ya; 
Darbe
teşebbüsü ve sonraki gelişmeler hakkında bilgilendirme faaliyetlerinde bulunmak
üzere ziyaretlerin gerçekleştirilmesi Türkiye Büyük Millet Meclisi Başkanlık
Divanının 06/04/2016 tarih ve 9 sayılı Kararı’yla uygun bulunmuştur.
Söz
konusu ziyaret ve toplantı, Türkiye Büyük Millet Meclisinin Dış İlişkilerinin
Düzenlenmesi Hakkında 3620 sayılı Kanun’un 10’uncu maddesi gereğince Genel
Kurulun bilgilerine sunulur.
 İsmail
Kahraman
 Türkiye
Büyük Millet Meclisi
 Başkanı
2.- Türkiye Büyük Millet Meclisi Başkanlığının,
Türkiye Büyük Millet Meclisinden Avrupa Birliği Konseyi Slovakya Dönem
Başkanlığında 16-18 Ekim 2016 tarihlerinde Slovakya’nın başkenti Bratislava’da
“Avrupa Birliği İçinde İstikrar, Ekonomik Koordinasyon ve Yönetişim” konulu
Parlamentolar Arası Konferansa katılması Genel Kurulun 4/10/2016 tarihli ve
2’nci Birleşiminde kabul edilen heyetteki isimlere ilişkin tezkeresi (3/845)
Türkiye Büyük Millet Meclisi Genel Kuruluna
Avrupa
Birliği Konseyi Slovakya Dönem Başkanlığında 16-18 Ekim 2016 tarihlerinde
Slovakya'nın başkenti Bratislava'da “Avrupa Birliği İçinde İstikrar, Ekonomik
Koordinasyon ve Yönetişim" konulu Parlamentolar Arası Konferansına Türkiye
Büyük Millet Meclisinden bir heyetin katılması Genel Kurulun 04/10/2016 tarihli
ve 2'nci Birleşiminde kabul edilmiştir.
28/3/1990
tarihli ve 3620 sayılı Türkiye Büyük Millet Meclisinin Dış İlişkilerinin
Düzenlemesi Hakkında Kanun'un 2'nci maddesi uyarınca heyeti oluşturmak üzere
siyasi parti gruplarının bildirmiş olduğu isimler Genel Kurulun bilgilerine
sunulur.
 İsmail
Kahraman
 Türkiye
Büyük Millet Meclisi
 Başkanı
 Adı ve Soyadı Seçim
Çevresi
 Cemal Öztürk Giresun
 Utku Çakırözer Eskişehir
BAŞKAN
– Bilgilerinize sunulmuştur.
B) Önergeler 
1.- Başkanlığın, Adana Milletvekili Elif
Doğan Türkmen’in esas komisyon olarak İçişleri Komisyonuna havale edilen
(2/1398) esas numaralı 2429 Sayılı Ulusal Bayram ve Genel Tatiller Kanununda
Değişiklik Yapılmasına Dair Kanun Teklifi’ni geri aldığına ilişkin önerge
yazısı (4/58)
BAŞKAN
- Adana Milletvekili Elif Doğan Türkmen’in esas komisyon olarak İçişleri
Komisyonuna havale edilen (2/1398) esas numaralı Kanun Teklifi geri alınmıştır.

Bilgilerinize
sunulur.
Meclis
araştırması açılmasına ilişkin üç adet önerge vardır, önergeleri ayrı ayrı
okutacağım. 
İlk
sırada okutacağım Meclis araştırması önergesi beş yüz kelimeden fazla olduğu
için önerge özeti okunacaktır ancak önergenin tam metni tutanak dergisinde yer
alacaktır.
Buyurun.
C) Meclis Araştırması Önergeleri
1.- Adana Milletvekili Meral Danış Beştaş
ve 22 milletvekilinin, 10/10/2015 tarihinde Ankara Tren Garı’nda meydana gelen
bombalı saldırının araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/324) (x)
Türkiye Büyük Millet Meclisi Başkanlığına
10
Ekim 2015 günü Ankara Tren Garı Kavşağı’nda KESK, DİSK, TMMOB ve TTB'nin
düzenlediği barış mitingine giden grubun bulunduğu bölgede saat 10.04'te
meydana gelen bombalı saldırılarda 102 kişinin ölümü ve yüzlerce kişinin
yaralanması olayının aydınlığa kavuşturulması ve sorumluların tespiti amacıyla
Anayasa'nın 98’inci ve TBMM İçtüzüğü'nün 104 ve 105’inci maddeleri gereğince
Meclis araştırması açılmasını aşağıda imzası bulunanlar olarak arz ve teklif
ederiz.
1)
Meral Danış Beştaş (Adana)
2)
Pervin Buldan (İstanbul)
3)
Behçet Yıldırım (Adıyaman)
4)
Berdan Öztürk (Ağrı)
5)
Dirayet Taşdemir (Ağrı)
6)
Sırrı Süreyya Önder (Ankara)
7)
Ayşe Acar Başaran (Batman)
8)
Mehmet Ali Aslan (Batman)
9)
Saadet Becerekli (Batman
10)
Hişyar Özsoy (Bingöl)
11)
Mizgin Irgat (Bitlis)
12)
Altan Tan (Diyarbakır)
13)
Çağlar Demirel  (Diyarbakır)
14)
Feleknas Uca (Diyarbakır)
15)
İmam Taşçıer (Diyarbakır)
16)
Nimetullah Erdoğmuş (Diyarbakır)
17)
Nursel Aydoğan (Diyarbakır)
18)
Sibel Yiğitalp (Diyarbakır)
19)
Ziya Pir (Diyarbakır)
20)
Mahmut Toğrul  (Gaziantep)
21)
Abdullah Zeydan (Hakkâri)
22)
Mehmet Emin Adıyaman (Iğdır)
23)
Erdal Ataş (İstanbul)
Gerekçe
Özeti:
10
Ekim 2015 günü KESK, DİSK, TTB, TMMOB çağrısıyla çok sayıda DKÖ, STÖ, siyasi
parti ve yurttaşın katılımıyla Emek, Demokrasi ve Barış Mitingi yapılmak
istenmiştir. Miting tertip komitesi Ankara Valiliğine başvurarak gerekli
izinleri almış ve mitingin ne şekilde yapılacağına dair hususlar valiliğe
bildirmiştir. Buna göre Ankara ve Ankara dışından katılacak göstericilerin
Ankara Tren Garı önünde toplanıp kortej oluşturacağı ve saat 10.00'da Sıhhiye
Meydanı’na doğru yürüyüşe geçmesi planlanmıştır. Katılımcıların tamamı Sıhhiye
Meydanı’na vardığında da mitingin başlaması öngörülmüştür. Miting
katılımcılarının Ankara Tren Garı'nda toplanıp yürüyüşe başlayacağı saat olan
10.00'a kadar miting tertip komitesine Emniyet güçlerince yakın saldırı
tehlikesine dair herhangi bir bildirimde bulunulmamış ve bilgi verilmemiştir. 
Alanda
mitinge katılım için bekleyen katılımcıların gar önünde yürüyüşe başlamalarını
müteakip saat 10.04 sıralarında gar önünde bulunan toplanma noktasındaki
caddenin üzerinde birbiriyle yaklaşık 50-60 metre mesafede aynı hat üzerinde üç
saniye aralıklı 2 bomba patlatılmıştır. Patlamanın ardından ise alan âdeta kan
gölüne çevrilmiş, birçok kişi o sırada yaşamını yitirirken polisin olay yerinde
bulunanlara gaz sıkması neticesinde, yaralı olanlar da hayatlarını
yitirmişlerdir. Yine, polisin müdahalesiyle, sıhhiyeci olan miting
katılımcıları da yaralılara gerekli müdahaleleri yapamamış, alanda yüzlerce
yaralı olmasına rağmen ambulans gelmemiş, daha sonra gelen 2 ambulans da yaralı
ve ölü sayısına yetmemiştir. Üstelik patlamaların meydana geldiği lokasyonun
Ankara'nın büyük hastanelerinin bir arada bulunduğu bölgeye yakın olduğunu da
ifade etmek gerekir.
Netice
itibarıyla patlamanın ardından TTB'nin açıklamalarına göre 107, Sağlık
Bakanlığının açıklamalarına göre ise 102 kişi yaşamını yitirmiş, 50'ye yakın
kişi ise hâlihazırda bulundukları hastanelerde yaşam mücadelesi vermektedir.
Olayın
ardından dönemin İçişleri Bakanı Sayın Selami Altınok, Adalet Bakanı Kenan İpek
ve Sağlık Bakanı Mehmet Müezzinoğlu bir basın açıklaması düzenleyerek katliam
ile ilgili olarak halkı bilgilendirmişlerdir. Yapılan açıklamada Sağlık Bakanı
tüm ambulansların zamanında gittiğini, gerekli müdahalelerin derhâl yapıldığını
ve hastanelerde kan ihtiyacı bulunmadığını ifade etmiştir. İçişleri Bakanı
Selami Altınok da alanda hiçbir güvenlik zafiyeti bulunmadığını, patlamanın
gösteri alanı dışında gerçekleştiğini, kolluk görevlilerinin ise sadece alandan
sorumlu olduklarını dile getirmiş olup bir basın mensubunun istifa edip etmeyeceği
yönündeki sorusunu da bu şekilde cevaplamış ve güvenlik zafiyeti olmadığını
ifade etmiştir. Kuşkusuz bu esnada Adalet Bakanı Kenan İpek'in gülümsemesi
dikkatlerden kaçmamış, toplumda hafızalardan silinmeyecek derin bir kırılmaya
yol açmıştır.
Her
ne kadar dönemin İçişleri Bakanı, olay ile ilgili olarak güvenlik zafiyetinin
olmadığını dile getirmiş ise de patlama alanının Ankara Adliyesine 1 kilometre,
Emniyete 1 kilometre, MİT'e ise 3 kilometre mesafede yer aldığını ifade
etmeliyiz. Yine yüksek koruma önlemleri alınan Ankara Büyükşehir Belediyesi,
patlama alanına 200 metre, Merkez Bankası ise 500 metre mesafededir. Ankara'nın
başkent olması itibarıyla birçok kamu binası, bakanlıklar ve sair kurum ve
kuruluşların yüksek güvenlik önlemleri ile korunuyor olması bir tarafa, sadece
patlama alanı çevresinde dahi önemli birimlerin bulunması
nedeniyle bu lokasyonun güvenlik ve istihbarat anlamında zafiyete konu olacak
bir meydan olmayacağı düşüncesini hâkim kılmaktadır.
Hâl
böyle iken bu denli güvenlikli bir bölgede ülke tarihinin en büyük
katliamlarından birisinin gerçekleşmiş olması konunun güvenlik başta olmak
üzere birçok boyutu ile araştırılmasını gerekli kılmaktadır.
2.- İstanbul Milletvekili Mustafa Sezgin
Tanrıkulu ve 23 milletvekilinin, ASELSAN çalışanlarının şüpheli ölümlerinin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/325)
Türkiye Büyük Millet Meclisi Başkanlığına
ASELSAN
çalışanlarının şüpheli ölümlerinin araştırılması ve kamuoyunun şüphelerinin
giderilmesi ve Hükûmetin yetersizliklerinin araştırılması amacıyla Anayasa’nın
98’inci İç Tüzük’ün 104 ve 105’inci maddeleri gereğince Meclis araştırması
açılması için gereğini arz ederim. 
1) Mustafa
Sezgin Tanrıkulu  (İstanbul)
2) Veli Ağbaba  (Malatya)
3) Kazım
Arslan  (Denizli)
4) Çetin Osman Budak  (Antalya)
5) Aydın Uslupehlivan  (Adana)
6) Nurhayat
Altaca Kayışoğlu   (Bursa)
7) Ahmet Akın   (Balıkesir)
8) Şenal Sarıhan   (Ankara)
9) Özcan Purçu   (İzmir)
10) Mahmut Tanal  (İstanbul)
11) Kadim Durmaz  (Tokat)
12) Onursal Adıgüzel  (İstanbul)
13) Devrim Kök  (Antalya)
14) Lale Karabıyık  (Bursa)
15) Ceyhun İrgil  (Bursa)
16) Mehmet Gökdağ  (Gaziantep)
17) Vecdi Gündoğdu  (Kırklareli)
18) Erkan Aydın  (Bursa)
19) Tur Yıldız Biçer  (Manisa)
20) Orhan Sarıbal   (Bursa)
21) Melike Basmacı  (Denizli)
22) Hayati Tekin  (Samsun)
23) Erdin Bircan  (Edirne)
24) Hüseyin Çamak  (Mersin)
Gerekçe:
Askerî Elektronik Sanayi (ASELSAN), Türk Silahlı
Kuvvetlerine askeri haberleşme ve elektronik ekipmanın sağlanması amacıyla 1975
yılında kurulmuş yerli savunma sanayimizin en önemli kuruluşlarından biridir.
Savunma sanayisinde dışa bağımlılığı azaltan, önemli ekipmanları yurt içi
üretimiyle Türk Silahlı Kuvvetleri başta olmak üzere emniyet güçlerine sağlayan
ASELSAN, son yıllardaki çalışmalarıyla Türk savunma sanayisinin dünyanın
çeşitli ülkelerine ihracat yapan değerli bir kuruluşu olmuştur. Ülke
savunmasında kullanılan ve kullanılması planlanan birçok özgün projeyi hayata
geçiren ASELSAN, Türkiye için stratejik bir sanayi tesisi olmaktadır. Üretim ve
AR-GE faaliyetleriyle bünyesinde çok sayıda çalışanı barındırmaktadır.
ASELSAN, ülke gündemine sadece ürettiği gurur verici
yerli savunma sanayi ekipmanlarıyla değil, şüpheli ölümlerle de gelmektedir. 7
Ağustos 2006 tarihinde ASELSAN mühendislerinden Hüseyin Başbilen, 17 Ocak 2007
tarihinde ASELSAN mühendislerinden Halim Ünal, 26 Ocak 2007 tarihinde ise
ASELSAN mühendislerinden Evrim Yançeken, 5 Mayıs 2008'de zorunlu askerlik
hizmetlerini yerine getiren ASELSAN bağlantılı mühendislerden Zafer Oluk ve 9
Ekim 2007 tarihinde ise Burhaneddin Volkan hayatlarını kaybetmişlerdir. 2006-2008
yılları arasındaki mühendislerimizin şüpheli ölümleri kamuoyunun hafızasından
silinmemişken, 25 Ocak 2013 tarihinde bir başka ASELSAN mühendisi Hakan Öksüz
trafik kazasında hayatını kaybetmiştir. Son olarak da şüpheli bir ölüm
Çankaya Cebeci Mahallesi'nde meydana gelmiştir. Akat Sokak 4/2 adresinde
meydana gelen olayda, iki gündür işe gitmediği için endişelenerek kontrol etmek
için ASELSAN mühendisi Erdem Uğur'un (28) evine gelen arkadaşları kapının
açılmaması üzerine polis ekiplerine haber vermiş ve olay yerine gelen polis
ekipleri çilingir yardımıyla girdiği evde Uğur'un cesediyle karşılaşmıştır.
Erdem Uğur, üzerinde battaniye örtülü hâlde, ağzına dayanmış büyük tüp
hortumuyla yatağında bulunmuştur. Ülkenin stratejik bir sanayi kuruluşunda çalışan
mühendislerin şüphe uyandıran ölümleri akıllara birçok soruyu getirmektedir.
Mesleki yeterlilikleri açısından yurt dışındaki meslektaşlarıyla yarışabilecek
kadar donanımlı mühendislerimizin ölümlerinin intihar ve kazayla açıklanması,
olayın ayrıntılı araştırmasının yapılmaması ihmalkârlıktır. Her biri millî
askerî projelerde görev alan mühendislerimizin ölümleri kamuoyunda derin
şüphelere yol açmaktadır.
Türkiye'de
yıllar önce yaşanan şüpheli ölümlerin, faili meçhul cinayetlerin dahi
aydınlatılmadığı gerçeği ortada iken, yakın tarihte yaşanan bu şüpheli
ölümlerin üzerinde fazla durulmamıştır. Yabancı istihbarat servislerinden derin
devlet yapılanmalarına, terör örgütlerine kadar birçok komplo teorisinin ortaya
atılmasının sebebi ise ASELSAN mühendislerinin ölümleri hakkında kamuoyunu
tatmin edici cevapların adli ve siyasi makamlarca verilmemesinden
kaynaklanmaktadır. 
Trafik
kazasında hayatını kaybeden mühendisimiz Hakan Öksüz'ün daha önceki yıllarda
kimliği belirsiz kişilerce saldırıya uğraması, ölen mühendislerimizin
ailelerinin isteği sonucu Başbakanlık Teftiş Kurulunun araştırma yapması
kamuoyundaki şüphelerin haklılığını göstermektedir.
Kamuoyunun
ve öncelikle hayatını kaybeden mühendislerimizin ailelerinin şüphelerinin
giderilmesi için olayların Türkiye Büyük Millet Meclisi tarafından incelenmesi
ve açıklığa kavuşturulması gerekmektedir. Çünkü, olaylar intihar ve kaza ihtimalleriyle
basite indirgendiği takdirde ülke savunmasını ilgilendiren birçok konunun da
üstü kapatılacaktır.
3.- Adana Milletvekili Meral Danış Beştaş
ve 22 milletvekilinin, sokak hayvanlarının maruz kaldığı sorunların
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/326)
Türkiye Büyük Millet Meclisi Başkanlığına
Sokak
hayvanlarının maruz kaldığı sorunların araştırılarak sorunlara çözüm
getirilmesi amacıyla Anayasa'nın 98’inci, TBMM İçtüzüğü'nün 104 ve 105’inci
maddeleri uyarınca Meclis araştırması açılmasını arz ederim.
1) Meral Danış Beştaş  (Adana)
2) İdris Baluken  (Diyarbakır)
3) Filiz Demir Kerestecioğlu  (İstanbul)
4) Garo Paylan  (İstanbul)
5) Hüda Kaya  (İstanbul)
6) Müslüm Doğan  (İzmir)
7) Ali Atalan  (Mardin)
8) Erol Dora 
(Mardin)
9) Mithat Sancar  (Mardin)
10) Ahmet Yıldırım  (Muş)
11) Burcu Çelik Özkan  (Muş)
12) Besime Konca  (Siirt)
13) Kadri Yıldırım  (Siirt)
14) Aycan İrmez  (Şırnak)
15) Faysal Sarıyıldız  (Şırnak)
16)Ferhat Encu  (Şırnak)
17) Leyla Birlik  (Şırnak)
18) Dilek Öcalan  (Şanlıurfa)
19) İbrahim Ayhan  (Şanlıurfa)
20) Osman Baydemir  (Şanlıurfa)
21) Alican Önlü  (Tunceli)
22) Nadir Yıldırım  (Van)
23) Tuğba Hezer Öztürk  (Van)
Gerekçe:
Hayvan
hakları konusunda uluslararası düzeydeki, önem arz eden metin Hayvan Hakları
Evrensel Beyannamesi olup beyanname, yaşayan bütün canlıların doğal haklara
sahip olduğunu ve insanoğlu tarafından hayvanlara saygı gösterilmesini, bir
insanın bir diğerine gösterdiği saygıdan farklı görülmemesini ifade etmektedir.
Bu bağlamda, hayvanlara kötü muamele edilemeyeceği veya zalimane davranışlarda
bulunulamayacağı, eğer bir hayvanın öldürülmesi gerekiyorsa bunun bir anda,
acısız ve korku yaratmaksızın yapılması gerektiği, bir insanın desteğine
ihtiyaç duyan her hayvanın uygun beslenme ve bakımı görme hakkına sahip olduğu,
hayvanlar üzerine yapılan fiziksel ya da psikolojik acı çekmeye sebep olan
deneylerin hayvanların haklarının ihlali olduğu, vahşi hayvanların da yaşama
hakkına ve kendi doğal çevrelerinde özgürce üreme hakkına sahip olduğu, ölü bir
hayvana bile saygıyla davranılması gerektiği, hayvanların kendilerine özgü
yasal statüleri ve haklarının hukuk tarafından tanınmak zorunda olduğu,
hayvanların güvenliğinin koruma altına alınmasının devlet örgütleri düzeyinde
temsil edilmesi gerektiği ve benzeri gibi hayvan haklarına ilişkin temel
ilkeleri ortaya koymaktadır.
Türkiye
de bu doğrultuda;
-
Ev Hayvanlarının Korunmasına Dair Avrupa Sözleşmesi’ni 18 Kasım 1999 tarihinde
imzalamış, 28 Kasım 2003 tarihinde onaylamıştır.
-
Deney ve Diğer Bilimsel Amaçlarla Kullanılan Omurgalıların Korunmasına Dair
Avrupa Sözleşmesi'ni 5 Eylül 1986 tarihinde imzalamıştır.
-
Yetiştirme Amaçlarıyla Muhafaza Edilen Hayvanların Korunması Hakkındaki Avrupa
Sözleşmesi'ni 6 Haziran 2007 tarihinde imzalamıştır.
-
Hayvanların Uluslararası Taşıma Sırasında Korunmasına İlişkin Avrupa Sözleşmesi
ve 103 sayılı Ek Protokol’ü sırasıyla 19 Aralık 1975 ve 19 Mayıs 1989
tarihlerinde onaylamıştır.
-
Kesim Sırasında Hayvanların Korunmasına Dair Avrupa Sözleşmesi’ni 17 Eylül 2007
tarihinde imzalamıştır.
Ayrıca,
Çevre ve Orman Bakanlığının girişimleriyle 2004 yılında kabul edilen 5199
sayılı "Hayvanları Koruma Kanunu" Avrupa Sözleşmesi göz önüne
alınarak hazırlanmıştır. Keza, 2006 yılında "Hayvanların Korunmasına Dair
Uygulama Yönetmeliği" yayınlanarak 5199 sayılı Kanun’da yer alan
hükümlerin uygulanmasına ilişkin esaslar ele alınmıştır. Gerek kanun gerek
yönetmelik her türlü hayvanın korunmasını hedeflerken içeriğinde sokak
hayvanlarının korunmasına dair çok sayıda hüküm bulunmaktadır. Ancak bu hükümler
sadece kâğıt üzerinde kalmakta, sokak hayvanlarının yaşadığı mağduriyete bir
çözüm olamamaktadır. Mevcut hukuk sisteminde hayvanların vücut bütünlüğüne
yönelik saldırılar, işkence, hayvanlara kasıtlı olarak kötü davranmak, acımasız
ve zalimce işlem yapmak, dövmek, aç ve susuz bırakmak, aşırı soğuğa ve sıcağa
maruz bırakmak, bakımlarını ihmal etmek, fiziksel ve psikolojik acı çektirmek,
gücünü aştığı açıkça görülen fiillere zorlamak ve benzeri fiiller
"suç" değil "kabahat'" olarak değerlendirilmekte ve bu
kapsamda, yaptırım olarak sadece idari para cezaları öngörülmektedir. Bu ise
sokak hayvanlarının maruz kaldığı ve yaşam haklarına yönelik şiddet eylemlerini
caydırıcı değildir.
Sokak
hayvanlarının yaşam haklarına dair sorunlarının yanı sıra, "nüfus kontrolü",
"beslenme", "sağlık" ve "bulundukları bölgede yaşam
hakkı"na dair temel gereksinimleri ise tamamen göz ardı edilmektedir.
Hayvanseverlerin gönüllü çabaları haricinde soruna çözüm getiren ve hayata
geçirilmiş bir çalışma söz konusu değildir. Sokak hayvanlarının maruz kaldığı
sorunların giderilmesinde en temel nokta ise toplumda hayvan sevgisi ve
birlikte yaşama bilincinin oluşturulmasıdır. Zira, hayvanların doğal olarak
yaşadıkları coğrafya çoğu kez insanlarca işgal edilerek onların yaşama
alanlarının daraltılmış olduğu kuşkusuzdur. Üstelik bu durum çoğu türlerin yok
olmasına, azalmasına da nedendir. 
Bu
bağlamda, sokak hayvanlarının maruz kaldığı sorunların araştırılması, sorunun
çözümü noktasında gerekli çalışmaların yürütülmesi ve bu çalışmaların yürütülmesi
için bir komisyon kurulmasını Genel Kurulun takdirlerine sunuyoruz.
BAŞKAN
- Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması hususundaki
ön görüşmeler sırası geldiğinde yapılacaktır.
Sayın
milletvekilleri, birleşime on dakika ara veriyorum.
Kapanma Saati:15.13
İKİNCİ OTURUM
Açılma Saati: 15.29
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Elif Doğan TÜRKMEN (Adana)
-----0-----
BAŞKAN
– Sayın milletvekilleri, Türkiye Büyük Millet Meclisinin 7’nci Birleşiminin
İkinci Oturumunu açıyorum.
Gündemin
“Kanun Tasarı ve Teklifleri ile Komisyonlardan Gelen Diğer İşler” kısmına
geçiyoruz.
1’inci
sırada yer alan, 667 Sayılı Olağanüstü Hal Kapsamında Alınan Tedbirlere İlişkin
Kanun Hükmünde Kararname ile İç Tüzük’ün 128’inci Maddesine Göre Doğrudan
Gündeme Alınmasına İlişkin Türkiye Büyük Millet Meclisi Başkanlığı
Tezkeresi’nin görüşmelerine kaldığımız yerden devam edeceğiz.
VIII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER 
A)
Kanun Tasarı ve Teklifleri 
1.- 667 Sayılı Olağanüstü Hal Kapsamında Alınan
Tedbirlere İlişkin Kanun Hükmünde Kararname (1/746) ile İç Tüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 412) (X)
BAŞKAN
– Komisyon ve Hükûmet yerinde. 
Genel
Kurulun 12/10/2016 tarihli 6’ncı Birleşiminde İç Tüzük’ün 91’inci maddesine
göre temel kanun olarak görüşülen 412 sıra sayılı Kanun Hükmünde Kararname’nin
maddelerine geçilmesi kabul edilmişti. 
Şimdi,
birinci bölümün görüşmelerine başlıyoruz.
Birinci
bölüm 1 ila 6’ncı maddeleri kapsamaktadır.
Birinci
bölüm üzerinde gruplar adına ilk söz Milliyetçi Hareket Partisi Grubu adına
Afyonkarahisar Milletvekili Mehmet Parsak’a aittir. 
Buyurun
Sayın Parsak, süreniz on dakikadır. (MHP sıralarından alkışlar)
MHP
GRUBU ADINA MEHMET PARSAK (Afyonkarahisar) – Teşekkür ediyorum.
Aziz
Türk milleti, saygıdeğer milletvekilleri, 667 Sayılı Olağanüstü Hâl Kapsamında
Alınan Tedbirlere İlişkin Kanun Hükmünde Kararname’ye İlişkin Türkiye Büyük
Millet Meclisi Başkanlığı Tezkeresi’nin birinci bölümü üzerinde Milliyetçi
Hareket Partisi grubu adına söz almış bulunuyorum. Bu vesileyle Gazi Meclisi
bir kere daha saygılarımla selamlıyorum.
Konuşmamın
hemen başında, içinde bulunduğumuz muharrem ayının mübarek olmasını diliyor,
adaletsizlik ve zulme karşı gösterilen hüseynî duruşun her dönemde artarak
süreceğine olan inancımı tekrarlıyorum.
Sayın
milletvekilleri, 15 Temmuzda yaşanan ve yüce Türk Milletinin vatanına,
devletine ve demokrasiye bağlılığıyla önlenen hain darbe girişiminde şehit olan
tüm vatandaşlarımız ile güvenlik güçlerimize bir kere daha Yüce Allah’tan
rahmet, milletimize de sabır ve başsağlığı diliyorum Bu vesileyle hain darbe
girişimini bir kez daha lanetliyor, Türk milleti üzerinde hain emelleri
olanlara cesaret ve kararlılığıyla gereken dersi veren Türk milletinin önünde
bir kere daha saygıyla eğiliyorum.
Sayın
milletvekilleri, 15 Temmuz darbe girişimi, Türkiye Cumhuriyeti devletine sızan
ya da konuyla ilgili yıllar öncesinden başlayarak yapılan uyarıların hiçe
sayılması sonucu devlete âdeta sızdırılan "hizmet" ve
"inanç" maskeli karanlık bir yapının, ülkemizin iç ve dış
düşmanlarıyla kurduğu hain ittifakın koordineli bir çalışmasının sonucudur.
Cumhuriyet rejimiyle sorunu olanlar tarafından korunarak güçIendirilen bu sinsi
yapı, vatanımızı işgal etmek isteyen güçlere taşeronluk yaparak Türk milletine
silah çekmiş, ekmeğini yediği vatana ihanet etmiştir.
Söz
konusu hain darbe girişimi, parti ayrımı gözetmeksizin bütün siyaset
kurumlarına, Türk devletinin kuruluş esaslarına ve doğrudan doğruya milletimize
yönelmiştir. Hain darbe girişimi, Milliyetçi Hareket Partisi ve Genel
Başkanımız Sayın Devlet Bahçeli tarafından daha kimin ne yaptığının tam olarak
belirlenemediği dakikalardan itibaren lanetlenmiş, olası bir kalkışmanın asla
kabul edilemeyeceği, her türlü demokrasi dışı arayışa karşı olunduğu ilan
edilmiş, seçilmiş Hükûmetin ve milletin yanında olunduğu açıkça ortaya
konulmuştur.
Bu
tavır, milliyetçi-ülkücü hareketin, Türkiye Cumhuriyeti'nin devleti ve
milletiyle bölünmez bütünlüğüne bağlılığının, Türk milletinin ve Türk
devletinin bekasını, demokrasiyi, insan haklarını ve hukukun üstünlüğünü esas
alan siyasetinin doğal bir sonucudur.
Değerli
milletvekilleri, hepimizin bildiği gibi, 15 Temmuz'da yaşanan bu gelişmelerin
hemen sonrasında Bakanlar Kurulu tarafından Millî Güvenlik Kurulunun tavsiye
kararı ve Anayasa’mızın 120'nci maddesi çerçevesinde, 21 Temmuz 2016 günü saat
birden itibaren ülkenin bütününde doksan gün süreyle olağanüstü hâl ilan
edilmiştir. Olağanüstü hâl kararı, aynı gün Türkiye Büyük Millet Meclisi
tarafından onaylanmış, Milliyetçi Hareket Partisi, Türk devletini ve Türk
milletini doğrudan hedef alan bu saldırı karşısında, sorumlularla mücadele
noktasında yapılacak işlemlerin ivedi, kararlı ve güçlü bir şekilde
gerçekleştirilmesini teminen olağanüstü hâl kararını desteklemiştir.
Sayın
milletvekilleri; alınan bu kararın sonrasında Bakanlar Kurulu tarafından bugüne
kadar toplam 8 kanun hükmünde kararname çıkarılmıştır. Görüşmekte olduğumuz 667
sayılı Kanun Hükmünde Kararname’yle, FETÖ'ye aidiyeti, iltisakı veya irtibatı
bulunan kurum ve kuruluşlar ile yargı, Silahlı Kuvvetler ve kamu görevlisi
olarak bu yapıyla ilişkili olanlar hakkında çeşitli tedbirler alınmış,
yapılacak soruşturmalarda ve kararname kapsamındaki hususlara hukuki itiraz
noktasında izlenecek yöntemlere yer verilmiştir.
Görüşmeleri
devam eden kanun hükmünde kararnamede yer alan hususlar, aslında FETÖ'nün etki
alanının nerelere uzandığının açık bir belgesidir. Kapatılan kurum ve
kuruluşlar, meslekten ihraç edilen yargı ve Silahlı Kuvvetler personeli ile
kurumlarından ihraç edilen kamu görevlilerinin sayıları göz önüne alındığında,
15 Temmuz darbe girişimine kadar gelen süreçte FETÖ'nün vakıf üniversiteleri,
özel eğitim kurumları, dershane, yurt, pansiyon, özel hastane, vakıf, dernek,
sendika gibi hemen hemen her alanda en etkili bir şekilde faaliyet gösterdiği
ortaya çıkmaktadır. 
Bu
kadar büyük bir yapının devletin gözünden ve gözetiminden uzak bir şekilde ve
hatta yurtdışından kontrol edilmesi neredeyse imkânsızdır. 2000 yılında on yıl
hapis talebiyle devlet güvenlik mahkemesinde yargılanan FETÖ başı Gülen'in, AKP
Hükûmetinin 2006 yılında Terörle Mücadele Kanunu'nda yaptığı değişiklikle
beraat ettiğine ve FETÖ yapılanmasının AKP döneminde tam 15 kat büyüdüğüne dair
gazete haberleri, FETÖ'nün bu cüreti nereden aldığının anlaşılması bakımından
son derece manidar ve önemlidir.
Özellikle
geride bıraktığımız on yıl içerisinde: Yurtsuz kalan üniversiteliler FETÖ
yurtlarının, ucuz dershane arayan başarılı öğrenciler FETÖ dershanelerinin,
torpilden başka hiçbir kriterin gözetilmediği bir ortamda terfi yolu arayan
veya en azından çalıştıkları kurumda kendileriyle uğraşılmamasını dileyen
memurlar FETÖ ağabeylerinin kucağına itilmiş, Bank Asya’yla çalışmayan iş
adamlarının işleri rast gitmemiş, ülkede FETÖ'cü olmayanların hiçbir işi
görülmez olmuştur. İsteyen istediği kadar reddetsin, Türk milleti yaşayarak
gördüğü bu rezil ortamı gayet iyi hatırlamakta, sorumlularını ise gayet iyi
tanımaktadır. Bu çerçevede kimin daha FETÖ'cü olduğunu herkesten daha fazla
yüce Türk milleti bilmektedir. En yakın şahit vatandaşlarımız, en büyük kriter
yüce Türk milletinin vicdanıdır.
Sayın
milletvekilleri, 15 Temmuz darbe girişimine karışan, doğrudan ya da dolaylı
olarak destek olan, koruyan, kollayan kim varsa, ismi ve unvanı ne olursa olsun
adalet önünde hesap vermesi ve bedel ödemesinin kaçınılmaz olduğu bir
gerçektir. Diğer yandan, hâl, olağanüstü olsa dahi devlete olan güvenin ve
hukukun üstünlüğünün ihmal edilmesi gibi ileride çok büyük sorunlara yol
açabilecek uygulamalar konusunda azami dikkat ve gayret gösterilmelidir. 
Kriterler
tam olarak belirlenmeden, açık deliller net olarak ortaya konulmadan yapılan
uygulamalar, kanun hükmünde kararnamelerle ilgili birçok hukuki tartışmayı
beraberinde getirmekte, bu durum böyle kritik bir ortamda karmaşa ve kaosun
güçlenmesine neden olmaktadır. 
Darbe
gecesi hayatını ortaya koyarak vatan toprağını ve devletini kahramanca koruyan
yüce Türk milleti, kanun hükmünde kararnameyle yapılan işlemlerle ilgili olarak
açıklama beklemektedir. Darbenin planlayıcıları, uygulayıcıları, darbe
girişiminin başarılı olması hâlinde sözde yeni yönetimde görev alacak kişiler
başta olmak üzere birçok önemli soru ne yazık ki hâlen cevapsız durumdadır.
Kısacası
darbe girişiminin başı, beyni ve temel organları hâlen belirsizliğini korurken,
darbe girişiminin âdeta kuyruğuyla mücadele edilmesi milletimizin, FETÖ’yle
mücadele konusundaki güvenini ne yazık ki her geçen gün biraz daha
aşındırmaktadır.
Sayın
Milletvekilleri, unutulmamalıdır ki darbe girişiminin karşısındaki en büyük
güç, 15 Temmuz gecesi de bugün de yüce Türk milletinin ta kendisidir.
Milletimizin bu konudaki fedakârlığı, başta bu süreci yürüten Hükûmet olmak
üzere, hepimizin sırtına ağır bir yük yüklemektedir.
Olağanüstü
hâl, demokrasinin askıya alındığı veya hukukun rafa kaldırıldığı bir süreç
değildir. Olağanüstü hâl, içinde bulunduğumuz gibi olağan dışı bazı dönemlerde
kritik iş ve işlemlerin ivedi bir şekilde gerçekleştirilmesini sağlayan
anayasal bir müessesedir.
Bu
şartlar altında, hem olağanüstü hâlin anayasal konumuna uygun davranmak hem de
Türk milletinin FETÖ’yle mücadele noktasındaki kararlılığını korumak zorunda
olduğumuzu bir kez daha hatırlatmak isterim.
“FETÖ'yle
mücadele” adı altında milletimizin vicdanını yaralayacak uygulamaların hayata
geçirilmesi, FETÖ'nün ekmeğine yağ sürecek, temelde millî birlik ve
beraberliğimize darbe vurmak isteyen bir kirli yapının işlerini
kolaylaştıracaktır.
Sayın
milletvekilleri, Milliyetçi Hareket Partisi, darbe girişimi ve FETÖ’yle
mücadele konusunda olağanüstü hâlin gerekli ve önemli olduğunu düşünmekte,
ancak verilen bu yetkinin Anayasa ve hukukun, dışına çıkılmadan sorumlu ve
adaletli bir anlayışla kullanılmasını da önemsemekte ve sonuna kadar takip
etmektedir.
En
başından beri ifade ettiğimiz gibi, olağanüstü hâl bir anayasal müessesedir,
temel hükümleri Anayasa’mızda düzenlenmektedir. Bunun yanı sıra, olağanüstü
hâle ilişkin bir özel kanun da bulunmaktadır. Olağanüstü hâlin, başta
kararnameler olmak üzere, bu kararnameler doğrultusunda yapılacak iş ve
işlemler de dâhil olmak üzere, yapılacak tüm uygulamaları bakımından en başta
hukuk, onun altında Anayasa, Anayasa’daki buna ilişkin hükümler, onun altında
da Olağanüstü Hâl Kanunu’na uygun olmak kaydıyla uygulanması, bu çerçevede
vaziyet edilmesi son derece önemlidir ve bu hususu baştan beri hep tekrar
ettik. Bu defa da bir kere daha bu hususu vurgulayarak sözlerimi sonlandırıyor
ve hepinizi bir kere daha saygılarımla selamlıyorum. (MHP sıralarından
alkışlar) 
BAŞKAN
– Teşekkür ediyorum Sayın Parsak. 
Gruplar
adına ikinci söz, Halkların Demokratik Partisi Grubu adına, İstanbul
Milletvekili Celal Doğan’a aittir. 
Buyurun
Sayın Doğan. (HDP sıralarından alkışlar) 
Süreniz
on dakika. 
HDP
GRUBU ADINA CELAL DOĞAN (İstanbul) – Teşekkür ederim Sayın Başkan. 
Konuştuğumuz
gündemimiz, olağanüstü hâlle ilgili alınmış olan kararların yüce Meclis
tarafından tartışılmasına dayanıyor. Partim adına yüce Meclisi saygıyla
selamlıyorum. 
Demokratik
rejimlerde, daha doğrusu Anayasa’mızda, olağanüstü hâlin yanında “sıkıyönetim”
diye bir müessese var, “seferberlik” diye bir müessese var, bir de savaş hâli
var. Bunların anayasal kurumlar olduğu hepinizin malumu. OHAL de bu kurumlardan
biri. Ancak OHAL’deki uygulamaların OHAL’in meydana getirmiş olduğu
tahribatları izale için alınması gereken kararlar olması gerekirken, elimizde,
geldiğimiz bugünkü hâliyle, Türkiye’yi yeniden, sıfırdan idari olarak inşaya
yönelmiş kararlarla karşı karşıyayız. Bu nedenle, her bir başlık ayrı ayrı,
belki saatlerce tartışılması gereken bu konuları on dakikalık bir süreye
sığdırmak pek mümkün olmayacaktır. Ancak kısaca, Türkiye’deki geldiğimiz bu 15
Temmuz darbe meselesinin bence iki yönüne çok iyi bakmak gerekir. 
Türkiye
sayısız darbelere maruz kaldı. Bu askerî darbelerin hepsinin de altına
baktığınızda, bir siyasi dayanağı ve kendilerine göre hazırladıkları bir zemin
söz konusudur. 1982 Anayasa’sına, daha doğrusu 80 ihtilaline baktığımızda 5-6
bin gencin öldürüldüğü bir Türkiye; 12 Mart, 4-5 bin gencin öldürüldüğü bir
Türkiye; her halükârda, 1960’a baktığımızda, 1961’e baktığımızda, partizanlığın
ve girift bir Türkiye çatışmasının olduğu bir ortam; 28 Nisan muhtırasına baktığımızda
da açıkçası, Türkiye’deki birtakım inançların önüne ket vuracak anlayış
ortamıyla karşı karşıyayız. Şimdi, biz, 15 Temmuza nasıl geldiğimizin izahını
yapamazsak, 15 Temmuzun gündemini nasıl bu tarafa, bu noktaya getirdiğimizi
ortaya koyamazsak bence meseleye doğru da teşhis koymamış olacağız. Sebebi de
şu: Türkiye 15 Temmuza geldiğinde manzarayı umumiye neydi onu da görmemiz
gerekir; o da şudur: Açıkça, gerçekten kalplerin parçalandığı, insanların
cepheleştiği, Türkiye’de ayrıcalığın, daha doğrusu ayrışmanın had safhaya
vardığı bir noktada kendi ellerimizle Türkiye’nin kadrolarını teslim ettiğimiz
bir anlayışın Silahlı Kuvvetleri de yanına alarak gerçekten alçakça Türk
demokrasisine ve Türkiye halklarına yaptığı en büyük felaketle karşı karşıya kaldık.
Bu, işin realitesi ve gerçeği. 
Parlamentonun
tamamı bu meseleye sahip çıktı ve adına da “Gazi” dediğimiz Meclis bu belayı
defetme konusunda halkların ve Türkiye’deki demokrat güçlerin ortaya koymuş
olduğu tavırla basının, Cumhurbaşkanının, Başbakanın, siyasi partilerin, ordu
içerisindeki -kalabilmiş olduğu kadarıyla- demokrat güçlerin tavrıyla bu belayı
atlattık ama bu belayı atlattığımız noktada alınması gereken tedbirlerin
demokrasiyi askıya almak ve yeniden başka bir vesayeti inşa için sebep olmaması
gerekirdi; tabir şuysa, fırsatı ganimete çevirmemek gerekirdi. Bundan kastım
şu: Örneğin, başlıklara baktığımızda, belediyelere kayyum atanması. Elimizdeki
mekanizmalar, mevcut mevzuatımız bir belediye başkanının nasıl görevden
alınacağını ve yerine nasıl insanların kaim edileceğini, atanacağını açıkça
ortaya koymuşken bunların hiçbirini işletmeden -bir belediye başkanı olarak
maruz kaldığımız bu muameleleri tek tek bilmemize rağmen- sanki yangından mal
kaçırır gibi seçilmiş insanın yerine atanmış insanları ikame etmenin getirdiği
sonuç doğuda maalesef ve maalesef daha büyük kargaşalıkların ve büyük
çekişmelerin, zıtlaşmaların hatta şiddetin artmasına etki eden bir unsur hâline
geldi. 
Büyükşehir
belediye başkanlığının bu hâle gelmesini isteyen bir belediye başkanı olarak
çok mutlu olduğum olay, hayalim şuydu: İl sınırı belediye sınırı olduğu zaman o
ülkenin gelecekteki inşasının çok daha mükemmel olacağına sevinen bir insandım.
Maalesef bu darbeyle, seçilmiş bir belediye başkanının yerine kayyum atanması,
meclis üyelerinin dahi mevcut mevzuatla görevden alınması mümkünken onların da
aşılarak o belediye başkanının, yüzde 85-90 oy almış bir belediye başkanının
yerine başkasının atanması, burada çok savunmuş olduğunuz “Egemenlik kayıtsız
şartsız milletindir.” “millet iradesi” felsefenizin ne kadar samimiyetsiz, ne
kadar samimiyetten uzak olduğunun en büyük ölçütüdür. Her safhada belirttiğiniz
şu vardır: “Bütün demokrasilerde iktidar vardır ama muhalefet olmadığı zaman o
demokratik rejim olmaz.” dersiniz ama gördüğüm kadarıyla, muhalefete verdiğiniz
zerre kadar bir değer yoktur. Uyuşmayan, uyuşmak istemeyen, uzlaşmak istemeyen
bir anlayışla, Türkiye'yi, hangi mevzuatı elinize verirsek verelim
getireceğiniz nokta, başka bir darbeyle muhatap olmak veya Türkiye'yi çıkmaz
sokağa taşımaktır. 
Bunu
şunun için söylüyorum: Yıllardır buradasınız, aylardır da izliyoruz. Bütün
büyük grupların sıkıntılarının olduğunu ben biliyorum. 1954 yılındaki Demokrat
Parti grubuna baktığınızda, o grupların tavırlarını biraz incelerseniz,
Menderes’in bakanlarını tek tek düşüren gruplardaki milletvekillerinin
kişiliklerini örnek almanızı istiyorum. Ama ne yazık ki büyük sorumluluğu olan
AK PARTİ Grubunun bu sorumluluğu yerine getirmediğini görüyorum. AK PARTİ Grubu
milletvekillerinin beni bağışlamalarını diliyorum; sanki iradelerinizi ipotek
etmiş bir noktada taşıyorsunuz. Olabilir, kurucu başkanınıza çok büyük saygınız
olabilir. Çalı dibi karıştırmak için bu lafları söylemiyorum. O sizin
kurucunuz, büyüğünüz olabilir ama bu, iradenizin teslim edilmesi anlamına
gelmez. Bu nedenle hangi siyasi rejimde hangi değişikliği yaparsanız yapınız,
hangi idareyi getirirseniz getirin, akıbet eğer buysa ve bu noktaya geleceksek
Türkiye'ye bir fayda taşımaz. 
Bu
nedenle, kanun hükmünde kararnameleri tartışırken başımıza gelen mesele şu:
Türkiye'de bugünlerde başkanlık sistemi meselesi gündeme geldi. Unutulmuş bir
meseleyi tekrar pişirip buraya getirmenin sonucu şudur: İnanın, sorumluluğunuzu
bilseniz, grup olarak görevinizi yapacağınızı bilsek bu meseleyi burada açıkça
tartışırız, Türkiye için getireceği hayırlı bir şey varsa tavır da koyarız. Ama
görüyoruz ki grup olarak görevinizi yapmıyorsunuz. Grup olarak tamamen
iradenizi bir yere ipotek ederek yapacağınız rejimin sonu, maalesef, askerî
vesayetin dışında, bu sefer bir kişi vesayetiyle karşı karşıya kalacağız.
Bütün
sözcüleri şu laftan vazgeçsinler: “Efendim, biz bilmiyorduk, bugün -yani 15
Temmuzda- öğrendik.” Önünüzde 2004 yılında devletin bir kararı var; o karar,
Fetullahçı örgütün hangi boyutlara gideceğini açıkça söylüyor. 
Muhalefeti
dinlemiyorsunuz, size telkinde bulunanları dinlemiyorsunuz, size yol göstermek
isteyen aydınları dinlemiyorsunuz, devletin de kararını dinlemiyorsunuz, sonra
diyorsunuz ki “Biz 15 Temmuzdan itibaren anladık ki bu örgüt silahlı örgüttür.”
Bu anlayışla bir yere varamazsınız, sebebi de şu… Bir de kalkıp suç tarihi
belirliyorsunuz, “Efendim, 17-25 Aralıktan itibaren suç işlemiş olanları biz bu
tencereye dâhil edeceğiz.” Hangi hakla, hangi sıfatla yargıya ait olan, Büyük Millet
Meclisinin uhdesinde bulunan bir yetkiyi oturup gazetelerde, televizyonlarda
ilan ediyorsunuz? “17 Aralık ve 25 Aralıktan önceki fiilleri affediyoruz, bu
tarafa atıyoruz, onları soruşturmaya tabi tutmayacağız.” Hukukta ceza
müruruzamanı vardır, dava müruruzamanı vardır; bu sizin yetkinizde değildir, o
nedenle bir an önce doğruya dönmenizi istiyorum.
Bir
başka konu: Aylardır, yıllardır Türkiye’de Anayasa tartışması yapıyorsunuz,
başkanlık sistemini gündeme getirmek istiyorsunuz ama bir türlü de ne istediğinizi
anlamıyoruz. Eğer gerçekten Başkanlık sistemini istiyorsanız Türkiye'nin önüne
ne istediğinizi açık koymanızda bir mahzur yok, getirin görelim. Ama 15 Temmuz
gecesinden hemen bir gün sonra Cumhurbaşkanımızın, Başbakanımızın
açıklamalarını gördüm. Türkiye bu zıtlaşmalardan bıktı. Türkiye gerçekten bir
kaosla karşı karşıya. Biz de kendimize bir çekidüzen verip “Artık bu anlayıştan
vazgeçilmeli.” diyen anlayış… 
Dün
Sayın Devlet Bahçeli’nin ortaya atmış olduğu… Ki bana sorarsanız yanlış
anlaşılmış bir olaydır, daha doğrusu onun nasıl olacağını MHP’liler çok daha
iyi bilir ne demek istediğini. Mal bulmuş mağribi gibi sarıldınız ve tekrar o
meseleyi gündeme getirdiniz. Bundan anlaşılan şu: Bu ikircikli davranıştan
vazgeçmelisiniz. 
“Türkiye’deki
parlamenter demokratik rejimin sorunu nedir?” diye baktığınızda buradaki bütün
arkadaşlarımızın şunu bilmesi gerekir, Parlamentonun tamamı açısından
söylüyorum: Bu Seçim Kanunu değişmeden milletvekillerinin hikmetivücudu iki
genel başkanın, daha doğrusu bir genel başkanın dudakları arasındayken
medyunuşükran olan insanlar olarak bu Parlamentoda onların dışına çıkamazsınız.
Getireceğiniz başkanlık sisteminde milletvekilini kim seçecek? Bakanı kim
seçecek? Eğer gerçekten başkan seçecekse milletvekilini zaten aynı şey oluyor.
Eğer bunlar devre dışı kalacaksa, Parlamento devre dışı kalacaksa bence şunu
yapınız.
(Mikrofon
otomatik cihaz tarafından kapatıldı)
CELAL
DOĞAN (Devamla) - Hemen bitiriyorum Sayın Başkanım, bir dakika verirseniz.
Şimdi,
olağanüstü hâlle Türkiye’yi idare ediyorsunuz.
BAŞKAN
– Sayın Doğan, lütfen bitirin.
CELAL
DOĞAN (Devamla) – Parlamentoyu işlevsiz hâle getirdiğinizi görüyoruz.
Parlamento işlevsiz hâle geldi. Bence şunu yapınız: Başkanlık sisteminin filan
peşinde koşmayın. Bir tek madde getirin, artık Türkiye’yi olağanüstü hâllerle
idare edilmesine razı olmuş bir hâle getirin, Parlamentoyu da kapatalım, biz de
evimize gidelim. 
Teşekkür
ediyorum, saygılar sunuyorum. (HDP sıralarından alkışlar)
BAŞKAN
– Teşekkür ediyoruz.
Şimdi,
gruplar adına üçüncü ve son söz Cumhuriyet Halk Partisi Grubu adına Ankara
Milletvekili Murat Emir’e aittir.
Buyurun
Sayın Emir. (CHP sıralarından alkışlar) 
CHP
GRUBU ADINA MURAT EMİR (Ankara) – Sayın Başkan, değerli milletvekilleri; Genel
Kurulu saygıyla selamlıyorum. Ben de bu vesileyle Ankara’mızın Başkent oluşunun
93’üncü yılını kutluyorum ve hemşehrilerim adına bir Ankara Milletvekili olarak
bu onuru bize bahşeden Mustafa Kemal ve silah arkadaşlarına şükranlarımı
sunuyorum. (CHP sıralarından alkışlar) 
Değerli
arkadaşlar, nihayet onca engellemeden sonra 1’inci kararname olan 667 sayılı
kararnameyi görüşme olanağı bulduk. Tabii, bu kararname ve olağanüstü hâl
ilanınız birçok hukuki ve siyasi sakatlıklar ve çarpıklıklarla malul. 
Değerli
arkadaşlar, bir defa bu OHAL gerekmezdi. Biliyorsunuz, siz bugünlerde
azımsamaya gayret etseniz de 15 Temmuz darbe girişimine tüm Türkiye karşı
durmuştur. Başta Cumhurbaşkanı vardır ama ana muhalefet partisi lideri de,
bizler de hep beraber ülkenin bütünü, yaşayan herkes bu darbeye büyük bir kararlıkla
karşı durmuştur. Biz, OHAL ilanı yaptığınız zaman size söyledik, bunlara gerek
yok. Niye gerek yok? Çünkü “Eğer Fetullah Gülen’le mücadele edecekseniz, bu
hastalığı ülkemizden temizleyecekseniz ne ihtiyacınız varsa biz buradayız, her
türlü katkıyı vermeye hazırız.” demiştik ve olağanüstü hâlin birçok
hukuksuzlukların, haksızlıkların, adaletsizliklerin önünü açacağını da ısrarla
vurgulamıştık. Maalesef, bir kez daha haklı çıkmanın üzüntüsünü yaşıyoruz
değerli arkadaşlar.
Bakınız,
olağanüstü hâl kararnamesinde, bu konuştuğumuz kararnamede, bir defa, açık
hukuki eksiklikler var. Siz olağanüstü hâli açık bir çek gibi kabul
ediyorsunuz, bir defa aldık, dilediğimiz gibi kanun hükmünde kararname
çıkartırız, dilediğimiz düzenlemeyi yaparız ve dilediğimiz işleri yaparız
zannediyorsunuz ama değerli arkadaşlar, bakın, geçenlerde Anayasa Mahkemesi
Başkanı Zühtü Arslan bile “Evet, olağanüstü hâl anayasaldır ama orada neyi
yapacağınızın ve neleri yapamayacağınızın açık bir biçimde sınırları
çizilmiştir.” demişti. Peki, bu sınırlar nelerdir diye baktığımızda, bakınız,
bir defa, durumun gerektirdiği hâllerle sınırlı olmak zorundasınız, Anayasa
121. Tabii, siz bugünlerde bu Anayasa’yı fazla ciddiye almıyorsunuz, nasıl olsa
değiştirme arayışına, gayretine girdiniz, “Anayasa’yı bazen takmasanız da
olur.” diyen bir Cumhurbaşkanı var ama hâlâ bu yürürlükte, bunu bilin. Durumun
gerektirdiği hâllerin ötesinde düzenlemeler yapamazsınız. Bunlar açık seçik
hukuka da Anayasa da aykırıdır. Ölçülü olacaksınız, Anayasa’nın 13’üncü
maddesi. Temel hak ve özgürlükleri ancak kanunla, özüne dokunmaksızın ve
mutlaka ölçülü olarak sınırlayabilirsiniz ama maalesef, bu kararnamenin hiçbir
yerinde hiçbir ölçü söz konusu değil. Çekirdek haklara dokunamazsınız, temel
hak ve özgürlükleri çekirdek haklara dokunmadan sınırlayabilirsiniz. Nedir bu
haklar? Mesela, masumiyet karinesi, Anayasa 38. İnsanları yargılamadan,
bağımsız mahkemelerden kararlar çıkmadan peşinen suçlu ilan edip, peşinen
görevlerinden ihraç edemezsiniz. Bunu yaptığınız anda hukuksuz olursunuz ve
olağanüstü hâlin bile size vermediği bir yetkiyi kullanmış olursunuz. 
Değerli
arkadaşlar, bunun dışında, bakınız, işkence yasağı. Otuz gün gözaltı süresi
yaptınız. Avukatları dahi gözaltındakilerle İlk beş gün görüşemiyor. Şimdi, bu
koşullar altında siz “Benim karakollarımda, hapishanelerimde işkence yok.”
deseniz, buna kim inanır? Bu utancı Türkiye’ye yaşatmayın, gelin, bu
düzenlemeyi düzeltelim. Tabii, burada boş sıralara konuştuğumuzun farkındayız
ama yine de bunun mutlaka düzeltilmesi, ölçülülük ilkesine göre kabul
edilebilir bir sınıra çekilmesi şart arkadaşlar. 
Bunun
dışında, düşünce ve kanaat özgürlüğü var. İnsanları inançlarına göre değerlendiriyorsunuz,
herhangi bir yargılama yapmadan, isnatlarla hayatlarını karartıyorsunuz, açığa
alıyorsunuz, ihraç ediyorsunuz, buna benzer bir sürü hukuksuz işlem
yapıyorsunuz. Bakınız, 1’inci maddede “terörle mücadele” diye bir kavramla
karşılaşıyoruz. Buna ihtiyaç ne? Yani daha önce siz terörle mücadele edecek
idiniz de bu Meclisten hangi kararı çıkaramadınız? Bakınız, bu millet size
terörle mücadele noktasında, biz de dâhil olmak üzere, bu Meclis dâhil olmak
üzere dilediğiniz her şeyi vermiyor mu? Siz “Terörle mücadeleyi niye
yapamıyorsunuz? Ülke niye böyle kan gölünde boğuluyor?” diye düşüneceğinize tüm
sorunları olağanüstü hâlle çözmenin arayışına giriyorsunuz. 
Değerli
arkadaşlar, aslında niyetiniz o değil. Tabii, niyetinizin o olmadığını
yaptıklarınızdan anlıyoruz. Ne yaptınız? Mesela Barış İçin Akademisyenler…
Tartışılabilir o bildirinin metni, tartışılabilir ancak sizin beğenmediğiniz
fikirleri var diye, sizin beğenmediğiniz bildirilere imza atıyorlar diye o
insanların meslek hayatlarını karartmaya ne hakkınız var ve bunun FETÖ darbe
girişimiyle ne ilişkisi var? 10 binin üzerinde EĞİTİM-SEN’li öğretmeni açığa
aldınız. Bakınız, tüm toplumsal muhalefet gruplarını susturmaya, sindirmeye,
yok etmeye çalışıyorsunuz. Televizyonları kapatıyorsunuz, radyoları
kapatıyorsunuz, türkü kanallarıyla mücadele ediyorsunuz ve bunu da “FETÖ’yle
mücadele” başlığı altında yapıyorsunuz. Buna hiç kimse inanmaz ve aslında bu,
FETÖ’yle mücadeleyi de zaafa uğratan bir şeydir. Ben sizin FETÖ’yle de samimi
bir şekilde mücadele ettiğinize asla inanmıyorum, haberiniz olsun. 
Değerli
arkadaşlar, kararnameye bakıyoruz. Bir defa -teknisyen arkadaşlar burada mı
bakıyorum, evet, varlar- son derece ciddiyetsiz. 2’nci, 3’üncü, 4’üncü maddede
“Terör örgütüne iltisakı, ilişkisi belirlenen” diyor, “tespit edilen” diyor,
“değerlendirilen” diyor. Yani kavramlar bile ciddiyetsiz. Bakınız, hukukta
“değerlendirmek”, “belirlemek”, “tespit etmek” çok farklı kavramlardır. Yani bu
özeni, bu ciddiyeti dahi göstermemişsiniz. Gerçekten utanç verici bir belge
Sayın Bakan, haberiniz olsun.
Değerli
arkadaşlar, kim karar verecek insanların terör örgütüyle iltisaklı, ilintili
olduğuna? Bir komisyon. Bakın, keyfîlik yapıyorsunuz, yargı makamı değilsiniz,
hata yapıyorsunuz. Bir de diyorsunuz ki: “Kılı kırk yarıyoruz.” Öyle bir şey
yok. Kuruyla yaş alenen, açık seçik yanıyor ve bunların hepsi Avrupa İnsan
Hakları Mahkemesinden dönecek ve sizin bu yanlışlarınız yüzünden FETÖ’cüler de
dönecek, haberiniz olsun. Sizin bir kısmınız bunu yanlışlıkla yapıyor olabilir,
bu hatayı görmüyor olabilir ama kanımca bu yanlışlıkları bu kararnamenin içine
koyanlar, aslında FETÖ’cülerin, en nihayetinde, tekrar Türkiye devlet
mekanizmasının içerisine girmesinin de hazırlığını yapıyorlar, bundan da
haberiniz olsun çünkü dönecekler. Avrupa İnsan Hakları Sözleşmesi 15/2,
bakınız, bütün bu yaptığınız orantısız işler, ilişkisiz işler ve olağanüstü
hâlin gerektirmediği, durumun gereğine uygun olmayan işlerin hepsinin
döneceğinden haberiniz olsun. 
Değerli
arkadaşlar, sendikaları kapatıyorsunuz, sıkıyönetim hâlinde bile sendikalar,
konfederasyonlar kapatılamaz, usulüne göre kapatılır. O hâlde siz bu yetkiyi
nereden aldınız?
Bunun
dışında, bakınız, Anayasa Mahkemesi dün -bana göre- garabet bir karar verdi:
“Olağanüstü kanun hükmünde kararnameleri değerlendirmeye ben görevsizim.” Dedi.
Son derece yanlış çünkü siz, bir kararnameye “olağanüstü” dediniz diye, o
kararname olağanüstü olmaz, içine girip bakması gerekir; olağanüstü mü, değil
mi. Biraz önce burada ifade ettiğim birçok düzenlemenin olağanüstü hâlle uzak
yakın ilgisi yok, FETÖ terör örgütüyle mücadeleyle uzak yakın ilgisi yok, bu
nedenle de Anayasa Mahkemesinin bu görevi yapması gerekirdi. Peki, bu Anayasa
Mahkemesi böyle bir değerlendirme yapabilir mi? Değerli arkadaşlar, maalesef
yapamaz. Çünkü Anayasa Mahkemesi son verdiği kararla majestelerinin mahkemesi
olduğunu açık seçik ortaya koymuştur. (CHP sıralarından alkışlar) Nereden mi
biliyorum? Bakınız, hukuk tarihine geçecek, bana göre bir utanç vesikası olacak
bir karar verdiler. 2 üyesini açığa aldılar ve orada da bu kararnameyle ilgili
olarak -bana göre- son derece veciz ifadelerde bulunuyorlar. İlk 7 sayfası bir
defa lüzumsuz, bizim burada konuştuğumuz “FETÖ terör örgütü böyle yapılanmış,
şöyle gelmiş, böyle darbe olmuş, Sayın Cumhurbaşkanı şöyle şöyle mücadele
etmiş.” diye bir edebiyat. Sonuna geliyoruz, bakın, bu hukuksuzluğu nasıl
saklıyorlar. Diyor ki: “667 sayılı KHK kapsamında yapılacak değerlendirme adli
suç veya disiplin suçu niteliğindeki somut bir eylemin soruşturulması
mahiyetinde olmayıp Anayasa Mahkemesi üyelerinin belli bir yapıyla herhangi bir
bağlarının olup olmadığına ilişkin kanaatin oluşturacağı bir süreci ifade
eder.” “Kanaatim yeterlidir, ben delil aramam.” diyor, bakınız. Ötesinde diyor
ki: “Bağlarının olup olmadığına ilişkindir.” Ve “Yukarıda ifade edildiği üzere
bu değerlendirme için Genel Kurulun salt çoğunluğunda anılan üyelerle ilgili
oluşacak kanaat yeterlidir.” diyor, delile dayanma ihtiyacı olmadığını
söylüyor. 
Bunun
ötesinde şuna dikkatinizi çekerim: “Anılan yapıyla ilgileri olduğuna dair
sosyal çevre bilgisi ve Anayasa Mahkemesi üyelerinin zaman içinde oluşan ortak
kanaatleri birlikte değerlendirildi.” diyor. Yani, yargıçlar toplanıyorlar,
sosyal çevre bilgisinden bir kanaat ediniyorlar ve salt çoğunlukla içlerinden 2
yargıcı, Anayasa Mahkemesi üyesini alıyorlar ve açığa koyuyorlar. Böyle bir ülkede
Anayasa Mahkemesinden, anayasa yargısından, bağımsız yargıdan bahsetmenin
olanağı yoktur, açık seçiktir. 
Bu
nedenle, değerli arkadaşlar, bu kararnamenin bir an evvel düzeltilmesini ve
ülkemizin -eğer demokrasimizi güçlendireceksek- demokrasi ve olağan hukuk
düzeni içerisinde yönetilmesini talep ediyoruz. 
Saygılar
sunuyorum. (CHP
sıralarından alkışlar) 
BAŞKAN – Teşekkür ediyorum. 
İDRİS BALUKEN (Diyarbakır) – Sayın Başkan, İç Tüzük 60’a
göre söz istiyorum. 
BAŞKAN – Sayın Baluken, 60’a göre bir dakika süre
veriyorum. 
Buyurun. 
IV.- AÇIKLAMALAR (Devam)
21.- Diyarbakır Milletvekili İdris Baluken’in, Esat ile AKP Hükûmeti
arasında resmî Dışişleri heyetlerinin devreye gireceği ve temasların başlamak
üzere olduğu haberlerine ilişkin açıklaması
İDRİS BALUKEN (Diyarbakır) – Teşekkür ediyorum. 
Sayın
Başkan, dış politikayla ilgili olan Sayın Bakan da Genel Kuruldayken şu anda
ulusal ve uluslararası basında sıkça yazılan çizilen bir konuyu sormak
istiyorum, Genel Kurulu da bilgilendirmesini özellikle rica ediyorum. 
Dünden
beri Esad ile AKP Hükûmeti arasında resmî dışişleri heyetlerinin devreye
gireceği, temasların başlamak üzere olduğuna dair yaygın haberler uluslararası
basında ve ulusal basında yazılmaya başlandı. Daha önce, biliyoruz, Cezayir’de,
farklı yerlerde gayriresmî bu tarz görüşmeler başlamıştı. Şimdi, Halep’e
karşılık Kürtler üzerinden yürüyen bir pazarlık var. Yani, Halep’te Türkiye’nin
himayesinde olan çetelerin çekilmesi karşılığında Kürtlere karşı bir ortak
savaş tutumu üzerinden bu pazarlığın geliştiği sıkça yazılıyor, çiziliyor. Eğer
bu bilgiler doğruysa çok vahim. Hem Halep’teki çete yapıların Türkiye'nin,
AKP'nin himayesinde olduğunu gösteriyor hem de AKP'nin dış politikasının Kürt
karşıtlığı, Kürt düşmanlığı üzerinden hangi siyasi etik değerlere sahip
olduğunu ortaya koyuyor. Yani, bu şekilde bir yaklaşım varsa -ki biz buna da
şaşırmayacağız çünkü daha önce Putin’e, Rusya’ya efelenenler, İsrail’e
efelenenler, Sisi’ye efelenenler sonra nasıl çark ettiler gördük- bu şekilde
bir tutum varsa herhâlde yakında “düşman Esed”den “kardeş Esad”a sırf Kürt
düşmanlığı üzerinden bir savrulma göreceğiz. Sayın Bakan bu konuda Genel Kurulu
aydınlatırsa seviniriz.
Teşekkür
ederim. 
BAŞKAN
– Teşekkür ediyorum.
Sayın
Bakan, buyurun. 
22.- Avrupa Birliği Bakanı Ömer Çelik’in,
Diyarbakır Milletvekili İdris Baluken’in yaptığı açıklamasındaki bazı
ifadelerine ilişkin açıklaması
AVRUPA
BİRLİĞİ BAKANI ÖMER ÇELİK (Adana) – Değerli arkadaşlarım, saygıdeğer
milletvekilleri; birincisi, bu Suriye konusundaki tavrımız nettir. Esad rejimi
bir katliam rejimidir, Esad bir katildir. Esad’la dolaylı, doğrudan, kapı
arkasından, gizli diplomasi, açık diplomasi şeklinde hiçbir temasımız
olmamıştır ve bundan sonra da olmayacaktır. Kendi halkını savaş uçaklarıyla
katleden, kendi halkına karşı kimyasal silah kullanan ve tamamen gayrimeşru
durumdaki birisiyle herhangi bir şekilde temas etmemiz mümkün değildir.
Uluslararası basında çıkan haberlerin bu bakımdan hiçbir geçerliliği yoktur.
Fakat, bu soru sorulurken hem siyasi bakımdan hem teknik bakımdan hem
Hükûmetimizin yürüttüğü dış politika bakımından son derece vahim birkaç tane
yanlış vardır, onun altını çizmek isterim.
Birincisi
şudur: “Türkiye'nin orada himaye ettiği çeteler.” şeklindeki bir kavramı tabii
ki kabul etmiyoruz. Türkiye orada öteden beri meşru muhalefeti ve meşru
muhalefete bağlı olarak Özgür Suriye Ordusunu desteklemektedir. Meşru muhalefet
ve Özgür Suriye Ordusunun desteklenmesi sadece Türkiye'nin politikası da
değildir, bu pek çok müttefikimiz tarafından da kabul gören bir politikadır.
Buradaki tutumumuz da nettir. Suriye halkının genel iradesinin yansıtılacağı
bir politik tablonun ortaya çıkmasını, bir geçiş süreci olması gerektiğini
ifade ediyoruz. 
Diğer
bir konu şudur: Bu, Mecliste çok sık ifade ediliyor, Hükûmetimizin Suriye’de
Kürt düşmanlığı yaptığı şeklindedir. Tabii, bu bir kavramsal çarpıtma. Türkiye
Cumhuriyeti Hükûmeti oradaki Kürt unsurları, Arap unsurları, Türkmen unsurları,
Alevi, Sünni, Nusayri, hepsini kardeş görmektedir. Çok açık bir şekilde ifade
etmek isterim, benim de şahit olduğum bir konudur bu: Bu Arap devrimleri
başladığında biz Suriye’de de bir karışıklığın olacağını öngördüğümüz için o
zaman henüz bu olaylar başlamamışken, henüz halkına herhangi bir şekilde kurşun
sıkmıyorken Esad’la da görüşüyorduk ve Esad’la görüşmeler sırasında yapılmak
istenen şey şuydu: Suriye’de, komşu bir ülkede bir karışıklık meydana gelmesin
ve anlamlı bir geçiş süreci yaşansın. 
Burada
Esad’a teklif edilen, benim de şahit olduğum, Cumhurbaşkanımızın Başbakanlığı
dönemindeki tekliflerden bir tanesi şuydu: “Birincisi, siyasi partilere izin
ver. Ülkende reformlar gerçekleştir. Siyasi tutukluları serbest bırak. Arap ve
Türkmenlerin statülerinin güçlenmesine müsaade et.” En önemlisi de şuydu, henüz
Türkiye'de hiç kimsenin gündeminde yokken Sayın Cumhurbaşkanımız Başbakanlığı
döneminde bu maddeyi de, bu söyleyeceğim maddeyi de gündeme getiriyordu: “Senin
ülkende Kürtlerin herhangi bir statüsü yok, vatandaşlık hakları bile yok.
Kürtlere bu haklarını ver.” şeklinde Başbakanımız tarafından,
Cumhurbaşkanımızın Başbakanlığı döneminde bu gündeme getiriliyordu. Üstelik o
zaman Suriye Kürtleri Türk dış politikasında ve Türkiye'nin iç politikasında
tartışılan bir konu bile değildi ve bu Esad’la yapılan ve basına yansımayan
görüşmelerde gündeme getiriliyordu. 
Bu
şahit olduğum olayları niye anlatıyorum size? Şunun için anlatıyorum: Çünkü
Kürtlerin statüsünün de Suriye’de verilmesi gerektiğini, Arapların,
Türkmenlerin aynı şekilde haklarının korunmasının gerektiğini Cumhurbaşkanımız
Başbakanlığı döneminde zaten bunu Esad’a tavsiye ediyordu, telkin ediyordu ve
bu şekilde hareket etmesi gerektiğini söylüyordu. 
Problem
şudur: Suriye’de Türkiye'nin Kürtlere karşı bir tavrı yoktur, Suriye’deki
tavrımız PYD’ye karşıdır. PYD bir terör örgütüdür ama PYD’yi Kürtlerle
eşitliyorsak o zaman bunu diğer Kürtlere de sormamız lazım. Bakın, Kobani
olayları sırasında bile Rudaw haber ajansına Suriye’deki diğer Kürt grupların
yaptığı açıklamalar vardır. Oradaki Kürt gruplar diyorlardı ki: “Burada, âdeta
sadece bir PKK/PYD hâkimiyeti kurmak için bizim buranın kurtarılmasına dönük
olarak yardım taleplerimiz bile kabul edilmiyor.” Şu anda PYD’nin, şimdiye
kadar yürüttüğü politika çerçevesinde Arap ve Türkmenleri ve diğerlerini taciz
ettiği gibi PKK çizgisinin dışındaki Kürt unsurları da taciz ettiği açık bir
durumdur. Dolayısıyla şu kavramın açık bir şekilde ortaya koyulması gerekir:
Türkiye Cumhuriyeti Hükûmeti, Suriye halkının ortak kararıyla, bugünkü kaos
ortamında hiç kimse fiilî bir durum yaratmaksızın, bir politik geçiş sürecinden
sonra Suriye’de Araplar nerede, Türkmenler nerede, Kürtler nerede pozisyon
alacak, Alevi, Sünni, Nusayriler nerede pozisyon alacak buna Suriye halkının
ortak iradesiyle karar verilmesini savunmaktadır. Bu şekilde oradaki bütün
etnik grupların statüsünün ve haklarının korunması konusundaki politikamızın
altını çiziyoruz. 
Bir
kere daha ifade ediyorum: Orada terör örgütlerine karşıyız, DAEŞ’e karşıyız,
Nusra’ya karşıyız ve PYD’ye karşıyız. Oradaki herhangi bir etnik grupla veya da
mezhep grubuyla herhangi bir sorunumuz yoktur. 
Teşekkür
ederim. (AK PARTİ sıralarından alkışlar) 
BAŞKAN
– Teşekkür ederim Sayın Bakan.
İDRİS
BALUKEN (Diyarbakır) – Sayın Başkan, Sayın Bakana ben teşekkür ediyorum yaptığı
değerlendirmelerden dolayı ancak özellikle soruyu sorarken bazı kavramsal
çarpıtmalar ve son derece vahim iddialar ortaya attığımı söyledi. Bu açık bir
sataşmadır. Ben herhangi bir çarpıtma yapmadım.
BAŞKAN
– Bakın Sayın Baluken, siz bir soru sordunuz.
İDRİS
BALUKEN (Diyarbakır) – Evet. 
BAŞKAN
– O soruya dönük olarak, bir de genel durumla birlikte yazılan, çizilen,
içeride ve dış basında ifade edilen konularla ilgili genel bir açıklama yaptı.
Ne şahsınızı ne partinizi ilzam eden hiçbir açıklama ben duymadım, ben
görmedim. 
İDRİS
BALUKEN (Diyarbakır) – Soru sorarken kavramsal çarpıtmalarla ve vahim
iddialarla maksatlı değerlendirmeler yaptığımı söyledi.
BAŞKAN
– Tamam, vahim iddialar doğru. İddiada bulunmadınız mı? 
İDRİS
BALUKEN (Diyarbakır) – Böyle bir şey yok ki. 
BAŞKAN
– İddiada bulunmadınız mı?
İDRİS
BALUKEN (Diyarbakır) – Bu bir sataşmadır yani.
BAŞKAN
– Sayın Baluken, ben, tamam isteyeyim, varsa vereceğim söz.
İDRİS
BALUKEN (Diyarbakır) – Açık bir sataşmadır. 
Tutanakları mı isteyeceksiniz?
BAŞKAN – Tamam, oturuma ara vermeden ben tutanakları isteyeceğim.

VIII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A)
Kanun Tasarı ve Teklifleri (Devam)
1.- 667 Sayılı Olağanüstü Hal Kapsamında Alınan
Tedbirlere İlişkin Kanun Hükmünde Kararname (1/746) ile İç Tüzük’ün 128’inci Maddesine
Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 412) (Devam)
BAŞKAN
– Evet, sayın milletvekilleri, gruplar adına konuşmalar tamamlanmıştır.
Şimdi
şahısları adına Bursa Milletvekili Hakan Çavuşoğlu, söz sırası sizde.
Buyurun
Sayın Çavuşoğlu. (AK PARTİ sıralarından alkışlar) 
Süreniz
beş dakikadır. 
HAKAN
ÇAVUŞOĞLU (Bursa) - Teşekkür ederim Sayın Başkanım. 
Sayın
Başkan, değerli milletvekilleri; 667 Sayılı Kanun Hükmünde Kararname’yle ilgili
olarak şahsım adına söz aldım, bu vesileyle Genel Kurulu saygıyla selamlarım. 
Sayın
milletvekilleri, Türkiye 15 Temmuz 2016 günü daha önce hiçbir devletin tecrübe
etmediği, eşi ve benzeri görülmemiş bir saldırıyla karşı karşıya kalmış,
yaklaşık kırk yıl boyunca devletin içine sinsice yuvalanmış Fetullahçı terör
örgütü tarafından, demokrasimize, anayasal düzenimize ve millet iradesine
kastedilmiştir. Gerçekleştirilen bu saldırının sadece bir darbe teşebbüsü
olmadığı, aynı zamanda milletimizi teslim alma, ülkemizi işgal etme ve
Türkiye’ye güncel bir Sevr’i dayatma projesi olduğu hiçbir tereddüde mahal
bırakmayacak şekilde ortaya çıkmıştır. Milletimizin destansı kahramanlığı
neticesinde bu alçakça girişim akamete uğratılmış ve akabinde devletimiz bir
refleks göstererek olağanüstü hâl ilan etmiştir. Olağanüstü hâlin ilanından
sonra, devletin arındırılması politikasına tekabül eden kanun hükmünde
kararnameler ihdas edilmiştir. 
İşte,
görüşmekte olduğumuz 667 Sayılı Kanun Hükmünde Kararname’yle amaçlanan da,
devletin kendisini sağlama alma, benzer saldırılara girişilmesine engel olma
yani devletimizin beka mücadelesinin de önünü açmaktır. Gerçekten de, 667
Sayılı Kararname incelendiğinde görüleceği üzere, düzenlemeler terör örgütüne
üyeliği, mensubiyeti veya iltisakı yahut bunlarla irtibatı olduğu
değerlendirilen sivil toplum örgütlerinin kapatılmasına, yine bu durumdaki kamu
görevlilerinin de devletten arındırılmasına tekabül etmektedir. Böylece,
öncelikle FETÖ’nün amaç ve hedeflerine hizmet ettiğini ortaya koyan kriterler
belirlenmiş, kanun hükmünde kararnamenin çizdiği çerçeveye uygun olarak da
devletten arındırılma sürecine girişilmiştir. 
Sayın
milletvekilleri, devletin istiklal ve istikbali için risk teşkil eden, örgüt
asabiyesiyle hareket ederek devletin bekası için tehlike oluşturacağı düşünülen
kamu görevlilerinin devletten arındırılmasına ilişkin uygulama ilk defa
Türkiye’de karşılaşılan bir yöntem değildir. 90’lı yıllarda Çek Cumhuriyeti,
Almanya, Macaristan, Polonya, Arnavutluk, Bulgaristan, Sırbistan ve Saddam
sonrası Irak’ta devleti arındırma politikaları uygulanmış ve bu yöntemlere
başvurulmuştur. 
Sayın
milletvekilleri, maalesef son günlerde bazı siyasilerin, 15 Temmuz hiç
yaşanmamışçasına, şehitleri, gazileri ve onların yakınlarını yok sayarak,
kasıtlı olarak oluşturulan mağduriyet algısına destek olacak mahiyetteki
açıklamalarını ibretle izlemekteyiz. Mağduriyet algısının kurbanı olan bu
kimselere sormak istiyorum: 
15
Temmuz günü elinde bayrak tutan günahsız bir vatandaşımızın üzerine tankı sürüp
onu hunharca ezen askeri motive eden şey neydi sizce? 
Yukarıdaki
F16’nın pilotunu aşağıdaki masum insanlara bomba boca etmeye sevk eden gözü
dönmüşlüğün sırrı neydi sizce?
Uçan
helikopterden kadın-erkek, genç-yaşlı ayrımı yapmaksızın aşağıdaki silahsız
insanların üzerine şarjörü boşaltmaya sevk edecek motivasyonun kaynağı neydi
sizce?
Kişileri
bu ve bunun gibi sayısız caniliği yapmaya sevk eden hâletiruhiyenin kaynağı ve
motivasyonu elbette bir örgüt asabiyesiydi. 
Tüm
bu yaşananlardan sonra, bu örgüte üye olan, bu örgütle bağı olan bir
istihbaratçının, bir polisin, bir öğretmenin yani herhangi bir kamu
görevlisinin aynı saikle benzer canilikleri yapmayacağını söyleyebilir miyiz?
Elbette söyleyemeyiz. 
Değerli
milletvekilleri, o nedenle, iktidar olsun muhalefet olsun, sorumluluk makamında
kim olursa olsun, bu örgütün bütün unsurlarıyla birlikte devletin bünyesinden
sökülüp atılması için birlikte mücadele etmek, devletin bekası, milletimizin
birlik ve beraberliği, ülkemizin bölünmez bütünlüğü için elzemdir. Kaldı ki
devletin FETÖ’den arındırılması sadece 15 Temmuz benzeri girişimlerin önlenmesi
bakımından değil, aynı zamanda kamu kurumlarının daha etkin bir biçimde
işlemesinin ve özellikle de terörle mücadelemizin önemli unsurlarından biri
olarak görülmelidir. 
Bu
nedenle, devletimizin aynı risk ve tehlikeyle tekrar karşılaşmamak adına
yürüttüğü arındırma politikalarını engelleyecek veya gölgeleyecek mahiyetteki
siyasi yaklaşım ve davranışlar rasyonel bir tutuma işaret etmediği gibi, FETÖ’ye
omuz vermek anlamına gelecektir. 
(Mikrofon
otomatik cihaz tarafından kapatıldı)
HAKAN
ÇAVUŞOĞLU (Devamla) – Bu durumda bu tarz yaklaşımları sergileyen siyasi
partiler tarih önünde mahkûm olmaktan kurtulamayacaktır diyorum; parti ayrımı
gözetmeksiniz, söz konusu kararnameye bütün milletvekili arkadaşlarımızın
desteğini bekliyorum, saygılar sunuyorum. (AK PARTİ sıralarından alkışlar) 
BAŞKAN
– Teşekkür ediyorum.
Şahıslar
adına ikinci ve son söz Ankara Milletvekili Levent Gök’e aittir.
Buyurun
Sayın Gök. (CHP sıralarından alkışlar) 
LEVENT
GÖK (Ankara) – Sayın Başkan, değerli milletvekilleri; hepinizi sevgiyle
saygıyla selamlıyorum.
Bugün
Ankara’mızın başkent oluşunun 93’üncü yıl dönümü. Başta Mustafa Kemal Atatürk,
İsmet İnönü ve cumhuriyetimizi kuran tüm kadroları selamlayarak, hepsini
saygıyla anarak sözlerime başlamak istiyorum.
Sayın
Başkan, değerli milletvekilleri; 15 Temmuz darbe girişiminden sonra ilan edilen
ve uzatılan olağanüstü hâl dönemine ilişkin kararnamelerin ilkini tartışıyoruz.
Değerli milletvekilleri, elbette ülkelerin çok önemli tehdit içeren saldırılar
ya da başkaca olaylarla karşılaştığı zaman anayasal düzeni korumak ve bir an
önce anayasal düzene geri dönmek adına olağanüstü rejimlere başvurma hakkı
vardır. Olağanüstü hâl anayasal bir rejimdir, bunda hiçbir tereddüt yok. Ancak,
olağanüstü hâlin esas amacı, bir an önce varsayılan tehdidi ortadan kaldırmak
ve o tehdit ortadan kalktıktan sonra anayasal düzene dönmektir. Yani olağanüstü
hâl rejimi sürekli, olağan bir rejim değildir. 
Bu
tablo içerisinde, biz, Cumhuriyet Halk Partisi olarak, 15 Temmuzda bu Meclisin
çatısı altında nasıl bombalara karşı direndiysek, darbe girişimine karşı
direndiysek, Parlamentonun iradesinin sonsuza kadar sürme kararlılığını
gösterdiysek, önlenmiş olan bu darbe girişiminin diğer tehlikeli yönlerini de
biz normal düzende engelleyebileceğimizi düşündüğümüz için -olağan, normal
sistemden dolayı- Türkiye'nin yoluna devam etmesini savunuyoruz. 
Şimdi,
değerli arkadaşlarım, bakın, bu kararnamelerle ilgili olarak –birazdan,
arkadaşlarımız da önergeler verdiler, sizler de verdiniz- biz neye dikkat
çekmek istiyoruz? Yani Cumhuriyet Halk Partisi Türkiye'nin bu süreci en az
hasarla ve devlet ile vatandaş arasındaki bağın kopmaması açısından götürmeye
çalışıyor; özen gösteriyoruz. “İnsan hakları” derken boşuna söylemiyoruz,
“temel hak ve hürriyetler” derken boşuna söylemiyoruz, “Avrupa İnsan Hakları
Mahkemesi” derken boşuna söylemiyoruz. Bakın, Venedik Komisyonuna başvurularda
bulunuldu, Venedik Komisyonu önümüzdeki günlerde gelecek, Türkiye'deki
olağanüstü hâl dönemini inceleyecek. Ardı ardına çıkan raporlarda Türkiye'nin
pek çok eksikliği ifade ediliyor ve Türkiye çok sert sözlerle eleştiriliyor.
Ben olağanüstü hâlin uzatılmasına ilişkin görüşmede de ifade ettim, bütün bu görüşleri
ifade edenlerin tümünün ortak özelliği, sonuçta Türkiye'nin Avrupa İnsan
Hakları Mahkemesi gerçeğiyle yüz yüze kalacağı gerçeğidir. 
Şimdi,
neler oluyor? Darbe teşebbüsünde silahlarıyla ortaya çıkanlar her kimse -bunda
hiçbir tereddüt yok- hepsi yakalanmalı, en ağır cezaya mahkûm edilmelidir.
Şimdi, değerli arkadaşlarım, elimde bir dava dilekçesi var. İsimleri
vermeyeceğim, Aksaray İdare Mahkemesine açılmış bir dava dilekçesi örneği. Neyi
anlatmaya çalışıyoruz size? Kişi AKTİF-SEN üyeliği olduğu gerekçesiyle
meslekten ihraç ediliyor -üniversitede bir akademisyen bu arkadaşımız ya da
kimse- ve kişi de idare mahkemesine şimdi başvuruyor.
Değerli
arkadaşlarım, olayın sınırlarını iyi saptayamadığınız zaman karşılaşacağımız
mağduriyetlerin, Türkiye Cumhuriyeti’nin uğrayacağı mağduriyetlerin haddi
hesabı yok. Şimdi şu belgeye bakın, 2014 yılında, Sayın Bakan, Millî Eğitim
Bakanlığı İnsan Kaynakları Genel Müdürlüğü adına Genel Müdür imzalamış bir
genelgeyi, bütün valiliklere, kaymakamlara göndermiş. Ne zaman? 17-25/2013’ten
sonra değerli arkadaşlarım, 17-25 Aralıktan sonra, 2014 yılında AKTİF-SEN’in
kuruluşu bütün valiliklere, kaymakamlara duyuruluyor. Hesap numarası veriliyor,
ilanlar yapılıyor şu sayılı dosyayla “Bütün personelinize duyurun bunu,
AKTİF-SEN’e üye olması konusunda destek sağlayın.” deniliyor. 
Şimdi,
değerli arkadaşlarım, orada çalışan bir akademisyenin, bir öğretmenin ya da bir
kişinin o anda AKTİFEĞİTİM-SEN’e üye olmama şansı var mı sizce bu genelge
karşısında? Herkese tek tek bildiriliyor. Genelge bu. O zaman Millî Eğitim
Bakanı kim? Nabi Avcı. Sayın Nabi Avcı bu FETÖ’den dolayı yargılanıyor mu? Onun
adına genelge gönderiliyor. Genelgeye uyup sendikaya üye olanlar dışarıda; Nabi
Avcı, genel müdürler ortada. Çok ciddi bir garabet var ortada, çok dikkatli
olmalıyız, çok dikkatli olmalıyız. Kuru ile yaşı ayırmalıyız değerli
arkadaşlarım. 
Bu
nedenle, Cumhuriyet Halk Partisi bu özen içerisinde bu kararname sürecini
götürecektir ve bu bilgileri sizlerle paylaşacaktır. 
Hepinizi
sevgiyle saygıyla selamlıyorum. (CHP sıralarından alkışlar) 
BAŞKAN
– Teşekkür ediyorum. 
Soru?
Yok. 
Böylece,
birinci bölüm üzerindeki görüşmeler tamamlanmıştır. 
Şimdi,
birinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. 
1’inci
madde üzerinde üç adet önerge vardır, okutuyorum: 
Türkiye Büyük
Millet Meclisi Başkanlığına
Görüşülmekte
olan 412 sıra sayılı 667 Sayılı Olağanüstü Hâl Kapsamında Alınan Tedbirlere
İlişkin Kanun Hükmünde Kararname İle İçtüzük’ün 128’inci Maddesine Göre
Doğrudan Gündeme Alınmasına İlişkin Türkiye Büyük Millet Meclisi Başkanlığı
Tezkeresi’nin 1’inci maddesindeki “kapsamında” ibaresinin “çerçevesinde” olarak
değiştirilmesini arz ve teklif ederiz. 
 İsmail Faruk Aksu Kamil
Aydın Deniz Depboylu
 İstanbul Erzurum Aydın
 Ruhi Ersoy Mustafa
Kalaycı Ahmet Selim Yurdakul
 Osmaniye Konya Antalya
Türkiye Büyük
Millet Meclisi Başkanlığına
Görüşülmekte
olan 23/7/2016 tarih ve 412 sıra sayılı 667 Sayılı Kanun Hükmünde Kararname’nin
1’inci maddesinin aşağıdaki şekilde değiştirilmesini arz ve teklif ederiz.
4/10/2016
“MADDE
1- (1) Bu Kanun Hükmünde Kararnamenin amacı, 20/7/2016 tarihli ve 2016/9064
sayılı Bakanlar Kurulu Kararıyla ülke genelinde ilan edilen olağanüstü hâl
kapsamında, darbe teşebbüsü ve terörle mücadele çerçevesinde hukuka uygun
olarak alınması zaruri olan tedbirler ile bunlara ilişkin usul ve esasları
belirlemektir.”
 Murat Emir Şenal
Sarıhan Gülay Yedekci
 Ankara Ankara İstanbul
 Selina Doğan Mustafa
Hüsnü Bozkurt Mahmut Tanal
 İstanbul Konya İstanbul
Türkiye Büyük Millet Meclisi Başkanlığına
Görüşülmekte
olan 412 sıra sayılı Kanun Hükmünde Kararname’nin 1’inci maddesinin tasarı
metninden çıkarılmasını arz ve teklif ederiz.
 İdris Baluken Meral
Danış Beştaş Hüda Kaya
 Diyarbakır Adana İstanbul
 Ayhan Bilgen Mahmut
Toğrul 
 Kars Gaziantep
BAŞKAN
– En son okutulan önergeye Komisyon katılıyor mu?
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz.
BAŞKAN
– Hükûmet katılıyor mu?
GÜMRÜK
VE TİCARET BAKANI BÜLENT TÜFENKCİ (Malatya) – Katılmıyoruz.
BAŞKAN
– Önerge üzerinde söz isteyen Kars Milletvekili Ayhan Bilgen.
Buyurun
Sayın Bilgen. (HDP sıralarından alkışlar)
Süreniz
beş dakikadır.
AYHAN
BİLGEN (Kars) - Sayın Başkan, değerli milletvekilleri; tabii, olağanüstü hâlle
ilgili tartışmalar da kanun hükmünde kararnamelerle ilgili tartışmalar da ne
yazık ki önümüzdeki yıllara damgasını vuracak çünkü bazı sorular var ki bu
soruların cevabını kamu vicdanını rahatlatacak biçimde, ikna edici şekilde
vermediğimiz takdirde burada yasal prosedürleri tamamlamamız hiçbir şey ifade
etmeyecek. Ben izninizle bu kısa sürede bu soruların sadece birkaçını sizlerle
paylaşmak istiyorum. 
Çok
örneği basında tartışıldı, burada dile getirildi ama eğer 2013’e kadar, en
azından 2004’ten 2013’e kadar bu yapıyla ilgili ne gibi mücadele diye tarif
edilebilecek işlemler, işler yapıldığına dair kamuoyuna net bir açıklama
yapmadığınız takdirde şu anda bu davayla ilişkilendirilerek yargılanan,
cezalandırılan herkesin pozisyonu tartışmalı olacaktır. Öyle ya, 2004’te MGK’da
bu konuda net cümleler var ve altına imza atılmış olmasına rağmen 2004’ten
sonra onlara parsel parsel arsa verilmeye devam edilmişse, iddia edilen örgütün
lideriyle milletvekilleri görüşmeye devam etmişse, onların düzenledikleri
etkinliklerde bakanlar Pensilvanya’ya selam göndermeye devam etmişlerse, bütün
bunlar suç oluşturmuyorsa, bütün bunlar destek sayılmıyorsa; binlerce
öğretmeninin, medya organının ya da başka kamu görevlilerinin, hatta esnafın
cezalandırılarak bu işin üstünün örtülmesi imkânsızdır.
Değerli
milletvekilleri, çok açık, çok net biçimde 2004 ile 2013 arasında ne
yapıldığını ya da bir şey yapılmadıysa, ciddi, engelleyici, caydırıcı, etkin
bir mücadele yürütülmediyse neden yürütülmediğini kamuoyuna açıklamak zorundasınız.
Bu, üstü örtülebilecek bir durum değildir, bu işin esasıdır. Çünkü, darbe,
dünyanın hiçbir yerinde sadece bir sebep olarak tartışılmaz, darbe bir
sonuçtur. Asıl suç, darbecilerin o gücü bulmasını sağlayacak destekle
ilgilidir. Siz şimdi “iltisak” kelimesinin, kararnamede geçen “iltisak”
kelimesinin içerisine her şeyi katabiliyorsunuz ama kamu kaynaklarını sunanlar,
örneğin kolayca arazi tahsis eden belediyeler, örneğin kurumların bina yapması
için çeşitli imkânları servis eden -bununla ilgili telefon görüşmeleri,
mailler, yazışmalar kamuoyuna yansıdığı için söylüyorum- siyasiler şimdi,
bunlarla ilgili bir tartışma yapmadan, oraya çocuğunu gönderen bir yargı
mensubunun cezalandırılması nasıl izah edilebilir? Bu, uluslararası
platformlarda nasıl savunulabilir, Avrupa İnsan Hakları Mahkemesine Türkiye
Dışişleri Bakanlığı savunma gönderdiğinde bunu nasıl izah edebilir? 
İkinci
kritik soru: Eğer bu kadar çok yargı mensubu -ilk kararnameyle görevden
alınanların sayısı son derece yüksek- bir terör örgütünün üyesi olduğu için,
savunmaları bile alınmadan görevden alınıyorsa bu yargı mensuplarının
verdikleri kararlar, hazırladıkları iddianameler, bunların verdikleri hükümler
nasıl bağlayıcı olabilir? Yani yeniden yargılanma yolunu bu ilgili kişilerin,
görevden alınan kişilerin dâhil olduğu yargılama süreçlerindeki yeniden
yargılanma yolunu nasıl tıkayabilirsiniz? Yani siz, bir terör örgütü mensubu
iddiasıyla görevden alınmış hâkimin, savcının altına imza attığı bir karardan
dolayı yıllardır haklarından mahrum kalmış insanlarla ilgili uluslararası
platformlarda nasıl savunma yapacaksınız? Bunun gibi elbette çok soru var
sorulacak ama ben iki şeye daha çok kısaca dikkat çekmek istiyorum:
Birisi:
Bu iç ve dış analizi yaparak, dün de burada temsilcilerinizin dile getirdikleri
değerlendirmedir. Değerli arkadaşlar, bu dış güçler kimse lütfen bunu somut
söyleyin, böyle hamaset yapmayın. Sayın Cumhurbaşkanı Amerika’ya gittiğinde
tarif ettiğiniz aktörlerin hepsiyle toplantı düzenledi. Dışişleri Bakanı,
Hükûmet sözcüleri bu dış aktörün Amerika olmadığını, NATO olmadığını defaatle
söyledi. O zaman, ya ülke ya kurum ya örgüt, bir şey tarif edeceksiniz, kamuoyu
da dönecek, bunun üzerinden tartışma yapacak. Bunu yapmadığınız takdirde sadece
bulanık suda balık avlamış oluyorsunuz. Bırakın kurunun yanında yaş yanmasını,
baştan sona haksızlık ve baskı içeren işlere imza atmış oluyorsunuz. 
Hepinizi
saygıyla selamlıyorum. (HDP ve CHP sıralarından alkışlar) 
BAŞKAN
– Teşekkür ediyoruz. 
Şimdi
önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 23/7/2016 tarih ve 412 sıra sayılı 667 Sayılı Kanun Hükmünde Kararname’nin
1’inci maddesinin aşağıdaki şekilde değiştirilmesini arz ve teklif ederiz.
4/10/2016
“MADDE
1 – (1) Bu Kanun Hükmünde Kararnamenin amacı, 20/7/2016 tarihli ve 2016/9064
sayılı Bakanlar Kurulu Kararıyla ülke genelinde ilan edilen olağanüstü hal
kapsamında, darbe teşebbüsü ve terörle mücadele çerçevesinde hukuka uygun
olarak alınması zaruri olan tedbirler ile bunlara ilişkin usul ve esasları
belirlemektir.”
Mahmut Tanal (İstanbul)
ve arkadaşları
BAŞKAN
– Son okunan önergeye Komisyon katılıyor mu? 
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz. 
BAŞKAN
– Hükûmet?
GÜMRÜK
VE TİCARET BAKANI BÜLENT TÜFENKCİ (Malatya) – Katılmıyoruz. 
BAŞKAN
– Önerge üzerinde söz isteyen İstanbul Milletvekili Mahmut Tanal. 
Buyurun
Sayın Tanal. (CHP sıralarından alkışlar) 
MAHMUT
TANAL (İstanbul) – Sayın Başkan, değerli milletvekilleri; hepinizi saygıyla
selamlıyorum. 
Tabii,
Türkiye Cumhuriyeti tarihine baktığımız zaman, gerçekten darbelerle,
sıkıyönetimlerle, olağanüstü hâllerle, muhtıralarla dolu ancak bu olağanüstü
hâller, sıkıyönetimler ülkede büyük felaketleri de getirmiyor değil, faturası
da çok ağır. Evet, olağanüstü hâl… Bu 15 Temmuz darbe girişiminin öncesi ve
sonrasına, olaylara baktığımız zaman, darbeler hukuk devletini, anayasal
düzeni, demokrasiyi rafa kaldırma amacını taşır ancak darbe girişimine karşı
sert tedbirlerin alınması hem gereklidir hem de meşrudur. Biz, darbelere karşı
sert tedbirlerin alınması gereklidir ve meşrudur dediğimiz zaman, bunu iki
örnekle canlandırmak isterim: Nasıl bir evde yangın çıkınca, itfaiye eri içeride
bulunan insanları kurtarmak için o evin camını kırıyorsa, darbe girişiminde,
darbelerde de aynı şekilde o geçici olan anlık olayı bitirebilmek için, kamu
düzenini sağlamak için sert tedbirler alabilir ama hukuk içerisinde kalarak
alabilir. İtfaiyeci nasıl o yangını söndürdükten sonra, yangın sona erdikten
sonra sağlam olan bir camı kıramıyorsa, kırdığı takdirde mesken masuniyeti
suçunu teşkil ediyorsa bizim mevcut olan Anayasa’mızın olağanüstü hâl ve
sıkıyönetimi düzenleyen 119’uncu ve 120’nci maddelerinde açık ve net yazar;
119’uncu maddede, olağanüstü hâlle ilgili tabii afetleri yazar, 120’nci maddede
ise şiddet olaylarının yaygınlaşması, kamu düzeninin ciddi bir şekilde
bozulması hâlinde olağanüstü hâli yazar. 
Peki,
değerli arkadaşlar, şu anda mevcut duruma baktığımız zaman, ülkede artık şiddet
olayları sona ermiş, kamu düzeni tesis edilmiş ve şiddet olayları bittiği gibi,
kamu düzeni tesis edildiği gibi anayasal değişiklikler düşünülüyor, başkanlık
sistemleri düşünülüyor, seçimler düşünülüyor. Onun için, mevcut olan, bu anlık,
geçici olan tedbirlerin kalıcı hâle dönüşmesi bize iki tehlike getirir. Bir:
Olağanüstü hâlin sürekli kalıcı hâle getirilmesi hâlinde otoriter, diktatör
rejimlere doğru gideriz ve gidilen hadise bu amaca yönelik. 
Değerli
Grup Başkan Vekilimiz Sayın Levent Bey, biraz önce, 2014 tarihinde Millî Eğitim
Bakanlığının, Türkiye’deki seksen bir valiliğe gönderilen genelgede… Sendikanın
kurulması için, değerli arkadaşlar, 3 bakanın onayı gerekiyor. Bir: İçişleri
Bakanının Aktif Sendikasının iç ve dış tehdit anlamında sakıncası olmadığına
ilişkin oluru vardır. İki: Millî Eğitim Bakanının Aktif Sendikasının
kurulmasında ve üye olunmasında sakınca olmadığına ilişkin oluru vardır. Üç:
Çalışma Bakanının bu sendikanın kurulmasında sakınca yoktur diye izni vardır
değerli arkadaşlarım. Siz, 3 bakanlık, sendikanın kurulmasına izin verip üye
olan vatandaşa da “Kardeşim, sen teröristsin, sen teröre yardım yataklık
ettin.” derseniz, o zaman, gerçekten -bu teröre yardım yataklık yapan bu 3
bakanlık- oluru veren bakanların ilk önce cezaevine atılması lazım. 
Geliyoruz
daha ötesine. Şu anda Kocaeli Belediyesi… Kocaeli Belediyesi, emlak
vergilerinden tutun, belediyeye ödenmesi gereken ne kadar vergi varsa, efendim,
Bank Asyanın adını verir, hesap numarasını verir, vatandaşa “Paralarınızı Bank
Asyaya yatırın.” der. Oraya yatıran vatandaş, kamu görevlileri açıkta; bu işi
vatandaşa öneren, teşvik eden Belediye Başkanı görevinin başında. 
Üç:
Darbenin iki numaralı kişisi Dişli cezaevinde, onun ağabeyi Adalet ve Kalkınma
Partisinin Genel Başkan Yardımcısı. 
Şimdi,
vatandaş, suçu işleyip işlemediği hâlen… Biz ne diyoruz? “Masumdur.” diyoruz
ya; o kişi, suçu işleyen birisi varsa, cezaevine alınıyorsa kardeşi, torunu,
eşi, gelini herkes işten atılıyor. 
(Mikrofon
otomatik cihaz tarafından kapatıldı) 
MAHMUT
TANAL (Devamla) – Peki, siz niye bunu Genel Başkan Yardımcılığından
almıyorsunuz? (CHP sıralarından alkışlar) Böyle bir çifte standart olabilir mi?
Onun için, siyasi iktidar, ilk önce iğneyi kendisine batırsın, sonra çuvaldızı
vatandaşa batırsın. 
Teşekkür
ediyorum, saygılarımı sunuyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 412 sıra sayılı 667 sayılı Olağanüstü Hal Kapsamında Alınan Tedbirlere
İlişkin Kanun Hükmünde Kararname ile İçtüzük’ün 128’nci maddesine göre doğrudan
gündeme alınmasına ilişkin Türkiye Büyük Millet Meclisi Başkanlığı
Tezkeresi’nin 1’inci maddesindeki “kapsamında” ibaresinin “çerçevesinde” olarak
değiştirilmesini arz ve teklif ederiz. 
Ahmet Selim Yurdakul
(Antalya) ve arkadaşları
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ SAMİ ÇAKIR (Kocaeli) – Katılmıyoruz Başkanım. 
BAŞKAN
– Hükûmet? 
GÜMRÜK
VE TİCARET BAKANI BÜLENT TÜFENKCİ (Malatya) – Katılmıyoruz. 
BAŞKAN
– Önerge üzerinde söz isteyen Antalya Milletvekili Ahmet Selim Yurdakul. 
Buyurun
Sayın Yurdakul. (MHP sıralarından alkışlar) 
AHMET
SELİM YURDAKUL (Antalya) – Sayın Başkan, değerli milletvekilleri, sevgili
vatandaşlar; 15 Temmuz günü ve gecesinde yaşadığımız hain darbe girişimi
üzerinden tam doksan gün geçti, olağanüstü hâl ilanının üstünden ise seksen beş
gün geçti. On binlerce memur, bürokrat, asker ya göz altında ya ihraç edildi ya
açığa alında veya haklarında araştırmalar devam ediyor. İş dünyası da ayrıca
göz altında. Kayyuma devredilen şirketler, el konulan iş yerleri her gün
çoğalıyor. Bu darbe girişimine karışan herkesin hiçbir ayrım yapılmadan
adaletin önünde cezası kesinlikle verilmelidir. 
İlk
günden itibaren, hatta birçok Hükûmet yetkilisi kandırılmakla meşgulken
Milliyetçi Hareket Partisi olarak, Fetulllahçı terör örgütünün tıpkı PKK gibi
eli kanlı hain bir örgüt olduğunu söyledik. Lakin, darbenin doksanıncı, OHAL’in
85’inci gününde, on binlerce FETÖ’cüyü tespit eden Hükûmet nasıl olur da hâlen
daha FETÖ’nün siyasi ayağına ulaşamamıştır? Asıl bunu konuşmak zorundayız.
Mesela, Yurtta Sulh Konseyinin üyeleri kimlerdir? Hükûmetin burada kaçırdığı,
gizlemeye çalıştığı bir şey mi vardır? Türk milleti bunların kimler olduğunu
merak ediyor ve öğrenmek istiyor.
Bakın,
sokaktaki vatandaşlar ne diyor biliyor musunuz: “Bu darbe kalkışması başarılı
olsaydı, bu ülkenin Cumhurbaşkanı, Başbakanı veya bakanı kimler olacaktı?” diye
Hükûmete soruyor, bunlara cevap vermek zorundasınız.
Maalesef
bugün 1 şehit daha verdik. Buradan tüm şehitlerimize Allah’tan rahmet,
yaralılarımıza acil şifalar diliyorum. Yalnız, Milliyetçi Hareket Partisi olarak
bir uyarımız da, ister 15 Temmuz akşamı olsun, ister ülkemizin ve vatanımızın
bölünmez bütünlüğü için başta PKK olmak üzere teröristlerle mücadele ederken
şehit olan vatan evlatlarımız olsun, şehitler arasında ayrım yapmayın. Şehitler
arasında ayrım mı olur? Ayrıca, sizler bu kıvranmalara ve olduğunuz yerde
patinaj yapmaya devam ettiğiniz sürece ülkemizin ekonomik ve sosyal hayatı
çökmeye devam ediyor. Açlık sınırı asgari ücretin üzerinde maalesef ve 1.386
liraya ulaşmış durumda, yoksulluk sınırı ise 4.515 lira ile dar ve orta gelirli
vatandaşlarımız için karanlık bir gelecek anlamına geliyor. Hazır
Hükûmetteyken, hep tüketmek, yani tüketen ekonomi yerine biraz daha ülkemize
katma değer üreten projeler meydana getirin. Eğer bilginin ve tekniğin kıymetini
bilmezseniz Türk milletine yazık edersiniz. O yüzden, buradan, eğitime önem
vermenizi tekrar ifade etmek istiyorum.
Bakın,
işsiz sayısı 6 milyona ulaşmış durumda. Türk milleti artık yardımlara muhtaç
bırakılmak istemiyor, Türk milleti işsizlikle boğuşmak istemiyor.
Vatandaşlarımızın yüzde 68’si borçlu, üstelik Hükûmet olarak vatandaşlarımızı
daha da borçlandırmak için adımlar atıyorsunuz. Tüketimin değil, tasarrufun
öğütlendiği küresel ekonomide sizden başkası da kendi vatandaşını bu kadar
borçlandırma derdinde değil. Kime ve neye hizmet ettiğinizi bugüne kadar
anlayamadık. Ama FETÖ’yle samimi bir mücadele neticesinde doğruya doğru, eğriye
eğri diyerek kangrenli uzuvlarınızı da kesmek zorundasınız. Ayrıca, unutmayın,
milletimiz FETÖ’yle mücadeleyi ve PKK’yla mücadeleyi ayırt etmek istemiyor.
Bunları lütfen sizler de ayırmayın ve OHAL kapsamında PKK’yla mücadeleyi sonuna
kadar götürün. 
Son
olarak ifade etmek istiyorum ki milletimiz iyiyi ve kötüyü mutlaka görür. 
Hepinize
sevgi ve saygılarımı sunuyorum. (MHP sıralarından alkışlar) 
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
1’inci
maddeyi oylarınıza sunuyorum: Kabul edenler… Kabul etmeyenler… 1’inci madde
kabul edilmiştir. 
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken, tutanakları istedim. Ben sataşmadan dolayı kürsüden size iki
dakika söz vereceğim. Yeni bir sataşmaya meydan vermeyin. 
Buyurun.
(HDP sıralarından alkışlar) 
V.-
SATAŞMALARA İLİŞKİN KONUŞMALAR (Devam)
4.- Diyarbakır Milletvekili
İdris Baluken’in, Avrupa Birliği Bakanı Ömer Çelik’in yaptığı açıklaması
sırasında şahsına sataşması nedeniyle konuşması 
İDRİS
BALUKEN (Diyarbakır) – Teşekkür ediyorum Sayın Başkan. Keşke Sayın Ömer Çelik
burada olduğunda bu sözü vermiş olsaydınız, en azından sağlıklı bir tartışma
ortaya çıkardı. 
Biz,
AKP’li bakanların çok önceden ortaya çıkan ilişkilerle ilgili bu şekilde
gerçeği çarpıtan açıklamalarına Meclis tutanaklarında da defalarca şahitlik
ettik. Ben, burada, Mavi Marmara olayıyla ilgili ve İsrail’le olan anlaşmayla
ilgili ilk bilgileri aldığımız anda o soruyu yöneltmiştim. Burada Millî Eğitim
Bakanı Nabi Avcı oturuyordu ve Meclis tutanaklarına geçecek şekilde
“Kesinlikle, zinhar, böyle bir durum olamaz. İsrail terör devletidir, biz asla
İsrail’le bir araya gelmeyiz, anlaşma yapmayız.” demişti ama bakın, ne oldu… 
BAŞKAN
– Sayın Bakan Ömer Çelik de burada. 
İDRİS
BALUKEN (Devamla) – …Mavi Marmara’da yaşamını yitirenlerin ortaya koyduğu o
mücadeleyi de, maalesef, 20 milyon dolara kurban ettiniz, İsrail’le anlaşma
yaptınız. Şimdi burada da aynı durum var. Sayın Bakan “kavramsal çarpıtma”
diyor ama çarpıtmayı o yapıyor. 
Halep
ve İdlip’te savaşan güçlerin El Nusra ve Ahrar el-Şam olduğunu bütün dünya
biliyor ve bütün dünya bu iki örgütü terör örgütü olarak değerlendiriyor. Şimdi
onu getirip bize farklı şekilde sunmasın. “Kürt düşmanlığı yapmadık,
yapmayacağız.” diyor ama bakın, Binali Yıldırım -kendi cümlesinden- “Biz
Kürtlerin alan kazanmasına Suriye’de izin vermeyeceğiz. Güneyimizde yeni bir
Kürt oluşumuna izin vermeyeceğiz.” diyor. Cumhurbaşkanı Erdoğan “Kuzey Irak’ta
hata yaptık, Kuzey Suriye’de yapmayacağız.” diyerek aslında federal Kürdistan
bölgesindeki Kürt oluşumunu da bir hata olarak, düşmanca bir tutum üzerinden
değerlendirdiğini ortaya koyuyor.
Dolayısıyla,
bakın, çok yakında Esad’la ilgili söylemleriniz değişecek, burada biz yine dile
getireceğiz, siz de bu şekilde çarpıtmaya devam edeceksiniz. 
PYD’yle
ilgili meseleye uzun uzun girmeye gerek yok. Salih Müslim’le Ankara’da,
İstanbul’da görüşürken bugün söylediğiniz bu söylemlerle…
(Mikrofon
otomatik cihaz tarafından kapatıldı) 
İDRİS
BALUKEN (Devamla) – …o zaman hangi ilişkiyi geliştirdiğinizi, hangi çelişkiye
düştüğünüzü siz açıklayın. 
Teşekkür
ediyorum. (HDP sıralarından alkışlar)
BAŞKAN
– Sayın Bakan, buyurun.
IV.- AÇIKLAMALAR (Devam)
23.- Avrupa Birliği Bakanı
Ömer Çelik’in, Diyarbakır Milletvekili İdris Baluken’in sataşma nedeniyle
yaptığı konuşmasındaki bazı ifadelerine ilişkin açıklaması
AVRUPA
BİRLİĞİ BAKANI ÖMER ÇELİK (Adana) – Sayın Başkanım, değerli milletvekilleri;
birinci husus şudur: Esad’la görüşüldüğü zamanlarda görüşmenin konusu.
Bahsettiğim gibi, biz kendi yaptığımız değerlendirmelerde Orta Doğu’da bu “Arap
Devrimi” dediğimiz büyük dalgalanmanın geldiğini gördük, kendi
değerlendirmemizi bu şekilde yaptık. Bu değerlendirmeler neticesinde şuna karar
verdik: Acaba burada çok büyük iç çatışmalar olmaksızın, bir politik geçiş
süreci konusunda bazı ülkeleri cesaretlendirebilir miyiz bazı reformların yapılması
konusunda? Nitekim, yapılan görüşmelerde de söylenen şey şu olmuştur, Esad’a da
söylenmiştir, diğerlerine de söylenmiştir: 
Birincisi:
Kendi ülkenizde reform yapın. Siyasi partilerin oluşumuna müsaade edin. Hatta
sizler kendiniz devlet başkanı olarak görevlerinizi sürdürmek istiyorsanız hür
ve serbest seçimlere girin. Bu siyasi tutukluların keyfî bir şekilde
tutuklanmasına ve hiçbir kayıt altına alınmaksızın içeride tutulmasına son
verin. Siyasi tutukluları serbest bırakın. 
Nitekim,
Türkmenlerin sorunlarıyla ilgili, Arapların sorunlarıyla ilgili konular gündeme
getirilmiştir. Onların farklı bağlamları vardır. 
Kürtler
meselesinde de, Suriye’deki Kürtler meselesinde de söylenen açıktır.
Suriye’deki Kürt kardeşlerimizin hiçbir şekilde kimlik kayıtları bile yoktu,
herhangi bir şekilde vatandaş sayılmıyorlardı, nüfus kayıtları da yoktu çünkü
hiçbir şekilde dikkate alınmıyorlardı. Sayın Cumhurbaşkanımız Başbakanlığı
döneminde bizzat Türkmenlerin, Arapların sorunlarını gündeme getirdiği gibi,
oradaki Kürt kardeşlerimiz hakkında da şunu açık bir şekilde Esad rejimine
-henüz bu çatışmalar ortada yokken- söylemiştir: “Kürtlerin de siyasi statüsünü
tanıyın, bunlara vatandaşlık verin. Onların da vatandaş olarak bu haklardan
yararlanmasına belli kaygılar içerisinde…
İDRİS
BALUKEN (Diyarbakır) – Siz siyasi statüsünü tanımıyorsunuz ki.
AVRUPA
BİRLİĞİ BAKANI ÖMER ÇELİK (Adana) – Benim kastettiğim vatandaşlık statüsü,
sizin kastettiğiniz gibi değil.
İDRİS
BALUKEN (Diyarbakır) – E, işte, onları doğru söyleyin.
AVRUPA
BİRLİĞİ BAKANI ÖMER ÇELİK (Adana) – O kavramları da iyi bilirim, bir gün
gelirse onları da konuşuruz. Bahsettiğim, herhangi bir ülkede…
İDRİS
BALUKEN (Diyarbakır) – Evet, onları doğru söyleyin.
BAŞKAN
– Müdahale etmeyelim.
Sayın
Çelik, bitirelim hemen, buyurun.
AVRUPA
BİRLİĞİ BAKANI ÖMER ÇELİK (Adana) – Sayın Başkanım, bu önemli bir konu çünkü
burada sık sık dile getiriliyor.
Bizzat
görüşmelerde, bunların da vatandaş yerine koyulması gerektiği konusu da ifade
edilmiştir. 
Ama
açık olan şudur: Suriye’de ilk olarak Özgür Suriye Ordusu ortaya çıktığında,
kuzeyde Esad rejimi kendi askerlerini oradan çekerek oraya PYD’nin yerleşmesine
müsaade etmiştir. Dolayısıyla, tarihsel olayları izleyenler iyi bilirler ki
Esad rejimi PYD’yi Suriye’nin kuzeyinde Özgür Suriye Ordusuna ve Suriye halkına
karşı kullanmıştır. Arkasından silah depolarını açmıştır ve PYD’ye bu imkânları
vermiştir. 
Bakın,
açık bir şekilde söylüyorum: Rûdaw Ajansı “Kürt haber ajansı” diye geçer. Açın,
oradaki, o Kobani olayları olduğu zamandaki diğer Kürt gruplarının ve diğer
siyasi partilerin yakınmalarına bakın. Salih Müslim’le görüşüldüğü zaman da
Salih Müslim’e bunlar telkin edilmiştir, “Türkiye Cumhuriyeti Hükûmeti,
Suriye’deki bütün etnik grupların kardeşidir. Sizin de herhangi bir şekilde
Türkiye’ye karşı husumet anlamına gelen eylemlerden vazgeçip Türkiye’yle
dostluk ilişkilerinizi tesis etmenizi bekliyoruz.” diye. Ama bu olmamıştır; PYD
aynı DAEŞ gibi, aynı El Nusra gibi Türkiye’ye karşı düşmanlık üreten bir tutum
içerisine girmiştir. 
Dolayısıyla,
şunun altının çizilmesi gerekir: DAEŞ’e karşı olmamızı herhangi bir şekilde
“Araplara karşı olmak” olarak kimse ifade edemez, bu mantıksal bir çarpıtma
olur. Aynı şekilde de PYD’ye karşıtlığımız PYD bir terör örgütü olduğu içindir.
Bunun, oradaki Kürt kardeşlerimize dönük kardeşlik hislerimizle ve onların
haklarının korunmasıyla kesinlikle bir ilgisi yoktur, bunun altını çizmek
isterim.
Teşekkür
ediyorum Sayın Başkanım. (AK PARTİ sıralarından alkışlar) 
BAŞKAN
– Teşekkür ediyorum.
Birleşime
on dakika ara veriyorum.
Kapanma Saati: 16.48
ÜÇÜNCÜ OTURUM
Açılma Saati: 17.05
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Elif Doğan
TÜRKMEN (Adana)
----0----
BAŞKAN
– Sayın milletvekilleri, Türkiye Büyük Millet Meclisinin 7’nci Birleşiminin
Üçüncü Oturumunu açıyorum. 
412
sıra sayılı Kanun Hükmünde Kararname’nin görüşmelerine kaldığımız yerden
devam edeceğiz. 
VIII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A)
Kanun Tasarı ve Teklifleri (Devam)
1.- 667 Sayılı Olağanüstü Hal Kapsamında Alınan
Tedbirlere İlişkin Kanun Hükmünde Kararname (1/746) ile İç Tüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 412) (Devam)
BAŞKAN
– Hükûmet ve Komisyon yerinde.
Tasarının
2’nci maddesi üzerinde dört adet önerge vardır, önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 412 sıra sayılı 667 sayılı Olağanüstü Hal Kapsamında Alınan Tedbirlere
İlişkin Kanun Hükmünde Kararname ile İç Tüzük'ün 128'inci maddesine göre
doğrudan gündeme alınmasına ilişkin Türkiye Büyük Millet Meclisi Başkanlığı
Tezkeresi’nin 2'nci maddesinin 1'nci fıkrasındaki "belirlenen"
ibaresinin "tespit edilen" olarak değiştirilmesini arz ve teklif
ederiz.
 İsmail Faruk Aksu Kamil
Aydın Denip Depboylu
 İstanbul Erzurum Aydın
 Ruhi Ersoy Mustafa
Kalaycı
 Osmaniye Konya
Türkiye Büyük Millet Meclisi Başkanlığına
Görüşülmekte
olan 23/07/2016 tarih ve 412 sıra sayılı 667 sayılı Kanun Hükmünde Kararname’nin
“Kapatılan Kurum ve Kuruluşlara İlişkin Tedbirler” başlıklı 2’nci maddesinin
1’inci fıkrasının değiştirilmesini, 2’nci maddesinin 1’inci fıkrasına (e)
bendinin eklenmesini, 2'nci maddenin 2’nci fıkrasının aşağıdaki şekilde
değiştirilmesini, 2’nci maddenin 3’üncü fıkrasının kaldırılmasını, 2’nci
maddenin 4’üncü fıkrasının aşağıdaki şekilde değiştirilmesini arz ve teklif
ederiz. 04/10/2016
(1)
Millî güvenliğe tehdit oluşturduğu tespit edilen Fethullahçı Terör Örgütüne
(FETO/PDY) aidiyeti, iltisakı veya irtibatı mahkeme kararıyla kesin şekilde
belirlenene kadar;
a)
Ekli (I) sayılı listede yer alan özel sağlık kurum ve kuruluşları,
b)
Ekli (II) sayılı listede yer alan özel öğretim kurum ve kuruluşları ile özel
öğrenci yurtları ve pansiyonları,
c)
Ekli (III) sayılı listede yer alan vakıf ve dernekler ile bunların iktisadi
işletmeleri,
ç)
Ekli (IV) sayılı listede yer alan vakıf yükseköğretim kurumları,
d)
Ekli (V) sayılı listede yer alan sendika, federasyon ve konfederasyonların
faaliyetleri, durdurulmuştur."
“e)
Faaliyetleri durdurulan vakıfların her türlü taşınır ve taşınmazları ile her
türlü mal varlığı, alacak ve hakları, belge ve evrakı üzerine Vakıflar Genel
Müdürlüğü tarafından tedbir konulur ve ilgili tapu kayıtlarına şerh edilir.
Kapatılan vakıf yükseköğretim kurumlarının sağlık uygulama ve araştırma
merkezleri ve kapatılan diğer kurum ve kuruluşlara ait olan taşınırlar ile her
türlü mal varlığı, alacak ve haklar, belge ve evraklar üzerine Hazine
tarafından tedbir konulur ve ilgili kayıtlara şerh edilir."
"(2)
Millî güvenliğe tehdit oluşturduğu tespit edilen Fethullahçı Terör Örgütüne
(FETÖ/PDY) aidiyeti, iltisakı veya irtibatı mahkeme kararıyla kesin şekilde
belirlenmiş olduğu gerekçesiyle kapatılan vakıfların, kararın kesinleştiği
tarihte her türlü taşınır ve taşınmazları ile her türlü mal varlığı, alacak ve
hakları, belge ve evrakı Vakıflar Genel Müdürlüğüne bedelsiz olarak devredilmiş
sayılır. Kapatılan vakıf yükseköğretim kurumlarının sağlık uygulama ve
araştırma merkezleri ve kapatılan diğer kurum ve kuruluşlara ait olan
taşınırlar ile her türlü mal varlığı, alacak ve haklar, belge ve evrak Hazineye
bedelsiz olarak devredilmiş sayılır, bunlara ait taşınmazlar tapuda resen
Hazine adına, her türlü kısıtlama ve taşınmaz yükünden ari olarak tescil edilir.
Birinci fıkrada sayılanların her türlü borçlarından dolayı gerçek ve tüzel
kişilerin alacakları Hazine tarafından ödenir. Hazine, yapılan ödemeler için,
birinci fıkrada sayılanlara rücu eder. Devire ilişkin işlemler ilgili tüm
kurumlardan gerekli yardımı almak suretiyle ilgisine göre Maliye Bakanlığı veya
Vakıflar Genel Müdürlüğü tarafından yerine getirilir."
"(4)
Kapatılan yükseköğretim kurumlarında kayıtlı öğrenciler, Yükseköğretim Kurulu
tarafından, önceden yerleşmiş oldukları yükseköğretim kurumlarına eş kurumların
bulunduğu Devlet üniversitelerine veya vakıf üniversitelerine yapmış oldukları
tercih esasına göre yerleştirilir. Bu şekilde yerleştirilen öğrenciler, mezun
oluncaya kadar vakıf yükseköğretim kurumlarına ödemeleri gereken ücretleri
ilgili üniversiteye ödemeye devam ederler. Bu fıkranın uygulanması ile ilgili
olarak usul ve esasları belirlemeye, uygulamayı yönlendirmeye, her türlü
tedbiri almaya ve ortaya çıkabilecek tereddütleri gidermeye Yükseköğretim
Kurulu görevli ve yetkilidir."
 Şenal Sarıhan Muharrem
Erkek Nihat Yeşil
 Ankara Çanakkale Ankara
 Cemal Okan Yüksel Gürsel
Erol Mustafa Tuncer
 Eskişehir Tunceli Amasya
 Murat Emir Türabi
Kayan
 Ankara  Kırklareli

Türkiye Büyük Millet Meclisi Başkanlığına
Görüşülmekte
olan 412 sıra sayılı 667 sayılı Kanun Hükmünde Kararname’nin 2’nci maddisinin
(1)’inci fıkrasının (b) bendine ekli (II) sayılı listeden 15/8/2016 tarihli ve
673 sayılı Kanun Hükmünde Kararnamenin eki (I) sayılı listede yer alan özel
öğretim kurum ve kuruluşları ile özel öğrenci yurdunun çıkarılmasını ve (2)’nci
fıkrasının üçüncü cümlesine “Hazineden” ibaresinden sonra gelmek üzere “veya
Vakıflar Genel Müdürlüğünden” ibaresinin eklenmesini arz ve teklif ederiz. 
Bülent Tüfenkci 
Malatya
Gümrük ve Ticaret Bakanı
Türkiye Büyük Millet Meclisi Başkanlığına
Görüşülmekte
olan 412 sıra sayılı Kanun Hükmünde Kararname’nin 2’nci maddesinin metinden
çıkarılmasını arz ve teklif ederiz.
 İdris Baluken  Meral
Danış Beştaş  Mahmut Toğrul
 Diyarbakır  Adana
 Gaziantep
 Hüda Kaya  Ayhan
Bilgen
 İstanbul  Kars
BAŞKAN – Okunan
son önergeye komisyon katılıyor mu?
PLAN VE BÜTÇE
KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın Başkanım.
BAŞKAN –
Hükûmet?
GÜMRÜK VE
TİCARET BAKANI BÜLENT TÜFENKCİ (Malatya) – Katılmıyoruz. 
BAŞKAN – Önerge
üzerinde söz isteyen İstanbul Milletvekili Hüda Kaya.
Sayın
Kaya, buyurun.
HÜDA
KAYA (İstanbul) – Teşekkür ederim Sayın Başkan.
Sayın
Başkan, sayın milletvekilleri; içinde bulunduğumuz muharrem ayı münasebetiyle,
gecikmeli de olsa ancak söz alabildiğim için, Kerbelâ direnişi ve katliamı yıl
dönümü sebebiyle günümüze de ışık tutması açısından ufak bir değinişle
konuşmama başlayacağım:
“Bir
yanda inkâr, tuğyan, zulüm ve husumet, diğer yanda hak, hakikat, direniş ve
muhabbet.
Bir
yanda saray ve biat eden çoğunluk, diğer yanda çadırlar ve boyun eğmeyen özgür
insanlar.
Bir
yanda erkeklerin koca ordusu, diğer yanda kadınlar, erkekler, çocuklar, gençler
ve yaşlılar.
Bir
yanda kadınlarının yüzüne kapıyı vurup cariye ve ganimet avına çıkanlar, diğer
yanda erkeklerinin yüzüne kapıyı vurup direnişe katılanlar. 
Bir
yanda yeşil bayraklı tekbirler, diğer yanda kızıl bayraklı heyhatlar. 
Bir
yanda Peygamber’in ümmeti olduğunu iddia edenler, diğer yanda Peygamber’in
canları, arkadaşları, yoldaşları.
Bir
yanda cesetleri şehir şehir teşhir edenler, at arkasında sürükleyenler, diğer
yanda taşı toprağı can bilenler.
Bir
yanda sesin ve kılıcın gücü, diğer yanda sözün ve inancın.
Bir
yanda götürenler, diğer yanda bölüşüp mihnet eylemeyenler.
Bir
yanda zulmü, saltanatı, ganimeti din, iman bilenler, diğer yanda sevgiyi,
adaleti, barışı hak yol bilenler.
Bir
yanda ‘Bizden değilse vurun kâfiri, zındığı, asiyi!’, diğer yanda kim olursa
olsun zalime karşı, kim olursa olsun mazlumdan yana.
Aşureden
her güne, Kerbelâ’dan her yere; heyhat “…”(x), zillet bizden
uzaktır.
Her
gün aşure, her yer Kerbelâ!” 
İki
dakikam kaldı. Değerli arkadaşlar, önceki gün bu kürsüde bir arkadaşınız,
AKP’den bir konuşmacı sizin kendi iş birliğiniz ve ortak zulümlerinizi örtmek
telaşıyla hiç sıkılmadan ve utanmadan -bu kelimeyi mahcubiyetle ifade ediyorum-
HDP’li başörtülü kadınlara “FETÖ’cü ablalar” damgası vurmaya, itham etmeye
çalıştı ve ben söz almak istediğimde söz verilmedi. Değerli arkadaşlar, ben de
yüz binlerce başörtülü HDP’li kadından biri olarak sizden -bu düşünceye sahip
herkesten- haddinizi bilmenizi talep ediyorum. 12 Eylüllerden, 28 Şubatlardan
ta düne kadar bu yapıyla tarihin en büyük ittifakını, birliğini kurmuş olan
sizler, FETÖ’yü FETÖ yapan sizler birilerini FETÖ’cü ilan edecek olan son kişilersiniz
ve bunu önce sizlerin bilmesi gerekiyor. FETÖ’ye yardım ve yataklıktan
yargılanacak bir kurum varsa bu öncelikle AKP ve saraydır.
Bizlere
gelince, biz 28 Şubatlarda sadece tekçi, Kemalist yapıların zulmüne karşı değil
bu yapının polis ve yargıdaki uzantılarına karşı da mücadele ettik. Bizler,
çocuklarımla beraber, yüzlerce arkadaşımızla sokaklarda, meydanlarda, mahkeme
salonlarında, cezaevlerinde, işkence odalarında tehditler altında, sürgünler
altında gezerken sizler o zaman kol kola, omuz omuza bu devleti birlikte nasıl
ele geçirelim hesabı yapıyordunuz masa başlarında. Daha dün, 2011’de… 
Hemen
toparlıyorum arkadaşlar. 
Evet,
FETÖ dediğiniz paralel yapılarla beraber yaptıklarınızın aynısını bugün de
devletin yine kadim, derin, kirli ve kanlı yapılarıyla bir olarak, kol kanat
gererek yine devam ettirmeye çalışıyorsunuz. Mesele hak ve hakikat meselesidir,
adalet ve zulüm meselesidir. Siz haksızlığa, zulme inat ve ısrarla bu bataklığa
gömülmeye devam ederken onu bunu suçlamayı bırakın, itham etmeyi bırakın. Şu
anda Türkiye, tarihinin en karanlık, en kirli günlerini sizin döneminizde
yaşıyor ve acı gerçek de maalesef…
Teşekkür
ederim. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 412 sıra sayılı 667 sayılı Kanun Hükmünde Kararname’nin 2’nci maddisinin
(1)’inci fıkrasının (b) bendine ekli (II) sayılı listeden 15/8/2016 tarihli ve
673 sayılı Kanun Hükmünde Kararname’nin eki (I) sayılı listede yer alan özel
öğretim kurum ve kuruluşları ile özel öğrenci yurdunun çıkarılmasını ve (2)’nci
fıkrasının üçüncü cümlesine “Hazineden” ibaresinden sonra gelmek üzere “veya
Vakıflar Genel Müdürlüğünden” ibaresinin eklenmesini arz ve teklif ederiz. 
Bülent Tüfenkci 
Malatya
Gümrük ve Ticaret Bakanı
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Takdire bırakıyoruz
Sayın Başkan.
BAŞKAN
– Hükûmet?
GÜMRÜK
VE TİCARET BAKANI BÜLENT TÜFENKCİ (Malatya) – Katılıyoruz. 
RAMAZAN
CAN (Kırıkkale) – Gerekçe...
BAŞKAN
– Gerekçeyi okutuyorum:
Gerekçe:
Maddeye
668 ve 673 sayılı KHK’lar ile yapılan değişikliklerin yansıtılması amacıyla
yapılmıştır.
BAŞKAN
– Komisyonun takdire bıraktığı Hükûmetin katıldığı gerekçesini okuttuğum
önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
İDRİS
BALUKEN (Diyarbakır) – Sayın Başkan... 
BAŞKAN
– Buyurun.
İDRİS
BALUKEN (Diyarbakır) – Bu önergeyle ilgili İç Tüzük 60’a göre bir söz talebim
var. 
BAŞKAN
– Buyurun Sayın Baluken, bir dakika süreyle İç Tüzük 60’a göre söz veriyorum.
İDRİS
BALUKEN (Diyarbakır) – Teşekkür ediyorum.
Sayın
Başkan, şimdi burada sunulan gerekçeyi anlamak mümkün değil. Yani, gerek burada
Sayın Bakanın gerekse de AKP’li yetkililerin bu düzenlemenin neden yapıldığı,
bu önergenin neden verildiğiyle ilgili mevcut durumu açıklığa kavuşturmasını
özellikle talep ediyorum. Çünkü önergeye baktığımızda, burada, bu Fetullahçı
yapılanmaya ait olan özel öğretim kurum ve kuruluşlarının bir tedbir
neticesinde karşı karşıya olduğu sürecin kaldırıldığını görüyoruz. Şimdi,
burada tedbir ne için kaldırılmış ya da kaldırılmışsa niye bütün kurumlar
değil; niye sağlık kurumları, niye hastane kurumları, televizyon, radyo
kanalları vesaire gibi şeyler yok da sadece bu öğrenci yurtları ve okullarla
ilgili tedbir kaldırılıyor? İki ihtimal aklımıza geliyor: Ya cemaatle örtülü
bir anlaşmanın zemini var, yavaş yavaş piyasaya bu yönlü düzenlemeler sunuluyor
AKP tarafından ya da bu...
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) – Toparlıyorum Sayın Başkan. Çok önemli bir konu bu yani
anlamadık biz. 
BAŞKAN
– Tamamlayalım, lütfen tamamlayalım. 
İDRİS
BALUKEN (Diyarbakır) – Yani, ya örtülü bir anlaşma var, işte parça parça o
anlaşmanın unsurları devreye konuyor ya da Hükûmet bu kurumlarla ilgili kayyum
benzeri bir mekanizmayı devreye koymak için böyle bir şey yapıyor. 
Diğer
taraftan, bu Vakıflar Genel Müdürlüğüyle ilgili ortaya konan teknik ibare de
zaten bugüne kadar fiilî olarak yapılan bir düzenleme idi. Bugüne kadar birçok
mağduriyet yarattı. Şimdi o mağduriyetleri görmezden gelerek önergeye “Vakıflar
Genel Müdürlüğü” kavramı yerleştirilmeye, yedirilmeye çalışılmış. Dolayısıyla,
soru işaretleriyle dolu bir önerge. AKP’li yetkililerden ve Hükûmetten
ayrıntılı açıklama bekliyoruz. Cemaatle anlaşmanın yolu mu açılıyor?
BAŞKAN
– Teşekkür ediyoruz.
Sayın
Gök, size de 60’a göre bir dakika süre veriyorum. 
Buyurun.

LEVENT
GÖK (Ankara) – Sayın Başkan, teşekkür ederim. 
Şimdi,
verilen ve oylaması yapılan önergeyle ilk kararname 667 sayılı Kararname’yle
kapatılan kimi kurumların ya da öğretim kurumlarının daha sonra, fark
edildikten sonra yani Fetullahçı olmadığı düşüncesiyle fark edildikten sonra
açıldığına tanık oluyoruz. Ben, böyle bir tabloyu görüyorum bu önergede ve daha
sonraki kararnamelerde, 667 sayılı Kararname’yle kapatılan kimi kurumlar ve
eğitim kurumlarının açıldığına tanık oluyoruz. İşte, bu tablo, devletin ne
kadar özenli olması gerektiğinin, ne kadar dikkatli olunması gerektiğinin ve
burada söylediklerimizin ne kadar değerli olduğunun bir kanıtıdır. Başlangıçta
kapatılan, kamuoyu önünde FETÖ’cü damgası yiyen kimi kurum ve kuruluşların bu
sıfattan çıkarıldığına tanık oluyoruz şimdi bu kararname ve bu önergeyle. 
(Mikrofon
otomatik cihaz tarafından kapatıldı) 
LEVENT
GÖK (Ankara) – Lütfen, efendim… 
BAŞKAN
– Tamamlayın lütfen siz de Sayın Gök. 
Buyurun.

LEVENT
GÖK (Ankara) – Şimdi, bu geçen zaman içerisinde FETÖ’cü iddiasıyla kapatılan
kurum ve kuruluşların bugüne kadar uğradıkları mağduriyetler nasıl
giderilecektir? Yani, böyle bir tablo içerisinde bu kişi ve kuruluşların
toplumda üzerlerinde yaratılan intibalardan kurtulmaları nasıl mümkün
olacaktır? 
Bizim
başından beri, sayın milletvekilleri, özenle dikkat çekmek istediğimiz
noktaların hepsi bunlar. Çok dikkatli olunmak durumunda, hata yapılmamak
durumunda, devlet sıfır hata yapmak durumunda. Sonradan düzelttiğinizde,
düzelttiğinizi farz ediyorsunuz ama o travmaları geçirenlere bir sorun bakalım
neler yaşadılar, neler yaşayacaklar. 
Bu
bakımdan, verilen önergelerimizin tümü bu hassasiyet çerçevesindedir, sayın
milletvekillerinin ve Meclisin bilgisine bir kez daha sunuyorum. 
BAŞKAN
– Teşekkür ediyorum. 
Şimdi,
diğer önergeyi okutuyorum. 
İDRİS
BALUKEN (Diyarbakır) – Sayın Başkan, bu konuda bir açıklamaya ihtiyaç var,
önemli bir şey. 
ERHAN
USTA (Samsun) – Sayın Başkan…
BAŞKAN
– Bir saniye, bir saniye Sayın Bakan söz istiyor. 
Sayın
Usta, siz de mi söz istiyorsunuz?
ERHAN
USTA (Samsun) – Evet.
BAŞKAN
– Buyurun Sayın Usta.
Size
de 60’a göre bir dakika süreyle söz veriyorum. 
ERHAN
USTA (Samsun) – Teşekkür ederim Sayın Başkan. 
Şimdi,
burada, bu önergeyle yapılan düzeltme esas itibarıyla 63 tane okulun ve 1
yurdun anladığımız kadarıyla yeniden açılması meselesi. Tabii, burada şimdi şu
konu çok önemli, önem taşıyor: Tespitler çok doğru yapılmalı. Böyle
dedikoduyla, kulaktan dolma, işte oldubittiye getirilerek buralara bir kısım
kurumların isimlerinin eklenmesi, sonradan buralarda hata yapıldığının
anlaşılması bir şeyi düzeltmiyor. Bu kurumların itibarı zedelendi. Dolayısıyla,
bu mücadelenin tamamında aslında dikkat etmemiz gereken husus budur. Biz bunu
yaşıyoruz, her gün yüzlerce insan kapımıza geliyor kendisiyle ilgili hata
yapıldığını söylüyor. Bu anlamda bu vesileyle ben Hükûmetin daha dikkatli
olması gerektiğini ifade etmek istiyorum.
Teşekkür
ederim.
BAŞKAN
– Teşekkür ediyorum.
Hükûmet
adına Sayın Tüfenkci’nin de bir söz talebi var.
Buyurun
Sayın Bakan. 
GÜMRÜK
VE TİCARET BAKANI BÜLENT TÜFENKCİ (Malatya) – Öncelikle tabii şunu ifade etmek
gerekir: Biz FETÖ’yle mücadele noktasında sonuna kadar gideceğiz ve her noktada
da mücadele edeceğiz; bunu bir kere açıkça ifade etmek gerekir.
Buradaki
önerinin ne FETÖ’yle anlaşma ne de bir başka terör örgütüyle anlaşma şeklinde
asla ve asla değerlendirilmemesi gerekir. Burada terör örgütüne iltisaklı ve
irtibatlı olmadığını düşündüğümüz ve araştırmalar neticesinde bu yapıyla
alakası olmayan özel öğretim kurumlarının çıkartılmasından ibaret. 
Tabii,
Başbakanımızın da açıkça ifade ettiği gibi, insanın olduğu her yerde hata
olabilir. Bu noktada hata olmaması noktasında azami gayret gösteriyoruz,
göstermeye de devam edeceğiz. Ama sizler de takdir edersiniz ki böyle bir
yapıyla mücadelede elbette ki çok titiz davranmak lazım, çok acımasız davranmak
lazım. 15 Temmuzda yaşananları burada bulunan herkes de, Mecliste bulunan
herkes de bire bir yaşamıştı ve bu yapı, her bünyeye sızabilecek bir yapı.
Dolayısıyla, hatayı en aza indirmek adına bütün titizliği gösteriyoruz.
Buradaki tek amaç, iltisaklı olmadığı araştırmalar neticesinde görülen
kurumların tekrar bu listeden çıkartılmasından ibarettir. 
BAŞKAN
– Teşekkür ediyorum Sayın Bakan. 
İLKNUR
İNCEÖZ (Aksaray) – Sayın Başkan… 
BAŞKAN
– Sayın İnceöz, sizin de mi söz talebiniz var?
İLKNUR
İNCEÖZ (Aksaray) – 60’a göre…
BAŞKAN
– 60’a göre size de söz vereceğim. 
Buyurun
efendim. 
İLKNUR
İNCEÖZ (Aksaray) – Sayın Başkan, değerli milletvekilleri; öncelikle şunu
belirtmek istiyorum ki OHAL’le beraber bu KHK’ların çıkartılmasının ana sebebi
bellidir. Kırk yıldır kurum ve kuruluşlara sinsice ve haince bir şekilde girmiş
olan yapının temizlenmesi, arındırılması. 
Şimdi,
667 sayılı KHK’da bir düzenleme yapılmış. Ama biz hep şunu söyledik samimi bir
şekilde, net bir şekilde: Bu KHK’larda olur ki herhangi bir şey olur, bunları
daha sonra düzeltme imkânı bulacağımızı söylemiştik ve 668 sayılı KHK’da, 673
sayılı KHK’da özellikle 53 özel öğretim kuruluşu ve 1 özel öğrenci yurdunun
FETÖ paralel devlet yapılanması, terör örgütüyle herhangi bir iltisakının
olmadığı tespit edilmiş. Biz bunu zaten sürecin en başından beri söyledik, “Bu
konuda son derece hassas, son derece samimi bir şekilde araştırma ve
incelemeler yapılacak ve bir yanlışlık olduğunda bunlardan da dönülecektir.” diye
söylemiştik ve nihayetinde 668 ve 673’te bu düzenlemeler gerçekleştirilmiş. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen. 
İLKNUR
İNCEÖZ (Aksaray) – Şimdi 667’yi de bu önergeyle diğer KHK’larda yapmış
olduğumuz düzenlemeyle uyumlu hâle getirmekteyiz. Bu anlamda da 667’de bu
önergeyi düzenlemezsek 668 ve 673’te gerçekleştirilen düzenlemelerle uyumlu
olmaz ve yok sayılır. Doğrusu, bu anlamda da bu maddenin uyumlu ve kalıcı hâle
getirilmesi gerekmektedir. Bir yanlıştan dönülmüştür burada. 
BAŞKAN
– Teşekkür ediyorum. 
Diğer
önergeyi… 
İDRİS
BALUKEN (Diyarbakır) – Sayın Başkan… 
BAŞKAN
– Sayın Baluken… 
İDRİS
BALUKEN (Diyarbakır) – Çok önemli bir konu, tekrar bir söz talebim var. 
BAŞKAN
– Sayın Baluken, bakın, siz söylediniz, bütün grup başkan vekilleri konuştu,
Sayın Bakan cevap verdi. 
İDRİS
BALUKEN (Diyarbakır) – Soru işaretlerimiz giderilmedi. 
BAŞKAN
- Evet, önemli bir konu ve eğer bir hata yapılmış ise de bu hatadan geri
dönülmeye elverişli olan, aslında vatandaşın faydasına olan bir önerge ve bu
önerge kabul edildi, geçti bir de.
İDRİS
BALUKEN (Diyarbakır) – Ya, vatandaşın faydasına ise bugüne kadarki
mağduriyetler ne oluyor? 
BAŞKAN
- Kabul edildi, oylandı.
MUSTAFA
ELİTAŞ (Kayseri) – Sayın Başkan, bu önergenin tartışılacak bir hâli kalmamış,
önerge oylanmış. 
BAŞKAN
- Bunun üzerinde konuşmalar yapıldı. Bu polemiği uzatmanın bir anlamı yok ki. 
İDRİS
BALUKEN (Diyarbakır) – Polemik değil Sayın Başkan, anlamaya çalışıyoruz, çok
önemli bir konu. 
BAŞKAN
– Oylandı geçti zaten, konuşmalar da yapıldı yani… 
İDRİS
BALUKEN (Diyarbakır) – Şimdi, bakın, öğretim kurumları ve yurtlarla sınırlı
olmasının mantığı ne? Bunu bir tesadüf olarak mı açıklayalım? 
MUSTAFA
ELİTAŞ (Kayseri) – Sayın Başkan, bu önerge…
BAŞKAN
– Hata yapılanlarla ilgili bir düzeltme.
İLKNUR
İNCEÖZ (Aksaray) - Araştırılmış bunlar, tespit edilmiş, varsa bir… 
İDRİS
BALUKEN (Diyarbakır) - Hata yapılanlarla ilgili, hastanelerle ilgili, sağlık
kurumlarıyla ilgili…
MUSTAFA
ELİTAŞ (Kayseri) – Sayın Başkan, bu, bugün olan bir hadise değil. 
İDRİS
BALUKEN (Diyarbakır) - …televizyon, radyo kanallarıyla ilgili bir hata söz
konusu değil mi? Biz onlarla… 
BAŞKAN
– Evet, anlaşılırsa ileride onlarda da düzeltme yapılır herhâlde Sayın Baluken.
İDRİS
BALUKEN (Diyarbakır) – Bakın, burada tutanaklara geçmesi açısından ifade
edeyim.
İLKNUR
İNCEÖZ (Aksaray) - Kifayeti müzakeredir. 
İDRİS
BALUKEN (Diyarbakır) – Özellikle öğretim kurumları ve yurtlarla ilgili olması
sembolik anlamda çok çok önemlidir. Altını çizerek ifade ediyorum. 
MUSTAFA
ELİTAŞ (Kayseri) - Sayın Başkan, Sayın Baluken yapılan önergenin teknik
hadisede olduğunu anlamadığından dolayı bu şekilde konuşuyor. 
İDRİS
BALUKEN (Diyarbakır) – AKP-Cemaat kavgası dershanelerin kapatılması üzerinden,
öğretim kurumlarının kapatılması üzerinden başladı. Şimdi belli ki cemaatle
olan yeni anlaşma dönemini de öğretim kurumları üzerinden yavaş yavaş
ısıtıyorlar.
MUSTAFA
ELİTAŞ (Kayseri) – 668 ve 673 sayılı KHK’larda yapılan değişiklikler
değiştirdiğinden 667’yi, eğer biz bu önergeyi hayata geçirmezsek, bu önergeyi
uygulamazsak 668 gitmiş oluyor.
BAŞKAN
– Evet, diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 23/07/2016 tarih ve 412 sıra sayılı 667 sayılı Kanun Hükmünde
Kararname’nin “Kapatılan Kurum ve Kuruluşlara İlişkin Tedbirler” başlıklı 2’nci
maddesinin 1’inci fıkrasının değiştirilmesini, 2’nci maddesinin 1’inci
fıkrasına (e) bendinin eklenmesini, 2'nci maddenin 2’nci fıkrasının aşağıdaki
şekilde değiştirilmesini, 2’nci maddenin 3’üncü fıkrasının kaldırılmasını,
2’nci maddenin 4’üncü fıkrasının aşağıdaki şekilde değiştirilmesini arz ve
teklif ederiz. 04/10/2016
(1)
Millî güvenliğe tehdit oluşturduğu tespit edilen Fethullahçı Terör Örgütüne
(FETO/PDY) aidiyeti, iltisakı veya irtibatı mahkeme kararıyla kesin şekilde
belirlenene kadar;
a)
Ekli (I) sayılı listede yer alan özel sağlık kurum ve kuruluşları,
b)
Ekli (II) sayılı listede yer alan özel öğretim kurum ve kuruluşları ile özel
öğrenci yurtları ve pansiyonları,
c)
Ekli (III) sayılı listede yer alan vakıf ve dernekler ile bunların iktisadi
işletmeleri,
ç)
Ekli (IV) sayılı listede yer alan vakıf yükseköğretim kurumları,
d)
Ekli (V) sayılı listede yer alan sendika, federasyon ve konfederasyonların
faaliyetleri, durdurulmuştur."
“e)
Faaliyetleri durdurulan vakıfların her türlü taşınır ve taşınmazları ile her
türlü mal varlığı, alacak ve hakları, belge ve evrakı üzerine Vakıflar Genel
Müdürlüğü tarafından tedbir konulur ve ilgili tapu kayıtlarına şerh edilir.
Kapatılan vakıf yükseköğretim kurumlarının sağlık uygulama ve araştırma
merkezleri ve kapatılan diğer kurum ve kuruluşlara ait olan taşınırlar ile her
türlü mal varlığı, alacak ve haklar, belge ve evraklar üzerine Hazine
tarafından tedbir konulur ve ilgili kayıtlara şerh edilir."
"(2)
Millî güvenliğe tehdit oluşturduğu tespit edilen Fethullahçı Terör Örgütüne
(FETÖ/PDY) aidiyeti, iltisakı veya irtibatı mahkeme kararıyla kesin şekilde
belirlenmiş olduğu gerekçesiyle kapatılan vakıfların, kararın kesinleştiği
tarihte her türlü taşınır ve taşınmazları ile her türlü mal varlığı, alacak ve
hakları, belge ve evrakı Vakıflar Genel Müdürlüğüne bedelsiz olarak devredilmiş
sayılır. Kapatılan vakıf yükseköğretim kurumlarının sağlık uygulama ve
araştırma merkezleri ve kapatılan diğer kurum ve kuruluşlara ait olan taşınırlar
ile her türlü mal varlığı, alacak ve haklar, belge ve evrak Hazineye bedelsiz
olarak devredilmiş sayılır, bunlara ait taşınmazlar tapuda resen Hazine adına,
her türlü kısıtlama ve taşınmaz yükünden ari olarak tescil edilir. Birinci
fıkrada sayılanların her türlü borçlarından dolayı gerçek ve tüzel kişilerin
alacakları Hazine tarafından ödenir. Hazine, yapılan ödemeler için, birinci
fıkrada sayılanlara rücu eder. Devire ilişkin işlemler ilgili tüm kurumlardan
gerekli yardımı almak suretiyle ilgisine göre Maliye Bakanlığı veya Vakıflar
Genel Müdürlüğü tarafından yerine getirilir."
"(4)
Kapatılan yükseköğretim kurumlarında kayıtlı öğrenciler, Yükseköğretim Kurulu
tarafından, önceden yerleşmiş oldukları yükseköğretim kurumlarına eş kurumların
bulunduğu Devlet üniversitelerine veya vakıf üniversitelerine yapmış oldukları
tercih esasına göre yerleştirilir. Bu şekilde yerleştirilen öğrenciler, mezun
oluncaya kadar vakıf yükseköğretim kurumlarına ödemeleri gereken ücretleri
ilgili üniversiteye ödemeye devam ederler. Bu fıkranın uygulanması ile ilgili
olarak usul ve esasları belirlemeye, uygulamayı yönlendirmeye, her türlü
tedbiri almaya ve ortaya çıkabilecek tereddütleri gidermeye Yükseköğretim
Kurulu görevli ve yetkilidir."
Muharrem Erkek
(Çanakkale) ve arkadaşları
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkanım. 
BAŞKAN
– Hükûmet…
GÜMRÜK
VE TİCARET BAKANI BÜLENT TÜFENKCİ (Malatya) – Katılmıyoruz. 
BAŞKAN
– Önerge üzerinde Amasya Milletvekili Mustafa Tuncer konuşacaktır. 
Buyurun
Sayın Tuncer. (CHP sıralarından alkışlar) 
MUSTAFA
TUNCER (Amasya) – Sayın Başkan, değerli milletvekilleri; hepinizi sevgi ve
saygıyla selamlıyorum. 
15
Temmuz darbe teşebbüsü sonrasında ülkemizde 20 Temmuz günü üç ay süreyle OHAL
ilan edilmiş ve bu süre içinde, 19 Ekimden geçerli olmak üzere, üç ay daha
uzatılmıştır. İstisnai bir kurum olan OHAL yönetimi, darbe teşebbüsü bahane
edilerek iktidar tarafından âdeta genel yönetim biçimi hâline getirilmeye çalışılmaktadır.

Cumhuriyet
Halk Partisi olarak hep söyledik, daima da söylemeye devam edeceğiz; darbelere
karşıyız, karşı olacağız. Bunun yanında hukuk devletinin zedelenmesine,
demokrasinin zarar görmesine de karşıyız. 
Ülkeyi
OHAL ile yönetmeye çalışmak, parlamenter sistemi ağır şekilde zedeleyecek,
TBMM’yi devre dışı bırakacak, hukuk kuralları yerini hak ihlallerine terk
edecek, keyfîlik bir yönetim biçimi hâline gelecektir. Bu sebeplerle, CHP
olarak biz ülkenin OHAL’le yönetilmesine de karşıyız. Gelin, hep birlikte
TBMM’yi daha aktif hâle getirerek ülkemizi darbeden de, darbecilerden de
temizleyelim. Yeter ki bu konuda samimi olalım. 
OHAL
yönetimi tarafından ilk çıkarılan 667 sayılı Kanun Hükmünde Kararname’nin 2’nci
maddesiyle, kapatılan kurum ve kuruluşlara ilişkin tedbirler düzenlenmiştir. Bu
maddeyle, özel sağlık kurum ve kuruluşları, özel eğitim kurum ve kuruluşları
ile özel öğrenci yurtları ve pansiyonları, vakıf ve dernekler ile bunların
iktisadi işletmeleri, vakıf yüksek öğretim kurumları, sendika, federasyon ve
konfederasyonlar kapatılmıştır. Yukarıda sayılan kurumlardan olup da FETÖ’yle
doğrudan doğruya bağlantısı olan kurumların faaliyetlerinin durdurulmasına CHP
olarak karşı değiliz. Bilakis, bu kurumların açılmasına karşı olan, karşısında
duran bir siyasi partiyiz. 
Değerli
milletvekilleri, 667 sayılı Kanun Hükmünde Kararname’nin 2’nci maddesinde,
hukuk ve mahkemeler bir kenara bırakılmış, idari kararla kapatma kararı verme
yetkisi OHAL yönetimine devredilmiştir. CHP olarak, mahkeme kararı olmaksızın
bir kurumun kapatılmasının evrensel hukuk kurallarıyla bağdaşmadığını
belirtiyoruz ve TBMM’nin değerli üyelerine öneriyoruz: Gelin, 2’nci maddenin
birinci fıkrasını ve diğer önerilerimizi, yani “Millî güvenliğe tehdit
oluşturduğu tespit edilen Fetullahçı terör örgütüne aidiyeti, iltisakı veya
irtibatı mahkeme kararıyla kesin şekilde belirlenene kadar sayılan kurumların
faaliyetleri durdurulur, mal varlıkları üzerine tedbir konulur ve tapu kaydına
şerh düşülür.” şeklinde değiştirelim. Böylelikle, hukuk içinde hareket ederek,
ülkemizin ileride karşılaşabileceği tazminatların da önüne geçmiş olalım. 
Ayrıca
şunu da belirtmek isterim ki; 667’de yaptığınız bazı yanlışlardan 673 sayılı
Kanun Hükmünde Kararname’de vazgeçtiniz, yani hatayı kabul ettiniz. 
Değerli
milletvekilleri, 15 Temmuz darbe teşebbüsünün başarısız olmasından memnuniyet
duyduğumuzu, bu toprakların darbecilere teslim edilemeyecek kadar güzel ve
kutsal olduğunu CHP olarak bir kez daha vurgulamak isteriz ve 15 Temmuzun milat
kabul edilerek, toplumsal ayrışma yerine toplumsal uzlaşma ve barışın tesis
edilmesi için, hukukun üstünlüğünün tam anlamıyla kurulması için, birinci sınıf
demokrasi ve gerçek özgürlüklerin tesisi için kaçırılmayacak bir fırsat
olduğunu ve bu yönde çaba gösterilmesi gerektiğini de hatırlatırız. 
20
Temmuzdan sonra 667 sayılı Kanun Hükmünde Kararname’nin uygulanmasında
yanlışlar yapıldı mı? Evet, yapıldı. Örneğin, Amasya’da AÇI özel eğitim
kurumlarının işleticisi aileden CHP’li bir yurttaşımızdır. Bu kişi Mart 2016’da
özel okulunun sahasını büyütebilmek için başka bir yurttaştan taşınmaz satın
alıyor. 15 Temmuz sonrasında ise İl Millî Eğitim Müdürlüğü “Satın aldığın kişi
FETÖ’cü.” diyerek bu taşınmazların kullanılmasına müsaade etmiyor ama bir
AKP’li yurttaşımızın taşınmaz aldığı kişi de FETÖ’cü çıkıyor, hatta
tutuklanıyor ama ne hikmetse o AKP’li yurttaşımız o taşınmazları kullanmaya
devam ediyor.
İBRAHİM
ÖZDİŞ (Adana) – Ona dokunmazlar, dokunmazlar.
MUSTAFA
TUNCER (Devamla) – Değerli milletvekilleri, bundan sonraki süreçte, kamu kurum
ve kuruluşları ile özel sektörde çalışan personel hakkında yapılacak araştırma,
açığa alma, görevden alma gibi işlemleri yapmadan önce çok titiz davranılması,
objektif ve somut bulgu ve delillere göre hareket edilmesi, suçlu ve suçsuz
ayrımının âdeta kuyumcu terazisi gibi hassas bir teraziyle tartılması, yaşın
yanında kurunun yanmaması için azami dikkat ve özenin gösterilmesi, vatandaş
ile devletin küstürülmemesi, ayrıca devletin bürokrasiye teslim edilmemesi
büyük önem arz etmektedir. 
Bu
hususları dikkatle hatırlatır, saygılar sunarım. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 412 sıra sayılı 667 sayılı Olağanüstü Hal Kapsamında Alınan Tedbirlere
İlişkin Kanun Hükmünde Kararname ile İç Tüzük'ün 128'nci maddesine göre
doğrudan gündeme alınmasına ilişkin Türkiye Büyük Millet Meclisi Başkanlığı
Tezkeresi’nin 2'nci maddesinin 1'nci fıkrasındaki "belirlenen"
ibaresinin "tespit edilen" olarak değiştirilmesini arz ve teklif
ederiz.
İsmail
Faruk Aksu (İstanbul) ve arkadaşları
BAŞKAN – Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkanım.
BAŞKAN
– Hükûmet?
GÜMRÜK
VE TİCARET BAKANI BÜLENT TÜFENKCİ (Malatya) – Katılmıyoruz.
BAŞKAN
– Önerge üzerinde söz isteyen İstanbul Milletvekili İsmail Faruk Aksu.
Buyurun
Sayın Aksu. (MHP sıralarından alkışlar)
İSMAİL
FARUK AKSU (İstanbul) - Sayın Başkan, sayın milletvekilleri; 667 sayılı Kanun
Hükmünde Kararname’nin 2’nci maddesi hakkında Milliyetçi Hareket Partisi Grubu
adına söz aldım. Genel Kurulu saygıyla selamlıyorum.
Görüşmekte
olduğumuz kanun hükmünde kararname, darbe teşebbüsü ve terörle mücadele
çerçevesinde alınması zaruri olan tedbirler ile bunlara ilişkin usul ve
esasları düzenlemektedir. Buna göre, millî güvenliğe tehdit oluşturduğu tespit
edilen Fetullahçı terör örgütüne aidiyeti, iltisakı veya irtibatı belirlenen
kurumlar kapatılmış; Türk Silahlı Kuvvetlerinde, yargıda, bakanlık, bağlı ve
ilgili kuruluşlarda çalışanların görevlerine son verilmiş ya da açığa
alınmıştır. Ancak, kararnamede dikkat çeken önemli bir husus, PKK, İŞID ve
benzeri terör örgütleriyle aidiyet, iltisak veya irtibatı olanlarla ilgili bir
düzenlemenin yer almamasıdır oysa FETÖ’yle olduğu gibi, diğer terör
örgütleriyle aidiyeti, iltisakı veya irtibatı olan kişi, kurum ve kuruluşlar
hakkında da benzer uygulamaların yapılması gerekmektedir.
Görüşmekte
olduğumuz 2’nci madde kapsamında millî güvenliğe tehdit oluşturduğu tespit
edilen Fetullahçı terör örgütüne aidiyeti, iltisakı veya irtibatı belirlenen 35
özel sağlık kurum ve kuruluşu, 1.043 özel eğitim kurum ve kuruluşu ile özel
öğrenci yurt ve pansiyonu, 1.229 vakıf ve dernek ile bunların iktisadi
işletmeleri, 15 vakıf yükseköğretim kurumu, 19 sendika, federasyon ve
konfederasyon kapatılmıştır. Ancak, daha sonra çıkan 673 sayılı Kanun Hükmünde
Kararname’yle bunlardan 53 adet okul ile 1 yurt yeniden açılmıştır. Az önce
Adalet ve Kalkınma Partisinin verdiği önergeyle yapılan düzeltme de aslında
bununla ilgilidir. Esas olan, tespitlerin doğru yapılmasıdır. Bununla birlikte,
bu tür değerlendirmelerin yapılarak yanlışlıkların düzeltilmesini,
mağduriyetlere yol açılmaması bakımından önemli bulduğumuzu ifade etmek
istiyorum. Bu süreçte, yapılan tüm itirazların da bu doğrultuda
değerlendirilmesi yerinde olacaktır. Öte yandan, kanun hükmünde kararname
ekinde sayılmamakla birlikte, benzer ilişkileri belirlenen özel, vakıf sağlık
ve eğitim kurum ve kuruluşları ile özel öğrenci yurtları ve pansiyonları,
vakıflar, dernekler, vakıf yükseköğretim kurumları, sendikalar, federasyonlar
ve konfederasyonlarında da ilgili bakanlıklarda bakan tarafından oluşturulacak
komisyonun teklifi üzerine bakan onayıyla kapatılabilmesi öngörülmüştür.
Kapatılan
ve kapatılacak olan vakıfların her türlü taşınır ve taşınmazları ile her türlü
mal varlığı, alacak ve hakları, belge ve evrakı Vakıflar Genel Müdürlüğüne
bedelsiz olarak devredilecektir.
Kapatılan
vakıf yükseköğretim kurumlarının sağlık uygulama ve araştırma merkezleri ve
kapatılan diğer kurum ve kuruluşlara ait olan taşınmazlar ile her türlü mal
varlığı, alacak ve haklar, belge ve evrak Hazineye bedelsiz olarak
devredilecektir.
Yükseköğretim
kurumlarında kayıtlı öğrenciler ise YÖK tarafından devlet üniversitelerine veya
vakıf üniversitelerine yerleştirilecektir. Bu şekilde yerleştirilen öğrenciler,
mezun oluncaya kadar, vakıf yükseköğretim kurumlarına ödemeleri gereken
ücretleri ilgili üniversiteye ödemeye devam edecektir. Ancak, bu işlemler
yapılırken birçok mağduriyetler oluştuğu bilinmektedir. İvedilikle öğrencilerin
yerleştirmeye ilişkin mağduriyetleri giderilmelidir. Öte yandan, askerî
öğrenciler ve ailelerinin mağdur edildikleri yönündeki şikâyetlerini Hükûmetin
ciddiye alması gerekmektedir.
Değerli
milletvekilleri, bu kararnamedeki en önemli sorun, uygulamanın yapılması
sırasında hukukun ve gerçeklerin dışına çıkılmasına imkân verecek, istismara
açık hükümlerin yer almasıdır. Bu nedenle, yapılan işlerin denetlenmesi,
hukukun ve devletin itibarının kişilerin insafına teslim edilmemesi gerekir.
Terör örgütlerine veya Millî Güvenlik Kurulunca devletin millî güvenliğine
karşı faaliyette bulunduğuna karar verilen yapı, oluşum veya gruplara üyeliği,
mensubiyeti bulunanların kamu görevinde yeri yoktur.
Biz
Milliyetçi Hareket Partisi olarak Türk devletine ve Türk milletine kasteden
hainlerin bertaraf edilmesini istiyor ve buna ilişkin mücadeleyi destekliyoruz.
Ancak bu süreçte mücadelenin ortak bir standarda göre, hukuku esas alan
anlayışla ve bilgi ve belgeye dayalı olarak yapılmasını istiyoruz. Önergemiz bu
konuyla ilgili olup KHK’da belirsizliklere yol açabilecek hususlara fırsat
vermemek üzere işlemlerin bir tespite dayalı olarak yapılmasıdır. Devletimizin
bunları tespit edebilecek, doğruyu yanlışı ayırabilecek gücü ve yeteneği
vardır. 
Bu
düşüncelerle önergemize destek vermenizi bekliyor hepinizi saygıyla
selamlıyorum. (MHP sıralarından alkışlar) 
BAŞKAN
– Teşekkürler Sayın Aksu.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Kabul
edilen önerge doğrultusunda 2’nci maddeyi oylarınıza sunuyorum: Kabul
edenler... Kabul etmeyenler... 2’nci madde kabul edilmiştir.
3’üncü
madde üzerinde dört adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 412 sıra sayılı 667 sayılı Olağanüstü Hal Kapsamında Alınan Tedbirlere
ilişkin Kanun Hükmünde Kararname ile İç Tüzük'ün 128'nci maddesine göre
doğrudan gündeme alınmasına ilişkin Türkiye Büyük Millet Meclisi Başkanlığı
Tezkeresi’nin 3'üncü maddesinin 1'inci fıkrasındaki "değerlendirilen"
ibaresinin "tespit edilen" olarak değiştirilmesini arz ve teklif
ederiz.
 İsmail Faruk Aksu Kamil
Aydın Deniz Depboylu
 İstanbul Erzurum Aydın
 Ruhi Ersoy Mustafa
Kalaycı Mehmet Parsak
 Osmaniye Konya Afyonkarahisar
Türkiye Büyük Millet Meclisi Başkanlığına
Görüşülmekte
olan 412 sıra sayılı 667 sayılı Kanun Hükmünde Kararname’nin 3’üncü maddesinin
birinci fıkrasına birinci cümlesinden sonra gelmek üzere aşağıdaki cümlelerin,
bu fıkrada yer alan "Hâkimler ve Savcılar Yüksek Kurulu Genel
Kurulunca" ibaresinden sonra gelmek üzere ", Askeri Yüksek İdare
Mahkemesi daire başkanı ve üyeleri hakkında Başkanlar Kurulunca; Askeri Yargıtay
daire başkanı ve üyeleri hakkında Başkanlar Kurulunca; askerî hakimler hakkında
Millî Savunma Bakanının başkanlığında, Millî Savunma Bakanı tarafından birinci
sınıf askerî hakimler arasından seçilecek iki askerî hakimden oluşan
komisyonca" ibaresinin eklenmesini ve bu fıkranın son cümlesinde yer alan
"Görevlerine" ibaresi "Görevden uzaklaştırılanlar veya
görevlerine" şeklinde değiştirilmesini, aynı cümlede yer alan "hususi
damgalı" ibaresinin madde metninden çıkarılmasını ve maddeye aşağıdaki
fıkranın eklenmesini arz ve teklif ederiz.
 Bülent
Tüfenkci
 Malatya 
 Gümrük
ve Ticaret Bakanı
"Bu
kararlar, Resmi Gazetede yayımlanır ve yayımı tarihinde ilgililere tebliğ
edilmiş sayılır. Meslekten çıkarma kararlarına karşı ilgili kanunlarda yer alan
hükümler uyarınca itiraz edilmesi veya yeniden inceleme talebinde bulunulması
üzerine verilen kararlar da Resmi Gazetede yayımlanır ve yayımı tarihinde
ilgililere tebliğ edilmiş sayılır.”
"(3)
Birinci fıkra uyarınca görevine son verilenler hakkında da 4 üncü maddenin
ikinci fıkrası hükümleri uygulanır."
Türkiye Büyük Millet Meclisi Başkanlığına
Görüşülmekte
olan 23/07/2016 tarih ve 412 sıra sayılı 667 sayılı Kanun Hükmünde
Kararname’nin “Yargı mensupları ile bu meslekten sayılanlara ilişkin tedbirler”
başlıklı 3’üncü maddesinin (1)’inci ve (2)’nci fıkralarının aşağıdaki şekilde
değiştirilmesini arz ve teklif ederiz. 04/10/2016
“(1)
Milli güvenliğe tehdit oluşturduğu tespit edilen Fethullahçı Terör Örgütüne
(FETÖ/PDY) üyeliği, mensubiyeti veya iltisakı yahut bunlarla irtibatı olduğu değerlendirilen
Anayasa Mahkemesi üyeleri hakkında Anayasa Mahkemesi Genel Kurulunun salt
çoğunluğunca; Yargıtay daire başkanı ve üyeleri hakkında Yargıtay Birinci
Başkanlık Kurulunca; Danıştay daire başkanı ve üyeleri hakkında Danıştay
Başkanlık Kurulunca; hâkim ve savcılar hakkında Hâkimler ve Savcılar Yüksek
Kurulu Genel Kurulunca ve Sayıştay meslek mensupları hakkında Sayıştay
Başkanının başkanlığında, başkan yardımcıları ile Sayıştay Başkanı tarafından
belirlenecek bir daire başkanı ve bir üyeden oluşan komisyonca, mahkeme
kararıyla ilgili yapıya üyeliği, mensubiyeti veya iltisakı yahut bunlarla
irtibatı kesin şekilde belirlenene kadar; tedbiren açığa alınır. Açığa
alınmasına karar verilenlere, haklarında verilecek mahkeme kararının
kesinleşmesi tarihine kadar maaşlarının dörtte üçü oranında bir tutar
ödenmesine devam edilir.
Mahkeme
kararıyla ilgili yapıya üyeliği, mensubiyeti veya iltisakı yahut bunlarla
irtibatı kesin şekilde belirlenmiş olanların mahkeme kararının kesinleşmesi
tarihinden geçerli olmak üzere meslekten çıkarılmalarına karar verilir.
Görevlerine son verilenlerin silah ruhsatları ve hususi damgalı pasaportları
iptal edilir ve bu kişiler oturdukları kamu konutlarından veya vakıf
lojmanlarından on beş gün içinde tahliye edilir."
“(2)
Bu Kanun Hükmünde Kararnamenin yürürlüğe girdiği tarihte adli ve idari yargı
hâkim ve savcı adayı olarak görev yapanlardan, adaylıkta geçirdikleri süre bir
yılı aşmış olanlar, Adalet Bakanlığının teklifi üzerine Hâkimler ve Savcılar
Yüksek Kurulunca mesleğe kabul edilmeleri halinde, hâkimlik ve savcılık
mesleğine atanabilirler."
 Şenal Sarıhan Nihat
Yeşil Muharrem Erkek
 Ankara Ankara Çanakkele
 Selina Doğan Cemal
Okan Yüksel Murat Emir
 İstanbul Eskişehir Ankara
 Mustafa Tuncer Gürsel
Erol
 Amasya Tunceli
Türkiye Büyük Millet Meclisi Başkanlığına
Görüşülmekte
olan 412 sıra sayılı Kanun Hükmünde Kararname’nin 3’üncü maddesinin metinden
çıkarılmasını arz ve teklif ederiz. 
 İdris Baluken  Meral
Danış Beştaş Hüda Kaya
 Diyarbakır Adana İstanbul
 Ayhan Bilgen Mahmut
Toğrul
 Kars Gaziantep
BAŞKAN
– Son okunan önergeye Komisyon katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Başkan.
BAŞKAN
– Hükûmet?
GÜMRÜK
VE TİCARET BAKANI BÜLENT TÜFENKCİ (Malatya) – Katılmıyoruz. 
BAŞKAN
– Önerge üzerinde Adana Milletvekili Meral Danış Beştaş konuşacaktır. 
Buyurun
Sayın Danış Beştaş. (HDP sıralarından alkışlar) 
MERAL
DANIŞ BEŞTAŞ (Adana) – Sayın Başkan, değerli milletvekilleri; hepinizi saygıyla
selamlıyorum. 
Ben
de 3’üncü madde üzerine söz almış bulunmaktayım. Bu madde yargı mensuplarının
karşılaşacağı tedbirler, uygulanacak tedbirler ya da görevden atılmalarına
ilişkin ayrıntılı bir düzenleme içeriyor. Doğrusu bu madde tüm hukuk
kurallarını, ulusalüstü sözleşmeleri, hâkimlik, yargıçlık teminatını ve bugüne
kadar olan tüm mevzuatı tümüyle yerle bir ettiği için bizim önergemizde bunun
madde metninden çıkarılması gerektiğini ifade ettik. Zira bunun yolu bellidir;
eğer bir iddia varsa, suç varsa buna ilişkin her meslek grubunda olduğu gibi, bunun
soruşturulması, kovuşturulması ve ilgili yasal mevzuat gereğince gereğinin
yapılması gerekiyor. 
Yalnız,
“yargı mensupları” deyince tabii başka bir boyutta da değerlendirmek gerekiyor.
Gerçekten bu yargı mensupları sindiler mi bir yerlere; Yargıtaya, Anayasa
Mahkemesine, Danıştaya, Sayıştaya, ağır ceza başkanı olmak için, hani
Cumhurbaşkanının dediği gibi, “Sızdılar.” diyor. Demin de Sayın Grup Başkan
Vekili “Haince ve sinsice kurumlarımıza sinenler…” dedi. Böyle bir şey olabilir
mi? Gerçekten bunu söyleyenler acaba bunun realitesine inanıyorlar mı? Bir
Anayasa Mahkemesi üyesi o mertebeye gelmek için nasıl bir sinsice plan
uygulayabilir ya da nasıl sızabilir? Bu cümleler, bu beyanlar bütün dünyada
sadece ülkeleri, farklı kesimleri bize güldürüyor, sadece gülünç oluyoruz. Bu
nedenle bu gülünçlükten vazgeçelim. Bu hâkim ve savcıları iktidar partisi kendi
oluşturduğu komisyonlarca göreve aldı. Bunların, Adalet Bakanlığının bilgisi
dışında hiçbir hâkim ve savcının ya da üst düzey yargı mensuplarının atanmayacağını
2002 yılından beri hepimiz bal gibi biliyoruz. Dün bu hâkim ve savcıların
işlemlerinin, hukuka aykırı kararlarının, bunları onaylamasına dair
tasarruflarının arkasında duran iktidar, bugün bu yargı mensuplarını terör
örgütü üyesi olmakla, cemaatle ilişkili olmakla ve suç işlemiş olmakla itham
etmektedirler.
Yine,
aynı yargı mensupları, gerçekten nasıl tespit edildi birkaç günde? Şu andaki
rakama göre, son rakam, 3.456 hâkim, savcı görevden uzaklaştırıldı, 979’u
gözaltına alındı, 632’si tutuklandı, böyle bir sürede. Niye? Cevap vereyim:
Çünkü liste ellerinde. Onlar cemaat kontenjanından ya da FETÖ kontenjanından
aralarındaki anlaşma gereğince zaten bu hâkim savcıları yerleştirmişler demek
ki. Bu, ne bir sızmadır ne bir sinmedir; bu, bir ittifakın, iş birliğinin
neticesidir. Bu listeler ellerinde olduğu için, darbe girişimi bahanesiyle ve
verdiği fırsatla derhâl sonradan ilk KHK’ye yerleştirilerek yargıda böyle
korkunç bir kıyım yapılmıştır aslında. Yani, bu insanların tümünün terör örgütü
üyesi olup olmadığını söylemek durumunda değiliz. Tabii ki adil bir
yargılanmaya tabi tutulmalı, hiç kimse ayrıcalıklı olmamalı, varsa suçları
cezalarını da almalılar. Ama kanun hükmünde kararnameye bir madde ekleyerek
“Bunların hepsi böyledir; görevden attım, uzaklaştırdım ve bunu bu kadar kısa
sürede tespit ettim.” demek hiç kimsenin inanacağı bir söz olamaz, değildir,
biz de inanmıyoruz; her zaman olduğu gibi büyük yalanlarla, büyük sözlerle halk
aldatılmaya devam ediliyor. 
Değerli
arkadaşlar, ayrıca şunu da söyleyeyim: Yani, o soruları bir tarafa bırakıyorum;
kaç kişiydi, neredeydi, nereye yerleştirildi? Bunların cevabı tek bir cümledir:
Bunu yerleştirenler almıştır, bunun başka bir cevabı yoktur. 
Diğeri,
2009’da KCK operasyonlarını çok anlattık. Peki, bu hâkim, savcıların, binlerce
hâkim, savcının yargıladığı on binlerce yurttaşın mağduriyetleri ne olacak? Üç
yıl, beş yıl, altı yıl cezaevinde kalan, haksız yere tutuklanan, sadece siyasi
saiklerle cezaevlerinde cezalandırılan ve hâlâ bulunan, mahkûm edilen bu tutuklu
ve hükümlülerin hakları için iadeimuhakemeye yönelik taleplerimiz neden
görmezden geliniyor? Bu konuda behemehâl, kesinlikle bu mağduriyetlerin, eğer
durum buysa, önlenmesi gerekiyor. 17-25 Aralık onlara yönelince herkes kendini
aklamak için hâkim, savcıları görevden alıyor ama vatandaş terör üyesi olduğu
iddia edilen hâkim, savcı tarafından yargılanabilir ve ceza alabilir deniyor. 
Bu
konuda daha söyleyecek çok sözümüz var ama kimse “sindi” demesin. Bu ASKİ’nin
faturası. Ankara Büyükşehir Belediyesi 17-25 Aralıktan sonra bile Bank Asyanın
reklamını bu faturada veriyor değerli arkadaşlar. 
(Mikrofon otomatik cihaz tarafından kapatıldı) 
MERAL
DANIŞ BEŞTAŞ (Devamla) - Sinme, sızma falan değil. Bank Asyanın reklamını yapan
Ankara Büyükşehir Belediyesi 17-25 Aralıktan sonra -altını çizerek söylüyorum-
Bank Asyanın reklamını veriyorsa iş birliğinin düzeyini de halkımızın takdirine
bırakıyorum diyorum. 
Teşekkür
ediyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 23/07/2016 tarih ve 412 sıra sayılı 667 sayılı Kanun Hükmünde
Kararname’nin “Yargı mensupları ile bu meslekten sayılanlara ilişkin tedbirler”
başlıklı 3’üncü maddesinin (1)’inci ve (2)’nci fıkralarının aşağıdaki şekilde
değiştirilmesini arz ve teklif ederiz. 04/10/2016
“(1)
Milli güvenliğe tehdit oluşturduğu tespit edilen Fethullahçı Terör Örgütüne
(FETÖ/PDY) üyeliği, mensubiyeti veya iltisakı yahut bunlarla irtibatı olduğu
değerlendirilen Anayasa Mahkemesi üyeleri hakkında Anayasa Mahkemesi Genel
Kurulunun salt çoğunluğunca; Yargıtay daire başkanı ve üyeleri hakkında
Yargıtay Birinci Başkanlık Kurulunca; Danıştay daire başkanı ve üyeleri
hakkında Danıştay Başkanlık Kurulunca; hâkim ve savcılar hakkında Hâkimler ve
Savcılar Yüksek Kurulu Genel Kurulunca ve Sayıştay meslek mensupları hakkında
Sayıştay Başkanının başkanlığında, başkan yardımcıları ile Sayıştay Başkanı
tarafından belirlenecek bir daire başkanı ve bir üyeden oluşan komisyonca,
mahkeme kararıyla ilgili yapıya üyeliği, mensubiyeti veya iltisakı yahut
bunlarla irtibatı kesin şekilde belirlenene kadar; tedbiren açığa alınır. Açığa
alınmasına karar verilenlere, haklarında verilecek mahkeme kararının
kesinleşmesi tarihine kadar maaşlarının dörtte üçü oranında bir tutar
ödenmesine devam edilir.
Mahkeme
kararıyla ilgili yapıya üyeliği, mensubiyeti veya iltisakı yahut bunlarla
irtibatı kesin şekilde belirlenmiş olanların mahkeme kararının kesinleşmesi
tarihinden geçerli olmak üzere meslekten çıkarılmalarına karar verilir.
Görevlerine son verilenlerin silah ruhsatları ve hususi damgalı pasaportları
iptal edilir ve bu kişiler oturdukları kamu konutlarından veya vakıf
lojmanlarından on beş gün içinde tahliye edilir."
“(2)
Bu Kanun Hükmünde Kararnamenin yürürlüğe girdiği tarihte adli ve idari yargı
hâkim ve savcı adayı olarak görev yapanlardan, adaylıkta geçirdikleri süre bir
yılı aşmış olanlar, Adalet Bakanlığının teklifi üzerine Hâkimler ve Savcılar
Yüksek Kurulunca mesleğe kabul edilmeleri halinde, hâkimlik ve savcılık
mesleğine atanabilirler."
Selina Doğan (İstanbul) ve
arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Takdire bırakıyoruz
Sayın Başkanım. 
BAŞKAN
– Hükûmet?
GÜMRÜK
VE TİCARET BAKANI BÜLENT TÜFENKCİ (Malatya) – Katılmıyoruz. 
BAŞKAN
– Önerge üzerinde söz isteyen İstanbul Milletvekili Selina Doğan.
Buyurun
Sayın Doğan. (CHP sıralarından alkışlar) 
SELİNA
DOĞAN (İstanbul) – Sayın Başkan, Sayın Divan, sayın milletvekilleri; 15 Temmuz
gecesi yaşadığımız darbe girişimi tüm siyasi partilerin ortak ve kararlı
tutumuyla engellendi malumunuz. Oysa sosyal medya, iktidar partisi
sözcülerinin, milletvekillerinin, yandaş yazarlarının, “FETÖ” adı verilen terör
örgütüne ilişkin düzdükleri övgülerle dolu. Bunları bir kez daha hatırlatma
gereği duymuyorum. Ancak, dönemin Başbakanının “Ne istediler de vermedik?”
sözünü anımsatmak yeterli olacak. “Ne istediler?”, “Neyin karşılığında
istediler?”, “Ne verdiniz?”, “Onlar size ne verdi?” Bu sorular cevaplanmadan
darbeyle mücadelenin inandırıcı olmayacağı kanaatindeyiz. 
Şimdiden
tarihe “en fazla aldatılan parti” olarak geçen AKP'nin aslında aldatılmadığını,
çıkar çatışmasına girdiğini de biliyoruz. Dolayısıyla, “Aldatıldık.” demek bir
pişmanlık değil, bir pişkinlik aslında.
Sormak
isterim: Bugün OHAL kapsamında tutukladığınız, işten çıkardığınız, yurt dışı
yasağı koyduğunuz kişiler de tıpkı sizin gibi aldatılmış olamazlar mı? “Aldatıldık.”
diyerek milletten ve Allah’tan af dilemek bir suçun üzerini örtmeye yeter mi?
Hukuk sizi affeder mi? Vefat etmiş siyasetçileri de suçlarınıza ortak etmek bu
suçu hafifletir mi? Devletin en kritik kadrolarını darbe girişiminde bulunacak
kadar büyüyen bir örgüte teslim edenlerin Allah önünde vereceği hesaba biz
karışamayız ancak FETÖ’nün bir dönemki suç ortakları da aynen FETÖ gibi hukuk
önünde hesap vermek durumundadır. Peki, ülkeyi darbe girişimine götüren siyasi
ortamı hazırlayan AKP iktidarı bu girişimin ardından ne yapmıştır? İlk günden
itibaren tüm darbecilerin yargılanması ve hak ettikleri cezayı alması konusunda
net bir tutum almıştır. Ancak Sayın Cumhurbaşkanı “Bu darbe bize Allah’ın bir
lütfudur.” diyebilmiştir. Zaman içindeki uygulamalar da bu sözün anlamını açığa
çıkarmıştır. Görülmüştür ki AKP bu darbe girişimini araçsallaştırarak
darbecilerle hesaplaşma kisvesi altında tüm muhalefeti dayanaksız ithamlarla
cezalandırma niyetindedir. 
Özetle,
FETÖ darbesi amacına ulaşsaydı bu toplum kesimlerinin yaşayacağı tüm kıyım ve
mağduriyetler bugün de fazlasıyla yaşatılmaktadır. İnsanlar topluca işten
çıkarılmakta ve hepsine de benzer gerekçeler söylenmektedir. İşten
çıkarılanların aileleriyle birlikte şu an yüz binlerce kişi mağdurdur.
Birçoğunda isnat edilen suça dair maddi delil dahi bulunmamaktadır. Hukuk
kuralları tamamen tersine çevrilmiş, biz vekillerden kefil olmamız talep
edilmektedir. Oysa, bir kişiye isnat edilen bir suç varsa isnat eden suçu
ispatlamakla yükümlüdür, biz vekiller aksini ispat etmek durumunda olmamalıyız.
Bununla birlikte, on binlerce kişinin pasaportu iptal edilmiş, yurt dışında
çalışanlar, öğrenciler, gazeteciler, avukatlar ve daha birçok meslek grubu
havaalanlarında geri çevrilmektedirler. Biz milletvekillerine bile bilgi verilmemekte,
bazı pasaportlar geri verilmekte ancak bu defa neden geri verildiği dahi
söylenmemektedir. Yani en temel insan haklarından olan çalışma hürriyeti,
seyahat etme hürriyeti, bilgi edinme hakkı, eğitim hakkı, çalışma hakkı açıkça
ihlal edilmektedir. Darbeyle böyle mücadele edileceğini zannedenler yarın yeni
bir aldatılma durumuyla karşı karşıya kalabilirler. 
Bu
kararnamenin 3’üncü maddesindeki düzenleme de aynı anlayışı içermektedir. Hâkim
ve yargıçlar, yüksek mahkeme üyelerinin meslekten çıkarılmasına imkân
verilmektedir terör örgütüyle bağlantıları olduğu iddiasıyla.
Dikkatinizi
çekerim: Çıkarma kararı mahkeme kararıyla değil, belirlenen kurul ve
komisyonların kararıyla verilmektedir. Bunun için bir yargılamaya dahi gerek
yoktur. Böylelikle “Hiçbir organ kaynağını Anayasa’dan almayan bir yetki
kullanamaz.” ilkesi ihlal edilmektedir.
Bu
düzenlemeyle hâkimlik teminatı ortadan kalkmış, yargı bağımsızlığı yok
edilmiştir. Hâkimler ve yüksek mahkeme üyeleri asılsız bir suçlama ve ihbarla
meslekten çıkarılabilmektedirler. Kendilerini güvencede göremeyen bu hâkimlerin
vereceği kararlar karşısında kim kendini güvencede hissedebilir? 
Dolayısıyla,
bu hukuka aykırı kararname nedeniyle ülkemiz Avrupa İnsan Hakları Mahkemesi
tarafından ciddi miktarda tazminatlara mahkûm edilebilecek ve bu tazminatlar da
vatandaşın cebinden çıkacaktır. 
Yani
eğitim ve staj süresinin liyakatin gelişmesine yapacağı katkı henüz mesleğe
atılmış hâkim ve savcılarla bunun önemi yok sayılmaya devam edilecektir. 
(Mikrofon
otomatik cihaz tarafından kapatıldı) 
SELİNA
DOĞAN (Devamla) – Sayın milletvekilleri, bizim bu konuyla ilgili duruşumuz
nettir. Basın özgürlüğü, ifade özgürlüğü, inanç özgürlüğü, örgütlenme hakkı,
toplantı ve gösteri yürüyüşü hakkı darbenin panzehiridir. Bu nedenle, az önce
burada okunan önergemizin kabulünü sizlerden rica ediyorum. (CHP ve HDP
sıralarından alkışlar) 
BAŞKAN
– Teşekkürler Sayın Doğan.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Sonraki
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 412 sıra sayılı 667 sayılı Kanun Hükmünde Kararnamenin 3’üncü maddesinin
birinci fıkrasına birinci cümlesinden sonra gelmek üzere aşağıdaki cümlelerin,
bu fıkrada yer alan "Hâkimler ve Savcılar Yüksek Kurulu Genel
Kurulunca" ibaresinden sonra gelmek üzere ", Askeri Yüksek İdare
Mahkemesi daire başkanı ve üyeleri hakkında Başkanlar Kurulunca; Askeri
Yargıtay daire başkanı ve üyeleri hakkında Başkanlar Kurulunca; askerî hakimler
hakkında Millî Savunma Bakanının başkanlığında, Millî Savunma Bakanı tarafından
birinci sınıf askerî hakimler arasından seçilecek iki askerî hakimden oluşan
komisyonca" ibaresinin eklenmesini ve bu fıkranın son cümlesinde yer alan
"Görevlerine" ibaresi "Görevden uzaklaştırılanlar veya
görevlerine" şeklinde değiştirilmesini, aynı cümlede yer alan "hususi
damgalı" ibaresinin madde metninden çıkarılmasını ve maddeye aşağıdaki
fıkranın eklenmesini arz ve teklif ederiz.
 Bülent
Tüfenkci
 Malatya
 Gümrük
ve Ticaret Bakanı
"Bu
kararlar, Resmi Gazetede yayımlanır ve yayımı tarihinde ilgililere tebliğ
edilmiş sayılır. Meslekten çıkarma kararlarına karşı ilgili kanunlarda yer alan
hükümler uyarınca itiraz edilmesi veya yeniden inceleme talebinde bulunulması
üzerine verilen kararlar da Resmi Gazetede yayımlanır ve yayımı tarihinde
ilgililere tebliğ edilmiş sayılır.”
"(3)
Birinci fıkra uyarınca görevine son verilenler hakkında da 4 üncü maddenin
ikinci fıkrası hükümleri uygulanır."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Takdire bırakıyoruz
Sayın Başkan.
BAŞKAN
– Hükûmet?
GÜMRÜK
VE TİCARET BAKANI BÜLENT TÜFENKCİ (Malatya) – Katılıyoruz.
BAŞKAN
– Gerekçeyi okutuyorum:
Gerekçe:
Maddeye
668, 670 ve 673 sayılı KHK’lerle yapılan değişikliklerin yansıtılması amacıyla
yapılmıştır.
BAŞKAN
– Gerekçesini okuttuğum önergeyi oylarınıza sunuyorum: Kabul edenler… Kabul
etmeyenler… Önerge kabul edilmiştir.
Son
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 412 sıra sayılı 667 sayılı Olağanüstü Hal Kapsamında Alınan Tedbirlere
ilişkin Kanun Hükmünde Kararname ile İç Tüzük'ün 128'nci maddesine göre
doğrudan gündeme alınmasına ilişkin Türkiye Büyük Millet Meclisi Başkanlığı
Tezkeresinin 3'üncü maddesinin 1'inci fıkrasındaki "değerlendirilen"
ibaresinin "tespit edilen" olarak değiştirilmesini arz ve teklif
ederiz.
İsmail Faruk Aksu
(İstanbul) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan.
BAŞKAN
– Hükûmet?
GÜMRÜK
VE TİCARET BAKANI BÜLENT TÜFENKCİ (Malatya) – Katılmıyoruz.
BAŞKAN
– Önerge üzerinde Afyonkarahisar Milletvekili Mehmet Parsak konuşacaktır.
Buyurun
Sayın Parsak. (MHP sıralarından alkışlar) 
MEHMET
PARSAK (Afyonkarahisar) – Aziz Türk milleti, saygıdeğer milletvekilleri;
hepinizi saygıyla selamlıyorum.
Bu
3’üncü maddede terör örgütlerine veya Millî Güvenlik Kurulunca devletin millî
güvenliğine karşı faaliyette bulunduğuna karar verilen yapı, oluşum, gruplara
üyeliği, mensubiyeti, iltisakı veya irtibatı olduğu değerlendirilen; bir,
Anayasa Mahkemesi üyeleri hakkında Anayasa Mahkemesi Genel Kurulunun salt
çoğunluğuyla, Yargıtay ve Danıştay Daire Başkanları ve üyeleri hakkında ilgili
Başkanlık Kurulunca, hâkim ve savcılar hakkında Hâkimler ve Savcılar Yüksek
Kurulu Genel Kurulunca ve Sayıştay meslek mensupları hakkında da oluşturulacak
komisyonlarca meslekten çıkarılmasına karar verileceği düzenlenmiştir. Biz
önergemizle “olduğu değerlendirilen” değil, “olduğu tespit edilen” demek
suretiyle çok daha hakkaniyetli, adaletli bir duruma getirilmesini öneriyoruz.
Fakat burada biraz önce maddeler hâlinde sıraladığımız hususlarda süreç
içerisinde çok ciddi hukuksuzluklar olduğu da belli. 
Şimdi,
örneğin, Anayasa Mahkemesinde bu kararname kapsamında, bundan dolayı 2 üyenin
üyeliğine son verildi; Alparslan Altan ve Profesör Doktor Erdal Tercan. Şimdi,
bunların -özellikle altını çizmemiz gereken bir hukuksuzluk olduğu için onu
özellikle belirtmek istiyorum- Anayasa’mızdaki açık hükme aykırı olarak, bu
kanun hükmünde kararname sonucunda üyeliklerine son verildi. Çünkü hâkimler,
savcılar veya diğer Danıştay, Yargıtay üyelerinden farklı olarak, Anayasa
Mahkemesi üyelerinin üyeliklerinin nasıl sona ereceği Anayasa’mızın 147’nci
maddesinde açıkça düzenlenmiş. Buna göre “Anayasa Mahkemesi üyeliği, bir üyenin
hâkimlik mesleğinden çıkarılmayı gerektiren bir suçtan dolayı hüküm giymesi
halinde kendiliğinden; görevini sağlık bakımından yerine getiremeyeceğinin
kesin olarak anlaşılması halinde de, Anayasa Mahkemesi üye tamsayısının salt
çoğunluğunun kararı ile sona erer.” diye Anayasa’mızın 147’nci maddesinde açık
hüküm var. Kanun hükmünde kararnamede belirtilen yöntem bu Anayasa’da
düzenlenen iki duruma da uymuyor. Yani biz burada o üyeliği sona eren 2 üyenin
avukatlığını yapmak için değil ama bir açık hukuksuzluğu vurgulamak adına bunun
altını çizerek önemle vurguluyoruz.
Şimdi,
bu 2 üyeyi, bir defa, hukuksuz olarak, gene AKP iktidarı döneminde getirdiler.
2010 yılında bir Anayasa değişikliği gerçekleşti, ona istinaden Anayasa
Mahkemesinin yapısı değiştirildi ve buraya üyelerin getirilmesi yöntemi yeniden
belirlendi. İşte orada ifade edilen Alparslan Altan var ya -hatırlayacaksınız
belki de dikkatlerinizdeyse şayet- esasen şartları uymadığı hâlde, ne yazık ki
deyim yerindeyse hülle yapılarak önce üst düzey bürokrat yapıldı, arkasından da
Anayasa Mahkemesi üyesi yapıldı. Şimdi, bunun Anayasa Mahkemesi üyeliğine
getirilmesi hukuka aykırıydı, Anayasa Mahkemesi üyeliğinden düşürülmesi ayrıca
hukuka aykırı oldu yani burada, getirilmesinde de hukuksuzluk var, ne yazık ki,
götürülmesinde de. Evet, bu yapıyla irtibatı, vesaire, bunlar apayrı hususlar
ama bizim burada önemsediğimiz husus, burada hukuka uygun davranılması.
Profesör Doktor Erdal Tercan üyeliği düşürülen diğer bir üye. O da gene aynı
dönemde Anayasa Mahkemesinin yapısı düzenlenirken bu duruma getirildi.
Şunu
ifade etmeye çalışıyorum saygıdeğer milletvekilleri: Evet, FETÖ’yle bağlantılı,
bu kapsamda, bu yüce Meclisin bombalanmasında payı, rolü, sorumluluğu,
bağlantısı kimin var ise bu sonuna kadar cezalandırılsın ama en başında da,
bugün de hukuka aykırı davranılmasın. Yeniden ifade ediyorum: O üyeliği
düşürülenlerin avukatlığı için değil ama hukuk vurgusu adına bunu söylüyorum.
Getirirken de hukuksuzluk yaptınız, ne yazık ki, üyeliği sona erdirilirken de.
Burada dikkat etmek durumundayız, hep bunu vurguluyoruz; FETÖ’yle mücadele
ederken de diğer tüm terör örgütleriyle, hatta genel anlamda suçla mücadele
ederken hukuktan ayrılmamak durumundasınız. Hukuktan ayrıldığınız zaman,
özellikle bu kapsamda, milletimizin bu haklı mücadeleye vermiş olduğu destek
ortadan kalkar; bu da elimizdeki en büyük güç. Biraz önceki konuşmamda da
vurguladım, bu FETÖ’yle mücadele kapsamında da, 15 Temmuz darbe girişiminin
püskürtülmesinde de elimizdeki en büyük güç yüce Türk milletinin ferasetidir,
desteğidir. Bunu ortadan kaldırmamak için ne gerekiyorsa yapılmalıdır. Bu “ne
gerekiyorsa yapılmalı”nın da merkezinde adaletli davranmak vardır, adaletten
ayrılmadan işlem yapmak vardır, hüküm tesis etmek vardır.
Dolayısıyla,
önergemizin bu çerçevede kabul edilmesini talep ediyor, yüce Genel Kurulu
yeniden saygılarımla selamlıyorum. (MHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Şimdi,
az önce kabul edilen önerge doğrultusunda 3’üncü maddeyi oylarınıza sunuyorum:
Kabul edenler... Kabul etmeyenler... 3’üncü madde kabul edilmiştir. 
4’üncü
madde üzerinde dört adet önerge vardır, okutuyorum: 
Türkiye Büyük
Millet Meclisi Başkanlığına
Görüşülmekte
olan 412 sıra sayılı 667 Sayılı Olağanüstü Hal Kapsamında Alınan Tedbirlere
İlişkin Kanun Hükmünde Kararname ile İçtüzük'ün 128'inci Maddesine Göre
Doğrudan Gündeme Alınmasına İlişkin Türkiye Büyük Millet Meclisi Başkanlığı
Tezkeresi’nin 4'üncü maddesinin (1)'inci fıkrasındaki
"değerlendirilen" ibaresinin "deliller ile tespit edilen"
olarak değiştirilmesini arz ve teklif ederiz.
 İsmail Faruk Aksu Kamil
Aydın Deniz Depboylu
 İstanbul Erzurum Aydın
 Ruhi Ersoy Mustafa
Kalaycı Osmaniye Konya 
Türkiye Büyük
Millet Meclisi Başkanlığına
Görüşülmekte
olan 23/7/2016 tarih ve 412 sıra sayılı 667 Kanun Hükmünde Kararname’nin, “Kamu
görevlilerine ilişkin tedbirler” başlıklı 4’üncü maddesinin (1), (2), (3) ve
(4)’üncü fıkralarının aşağıdaki şekilde değiştirilmesini arz ve teklif ederiz.
4/10/2016
"MADDE
4- (1) Milli güvenliğe tehdit oluşturduğu tespit edilen Fethullahçı Terör
Örgütüne (FETÖ/PDY) üyeliği, mensubiyeti veya iltisakı yahut bunlarla irtibatı
olduğu değerlendirilen
a)
27/7/1967 tarihli ve 926 sayılı Türk Silahlı Kuvvetleri Personel Kanununa tabi
personel, ilgili Kuvvet Komutanının teklifi, Genelkurmay Başkanının inhası,
Milli Savunma Bakanının onayı ile,
b)
10/3/1983 tarihli ve 2803 sayılı Jandarma Teşkilat, Görev ve Yetkileri Kanununa
tabi personel Jandarma Genel Komutanının teklifi, İçişleri Bakanının onayı ile,
c)
9/7/1982 tarihli ve 2692 sayılı Sahil Güvenlik Komutanlığı Kanununa tabi
personel Sahil Güvenlik Komutanının teklifi ve İçişleri Bakanının onayı ile,
ç)
Milli Savunma Bakanına bağlı personel Milli Savunma Bakanının onayı ile,
d)
11/10/1983 tarihli ve 2914 sayılı Yükseköğretim Personel Kanununa tabi
personel, Yükseköğretim Kurulu Başkanının teklifi üzerine Yükseköğretim
Kurulunun kararıyla,
e)
Mahalli idareler personeli, valinin başkanlığında toplanan ve vali tarafından
belirlenen kurulun teklifi üzerine İçişleri Bakanının onayıyla,
f)
14/7/1965 tarihli ve 657 sayılı Devlet Memurları Kanunu ile bu Kanun Hükmünde
Kararnamenin 3 üncü maddesinde belirtilenler hariç diğer mevzuata tabi her
türlü kadro, pozisyon ve statüde (işçi dahil) istihdam edilen personel, ilgili
kurum veya kuruluşun en üst yöneticisi başkanlığında bağlı, ilgili veya
ilişkili bakan tarafından oluşturulan kurulun teklifi üzerine ilgisine göre
ilgili bakan onayıyla,
g)
Bir bakanlığa bağlı, ilgili veya ilişkili olmayan diğer kurumlarda her türlü
kadro, pozisyon ve statüde (işçi dahil) istihdam edilen personel, birim
amirinin teklifi üzerine atamaya yetkili amirin onayıyla kamu görevinden,
Mahkeme kararıyla ilgili yapıya üyeliği mensubiyeti veya iltisakı yahut
bunlarla irtibatı kesin şekilde belirlenmiş olana kadar açığa alınır."
"(2)
Mahkeme kararıyla ilgili yapıya üyeliği, mensubiyeti veya iltisakı yahut
bunlarla irtibatı kesin şekilde belirlenmiş olanların mahkeme kararının
kesinleşmesi tarihinden geçerli olmak üzere görevine son verilir. Görevinden
çıkarılanların uhdelerinde bulunan her türlü mütevelli heyet, kurul, komisyon,
yönetim kurulu, denetim kurulu, tasfiye kurulu üyeliği ve sair görevleri de
sona ermiş sayılır. Bu fıkrada sayılan görevleri yürütmekle birlikte kamu
görevlisi sıfatını taşımayanlar hakkında da bu fıkra hükümleri uygulanır."
"(3)
Bu maddeye göre görevlerine son verilenlerin silah ruhsatları iptal edilir ve
bu kişiler oturdukları kamu konutlarından veya vakıf lojmanlarından onbeş gün
içinde tahliye edilir. Bu kişiler özel güvenlik şirketlerinin kurucusu, ortağı
ve çalışanı olamazlar."
"(4)
Bu madde kapsamında kamu görevi sona erdirilen personele ait kadro ve
pozisyonlara, Merkezi Yönetim Bütçe Kanunu ve diğer mevzuattaki kısıtlamalara
tabi olarak ve liyakat esasına göre Bakanlar Kurulunca belirlenecek sayıda
kadro ve pozisyon için atama yapılabilir."
 Şenal Sarıhan Muharrem
Erkek Nihat Yeşil
 Ankara Çanakkale Ankara
 Cemal Okan Yüksel Gürsel
Erol Mustafa Tuncer
 Eskişehir Tunceli Amasya
 Murat Emir Türabi
Kayan Barış Karadeniz
 Ankara Kırklareli Sinop
Türkiye Büyük Millet Meclisi Başkanlığına
Görüşülmekte
olan 412 sıra sayılı 667 sayılı Kanun Hükmünde Kararname’nin 4’üncü maddesinin
birinci fıkrasının (d) ve (f) bentlerinin aşağıdaki şekilde değiştirilmesini,
fıkraya aşağıdaki bentlerin ve üçüncü fıkrasında yer alan "silah
ruhsatları" ibaresinden sonra gelmek üzere "gemi adamlığına ilişkin
belgeleri" ibaresinin eklenmesini arz ve teklif ederiz.
 Bülent
Tüfenkci
 Malatya
 Gümrük
ve Ticaret Bakanı
"d)
11/10/1983 tarihli ve 2914 sayılı Yükseköğretim Personel Kanununa tabi
personel, Yükseköğretim Kurulu Başkanının teklifi üzerine Yükseköğretim
Kurulunun kararıyla; yükseköğretim kurumları ile yükseköğretim üst
kuruluşlarındaki 657 sayılı Kanuna tabi personel bakımından ise yükseköğretim
kurumları ile yükseköğretim üst kuruluşlarının en üst yöneticisinin teklifi
üzerine, yükseköğretim kurumlarında Üniversite Yönetim Kurulunun, yükseköğretim
üst kuruluşlarında ise Yükseköğretim Kurulunun kararıyla kamu görevinden
çıkarılır."
"f)
14/7/1965 tarihli ve 657 sayılı Devlet Memurları Kanununa ve diğer mevzuata
tabi her türlü kadro, pozisyon ve statüde (işçi dahil) istihdam edilen personel,
ilgili kurum veya kuruluşun en üst yöneticisi başkanlığında bağlı, ilgili veya
ilişkili olunan bakan tarafından oluşturulan kurulun teklifi üzerine ilgili
bakan onayıyla kamu görevinden çıkarılır. Bu Kanun Hükmünde Kararnamenin 3 üncü
maddesinde belirtilenlerin işlemleri ise söz konusu maddedeki usule göre
yapılır,"
"ğ)
18/3/1986 tarihli ve 3269 sayılı Uzman Erbaş Kanununa tabi personel, ilgili
Kuvvet Komutanının teklifi, Milli Savunma Bakanının onayı ile kamu görevinden
çıkarılır,
h)
13/6/2001 tarihli ve 4678 sayılı Türk Silahlı Kuvvetlerinde İstihdam Edilecek
Sözleşmeli Subay ve Astsubaylar Hakkında Kanuna tabi personel, ilgili Kuvvet
Komutanının teklifi, Milli Savunma Bakanının onayı ile kamu görevinden
çıkarılır.
ı)
10/3/2011 tarihli ve 6191 sayılı Sözleşmeli Erbaş ve Er Kanununa tabi personel,
ilgili Kuvvet Komutanının teklifi, Milli Savunma Bakanının onayı ile kamu
görevinden çıkarılır."
Türkiye Büyük Millet Meclisi Başkanlığına
Görüşülmekte
olan 412 sıra sayılı Kanun Hükmünde Kararname’nin 4’üncü maddesinin tasarı
metninden çıkarılmasını arz ve teklif ederiz.
 İdris Baluken Meral
Danış Beştaş Mahmut Toğrul
 Diyarbakır Adana Gaziantep
 Hüda Kaya Ayhan
Bilgen
 İstanbul Kars
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan.
BAŞKAN
– Hükûmet?
GÜMRÜK
VE TİCARET BAKANI BÜLENT TÜFENKCİ (Malatya) – Katılmıyoruz.
BAŞKAN
– Önerge üzerinde Gaziantep Milletvekili Mahmut Toğrul konuşacaktır.
Buyurun
Sayın Toğrul. (HDP sıralarından alkışlar)
MAHMUT
TOĞRUL (Gaziantep) – Teşekkürler Sayın Başkan.
Değerli
milletvekilleri, Genel Kurulu saygıyla selamlıyorum.
Değerli
milletvekilleri, gerçekten tasarının bu maddesi kamuda binlere, hatta yüz
binlere varan kamu personelinin işten çıkarılmasına, ihraç edilmesine sebebiyet
vermiştir. Bu tasarının yürürlüğe girdiği 1 Eylülde sadece Millî Eğitimde
28.163 öğretmen, üniversitelerdeki 2.346 öğretim elemanı kamudan ihraç
edilmiştir. 
Şimdi,
bu ihraçların gerekçelerine baktığımızda, bu ihracın gerekçesinde mahkeme
aşamasında kullanılabilecek, değerlendirilebilecek hiçbir somut delil olmadan
bu sayının belirlendiğini, bir buçuk ay gibi kısa bir sürede belirlendiğini
görmekteyiz. Paralel yapıyla ilişkisi olmayan çok sayıda ismin, sadece
ihbarlara ya da istihbarat fişlemelerine göre bu listeye dâhil edildiği ya da
Bank Asyada hesabı var diye, bir kırtasiyede alışveriş yaptığından veya üye
olduğu bir sendikadan dolayı açığa alındığı iddia edildi. Bu kadar sübjektif
kriterlerle açığa alınmalar, daha doğrusu ihraçlar yaşandı. İşin doğrusu, daha
da anlayamadığımız, ömürleri bu Fetullahçı cemaatle mücadeleyle geçmiş bir çok
kişi bu torbaya dâhil edildi. Örneğin ilk aşamada 116 EĞİTİMSEN’li öğretmen,
barış bildirisini imzalayan 35 öğretim üyesi bu listeye dâhil edildi.
EĞİTİMSEN’in Adıyaman Şube Başkanı ve yönetimi, Bingöl, Bitlis, Antep, Dersim,
Mardin, Batman şube başkanları da bu listeye dâhil edildi. 
Kamuoyu
bu listeyi tartışırken, buradaki hukuksuzlukları tartışırken 4 Eylülde Başbakan
Diyarbakır’a gitti ve orada kamuda 14 bin öğretmenin açığa alınacağını ifade
etti ve bunun üzerine 8 Eylülde 11.301 öğretmen -ağırlığı yüzde 90’ın üzerinde
EĞİTİMSEN’li öğretmen- ihraç edildi. Peki, ihraçta kriter neydi? Kullanılan
kriter: İki eyleme katılmışlardı, sendikaları bir karar almıştı: Biri, 10 Ekim
Ankara Garı patlamasını protesto etmek için 11 ve 12 Ekimde bir etkinlik
yapmışlardı. İkincisi, kürdistandaki şehir yıkımları döneminde çocuklar okulsuz
kalmasın, öğretmensiz kalmasın diye üretimden gelen güçlerini kullanarak,
sendika çağrısına uyarak bir günlük iş bırakma eylemine girişmişlerdi ve sadece
buydu değerli arkadaşlar.
Şimdi,
baktığımızda, hukukun açıkça ayaklar altına alındığı bu listeler, bu saikle
oluşturuldu. Hâlbuki, Avrupa’da ve üyesi olduğumuz çeşitli kurumlarda kamu
görevlilerinin, sendikalarının aldığı kararlar doğrultusunda, toplu eylem yapma
hakkına sahip olduklarına dair birçok uluslararası sözleşme, Anayasa, Danıştay
kararı mevcut iken, bunu gerekçe gösterip bu kadar öğretmeni maalesef görevden
uzaklaştırdılar. 
Açığa
alınan bu öğretmenlerin tamamı bilimsel, laik, demokratik, çoğulcu eğitimi
savunanlardı. Dolayısıyla, 4+4+4 sürecinin de devamı olarak bunların aslında
AKP’nin gerçekten bilimsel, laik, demokratik eğitimden uzaklaşmasının bir
göstergesi olarak uzaklaştırıldılar. 
Bununla
yetinmediler, öğretmenler buna itiraz ettiği için Diyarbakır’da ve birçok yerde
bu itirazlarında akılalmaz bir şekilde müdahaleye maruz kaldılar ve gözaltılar
yaşandı. Gözaltılarda bu öğretmenlere neler soruluyordu değerli arkadaşlar?
“Niye 3+3 zammı protesto ettiniz? Bunu örgüt talimatıyla yaptınız.” diyorlar.
Anlaşılıyor ki kendileri -AKP’li vekiller, bakanlar, hepsi- talimatla
çalıştıkları için toplumun tamamının da bu itirazlarını talimatla yaptığı
saikiyle hareket ediyorlar. 
Değerli
arkadaşlar, birçok can yaktınız, birçok insanın geleceğiyle oynadınız, birçok
aileyi ekonomik çöküntüye sevk ettiniz. Derhâl bu uygulamadan vazgeçilmelidir.
AKP’ye açıkça buradan sormak istiyorum: Bunları yaparken hiç vicdanınız
acımıyor mu? Gerçekten bu insanların hayatlarıyla…
(Mikrofon
otomatik cihaz tarafından kapatıldı) 
MAHMUT
TOĞRUL (Devamla) - …oynadığınızı düşünmüyor musunuz? Bu insanların vebali
hepinizin boynundadır. 
Ben
bu vesileyle Genel Kurulu saygıyla selamlıyorum. Bu öğretmenlerin bir an önce
görevine iadesini bekliyoruz. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 412 sıra sayılı 667 sayılı Kanun Hükmünde Kararnamenin 4 üncü maddesinin
birinci fıkrasının (d) ve (f) bentlerinin aşağıdaki şekilde değiştirilmesini,
fıkraya aşağıdaki bentlerin ve üçüncü fıkrasında yer alan "silah
ruhsatları" ibaresinden sonra gelmek üzere “gemi adamlığına ilişkin
belgeleri" ibaresinin eklenmesini arz ve teklif ederiz.
Bülent
Tüfenkci
Malatya
Gümrük
ve Ticaret Bakanı
“d)
11/10/1983 tarihli ve 2914 sayılı Yükseköğretim Personel Kanununa tabi
personel, Yükseköğretim Kurulu Başkanının teklifi üzerine Yükseköğretim
Kurulunun kararıyla; yükseköğretim kurumları ile yükseköğretim üst
kuruluşlarındaki 657 sayılı Kanuna tabi personel bakımından ise yükseköğretim
kurumları ile yükseköğretim üst kuruluşlarının en üst yöneticisinin teklifi üzerine,
yükseköğretim kurumlarında Üniversite Yönetim Kurulunun, yükseköğretim üst
kuruluşlarında ise Yükseköğretim Kurulunun kararıyla kamu görevinden
çıkarılır.”
“f)
14/7/1965 tarihli ve 657 sayılı Devlet Memurları Kanununa ve diğer mevzuata
tabi her türlü kadro, pozisyon ve statüde (işçi dahil) istihdam edilen
personel, ilgili kurum veya kuruluşun en üst yöneticisi başkanlığında bağlı,
ilgili veya ilişkili olunan bakan tarafından oluşturulan kurulun teklifi
üzerine ilgili bakan onayıyla kamu görevinden çıkarılır. Bu Kanun Hükmünde
Kararnamenin 3 üncü maddesinde belirtilenlerin işlemleri ise söz konusu
maddedeki usule göre yapılır,”
“ğ)
18/3/1986 tarihli ve 3269 sayılı Uzman Erbaş Kanununa tabi personel, ilgili
Kuvvet Komutanının teklifi, Milli Savunma Bakanının onayı ile kamu görevinden
çıkarılır,
h)
13/6/2001 tarihli ve 4678 sayılı Türk Silahlı Kuvvetlerinde İstihdam Edilecek
Sözleşmeli Subay ve Astsubaylar Hakkında Kanuna tabi personel, ilgili Kuvvet
Komutanının teklifi, Milli Savunma Bakanının onayı ile kamu görevinden
çıkarılır.
ı)
10/3/2011 tarihli ve 6191 sayılı Sözleşmeli Erbaş ve Er Kanununa tabi personel,
ilgili Kuvvet Komutanının teklifi, Milli Savunma Bakanının onayı ile kamu
görevinden çıkarılır.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Takdire
bırakıyoruz.
BAŞKAN
– Hükûmet?
GÜMRÜK
VE TİCARET BAKANI BÜLENT TÜFENKCİ (Malatya) – Katılıyoruz.
BAŞKAN
– Gerekçesini okutuyorum:
Gerekçe:
Maddeye
668 sayılı KHK’yla yapılan değişikliklerin yansıtılması ve sözleşmeli erbaş ve
erlerin de diğer TSK personeli gibi kamu görevinden çıkarma usulünün
düzenlenmesi için (ı) bendinin eklenmesi amaçlanmaktadır.
BAŞKAN
– Gerekçesini okuttuğum Hükûmetin önergesini oylarınıza sunuyorum: Kabul
edenler… Kabul etmeyenler… Önerge kabul edilmiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 23/7/2016 tarih ve 412 sıra sayılı 667 sayılı Kanun Hükmünde
Kararname’nin, “Kamu görevlilerine ilişkin tedbirler” başlıklı 4’üncü maddesinin
(1), (2), (3) ve (4)’üncü fıkralarının aşağıdaki şekilde değiştirilmesini arz
ve teklif ederiz.
“
(1) Milli güvenliğe tehdit oluşturduğu tespit edilen Fethullahçı Terör Örgütüne
(FETÖ/PDY) üyeliği, mensubiyeti veya iltisakı yahut bunlarla irtibatı olduğu
değerlendirilen
a)
27/7/1967 tarihli ve 926 sayılı Türk Silahlı Kuvvetleri Personel Kanununa tabi
personel, ilgili Kuvvet Komutanının teklifi, Genelkurmay Başkanının inhası,
Milli Savunma Bakanının onayı ile,
b)
10/3/1983 tarihli ve 2803 sayılı Jandarma Teşkilat, Görev ve Yetkileri Kanununa
tabi personel Jandarma Genel Komutanının teklifi, İçişleri Bakanının onayı ile,
c)
9/7/1982 tarihli ve 2692 sayılı Sahil Güvenlik Komutanlığı Kanununa tabi
personel Sahil Güvenlik Komutanının teklifi ve İçişleri Bakanının onayı ile,
ç)
Milli Savunma Bakanına bağlı personel Milli Savunma Bakanının onayı ile,
d)
11/10/1983 tarihli ve 2914 sayılı Yükseköğretim Personel Kanununa tabi
personel, Yükseköğretim Kurulu Başkanının teklifi üzerine Yükseköğretim
Kurulunun kararıyla,
e)
Mahalli idareler personeli, valinin başkanlığında toplanan ve vali tarafından
belirlenen kurulun teklifi üzerine İçişleri Bakanının onayıyla,
f)
14/7/1965 tarihli ve 657 sayılı Devlet Memurları Kanunu ile bu Kanun Hükmünde
Kararnamenin 3 üncü maddesinde belirtilenler hariç diğer mevzuata tabi her
türlü kadro, pozisyon ve statüde (işçi dahil) istihdam edilen personel, ilgili
kurum veya kuruluşun en üst yöneticisi başkanlığında bağlı, ilgili veya
ilişkili bakan tarafından oluşturulan kurulun teklifi üzerine ilgisine göre
ilgili bakan onayıyla,
g)
Bir bakanlığa bağlı, ilgili veya ilişkili olmayan diğer kurumlarda her türlü
kadro, pozisyon ve statüde (işçi dahil) istihdam edilen personel, birim
amirinin teklifi üzerine atamaya yetkili amirin onayıyla kamu görevinden,
Mahkeme kararıyla ilgili yapıya üyeliği mensubiyeti veya iltisakı yahut
bunlarla irtibatı kesin şekilde belirlenmiş olana kadar açığa alınır."
"(2)
Mahkeme kararıyla ilgili yapıya üyeliği, mensubiyeti veya iltisakı yahut
bunlarla irtibatı kesin şekilde belirlenmiş olanların mahkeme kararının
kesinleşmesi tarihinden geçerli olmak üzere görevine son verilir. Görevinden
çıkarılanların uhdelerinde bulunan her türlü mütevelli heyet, kurul, komisyon,
yönetim kurulu, denetim kurulu, tasfiye kurulu üyeliği ve sair görevleri de
sona ermiş sayılır. Bu fıkrada sayılan görevleri yürütmekle birlikte kamu
görevlisi sıfatını taşımayanlar hakkında da bu fıkra hükümleri uygulanır."
"(3)
Bu maddeye göre görevlerine son verilenlerin silah ruhsatları iptal edilir ve
bu kişiler oturdukları kamu konutlarından veya vakıf lojmanlarından onbeş gün
içinde tahliye edilir. Bu kişiler özel güvenlik şirketlerinin kurucusu, ortağı
ve çalışanı olamazlar."
"(4)
Bu madde kapsamında kamu görevi sona erdirilen personele ait kadro ve
pozisyonlara, Merkezi Yönetim Bütçe Kanunu ve diğer mevzuattaki kısıtlamalara
tabi olarak ve liyakat esasına göre Bakanlar Kurulunca belirlenecek sayıda
kadro ve pozisyon için atama yapılabilir.”
Barış Karadeniz (Sinop)
ve arkadaşları
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKAN VEKİLİ MEHMET ŞÜKRÜ ERDİNÇ (Adana) – Katılmıyoruz. 
BAŞKAN
– Hükûmet? 
GÜMRÜK
VE TİCARET BAKANI BÜLENT TÜFENKCİ (Malatya) – Katılmıyoruz. 
BAŞKAN
– Önerge üzerinde Sinop Milletvekili Barış Karadeniz konuşacaktır. 
Buyurun
Sayın Karadeniz. (CHP sıralarından alkışlar) 
BARIŞ
KARADENİZ (Sinop) – Teşekkür ederim Sayın Başkan. 
Değerli
milletvekilleri, görüşülmekte olan 23/07/2016 tarih ve 412 sıra sayılı 667
sayılı Kanun Hükmünde Kararname’nin “Kamu görevlilerine ilişkin tedbirler”
başlıklı 4’üncü maddesinin (1), (2) ve (4)’üncü fıkralarının değiştirilmesiyle
ilgili önergemiz üzerine söz almış bulunmaktayım. Yüce heyetinizi saygıyla
selamlarım. 
Değerli
milletvekilleri, her şeyden önce, 15 Temmuz akşamı TSK içinde yuvalanan bir
çete grubu Türk demokrasisine ve Türk ulusuna, parlamenter sisteme darbe yapmak
istedi. 246 şehit verdik. Onlar demokrasinin kahramanlarıdır, Allah’tan rahmet
diliyorum. 
Değerli
milletvekilleri, Yenikapı’da oluşmuş ruhu terörle mücadelede hep beraber ortaya
koymak varken, Hükûmet, parlamenter sistemi yok sayarak kanun hükmünde
kararnamelerle Anayasa’ya, yasaya, hukukun üstünlüğüne aykırı uygulamaları
ortaya koyuyor. Kamu görevlisinin hiçbir adil soruşturma ve kovuşturma olmaksızın,
savunma hakkı tanınmaksızın, sadece OHAL sürecinde değil, ömür boyu meslekten
ihracını doğuracak bir düzenlemenin yapılması OHAL hukukunu da aşan, bütünüyle
hukuk dışı bir aykırılık ve ihlal durumudur. 
15
Temmuz gecesi darbeciler başarılı olsaydı binlerce insan hukuki süreçlere tabi
tutulmadan işlerinden atılacak ve tutuklanacaklardı. Bugün, AKP iktidarı
binlerce insanı suçlu suçsuz, sorgusuz sualsiz işten atıyor, tutukluyor. Bu,
darbe değil midir? Meclisi bombalayarak FETÖ’nün kalleşçe gerçekleştiremediği
darbeyi kanun hükmünde kararnamelerle yapıyor. Biliniz ki darbenin ilacı,
önleyici unsuru demokrasidir. Sıradan vatandaşlar için FETÖ dershanelerinde
okullara gitmek, Bank Asya’yla iş yapmak, suç sayılıp görevden uzaklaştırma, iş
akdini feshetme, gözaltı ve tutuklamaların sebebiyken AKP içinde şu anda aktif
siyaset yapanlar için ne sebeple suç teşkil etmemektedir? 
Ey
AKP’liler, arkadaşlarım, dostlarım, kardeşlerim; artık bu kadar adamı
kandırmayalım. Ne olur, sizlere sesleniyorum, içinizde FETÖ’cüler varsa el
kaldırın, yüreklice “O, benim.” deyin; herkes de kurtulsun, ülke de sizden
kurtulsun. Şu an AKP içinde aktif siyaset içinde yer alanların “Biz 17-25
Aralık sonrasında FETÖ’ye yakın değiliz.” söyleminin inandırıcılığı var mıdır?
Hâlâ Hükûmet içinde FETÖ üyelerinin takiye yaparak barınmadığını nereden
biliyorsunuz, nasıl emin olabiliyorsunuz? 
Bakınız,
15 Temmuz darbe girişiminin ardından başlatılan soruşturmalarda 3 bine yakın
personeli uzaklaştıran Diyanet İşleri Başkanlığının 2014’te Bank Asya’da hesap
açtığı ortaya çıktı. Bu hesaplara hac ve umre paralarının yatırıldığı
anlaşıldı. Demek ki Pensilvanya’daki ilkokul mezunu imam, Diyanet İşleri
Başkanlığını da kandırdı. Bu hesap orada nasıl açıldı? Darbeye teşebbüs eden
askerlerin mezun olduğu okulları kapattığınıza göre, FETÖ’nün bankasına hesap
açan Diyanet İşleri Başkanlığını da kapatacaksınız demektir.
Milat
olarak 17-25 Aralığın alınması, hangi yasaya, hukuka uygundur; uluslararası
ilişkilerde ve uluslararası hukukta nasıl açıklanabilir? “17 üniversite
kurmasını onayladım.”, “Okul açmak istediler, yer tahsis ettik.”, “Uluslararası
camiaya davet ettiler, Hükûmet, devlet başkanlarına biz refere ettik.”,
“‘Olimpiyat’ dediler, her tür desteği biz verdik.”, “Ne istediniz de bizden
alamadınız?” Bu sözler ve gerçekler orta yerde dururken “kandırıldık”,
“aldatıldık” diyerek hukuktan kaçamazsınız. İşinden olanlar, tutuklananlar,
örgüt üyeliğinden suçlananlar “aldatıldık”, “kandırıldık”, “pardon”
dediklerinde affedilmeyeceğine göre, hukuk, herkese eşit ve adil olmalıdır.
Unutmayınız ki ayarını bozduğunuz kantar, gün gelir sizleri de tartar. 
Sinop
Üniversitesinde ve Türkiye’de birçok akademisyen göreve iade edilirken
tutuklamalara devam ediliyor. Mağduriyet ve hukuksuzluk mevcut. Yine Sinop’ta,
birçok öğretmen, memur arkadaş, polis ve demokrat hâkimler, savcılar adil
yargılama beklemektedir. EĞİTİMSEN üyesi birçok öğretmen, birçok ilde açığa
alındı. “Sinoplu savcı, hastanede kendini astı.” diye millet kandırılıyor.
Bunların hesabını soracağız.
Biraz
insanlara değer verin. Ailelerini, çocuklarını, anne, babalarını düşünün,
vicdansızlık yapmayın. Kuldan korkmuyorsunuz, belli ama Allah’tan korkun.
Değerli
milletvekilleri, önergemizin gerekçesinde ayrıntılarıyla dile getirdiğimiz
üzere hukuk dışı uygulamalara ve ihlallere son verilmelidir. 
Yüce
heyetinizi saygıyla selamlıyorum.
Sağ
olun. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 412 sıra sayılı 667 Sayılı Olağanüstü Hal Kapsamında Alınan Tedbirlere
İlişkin Kanun Hükmünde Kararname ile İçtüzük'ün 128'inci Maddesine Göre
Doğrudan Gündeme Alınmasına İlişkin Türkiye Büyük Millet Meclisi Başkanlığı
Tezkeresi’nin 4'üncü maddesinin (1)'inci fıkrasındaki
"değerlendirilen" ibaresinin "deliller ile tespit edilen"
olarak değiştirilmesini arz ve teklif ederiz.
Kamil Aydın (Erzurum) ve
arkadaşları 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ MEHMET ŞÜKRÜ ERDİNÇ (Adana) – Katılmıyoruz.
BAŞKAN
– Hükûmet?
GÜMRÜK
VE TİCARET BAKANI BÜLENT TÜFENKCİ (Malatya) – Katılmıyoruz.
BAŞKAN
– Önerge üzerinde Erzurum Milletvekili Kamil Aydın konuşacaklardır. 
Buyurun
Sayın Aydın. (MHP sıralarından alkışlar)
KAMİL
AYDIN (Erzurum) – Teşekkür ederim Sayın Başkan.
Çok
değerli milletvekilleri, yine kamu görevlilerine ilişkin madde üzerinde
konuşmak üzere söz almış bulunmaktayım partim adına. Hepinizi saygıyla
selamlıyorum.
Efendim,
birçok milletvekili arkadaşımız mütemadiyen, gün boyunca gündeme getirdiler.
Gerçekten, bu 15 Temmuz kalkışması, o canilerin, acımasızların, ülkeye ihanet
içerisinde olanların yaptığı kalkışmanın doğurduğu sonuçların vahametiyle
ilgili birtakım şeyler dile getirildi. Biz bir hukuk devletiyiz. Gerçekten,
olabildiğince hukuka bağlı kalarak, hukuktan ayrılmadan, inşallah bu kara
günlerin üstesinden gelir, birlikte tekrar bu darboğazdan çıkar, ülke, geçmişte
olduğu gibi yine geleceğine güvenle bakar. 
Fakat,
biz bu dileklerimizi ifade ederken dün üzülerek kulak misafiri oldum, Sayın
Cumhurbaşkanımız sabah bir konuşma yaptı. Beni hayrete düşüren bir cümlesini
burada sizinle de paylaşmak istiyorum. Tabii, yoğun eleştiriler var, bunlara
cevaben diyor ki: “‘Mağdurlar var.’ deniyor. Kusura bakmayın, mağdur filan yok.
Bazı yanlışlıklar olabilir ama unutmayın ki benim de 241 şehidim var. Hesabını
kim verecek?” Şimdi, gerçekten iki farklı cümle olsa çok rahat anlaşılabilir,
bir tepki diye anlaşılabilir. Yanlışlıklar olabilir, eyvallah ama “Yanlışlıklar
olabilir ama benim 241 şehidimin hesabını kim verecek…” Sanki burada eleştiri
oklarını yöneltenlere bir koz verme gibi “Efendim, mağdur falan yok.” demek,
gerçekten şu Mecliste bugüne kadar konuşulanların aksini söylemek gibi bir şey.
“Yanlışlıklar olabilir, eyvallah ama hesabını kim verecek?” Sanki “Yanlışlıklar
olmalı çünkü ben onun hesabını sormak için bu yanlışlıkları yapıyorum.” gibi
bir anlam çıkıyor. Niye böyle yapıyoruz? 
Ben
size söyleyeyim buradan çok net bir şekilde. Hesabını kim verecek biliyor
musunuz? O Adil Öksüz denen ahlaksız verecek, onun dosyasını boşaltanlar
verecek, onun dosyasının boşaltılma emrini veren bürokratlar verecek ve bu
kalkışmayı planlayan, azmettiren, görev dağılımı yapan, şemayı hazırlayan iç ve
dışarıdaki uzantılarının bir an önce adalete teslim edilip hesabı bunların
vermesi lazım. Yoksa… Bakın, sürekli hata üstüne hata yapıyoruz ve Allah
korusun, 15 Temmuz mağduriyetini unutup yeni mağduriyetlere doğru yelken
açmışız gibi… Bu, çok tehlikeli bir şey. Niye söylüyorum bunu? 241, gerçekten
içimizi çok acıtan bir rakam, Allah bir daha göstermesin. 1 şehit haberi bile
bizi yürekten yaralıyor. Ama, bakın, intiharlar başladı. İnanın, bir imam
kendini astı, oğlu haksız yere tutuklandı diye, mahallesindeki ve çevresindeki itibarını
kaybetmesinden dolayı bir polis memuru Bayburt’ta, bir polis memuru Mersin’de
intihar etti, yine bir infaz memuru Mersin’de intihar etti. Allah korusun,
bunların çocukları üzerindeki, aileleri üzerindeki, yakınları üzerindeki
travmaları hep söylüyoruz. Ne olur, hassasiyetimizi… Pişman olmadan –bakın,
artık pişmanlık ifadelerinden bıktık- testi kırılmadan uyarıyoruz, hukuk, hukuk
diyoruz. 
Sendika
suç muydu, niye açtınız? O zaman suçsa o sendikayı açma yetkisi verenden
başlayın. Burada Bakanımı göreve çağırıyorum. Banka, kim açtıysa o bankayı, o
Bank Asya ligini kim imzaladıysa, protokolü… Bütün takımları tutuklayın,
oyuncuları, seyircileri, herkesi, “Bank Asya” geçen her şeyi. Bu okulları kim
açtı? Bu hastaneleri kim açtı? Eğer gerçekten bu şüphelileri biz zan altında
bırakarak hepsini potansiyel suçlu kabul ediyorsak burada en üst kademeden
3.400 savcı ve hâkimin atama -imzasını- kararnamesini kim hazırladıysa bundan
hesap soralım. Bunun sınavı yapıldığında, bunlar işe alındığında varsa bir
yolsuzluk, bu sınava imza atan en yüksek kademedeki insandan başlayalım. Ama
görüyoruz ki dostlar alışverişte görsün, yasak savma peşindeyiz. Ama Adil Öksüz
yok ortada, bu işi azmettirenler yok, teorisyenleri yok; yurt dışında
istedikleri gibi beyanatlar veriyorlar. Biz büyük devletiz, bunlara yönelik
önleyici birtakım tedbirler alalım. 
(Mikrofon
otomatik cihaz tarafından kapatıldı) 
KAMİL
AYDIN (Devamla) - Bu anlamda, ne olur, burada şüpheyi esas değil, güveni esas
kılalım. Bunu hem Evrensel İnsan Hakları Beyannamesi böyle buyurur hem de
inancımız gereği… Suç ispatlanmadığı sürece suç olmamalı. Biz onların suçlu
olduğunu kanıtlamaya çalışalım, onlar masumiyetlerinin peşine, intihara
düşmesin diyorum. 
Hepinizi
saygıyla selamlıyorum. (MHP sıralarından alkışlar)
İDRİS
BALUKEN (Diyarbakır) – Sayın Başkan, söz talebim olacak İç Tüzük 60’a göre.
BAŞKAN
– Oylamayı yapayım, ondan sonra vereyim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Buyurun
Sayın Baluken.
IV.- AÇIKLAMALAR (Devam)
24.- Diyarbakır Milletvekili İdris Baluken’in, Ağrı’nın Doğubayazıt ve
Diyarbakır’ın Hani ilçelerindeki bazı okullarda öğrencilerin yedikleri yemekten
zehirlendiğine ve Muş Varto İlçe Millî Eğitim Müdürünün bazı ırkçı tabirlerde
bulunmasının kabul edilemez olduğuna ilişkin açıklaması
İDRİS
BALUKEN (Diyarbakır) – Sayın Başkan, AKP’li yetkililer ve Sayın Bakan
buradayken önemli bir sorunu özellikle bilgilerine sunmak istiyorum. Dün
Doğubeyazıt’ta bir okulda 50’nin üzerinde öğrenci, yemiş oldukları yemekten
dolayı zehirlendiler ve o öğrencilerden birisi, hayatını kaybetti; 50’nin
üzerindeki öğrenci de hastanede tedavi görmek zorunda kaldı. Şimdi, bugün de
Diyarbakır’ın Hani ilçesinde benzer bir durum var. Umarız can kaybı olmaz.
Ancak 50’nin üzerinde öğrencinin yedikleri yemekten dolayı zehirlendiği bilgisi
aktarıldı. Yani, eğitimde bu kadar sorun varken özellikle Sayın Bakandan ve
AKP’li yetkililerden ricamız, bu çocukların yedikleri yemekler üzerinden
birileri para kazanmaya çalışmasın, bununla ilgili denetimleri, bununla ilgili
süreçleri yakından takip etsinler.
Bir
de bugün Muş Milletvekilimiz kürsüden de ifade etti. Muş Varto İlçe Millî
Eğitim Müdürünün girdiği sınıftaki öğrencilere “Siz doktor olamazsınız,
öğretmen olamazsınız, çoban olursunuz.” Kız çocuklarına da “Siz ancak ev hanımı
olursunuz.”, orada irtibatta olduğu ailelere, öğrencilere “Ne yapıyorsunuz
Kürtler?” şeklinde ırkçı ve alçakça tabirlerde bulunmasını kabul edilemez
buluyoruz. 
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) - Sayın Bakandan özellikle ricamız, bu bahsetmiş olduğumuz
konuları araştırsınlar, Varto İlçe Millî Eğitim Müdürü hakkında da gereğini
yapsınlar.
Teşekkür
ederim Sayın Başkan. 
BAŞKAN
– Teşekkür ediyorum.
Notunu
aldı Sayın Bakan, ilgilenecek.
Birleşime
beş dakika ara veriyorum.
Kapanma Saati: 18.42
DÖRDÜNCÜ OTURUM
Açılma Saati: 18.46
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Elif Doğan
TÜRKMEN (Adana)
----0----
BAŞKAN
– Sayın milletvekilleri, Türkiye Büyük Millet Meclisinin 7’nci Birleşiminin
Dördüncü Oturumunu açıyorum. 
412
sıra sayılı Kanun Hükmünde Kararname’nin görüşmelerine kaldığımız yerden
devam edeceğiz. 
VIII.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A)
Kanun Tasarı ve Teklifleri (Devam)
1.- 667 Sayılı Olağanüstü Hal Kapsamında Alınan
Tedbirlere İlişkin Kanun Hükmünde Kararname (1/746) ile İç Tüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 412) (Devam)
BAŞKAN
- Komisyon? Yok. 
Ertelenmiştir. 
2’nci sırada yer
alan 88 sıra sayılı Kanun Tasarısı ve Dışişleri Komisyonu Raporu’nun
görüşmelerine başlıyoruz. 
2.- Avrupa Konseyi Bakanlar Komitesinin Kültür Yollarına İlişkin
Genişletilmiş Kısmi Anlaşmayı Tesis Eden Kararına Katılmamızın Uygun
Bulunduğuna Dair Kanun Tasarısı (1/373) ve Dışişleri Komisyonu Raporu (S.
Sayısı: 88)
BAŞKAN
– Komisyon? Yok. 
Ertelenmiştir.

Bundan
sonra da Komisyonun bulunamayacağı anlaşıldığından sözlü soru önergeleri ile
diğer denetim konularını görüşmek için 18 Ekim 2016 Salı günü saat 15.00’te
toplanmak üzere birleşimi kapatıyorum; hayırlı hafta sonları diliyorum, hayırlı
günler, hayırlı akşamlar.
Kapanma Saati: 18.47




(x) (10/324) esas numaralı Meclis
Araştırması Önergesi’nin tam metni tutanağa eklidir.


(X) 412 S. Sayılı Basmayazı 19/8/2016
tarihli 128’inci Birleşim Tutanağı’na eklidir.


(x) Bu bölümde hatip tarafından Türkçe
olmayan kelimeler ifade edildi.




