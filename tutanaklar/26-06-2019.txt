



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

94’üncü Birleşim
26 Haziran 2019 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Niğde Milletvekili Selim Gültekin’in, Niğde
Organize Sanayi Bölgesi’ndeki yatırımlara ilişkin gündem dışı konuşması
2.- İstanbul Milletvekili Mehmet Akif Hamzaçebi’nin,
İstanbul ili Çatalca ve Silivri ilçelerinde yaşanan mülkiyet sorununa ilişkin
gündem dışı konuşması
3.- İzmir Milletvekili Tamer Osmanağaoğlu’nun, İzmir
ilinin sorunlarına ilişkin gündem dışı konuşması 

IV.- AÇIKLAMALAR
1.- Manisa Milletvekili Özgür Özel’in, İzmir
Milletvekili Tamer Osmanağaoğlu’nun gündem dışı yaptığı konuşmasındaki bazı ifadelerine
ilişkin açıklaması
2.- Sakarya Milletvekili Muhammed Levent Bülbül’ün,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
3.- İzmir Milletvekili Mehmet Ali Çelebi’nin, 26-30
Haziran Özel Güvenlik Görevlileri Haftası’na ilişkin açıklaması
4.- Mersin Milletvekili Hacı Özkan’ın, demokrasiden,
hukukun üstünlüğünden, barış, refah ve istikrardan taviz verilmeden 2023
hedeflerine ulaşılacağına ilişkin açıklaması
5.- Osmaniye Milletvekili Mücahit Durmuşoğlu’nun,
uyuşturucu tüketiminin dünyada hızla yayılmaya başladığına ve bağımlılık yapan
ürünlere karşı verilen her türlü mücadelenin terörün kaynaklarını kurutmaya
yönelik mücadele olduğuna ilişkin açıklaması
6.- Mersin Milletvekili Ali Cumhur Taşkın’ın, 26
Haziran Uluslararası Uyuşturucu Kullanımı ve Kaçakçılığıyla Mücadele Günü’ne
ilişkin açıklaması
7.- İstanbul Milletvekili Sibel Özdemir’in, temel hak
ve özgürlükler, adil yargılanma ve ifade özgürlüğü alanındaki mağduriyetlerin
giderilmesi gerektiğine ilişkin açıklaması
8.- Niğde Milletvekili Ömer Fethi Gürer’in, 26 Haziran
Uluslararası Uyuşturucu Kullanımı ve Kaçakçılığıyla Mücadele Günü’ne ilişkin
açıklaması
9.- Bursa Milletvekili Atilla Ödünç’ün, İŞKUR’un
üniversite öğrencilerine yönelik Sosyal Çalışma Programı’na ilişkin açıklaması
10.- Bursa Milletvekili Erkan Aydın’ın, üniversite
mezunu gençlerin KYK borçlarından kurtarılması gerektiğine ilişkin açıklaması
11.- İstanbul Milletvekili Ali Kenanoğlu’nun, 25
Haziran Kazım Koyuncu’nun ölümünün 14’üncü yıl dönümüne ilişkin açıklaması
12.- Osmaniye Milletvekili İsmail Kaya’nın, bilişim
teknolojileri bağımlılığının etkilerinin incelenerek olası zararlarının
bertaraf edilmesi amacıyla kurulan Meclis araştırma komisyonunun önemli çalışmalara
imza attığına ilişkin açıklaması
13.- Kahramanmaraş Milletvekili İmran Kılıç’ın,
idealsizliğin ruhu öldüreceğine ve ruhsuz eğitimden medeniyet yarışçılarının çıkamayacağına
ilişkin açıklaması
14.- Hatay Milletvekili Sabahat Özgürsoy Çelik’in,
Zeytin Dalı Herekâtı bölgesinde şehit olan Uzman Onbaşı Mikail Candan’a Allah’tan
rahmet dilediğine ilişkin açıklaması
15.- Kütahya Milletvekili Ali Fazıl Kasap’ın, Murat
Dağı’nda altın madeninin çevre katliamına neden olacağına ilişkin açıklaması
16.- Antalya Milletvekili Rafet Zeybek’in, Antalya
Lisesinin tarihî binalarının Dışişleri Bakanlığına tahsis edileceği
söylentilerine ilişkin açıklaması
17.- Adıyaman Milletvekili Abdurrahman Tutdere’nin,
Adıyaman ili Kâhta ilçesi Narince köyünde yaşanan içme suyu sorununun
giderilebilmesi için Devlet Su İşleri Genel Müdürlüğü başta olmak üzere ilgili
kurumları göreve davet ettiğine ilişkin açıklaması
18.- Osmaniye Milletvekili Baha Ünlü’nün, Millî Eğitim
Bakanlığında 2012-2019 yılları arasında EKPSS sınavıyla atanan engelli öğretmen
sayısını ve açıklanan 750 engelli öğretmen atamasının ne zaman yapılacağını
öğrenmek istediğine ilişkin açıklaması
19.- Bursa Milletvekili Muhammet Müfit Aydın’ın, 23
Haziran İstanbul Büyükşehir Belediye Başkanlığı seçimini kazanan Ekrem
İmamoğlu’nu tebrik ettiğine ilişkin açıklaması
20.- Kocaeli Milletvekili Ömer Faruk Gergerlioğlu’nun,
özel rehabilitasyon merkezlerinde çalışan öğretmenlerin mağduriyetine ilişkin
açıklaması
21.- İstanbul Milletvekili Yavuz Ağıralioğlu’nun, 25
Haziran Denizciler Günü vesilesiyle denizcilere yıpranma paylarının geri verilerek
mağduriyetlerinin giderilmesi gerektiğine, iktidar grubunu “Toplumsal alandaki
farklılıkların siyasi alanda kendilerini dile getirmeleri ancak siyasi alanın
uzlaşma temelinde kurulmasıyla mümkündür.” ifadesinin yer aldığı AK PARTİ
Grubunun 2023 vizyonunun politik çerçevesine sadakatle bağlılığa davet ettiğine
ilişkin açıklaması
22.- Sakarya Milletvekili Muhammed Levent Bülbül’ün,
Zeytin Dalı Herekâtı bölgesinde şehit olan Uzman Onbaşı Mikail Candan’a ve
Edirne ili Meriç ilçesinde göçmenleri taşıyan aracın kaza yapması sonucu
yaşamını yitirenlere Allah’tan rahmet dilediğine, 26 Haziran Özel Güvenlik
Görevlileri Günü vesilesiyle özel güvenlikçilerin yaşadıkları mağduriyetin
giderilmesi gerektiğine ilişkin açıklaması
23.- İstanbul Milletvekili Hakkı Saruhan Oluç’un, 26
Haziran İşkenceye Karşı Mücadele ve İşkence Görenlerle Dayanışma Günü ile
Uluslararası Uyuşturucu Kullanımı ve Kaçakçılığıyla Mücadele Günü’ne,
Anayasa’da işkenceyi yasaklayan hükümler olmasına rağmen işkence ve kötü
muamele uygulamalarının kamuoyuna yansıdığına, Edirne ili Meriç ilçesinde
mültecileri taşıyan aracın kaza yapması sonucu yaşamını yitirenlere Allah’tan
rahmet dilediklerine ilişkin açıklaması
24.- Manisa Milletvekili Özgür Özel’in, 26 Haziran
Birleşmiş Milletler Antlaşması’nın imzalanmasının 74’üncü yıl dönümüne ve
Uluslararası Uyuşturucu Kullanımı ve Kaçakçılığıyla Mücadele Günü’ne, 7
Hazirandan 1 Kasım 2015 tarihine kadar olan dönemin Türkiye Cumhuriyeti
tarihinin aydınlatılmaya muhtaç süreçlerinden olduğuna, Zeytin Dalı Herekâtı
bölgesinde şehit olan Uzman Onbaşı Mikail Candan’a Allah’tan rahmet
dilediklerine ve Sakarya Milletvekili Muhammed Levent Bülbül’ün yaptığı
açıklamasındaki bazı ifadelerine ilişkin açıklaması
25.- Tokat Milletvekili Özlem Zengin’in, Zeytin Dalı
Herekâtı bölgesinde şehit olan Uzman Onbaşı Mikail Candan’a ve Edirne ili Meriç
ilçesinde mültecileri taşıyan aracın kaza yapması sonucu yaşamını yitirenlere
Allah’tan rahmet dilediklerine, yargı reformu çalışmalarına başlanıldığına,
işkenceye sıfır toleranstan yana olduklarına, 31 Mart seçimleri olmamış gibi
bir anlayışla İstanbul’un yönetilemeyeceğine ve gerçek yolsuzlukların
unutulmayacağına ilişkin açıklaması
26.- Sakarya Milletvekili Muhammed Levent Bülbül’ün,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
27.- İstanbul Milletvekili Hakkı Saruhan Oluç’un,
işkencenin insanlık suçu olduğuna ve zaman aşımının olmadığına ilişkin açıklaması
28.- Manisa Milletvekili Özgür Özel’in, KONDA’nın
yaptığı araştırmanın seçmenin mesajını almak için başvurulması gereken kaynak
olduğuna, Gezi direnişi davasında çıkan ara karara ve Tokat Milletvekili Özlem
Zengin’in yaptığı açıklamasındaki bazı ifadelerine ilişkin açıklaması
29.- Tokat Milletvekili Özlem Zengin’in, Manisa Milletvekili
Özgür Özel’in yaptığı açıklamasındaki bazı ifadelerine ilişkin açıklaması
30.- Tokat Milletvekili Özlem Zengin’in, grup başkan
vekillerine söz verme konusunda sınırlama yapmadığı için Oturum Başkanı TBMM
Başkan Vekili Mithat Sancar’a teşekkür ettiğine ilişkin açıklaması
31.- Manisa Milletvekili Özgür Özel’in, Tokat
Milletvekili Özlem Zengin’in yaptığı açıklamasındaki bazı ifadelerine ilişkin
açıklaması
32.- Ankara Milletvekili Filiz Kerestecioğlu Demir’in,
Diyarbakır Milletvekili Oya Eronat’ın HDP grup önerisi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
33.- Tokat Milletvekili Özlem Zengin’in, Ankara
Milletvekili Filiz Kerestecioğlu Demir’in yaptığı açıklamasındaki bazı
ifadelerine ilişkin açıklaması
34.- Çankırı Milletvekili Muhammet Emin Akbaşoğlu’nun,
Balıkesir Milletvekili İsmail Ok’un görüşülmekte olan 90 sıra sayılı Kanun
Teklifi’nin birinci bölümü üzerinde İYİ PARTİ Grubu adına yaptığı
konuşmasındaki bazı ifadelerine ilişkin açıklaması
35.- İstanbul Milletvekili Yavuz Ağıralioğlu’nun,
binalaşmayı artırınca millî eğitimin düzeleceğine dair anlayışa ve Millî Eğitim
bürokrasisinin Türk millî eğitimine mihmandarlık edecek müktesebata sahip
olduğuna ilişkin açıklaması
36.- Çankırı Milletvekili Muhammet Emin Akbaşoğlu’nun,
90 sıra sayılı Kanun Teklifi’nin birinci bölümü üzerinde İYİ PARTİ Grubu adına
konuşan Balıkesir Milletvekili İsmail Ok’un temas ettiği konulardaki
yanlışlıklara ilişkin açıklamada bulunduklarına ilişkin açıklaması
37.- Balıkesir Milletvekili İsmail Ok’un, Çankırı
Milletvekili Muhammet Emin Akbaşoğlu’nun yaptığı açıklamasındaki bazı ifadelerine
ilişkin açıklaması
38.- Çankırı Milletvekili Muhammet Emin Akbaşoğlu’nun,
Balıkesir Milletvekili İsmail Ok’un yaptığı açıklamasındaki bazı ifadelerine
ilişkin açıklaması
39.- Çankırı Milletvekili Muhammet Emin Akbaşoğlu’nun,
İstanbul Milletvekili Oya Ersoy’un görüşülmekte olan 90 sıra sayılı Kanun
Teklifi’nin birinci bölümü üzerinde HDP Grubu adına yaptığı konuşmasındaki bazı
ifadelerine ilişkin açıklaması
40.- İzmir Milletvekili Murat Çepni’nin, Ezilenlerin
Sosyalist Partisi Genel Başkanı Çiçek Otlu’nun tutukluluğunun devam ettiğine ve
siyasi soykırım operasyonlarına son verilmesi gerektiğine ilişkin açıklaması
41.- Kahramanmaraş Milletvekili İmran Kılıç’ın,
milletlerin hayatı gibi eğitim hayatının da inişli çıkışlı olduğuna ilişkin
açıklaması
42.- Ankara Milletvekili Yıldırım Kaya’nın, Kırşehir
ili Dulkadirli köyünün ilkokul sorununun çözüme kavuşturulmasından dolayı
teşekkür ettiğine, cemaat ve tarikatlara bağlı yurtlarda yaşanan sorunlara
ilişkin açıklaması
43.- Malatya Milletvekili Mehmet Celal Fendoğlu’nun,
Malatya ili Doğanyol ilçesi çiftçilerinin sulama probleminin çözüme kavuşturulması
gerektiğine ilişkin açıklaması
44.- Balıkesir Milletvekili Fikret Şahin’in, İstanbul
ili Fatih ilçesindeki İstanbul Erkek Lisesinin öğrenci pansiyonunun yapılarak
mağduriyetin sonlandırılması gerektiğine ilişkin açıklaması
45.- Ordu Milletvekili Cemal Enginyurt’un, halk eğitim
kurslarında hizmet veren ücretli öğretmenlerin sözleşmeli veya kadrolu olarak
çalıştırılmasının düşünülüp düşünülmediğini öğrenmek istediğine ilişkin
açıklaması
46.- Niğde Milletvekili Ömer Fethi Gürer’in, gelişmiş
ülkelerin çocuk işçilik konusunu önemsediğine ve çocuk işçiliğiyle mücadele
ettiğine ilişkin açıklaması
47.- Malatya Milletvekili Veli Ağbaba’nın, depremde
yıkılma riski bulunan Malatya ili Kemal Özalper İlköğretim Okulunun taşınmasının
elzem olduğuna ilişkin açıklaması
48.- Tokat Milletvekili Özlem Zengin’in, İstanbul
Milletvekili Erkan Baş’ın görüşülmekte olan 90 sıra sayılı Kanun Teklifi’nin birinci
bölümü üzerinde şahsı adına yaptığı konuşmasındaki bazı ifadelerine ilişkin
açıklaması
49.- İstanbul Milletvekili Erkan Baş’ın, Tokat
Milletvekili Özlem Zengin’in yaptığı açıklamasındaki bazı ifadelerine ilişkin
açıklaması

50.- İstanbul Milletvekili Hakkı Saruhan Oluç’un,
Giresun ili Eynesil ilçesinde hayatını kaybeden Rabia Naz başta olmak üzere çocuk
ölümlerinde etkili ve yeterli soruşturma yapılması için alınacak önlemlerin
belirlenmesi amacıyla verdikleri Meclis araştırma önergesinin reddedildiğine
ilişkin açıklaması
51.- Tokat Milletvekili Özlem Zengin’in, İstanbul
Milletvekili Hakkı Saruhan Oluç’un yaptığı açıklamasındaki bazı ifadelerine ve
İstanbul Milletvekili Erkan Baş’ın ağır ithamlarda bulunduğuna ilişkin
açıklaması
52.- İstanbul Milletvekili Erkan Baş’ın, Tokat
Milletvekili Özlem Zengin’in yaptığı açıklamasındaki bazı ifadelerine ilişkin
açıklaması
53.- İstanbul Milletvekili Nazır Cihangir İslam’ın, 23
Haziran İstanbul Büyükşehir Belediye Başkanlığı seçimi sonucunda yeniden
kazanan Ekrem İmamoğlu’nu kutladığına, Gezi direnişi davasına ve CHP İstanbul
İl Başkanı Canan Kaftancıoğlu üzerinden siyasilere yapılan baskıyı kınadığına,
özel sektörde de çalışma imkânı bulunmayan KHK’yle ihraç edilen öğretmenlerin
ne yapması gerektiğini AK PARTİ Grubu ile AK PARTİ’ye destek verenlerden
öğrenmek istediğine ilişkin açıklaması
54.- Iğdır Milletvekili Habip Eksik’in, Iğdır ili
Hasanhan köyünde vatandaşlara vadedilen çorak toprakların ıslah edileceği
sözünün yerine getirilmediğine ve Iğdırlıların yayla sorununun çözüme kavuşturulması
gerektiğine ilişkin açıklaması
55.- Manisa Milletvekili Özgür Özel’in, 4+4+4 eğitim
sistemiyle çocukların eğitimiyle ve zekâ gelişimiyle oynandığına ilişkin açıklaması
56.- Millî Eğitim, Kültür, Gençlik ve Spor Komisyonu
Başkanı Emrullah İşler’in, Ordu Milletvekili Mustafa Adıgüzel’in 90 sıra sayılı
Kanun Teklifi’nin 3’üncü maddesiyle ilgili önerge üzerinde yaptığı
konuşmasındaki bazı ifadelerine ilişkin açıklaması
57.- Millî Eğitim, Kültür, Gençlik ve Spor Komisyonu
Başkanı Emrullah İşler’in, Adana Milletvekili İsmail Koncuk’un 90 sıra sayılı
Kanun Teklifi’nin 3’üncü maddesiyle ilgili önerge üzerinde yaptığı
konuşmasındaki bazı ifadelerine ilişkin açıklaması
58.- Tokat Milletvekili Özlem Zengin’in, Kocaeli
Milletvekili Ömer Faruk Gergerlioğlu’nun 90 sıra sayılı Kanun Teklifi’nin
5’inci maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
59.- Mersin Milletvekili Fatma Kurtulan’ın, Tokat
Milletvekili Özlem Zengin’in yaptığı açıklamasındaki bazı ifadelerine ilişkin
açıklaması
60.- Tokat Milletvekili Özlem Zengin’in, Mersin
Milletvekili Fatma Kurtulan’ın yaptığı açıklamasındaki bazı ifadelerine ilişkin
açıklaması
61.- Manisa Milletvekili Özgür Özel’in, yasama olarak
yürütme üzerinde denetleme görevlerinin var olduğuna ilişkin açıklaması
62.- Mersin Milletvekili Fatma Kurtulan’ın, Ayten
Öztürk vakası ile Ankara Emniyet Müdürlüğünde yaşanan işkence vakasına ve Urfa
topraklarında özel bir uygulama olduğuna ilişkin açıklaması
63.- Tokat Milletvekili Özlem Zengin’in, Mersin
Milletvekili Fatma Kurtulan’ın yaptığı açıklamasındaki bazı ifadelerine ve
sürecin yürüyebilmesi için yürütme ile yasamanın birlikte hareket etmesi gerektiğine
ilişkin açıklaması
64.- İzmir Milletvekili Murat Çepni’nin, Cargill
fabrikasında işten atılan işçilerin direnişine duyarlılık gösterilmesi
gerektiğine ilişkin açıklaması
65.- Ordu Milletvekili Mustafa Adıgüzel’in, fındık
üreticisinin devlet tarafından zarara uğratıldığına ve fındık taban fiyatının
açıklanması gerektiğine ilişkin açıklaması
66.- Eskişehir Milletvekili Arslan Kabukcuoğlu’nun,
Eskişehir ili Emek Mahallesi’nde öğrencilerin eğitim ve öğretim görebileceği
lise bulunmadığına ilişkin açıklaması
67.- Ankara Milletvekili Filiz Kerestecioğlu Demir’in,
Anıtpark Forum’un Ankara’nın sorunlarını konuşmak için oturma hakkının
engellendiğine ilişkin açıklaması
68.- Balıkesir Milletvekili İsmail Ok’un, 31 Mart yerel
seçimlerinden sonra Balıkesir Büyükşehir Belediyesi çalışanlarının baskılara
maruz kaldığına ilişkin açıklaması
69.- Konya Milletvekili Esin Kara’nın, Konyalı
çiftçilerin Toprak Mahsulleri Ofisinin buğday ve arpa alım fiyatlarını
açıklamasını beklediğine ilişkin açıklaması
70.- Sakarya Milletvekili Muhammed Levent Bülbül’ün,
Şırnak Milletvekili Hasan Özgüneş’in 90 sıra sayılı Kanun Teklifi’nin 9’uncu
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mithat Sancar’ın,
milletvekilinin gündem dışı söz talep ettiği konu dışında konuşma yapması
hâlinde müdahalesinin söz konusu olmadığına ilişkin konuşması
2.- Oturum Başkanı TBMM Başkan Vekili Mithat Sancar’ın,
sorunların konuşulacağı yer olan Parlamentoda grup başkan vekillerinin söz
hakkını kısıtlamamaya önem verdiğine ilişkin konuşması
3.- Oturum Başkanı TBMM Başkan Vekili Mithat Sancar’ın,
yönetim tarzında tutarsızlık olmadığına ve grup başkan vekillerinin söz
talebini karşılama teamülünün Meclisin en eski teamüllerinden biri olduğuna
ilişkin konuşması

VI.- ÖNERİLER
A) Siyasi Parti Grubu Önerileri
1.- HDP Grubunun, 21/6/2019 tarihinde Hakkâri
Milletvekili Sait Dede ve arkadaşları tarafından, Yüksekova Belediyesine atanan
kayyum döneminde yapılan iş ve işlemlerin araştırılması amacıyla verilmiş olan
Meclis araştırması önergesinin ön görüşmesinin, Genel Kurulun 26 Haziran 2019
Çarşamba günkü birleşiminde yapılmasına ilişkin önerisi

VII.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Sinop Milletvekili Nazım Maviş ile 52
Milletvekilinin Bazı Kanunlarda ve 652 Sayılı Kanun Hükmünde Kararnamede Değişiklik
Yapılmasına Dair Kanun Teklifi (2/1963) ile Millî Eğitim, Kültür, Gençlik ve
Spor Komisyonu Raporu (S. Sayısı: 90)



VIII.- YAZILI SORULAR VE CEVAPLARI
1.-  Uşak Milletvekili Özkan Yalım’ın, araç kiralama
işlemlerine ilişkin sorusu ve Türkiye Büyük Millet Meclisi Başkan Vekili Süreyya
Sadi Bilgiç’in cevabı (7/12141)
2.-  İstanbul Milletvekili Mahmut Tanal’ın, TBMM’ye
silah veya benzeri maddelerle giriş yapmaya çalışan kişilere ilişkin sorusu ve
Türkiye Büyük Millet Meclisi Başkan Vekili Süreyya Sadi Bilgiç’in cevabı
(7/12598)
3.-  Mersin Milletvekili Ali Mahir Başarır’ın, Kurum
personelinin denetim ve yönetim kurulu üyeliklerine ilişkin sorusu ve Türkiye
Büyük Millet Meclisi Başkan Vekili Süreyya Sadi Bilgiç’in cevabı (7/13169)
26 Haziran 2019 Çarşamba
BİRİNCİ OTURUM
Açılma Saati: 14.00
BAŞKAN: Başkan Vekili Mithat SANCAR
KÂTİP ÜYELER: Şeyhmus DİNÇEL (Mardin), Burcu KÖKSAL (Afyonkarahisar)
----- 0 -----
BAŞKAN
– Türkiye Büyük Millet Meclisinin 94’üncü Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, Niğde Organize Sanayi Bölgesi’ndeki yatırımlar hakkında söz
isteyen Niğde Milletvekili Selim Gültekin’e aittir. 
Buyurun
Sayın Gültekin. (AK PARTİ sıralarından alkışlar) 
Süreniz
beş dakikadır. 
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Niğde Milletvekili Selim Gültekin’in, Niğde
Organize Sanayi Bölgesi’ndeki yatırımlara ilişkin gündem dışı konuşması
SELİM
GÜLTEKİN (Niğde) - Sayın Başkan, değerli milletvekilleri; Niğde Organize Sanayi
Bölgemizdeki yatırımlar hakkında gündem dışı konuşma için söz almış
bulunmaktayım. Ekranları başında bizleri izleyen vatandaşlarımızı ve Genel
Kurulu saygıyla selamlıyorum.
Marka
kent olma yolunda hızla ilerleyen Niğde'miz, zengin tarihe, kültürel değerlere
ve doğal zenginliklere sahip, İç Anadolu'nun gözde şehirlerindendir. Geçmişte
birçok medeniyete ev sahipliği yapan Niğde'miz, sanayi kenti olma yolunda da
hızla ilerlemektedir.
1994
yılından bu yana hizmet veren Niğde Organize Sanayi Bölgemizin bazı
avantajlarından sizlere bahsetmek istiyorum. Öncelikle, kesintisiz ulaşım ağına
sahip olması, altyapısının ve üstyapısının eksiksiz tamamlanmış olması, bölge
içerisinde mesleki teknik okulların bulunması, Avrupa Birliği standartlarında
çıkış suyu elde edilebilen atık su arıtma tesisine sahip olması, yine elektrik
enerjisi maliyetini azaltmak ve gelir elde etmek için 6,5 megavat üretim
kapasiteli güneş enerjisi santralinin bulunması; yani Türkiye'de en ucuz
elektrik kullanan 3 organize sanayi bölgesinden biri olması nedeniyle enerji
giderleri yönünden de ön plana çıkmaktadır. 2013 yılından bu yana, yapılan
anlaşmalarla, ortalama yüzde 12 elektrik indirimi de sağlanmıştır.
Yine,
Niğde Organize Sanayi Bölgemizin, Sanayi ve Teknoloji Bakanlığı başta olmak
üzere hiçbir kamu kuruluşuna ve özel kuruluşa veya bankalara kredi borcu
olmadığı için girişimcilere ipoteksiz ve şerhsiz arsa tahsis edilebilmektedir. 
Ayrıca
bölgesel ve sektörel teşvik programında 5’inci bölge olarak yer alan Niğde
OSB'mizde yatırım yapan yatırımcılar, bu programda yer alan KDV istisnası,
gümrük vergisi muafiyeti, vergi indirimi, sigorta primi işveren hissesi
desteği, yatırım yeri tahsisi ve faiz desteğinden de yararlanabilmektedir.
Niğde
Organize Sanayi Bölgemizde 6’ncı bölge teşvikleri kapsamında büyük ölçekli ve
stratejik yatırımlar da desteklenmekte olup aynı program çerçevesinde vergi
indirimi ve sigorta primi işveren hissesi desteği de uygulanmaktadır. Ayrıca,
yasal muafiyet ve indirimler yanında, yönetim kurulu ve bölge müdürlüğü
tarafından hazırlanan resmî yazı ve belgeler, izin, ruhsat işlemleri ve diğer
hizmetler için sanayicilerimizden Niğde OSB olarak hiçbir harç ve bedel
alınmamaktadır.
Niğde
Organize Sanayi Bölgemiz bugün, 420 hektarlık alanda 91 firma, direkt 3.200,
dolaylı olarak da 5 bine yakın çalışan istihdamıyla hizmetine devam etmektedir.
Ayrıca 7 firmamıza ait inşaat devam etmekte olup 2 firmamız da proje
aşamasındadır. Türkiye ekonomisinin direkt yüzde 17’sini, dolaylı olarak da
yüzde 25’ini oluşturan tekstil sektörü organize sanayi bölgemizde yüzde 90 istihdam
ve yüzde 95 elektrik tüketimiyle ilk sırada yer almaktadır. Bölgemizde faaliyet
gösteren başlıca tekstil firmalarımıza Kozalı Tekstil, Işıl Tekstil ve Orteks
Tekstili örnek olarak verebiliriz. OSB'mizdeki diğer tekstil firmalarımızla
birlikte alanlarında gruplaşmaya gitmeleri sayesinde bölgemiz tekstil merkezi
olma yolunda da hızla ilerlemektedir.
Yine,
yurt içinde ve yurt dışında marka değerini fazlasıyla ispat eden, şehrimizin ve
ülkemizin vazgeçilmez damak tadı Niğde Gazozu’muz saatte 10 bin şişe üretim
yapan tam otomatik entegre bir tesiste üretimlerine devam etmektedir. Yurt içi
ve yurt dışı pazarında önemli rol oynayan, atık su boruları, sulama sistemleri,
doğal gaz boruları, tesisat boru ve ek parçaları, altyapı boruları, yerden
ısıtma sistemi ve tesisat boruları, cam elyaf takviyeli kompozit boru, ip ve
halat üretiminde sektörün öncülerinden olan Arılı Plastik, 110 bin metrekare
sanayi parseli üzerinde yakın zamanda faaliyete geçireceği minimum 8 milyon
euro yatırım maliyetli fabrikasıyla da Niğde'mize hem istihdam anlamında hem de
ekonomik olarak -ülkemize de üretim anlamında- önemli katkı sağlayacaktır.
Buradan
Niğdeli hemşehrilerimize de bir müjde vermek istiyorum. İstihdamımıza ve şehir
ekonomimize katkı sağlayacak, ihracata yönelik üretim yapacak olan büyük bir
mobilya ve karo fabrikası kurulması amacıyla Niğde Organize Sanayi Bölgemizde
yapılan fizibilite çalışmaları tamamlanmış olup yıl sonunda da görüşmelerin
olumlu sonuçlanması beklenmektedir.
Girişimci
ve Yenilikçi Üniversite Endeks’nde ilk 50 arasına giren Niğde Ömer Halisdemir
Üniversitesimizle de iş birliği içerisinde olan Niğde OSB'mize her türlü imkân
ve kolaylıktan yararlanarak yatırım yapmak isteyen girişimcilerimizi,
Niğde’mizi ve Niğde Organize Sanayi Bölgemizi tanımaları için şehrimize davet
ediyorum. AK PARTİ döneminde birçok hizmetle tanışan Niğde’mize fayda
sağlayacak her bir projenin destekçisi ve takipçisi olmaya devam edeceğiz. 
Bu
vesileyle, ilimizde faaliyet gösteren iş adamlarımıza işlerinde başarılar ve
hayırlı kazançlar…
(Mikrofon
otomatik cihaz tarafından kapatıldı)
BAŞKAN
– Buyurun, sözlerinizi bağlayın Sayın Gültekin. 
SELİM
GÜLTEKİN (Devamla) – …işçi kardeşlerimize de işlerinde kolaylıklar diliyorum. 
Yine
Cumhurbaşkanımız Sayın Recep Tayyip Erdoğan’a ve Sanayi ve Teknoloji Bakanımız
Sayın Mustafa Varank’a, başta şehrimiz olmak üzere organize sanayi
bölgelerimize vermiş oldukları desteklerden dolayı teşekkür ediyorum. Niğde OSB
Başkanımız Sayın Mustafa Altunbaş’a ve yönetimine çalışmalarında başarılar
diliyor; Niğdeli hemşehrilerimizi, aziz milletimizi, Gazi Meclisimizi ve Genel
Kurulu saygıyla selamlıyorum. (AK PARTİ sıralarından alkışlar) 
BAŞKAN
– Teşekkürler Sayın Gültekin. 
Gündem
dışı ikinci konuşma, İstanbul’un Çatalca ve Silivri ilçelerinin bazı
mahallelerinde yaşanan mülkiyet sorunları hakkında söz isteyen İstanbul
Milletvekili Mehmet Akif Hamzaçebi’ye aittir. 
Buyurun
Sayın Hamzaçebi. (CHP sıralarından alkışlar) 
Süreniz
beş dakikadır. 
2.- İstanbul Milletvekili Mehmet Akif Hamzaçebi’nin,
İstanbul ili Çatalca ve Silivri ilçelerinde yaşanan mülkiyet sorununa ilişkin
gündem dışı konuşması
MEHMET
AKİF HAMZAÇEBİ (İstanbul) – Teşekkür ederim Sayın Başkan. 
Sayın
Başkan, değerli milletvekilleri; Sayın Başkanın da açıklamasında belirttiği
gibi, Silivri ve Çatalca ilçelerinin bazı köylerinde -şimdi mahalle oldu- ve
mahallelerinde yaşanan mülkiyet sorunlarıyla ilgili konuşmak üzere söz aldım.
Hepinizi saygıyla selamlıyorum. 
Sözlerime,
konuşmama konu olacak olan köyler, mahalleler, Silivri’nin Sayalar, Çayırdere,
Danamandıra köyleri; Çatalca’nın Aydınlar, Hallaçlı, Gümüşpınar, Karamandere,
Yaylacık köyleri ile yine Çatalca’nın eski Binkılıç Mahallesi, yeni Fatih ve
Atatürk Mahalleleri. Burada yaşayan vatandaşlarımızın çok uzun yıllardır tapu
problemi var. Türkiye’nin genelinde bir tapu ve mülkiyet problemi vardır ancak
saydığım bu mahallelerdeki tapu probleminin Türkiye’nin diğer yerlerinde
yaşanan problemlerden çok büyük farkı var. O nedenle, bu saydığım mahallerdeki
tapu problemini çok ayrı bir düzenlemeyle çözmek gerekiyor. 
Değerli
milletvekilleri, seçimden önce Genel Başkanımız bu köylere gitti; daha sonra
bana görev verdi, ben de bu köylere gittim, Çatalca’nın köylerine, oraları
dolaştım, sorunu yerinde tespit ettim.
Tarihimizde
“93 Harbi” denen bir harp vardır. Rumi takvimde 1293 yılına denk gelmesi
nedeniyle “93 Harbi” olarak adlandırılan 1877-1878 tarihindeki Osmanlı-Rus
Savaşı, Osmanlı İmparatorluğu’nun Balkanlarda büyük ölçüde toprak kaybıyla
sonuçlanmıştır. Balkanlardan, özellikle de Tuna bölgesinden bugünkü Anadolu
coğrafyasına, Türkiye Cumhuriyeti sınırları içerisinde yer alan coğrafyaya
büyük göçler meydana gelmiştir. Dönemin padişahı II. Abdülhamit. II. Abdülhamit
o dönemde bu göçü yönetmek üzere İdare-i Umumiye-i Muhacirin Komisyonu
kurmuştur. Komisyonun amacı, göç edenleri İstanbul’da karşılamak ve Anadolu
coğrafyasının neresine yerleştirileceğini tespit etmek.
Başlangıçta
amaç, bu iskânın geçici amaçlı olmasıdır çünkü Balkanlardaki Müslüman Türk
nüfusun diğer nüfusla olan oranının değişmesini arzu etmiyor doğal olarak II.
Abdülhamit. Ama şartlar izin vermiyor, daha sonra bu geçici iskân kalıcı iskâna
dönüşüyor, hatta II. Abdülhamit o komisyonla yetinmeyerek Yıldız Sarayı’nda
bizzat kendi başkanlığı altında Umum Muhacirin Komisyonu da kuruyor. Amaç, bu
göçü iyi bir şekilde yönetmek ve bu insanları bu topraklara, bu coğrafyaya
yerleştirmek ve bundan hareketle de tarımsal üretimi artırmak. Yani, bu
insanlar, bir kısmı Çatalca ve Silivri’ye yerleştirilen, bir kısmı Anadolu’da
Eskişehir’e yerleştirilen, Türkiye’nin muhtelif illerine yerleştirilen bu
insanlar, yüz kırk bir yıldır bu topraklarda yaşıyor. Çatalca ve Silivri
ilçelerinin bu köylerindeki vatandaşlarımız, atalarından, dedelerinden bu yana
bu toprakları kullanıyor.
Sorunun
çözümü amacıyla bir kanun çıkarıldı 2017 yılında, 7020 sayılı Kanun; 18 Mayıs
2017’ydi. Şu kürsüde Meclis Başkan Vekili olarak oturuyordum, önüme geldi,
kabul edildi, bütün partilerin oylarıyla kabul edildi. Evet, ben bütün
önergeleri okurum; şimdi olduğu gibi, okurum. Fakat, değerli arkadaşlar, bu
önergede, kabul edilen bu önergede, yasalaşan bu maddede büyük bir eksiklik
var. Neden? Diyor ki: “Değerli kardeşlerim, vatandaşlarımız, sizin sorununuzu
çözeceğiz. Piyasa fiyatı neyse bu arazilerin -bu araziler değil, köy yerleşik
sınırları içerisinde 7 bin metrekareye kadar olan kısmının tapusunu- size
veririz rayiç bedelle, piyasadaki alım satım fiyatıyla.” Bu vatandaş alamaz ki
bunu, alamaz. Başka kanunlar da var, 2/B kanunu olarak isimlendirdiğimiz ve
12’nci maddesiyle de hazineye ait tarım arazilerinin satışını düzenleyen 6292
sayılı Kanun. Bu kanunda, sözünü ettiğim maddede, hazineye ait tarım
arazilerinin satışı düzenleniyor. Burada “rayiç bedel” diyerek o kanundan daha
farklı bir kolaylık getirmiş olmuyorsunuz. Üstelik, oradaki düzenlemede üç
yıldır o tarım arazisini kullanan vatandaşlar tapuyu alabiliyor, üç yıldır. Bu
insanlar ne kadar zamandır oturuyor?
(Mikrofon
otomatik cihaz tarafından kapatıldı)
BAŞKAN
– Sayın Hamzaçebi, sözlerinizi tamamlayın. 
Buyurun.

MEHMET
AKİF HAMZAÇEBİ (Devamla) – Bu köylülerimiz ne kadar zamandır oturuyor burada?
Yüz kırk bir yıldır oturuyorlar, yüz kırk bir yıldır. Yetmiyormuş gibi,
2016’nın sonlarında, 2017’nin başında bu vatandaşlarımıza idare ecrimisil
ihbarnameleri göndermiş. Ecrimisil neden dolayı alınır? Bir araziyi, hazine
arazisini işgal eden vatandaştan alınır. Bunlar işgalci değil; padişah
iradesiyle, Osmanlı İmparatorluğu yönetiminin iradesiyle buraya yerleştirilmiş.
İşgal, sahibinin izni dışında bir araziyi kullanmaktır. Böyle büyük bir hata
olamaz. Bir de bunlardan ecrimisil isteniyor. 
Vatandaşlarımıza
söz verdim ben Ankara’ya döndüğümde hemen kanun teklifini vereceğim diye.
İstanbul’da hazırladığım kanun teklifimi geçen hafta grup başkanlığımıza verdim
ve Meclis Başkanlığına intikal etti, şu anda Bayındırlık ve İmar Komisyonunda;
yarın bir teklif görüşülecek orada, onunla birleştirilerek görüşülmesini de
Komisyon Başkanından talep ettim bugün. 
Şimdi,
belki bazı arkadaşlar cevap verecektir “Bu yanlışlığı düzeltiyoruz, o kanun
teklifinde bu düzeltmeleri yapıyoruz.” diye.
(Mikrofon
otomatik cihaz tarafından kapatıldı) 
BAŞKAN
– Toparlayın lütfen Sayın Hamzaçebi.
Buyurun.

MEHMET
AKİF HAMZAÇEBİ (Devamla) – Toparlıyorum. 
Ben
o köylülere şunu söylemiştim: Bana soracaksınız, ya Sayın Akif Hamzaçebi, sen
kanun teklifini vereceğim, bunu düzelteceğim diyorsun da sen muhalefet
milletvekilisin, nasıl düzelteceksin? Hiç merak etmeyin dedim, biz hangi
konuda, bu mülkiyet konularında özellikle hangi adımı atarsak iktidar bizi
takip eder. (CHP sıralarından alkışlar) Evet, bizi takip ettiniz ama eksik
takip ettiniz arkadaşlar. Bu insanlar yüz kırk bir yıldır orada oturuyor, üç
yıldır herhangi bir hazine arazisini kullananlarla onları eşit konuma
getiriyorsunuz. Bu insanların bir farklılığı olmalı. 
Ben
şu kanun teklifini verdim, milletvekili arkadaşlarımla birlikte imzaladım,
verdim ve diyorum ki bu vatandaşlarımıza emlak vergi değeri üzerinden
devredelim. Siz ne diyorsunuz? “Rayiç bedeli kaldırıyoruz, rayiç bedelin yarısı
oranında bir bedelle vereceğiz.” Rayiç bedelin yarısı oranında bir bedelle
herkese veriyorsanız Çatalca, Silivri köylülerinin farklılığı nedir?
(Mikrofon
otomatik cihaz tarafından kapatıldı) 
MEHMET
AKİF HAMZAÇEBİ (Devamla) – Sayın Başkan…
BAŞKAN
– Evet, bir dakika daha süre veriyorum. Sizin sözünüzü kesemem Sayın Hamzaçebi.
Burada oturmuş bir başkan vekili olarak takdiri size bırakıyorum ne zaman
bitireceğinizle ilgili. (CHP sıralarından alkışlar) 
MEHMET
AKİF HAMZAÇEBİ (Devamla) – Çok naziksiniz. Son cümlelerimi söylüyorum.
Değerli
arkadaşlar, vermiş olduğunuz teklif de doğru değildir. Zaman var. Yarın
komisyon toplantısına katılacağım, bu vatandaşlarımızın sorunlarını orada dile
getireceğim. Hakkaniyete uygun olan düzenleme, bu vatandaşlarımıza bu
arazilerin mülkiyetini emlak vergi değeriyle vermektir. İkili bir düzenleme
yapıyorsunuz. 7 bin metrekareye kadar, bu yasada -şimdi düzelttiğiniz bu
maddede- bir satış düzenliyorsunuz. E üstü, üstündeki tarım arazisi? “Onu öbür
yasada yapacağız.” Niye kulağı böyle gösteriyorsunuz? Her ikisi de rayiç bedel.
Bırakın onu, gelin, emlak vergi değerinden bu düzenlemeyi yapalım, yüz kırk bir
yıllık mağduriyeti giderelim, vatandaşın ödemiş olduğu ecrimisili de satış
bedelinden mahsup edelim. 
Ben
bunları söylerken, bugün burada konuşacağımı ifade ettim, çok da “tweet”ler,
“mail”ler aldım. Çatalca’nın başka mahallelerinden “mail”ler aldım. “Bizim
köyümüzde de benzer sorunlar var.” deniyor ama benzer değil. 2/B arazisi olan
köylüler var, başvurularını yapmışlar, kadastro müdürlüğü gelip ölçüm yapacak
ama kadastro müdürlüğünün ödeneği yok, ödenek gelmesini bekliyorlar. İnşallah o
ödenek de gelir. 
Çok
teşekkür ederim. Saygılar sunuyorum. (CHP sıralarından alkışlar) 
Sayın
Başkan, toleransınıza çok teşekkür ediyorum.
BAŞKAN
– Rica ederim.
Teşekkürler
Sayın Hamzaçebi.
Gündem
dışı üçüncü konuşma, İzmir’in sorunları hakkında söz isteyen İzmir Milletvekili
Tamer Osmanağaoğlu’na aittir. 
Buyurun
Sayın Osmanağaoğlu. (MHP sıralarından alkışlar) 
Süreniz
beş dakikadır.
3.- İzmir Milletvekili Tamer Osmanağaoğlu’nun, İzmir
ilinin sorunlarına ilişkin gündem dışı konuşması 
TAMER
OSMANAĞAOĞLU (İzmir) – Sayın Başkan, kıymetli milletvekilleri; seçim bölgem
İzmir’in sorunlarını dile getirmek amacıyla gündem dışı söz almış
bulunmaktayım. Bu vesileyle, muhterem heyetinizi ve yüce Türk milletini saygı
ve muhabbetlerimle selamlıyorum.
Tarihî
dokusuyla, güzellikleriyle, bir ticaret merkezi olması hasebiyle ve sosyal
canlılığıyla birçok ilimize ilham kaynağı olan güzel İzmir’imiz, maalesef,
çözüm bekleyen onlarca sorunla boğuşmaktadır. Her ne kadar konuşmamın tamamını
İzmir’imize ayırma niyetinde olsam da Türk milletinin temiz duygularını ve
beklentilerini istismar eden algı üstatlarının, siyasi partileri ümit ve geçim
kapısı hâline getiren tükenmişlerin, pervasızların siyaset anlayışları maalesef
buna müsaade etmemiştir.
Bir
parçası olma şerefine nail olduğumuz bu Meclis, millî iradenin tecelligâhı,
Millî Mücadele’nin karargâhı olmuş kutlu bir yapıdır. Bu anlayış çerçevesinde,
üzerime yüreğimden başka muska takmadan konuşmak istiyorum.
Milletvekili
yani seçilmiş kişi, milletin ruh hedefidir. Millî kimliği oluşturan değerlerle
mücehhez, mümtaz bir şahsiyettir. Bu çatı altında, bunun bilincinde olan
herkes, bu anlamda bir vasfı ihbar etmekle mükelleftir. Bu mükellefiyet, Türk
milletinin, Türk vatanının, Türk tarihinin, Türk kültürünün teminatı olma
mükellefiyetidir. Bu sorumluluğu her sahada hesapsız, sıfatsız ve perdesiz ifa
etmiş bir ülkücü olarak ihbar ediyorum: Bir oluncaya dek hepimiz bir dava için
seferberiz. Bu dava, bu vatanı bize emanet edenlerin davasıdır. Bu dava,
bedenini toprak yapıp toprağa katan ve bu toprakları vatan yapanların
davasıdır. Bu dava “Bayrakları bayrak yapan üstündeki kandır.” diyen, bayrakla
ağlayıp bayrakla gülen, bayrakla var olup bayrakla ölenlerin davasıdır. Bu dava,
çocuğunu 3 yaşında, yavuklusunu pınar başında bırakıp vatan için ölüme
gidenlerin davasıdır. Bu dava, siyasi patırtılara feda edilemeyecek kadar aziz
ve ulvi bir davadır. Onun için herkesi ve her kesimi “Mevzu vatan olunca gerisi
teferruattır.” şuuruna ve sorumluluğuna davet ediyorum. 
Biz
bu davanın remzi olan hilali gösteriyoruz, hiç kimse parmağımızın ucuna bakıp
“Parmağım gözüne.” dercesine bir polemik anlayışına girmesin. İstanbul
seçimleri sonrası özellikle sosyal medyaya servis edilen Mehter ve İzmir Marşı
polemiği üzerinden mevzi almak isteyenler bilsin ve bilmeliler ki millete mal
olmuş, bu milletin ortak dili ve değeri hâline gelmiş hiçbir marş, türkü veya
şiir, şu ya da bu grubun ya da ideolojinin tekeline verilerek ötekileştirmenin
dili hâline getirilemez. Bu tavır, millî kültür, millî tarih ve toplum
karşısında zerre kadar sorumluluk hissetmeyen bir aymazlığın açık tezahürüdür.
İkincisi:
Bu milleti karşılıksız sevmiş, zaferi urganlarda arayıp sehpalarda bulmuş bir
hareketin mensuplarına sandık meraklısı, ihtiras kumkuması, eski gelinler gibi
sandığından çıkardığı ile zorbalık etme gayreti ise absürt bir komedidir.
Sandıktan çıkan sonucu kendi ideolojisi adına zafer olarak tanımlayanlar,
milletten aldıkları yetkiyi de kendi ideolojileri adına kullanacaklarını
bilvesile ilan ve ifşa etmiş olurlar ki bu millet, buna asla müsaade etmez ve
müsamaha göstermez. Bu noktada herkesi kavramlara ve mevhumlara karşı
sorumluluk almaya davet ediyorum. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Osmanağaoğlu, toparlayın lütfen.
TAMER
OSMANAĞAOĞLU (Devamla) – Teşekkür ederim Başkanım. 
Bir
daha tekrar ediyorum: Biz, millet sevdasıyla, zindan kiracılığı yaptık;
karşılık beklemedik. Biz, bu milleti karşılıksız sevdik ve bu sevdanın şarkısını
zindanlarda hıçkırıklarla bestelerken karşılığını da hep Allah’tan bekledik.
Millet için sandıklara, sandukalara konulmuş şehit naaşıydık çünkü biz; millet
sevdasıyla ateşe, urgana yürüyenlerin yol başçısıydık. Bu anlamda, bir
hareketin mensuplarıyla seçim sandığı üzerinden polemik yapmaya kalkmak, en
hafif ifadeyle basitliktir. Biz, karşılıksız sevdik, Ferhat gibi dağları
deldik; ne yevmiye istedik bu milletten ne de bahşiş. Çöllerde gezdik Mecnun
gibi, bilmesin istedik sevgili, mihnet hissetmesin hâlimizden. 
(Mikrofon
otomatik cihaz tarafından kapatıldı) 
BAŞKAN
– Buyurun, sözlerinizi bağlayın Sayın Osmanağaoğlu. 
TAMER
OSMANAĞAOĞLU (Devamla) – Teşekkür ediyorum. 
Çünkü
biz, milletine hizmeti mihnet değil, cana minnet biliriz. Çünkü biz, hizmeti
nispetince şerefli ve belalı bir millet davasının davacılarıyız. 
Değerli
milletvekilleri, Gandhi kendisine “Senin gibi bilge bir adam bilgeliği siyasete
alet etmemeli.” diyenlere “Ben bilgeliği siyasete alet etmiyorum, siyasete
bilge bir vasıf kazandırmaya çalışıyorum.” derken bizim hakikatimize ait bir
gerçeği de esas kalıbına döküyordu. Evet, biz ülkücüler olarak siyasete dava
şuuru kazandırmaya çalışıyoruz. Onun için hiç kimse bizi kendi basit ve sığ
anlayışıyla polemiğe davet etmesin çünkü bu anlamda bir basitliğe icazet edecek
seviyede ülkücü yoktur. Bilenler bilir bizi, bilmeyenlere selam olsun. 
Bu
arada, 1’inci yılını kutladığımız Meclis çalışmalarında Sayın Genel
Başkanımızın bize gönderdiği mesajdan dolayı kendilerine teşekkür ediyorum.
Teşekkür
ederim. (MHP sıralarından alkışlar) 
BAŞKAN
– Teşekkürler Sayın Osmanağaoğlu.
Değerli
milletvekilleri…
ÖZGÜR
ÖZEL (Manisa) – Sayın Başkan…
BAŞKAN
– Gündem dışıları… 
ÖZGÜR
ÖZEL (Manisa) – Bitti efendim.
BAŞKAN
– Bitti, tamam, doğru.
Size
söz vereyim, sonra diğer milletvekillerine birer dakika süreyle söz vereceğim.
Buyurun.
IV.- AÇIKLAMALAR
1.- Manisa Milletvekili Özgür Özel’in, İzmir
Milletvekili Tamer Osmanağaoğlu’nun gündem dışı yaptığı konuşmasındaki bazı
ifadelerine ilişkin açıklaması
ÖZGÜR
ÖZEL (Manisa) – Sayın Başkan, İstanbul seçimleri yapıldı, kazanıldı. Tabii,
seçimden önce kullanılan, iftira eden, hakaret eden dil ve o dildeki öz güven
yüksekliği, kibir; kendisine oy verenlere, hiç değilse geçmiş dönemde oy aldığı
ve birlikte yol yürüdüğü, belki partisine mensup olanlara karşı kullanılan
küfre varan dil; Türkiye’nin en köklü siyasi geleneğine karşı kullanılan küfre
varan hakaretler falan ve iddialı sözler; arkasının boşaltılması, düşülen
hakikaten ibretlik durumlar; bunları, biz çıksak, burada gündem etsek hakikaten
bu, belki siyaseten basitlik olur. Ama biz bunları söylemiyorken o durumlara
düşenler, onları yapanlar; bir öz eleştiri yapmadan, bir özür dilemeden, o
kullandığı sözleri yapmadan; sonra da “Efendim, işte, biz gelirken böyle
olmuştu da giderken böyle olmuştu.” falan deyip, böyle, oradan da bir şey
anlatıp hâlen, böyle, öz güven patlamaları falan; gerçekten ibretle izledik. 
Biz,
kazanmış olmanın, 800 bin fark atmış olmanın, yapılan bütün ötekileştirmelere
karşı kendi mensuplarının bize, adayımıza sahip çıkmış olmasının -bugün
araştırma sonuçları ortada özellikle son üç günde yaşananlardan sonra- koşa
koşa sandığa gidip bizim adayımıza oy vermiş olanların… Belki biraz susmasını,
öz eleştiri yapmasını bekleriz. Verecek çok ciddi cevaplarım var ama yine
kazananların bulunması gereken çizgi içinde kalmaya çalışalım. Ben İzmir’in
sorunları üzerine bir gündem dışı konuşma dinleyeceğimizi bekliyordum, herhâlde
İzmir’in en büyük sorunu odur ki muhalefet partisi milletvekilinin İzmir’in
sorunu olarak biraz önceki konuşmayı yapmış olmasıdır.
Teşekkür
ederim. (CHP sıralarından alkışlar)
BAŞKAN
– Teşekkürler.
MUHAMMED
LEVENT BÜLBÜL (Sakarya) – Sayın Başkan…
BAŞKAN
– Sayın Bülbül, size söz vereceğim ancak aslında Sayın Özel’e çok kısa bir
açıklama yapmasını bekleyerek söz verdim. Biraz sonra grup başkan vekillerine
zaten söz vereceğim Sayın Bülbül.
MUHAMMED
LEVENT BÜLBÜL (Sakarya) – Ama yapacak bir şey yok efendim.
BAŞKAN
– Size söz vereceğim. Nasıl olsa grup başkan vekillerine söz verecektim. Eğer
aralarda söz alınır ve bu karşılıklı konuşma uzarsa galiba düzeni sağlamakta
zorlanırız. 
MUHAMMED
LEVENT BÜLBÜL (Sakarya) – Nasip efendim.
BAŞKAN
- Özgür Özel’e söz verdiğim için size de söz vereceğim Sayın Bülbül fakat
uzatmayacağım bu konuşmaları, biraz sonra zaten grup başkan vekilleri söz
alacaklar ve konuşacaklar.
Buyurun
Sayın Bülbül.
2.- Sakarya Milletvekili Muhammed Levent Bülbül’ün,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
MUHAMMED
LEVENT BÜLBÜL (Sakarya) – Çok teşekkür ederim Sayın Başkan.
Sayın
grup başkan vekilinin bu kadar alınganlık göstermesine mana veremediğimizi
ifade etmek istiyorum ve “millete hakaret edenler” derken kimi kastettiğini de
açıkça belirtmesi gerektiğini ifade ediyorum.
ÖZGÜR
ÖZEL (Manisa) – Kim üstüne alındıysa onu kastediyorum.
MUHAMMED
LEVENT BÜLBÜL (Sakarya) – Sizin üstünüze alındığınız gibi… 
ÖZGÜR
ÖZEL (Manisa) – Siz de alınmışsınız.
MUHAMMED
LEVENT BÜLBÜL (Sakarya) – Şimdi, millete hakaret etmeyi Milliyetçi Hareket
Partisi kendisine zül addeder, öyle bir şeyin içerisinde olması asla ve asla
söz konusu olamaz. “Milliyetçi Hareket Partisinin hakaret ettiği” demeyelim de
Milliyetçi Hareket Partisinin sert bir şekilde eleştirdiği kişiler kimdir diye
baktığınız zaman arızalar kendiliğinden ortaya çıkmaktadır. Burada, Türk
milletiyle problemi olan, Türk milletinin değerleriyle problemi olan,
maneviyatıyla, mukaddesatıyla problemi olan kim varsa Milliyetçi Hareket
Partisinin onlarla problemi vardır. Bunu illa bir siyasi parti kapsamında daraltmaya
gerek yok. Bu noktada biz görüşlerimizi, düşüncelerimizi gayet medeni bir
şekilde, sayın konuşmacımızın da yaptığı gibi dile getiririz. 
Şimdi,
“Öz güven patlaması…” derken Milliyetçi Hareket Partisi gibi bir partinin,
Türkiye’de hiçbir baskıya, hiçbir zulme eyvallah etmemiş bir partinin kendine
öz güven duyması kadar normal bir şey yoktur. Allah’a şükürler olsun bugüne
kadar hep hakkı ve hakikati savunmaya çalıştık. Bundan başka yaptığımız iş söz
konusu değildir. “Kendi mensuplarının sahip çıkmadığı…” falan gibi ifadelerse
büyük bir iftiradır. O iftirayı, o iddiayı ispat etmeye davet ediyorum. Hangi
sandıktan, hangi oyda “Ben aslında Milliyetçi Hareket Partiliydim de ben şuna
oy verdim.” diye bir oy çıktığını, bir seçmen oy pusulasını bir gösterin de bu
iddianızı bir ispat etmiş olun bize. 
Şimdi,
“Koşa koşa oy vermeye çalışıyor.” gibi ifadelerle, işte “Kendi mensuplarınız
bile şöyle yaptı, böyle yaptı.” ifadeleriyle Milliyetçi Hareket Partisine
iftira etmeyin, bühtanda bulunmayın. Bu sözlerinizi, bu iddialarınızı hiçbir
şekilde kabul etmiyoruz. Milliyetçi Hareket Partisi, Cumhur İttifakı’nın bir
parçası olarak seçim sürecinde namusuyla, şerefiyle büyük bir gayret içerisinde
bu seçimlerde Cumhur İttifakı’nın başarısı için mücadele etmiştir. Fakat bunun
dışında, içeriğinde neyin olduğu daha henüz belli olmayan büyük bir
birliktelikle -adına ne tür bir ittifak dediğiniz de belli değil- şu an ortaya
bir netice çıkmış durumda. Bu çıkan netice, sizin her zaman eleştirilerinizde
dile getirdiğiniz gibi, “Sandıktan çıkmış olmak, meşru olmak, haklı olmak,
ahlaki olmak demek değildir.” dediğiniz gibi her zaman, onu siz her zaman
dersiniz ya…
ÖZGÜR
ÖZEL (Manisa) – Öyle bir şey demedik, demedik abi öyle bir şey.
MUHAMMED
LEVENT BÜLBÜL (Sakarya) – Şimdi, “Bizim önümüze sandığı koymayın, demokrasi
sandıktan ibaret değildir.” dersiniz ya hep… 
(Mikrofon
otomatik cihaz tarafından kapatıldı)
BAŞKAN
– Sayın Bülbül, bağlayın ve dediğim gibi, biraz sonra zaten söz hakkı vereceğim
size, orada tamamlarsınız.
Buyurun.

MUHAMMED
LEVENT BÜLBÜL (Sakarya) – Şimdi biz de diyoruz ki: Sandıktan çıkmış olmak
ahlaki olmak, doğru olmak, bu milletin yararına hakkın hukukun yanında olmak
anlamını taşımaz her zaman. Bu süreç bitmiştir, sandıkta bir irade ortaya
çıkmıştır ve bu iradeye biz saygılı olduğumuzu ifade ediyoruz ancak bunun
neticelerini hep birlikte göreceğiz diyoruz, hep birlikte izleyeceğiz diyoruz. 
Bu
aynı pota içerisinde, aynı çuval içerisinde olanlar bakalım ne şekilde bu
çuvalın içinde duracak hep beraber müşahede edeceğiz, hep beraber göreceğiz.
İnşallah hiçbir şey Türk milletinin ve İstanbullunun aleyhine bir netice
doğurmaz diye temenni ediyor, saygılar sunuyorum. 
BAŞKAN
– Teşekkürler. 
ÖZGÜR
ÖZEL (Manisa) – Sayın Başkan…
BAŞKAN
– Sonra Sayın Özel…
ÖZGÜR
ÖZEL (Manisa) – Sayın Başkanım, özür dilerim de…
BAŞKAN
– Hayır, Sayın Özel…
ÖZGÜR
ÖZEL (Manisa) – Bakın, birincisi, burada istismar var, şöyle istismar var:
Şimdi, bir kez kendimi ifade etmeme imkân verin. Beyefendi, Sayın Grup Başkan
Vekili siz verirken “Burada vereceğim, daha sonra vermeyeceğim.” dediğiniz için
dört dakikayı aşan bir konuşma yaptı ve orada İç Tüzük 69’a göre bırakın
yerinden 60’a göre cevap vermeyi, doğrudan kürsüden cevap vermeyi gerektirecek
iftiralarda, hakaretlerde bulundu ve doğrudan sözlerimizi çarpıttı. 
MUHAMMED
LEVENT BÜLBÜL (Sakarya) – Hangi söz iftira ve hakaret, merak ettim. 
BAŞKAN
– Bir dinleyin lütfen, ben karar vereceğim. 
MUHAMMED
LEVENT BÜLBÜL (Sakarya) – Merak ettim efendim. 
BAŞKAN
– Dinleyelim Sayın Bülbül. 
ÖZGÜR
ÖZEL (Manisa) – İç Tüzük’ümüzdeki uygulama yöntemleriyle ilgili, sizin
yöntemlerinize karşı diğer Meclis başkan vekillerinde olduğu gibi, her yiğidin
yoğurt yiyişine her zaman saygılı bir şekilde davranıyoruz. Bazen diyorsunuz ki
“Bütün sözler bittikten sonra vereyim.” O zamana kadar bekliyoruz ama şimdi
burada kişi söylemediğimiz bir sözü söyleyip daha sonra da “Bunu ispat
etmezseniz, işte, şusunuz, busunuz.” gibi sözler söyledikten sonra artık o
dakikada usul yönünden İç Tüzük’ün emrettiği gibi bu konuya derhâl cevap verme
gereği var. Neden? Zira televizyonları başında grup başkan vekilini izleyen
birisi buradan sonra bizim sustuğumuzu ve Meclisin normal seyrine döndüğünü
izlediği anda sanki bu mesnetsiz, yersiz, tabansız ifadeler grubumuz tarafından
kabul edilmiş ve/veya cevaplanamamış gibi algılanır ki böyle bir dönemde bunu
kabul etmemiz mümkün değil.
BAŞKAN
– Teşekkür ederim Sayın Özel. 
Sayın
Özel, süre kullandırma konusunda her türlü itirazı çok dikkatli yapmanızı
öneririm. 
ÖZGÜR
ÖZEL (Manisa) – Eyvallah. 
BAŞKAN
– Çünkü grup başkan vekillerinin söz kullanımında mümkün ölçüde parti
ayırmadan, kendilerinin sınırı tayin etmelerine imkân tanırım. Yani 4 kere
uzar, 5 kere uzar, kimsenin sözünü mümkün ölçüde kesmemeye çalışırım, buna
elbette siz de dâhilsiniz. 
Şimdi,
normal şartlarda gündem dışı konuşmalardan sonra gündem dışı konuşmalara cevap
vermek üzere söz hakkı tanımamıştım bugüne kadar, ilk oldu. Siz birden söz
istediniz ve ben de size söz verdim çünkü genel akış benim bütün yönettiğim
oturumlar, birleşimlerde böyle olmuştur. Gündem dışılar gündem dışıdır,
konuşulur, kapanır, sonra birer dakika süreyle milletvekilleri söz alır,
ardından grup başkan vekillerinin söz sırası gelir. Orada sınır koymamaya
çalışırım, dün olduğu gibi. Beşer kere söz istenip konuşulduğu da olmuştur. O
nedenle bu tartışmayı burada şimdi virgülle durdurmanızı, biraz sonra devam
ettirmenizi istiyorum. Ben yine aynı uygulamaya devam edeceğim. 
ÖZGÜR
ÖZEL (Manisa) – Sayın Başkan, zaten maksat hasıl oldu, itirazımızı dile
getirdik. Süre sınırlaması da olmayacağını söylüyorsunuz, söyleriz ama şunu
söyleyelim çünkü her şey tutanağa geçiyor ve bir sonraki uygulamaya temel
teşkil ediyor: Gündem dışı konuşmalarda cevap verilmediği meselesi belki sizin
yönettiğiniz oturumlarla sınırla olarak doğru olabilir ama daha önce onlarca,
yüzlerce bu konularda cevap verildiği, hatta ilk gündem dışı yüzünden ikinci
gündem dışına elli beş dakika sonra geçildiği vakidir. Ama buradaki sorun ne?
Gündem dışında çoğunlukla milletvekillerimiz gündemde olmayan, illeriyle ilgili
sorunlar, bir mesleğin mensuplarının sorunları gibi konuları ele aldığı için
zaten tartışmaya yer verecek bir sataşma olmuyor ama Sayın İzmir Milletvekili
Osmanağaoğlu sözü “İzmir’in sorunları” diye alıp konuşmasının tamamını bir
başka çerçeveye ve doğrudan grubumuzu kastederek bazı ifadeleri kullandığı için
cevap verme ihtiyacı doğdu. Bu ihtiyacın doğduğu her aşamada grup başkan
vekillerinin görev tanımı gereği bunu yapması gerekir, bu itirazı yapması
gerekir. O yüzden söz aldım. Yarın herhangi bir milletvekili İzmir’in
sorunlarını konuştuğunda gündem dışılar sırasında böyle bir şeye ihtiyaç tabii
ki olmayacak. 
BAŞKAN
– Teşekkür ederim Sayın Özel. 
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mithat Sancar’ın,
milletvekilinin gündem dışı söz talep ettiği konu dışında konuşma yapması
hâlinde müdahalesinin söz konusu olmadığına ilişkin konuşması
BAŞKAN
– Bir tek konuda bir açıklama yapacağım ve sonra birer dakika söz taleplerini
karşılamaya geçeceğim. 
Milletvekilleri
çeşitli konularda gündem dışı söz talep ederler, biz de onu gündeme yazarız ve
okuruz. Böylece milletvekilleri ve bizleri izleyenler haberdar olurlar ama o
anda, kürsüye geldikleri anda ne konuştuklarına karışmayız ve sadece
Osmanağaoğlu değil, bugüne kadar pek çok milletvekili belirtilen konunun
dışında konuşma yapmıştır. Benim yönetme tarzımı da biliyorsunuz, içeriğe
müdahale söz konusu olmaz, itirazları karşılamak ve grup başkan vekillerinin
kendilerine yönelik “sataşma” olarak gördükleri iddialara cevap verme hakkını
her zaman gözettim. 
Biraz
sonra, dediğim gibi, yeniden söz verdiğimizde bu iddialara cevap verirsiniz.
Sanırım bu kadar çabuk hafıza unutmaz.
MUHAMMED
LEVENT BÜLBÜL (Sakarya) – Sayın Özel bizden fazla konuşmuştur yalnız. 
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
ÖZGÜR
ÖZEL (Manisa) – Şu eksik kalmasın…
MUHAMMED
LEVENT BÜLBÜL (Sakarya) – Kaç dakika oldu Sayın Özel?
BAŞKAN
– Sayın Bülbül, lütfen bekleyin, ne dediğini dinleyelim.
MUHAMMED
LEVENT BÜLBÜL (Sakarya) – Yok, yok. Kaç dakika oldu, saydınız mı? 
BAŞKAN
– Buyurun.
ÖZGÜR
ÖZEL (Manisa) – Burada yaptığımız iş Parlamento hukuku açısından o kadar
kıymetli bir iştir ki…
MUHAMMED
LEVENT BÜLBÜL (Sakarya) – Doğru mu? Bizimkisi de çok önemliydi. 
BAŞKAN
– Tamam. 
ÖZGÜR
ÖZEL (Manisa) – …umuyorum belirli seneler sonra bu noktaya geldiğinizde bunun
kıymetini anlayacaksınız. 
MUHAMMED
LEVENT BÜLBÜL (Sakarya) – Belki seni almayabilir. 
BAŞKAN
– Buyurun Sayın Özel.
ÖZGÜR
ÖZEL (Manisa) – Çünkü muhalefetten iktidara reyle değil başka bir şeyle taşındığınızda
muhalefet etmekten böyle vazgeçiyorsunuz da ondan oturduğunuz yerden. 
HASAN
KALYONCU (İzmir) – Hâlâ konuşuyor. 
ÖZGÜR
ÖZEL (Manisa) – Benim söyleyeceğim şu: Gündem dışına içerik denetimi
yapılamaması ve yapılmaması çok doğrudur. Zaten bir hayal kırıklığı varsa
bende, sizde değil, İzmirli seçmende vardır.
Teşekkür
ederim. 
BAŞKAN
– Teşekkür ederim.
MUHAMMED
LEVENT BÜLBÜL (Sakarya) – İzmirli seçmenin hayal kırıklığının nereden
kaynaklandığını iyi biliyorsunuz. 
TAMER
OSMANAĞAOĞLU (İzmir) – İzmirli seçmenin hayal kırıklığı Tunç Soyer. 
BAŞKAN
– Şimdi, sisteme ilk giren 20 milletvekiline yerlerinden birer dakika süreyle
söz vereceğim. 
Sayın
Çelebi…
IV.- AÇIKLAMALAR (Devam)
3.- İzmir Milletvekili Mehmet Ali Çelebi’nin, 26-30
Haziran Özel Güvenlik Görevlileri Haftası’na ilişkin açıklaması
MEHMET
ALİ ÇELEBİ (İzmir) – Teşekkürler Sayın Başkan.
Güvenlik
Haftası’ndayız. Sayısı 52 bine varan köy korucularından bahsetmek istiyorum.
Bunlar yeni adıyla güvenlik korucularıdır. Aktif çalıştıklarında 2.040 lira almaktalar,
emekli olduklarında ise 1.200-1.380 arasında değişen bir maaş bağlanmaktadır.
Emekli olduklarında tazminat alamıyorlar. Operasyonlara kendi imkânlarıyla
gidiyorlar. Operasyon ücreti adı altında günlük 30 lira veriliyor ve bu -yol,
yemek, ulaşım dâhil- yetmiyor. Ayrıca gönüllü güvenlik korucuları var. Bunların
sayısı da 20 bine yakın. Sadece silah veriliyor, köy hudutları içerisinde görev
yapıyorlar, hiçbir hakları yok. Bunlara da en azından güvenlik korucularının
maaşının yarısı kadar maaş bağlanabilir, özlük haklarında düzenleme yapılabilir
diyorum.
Saygılar
sunuyorum.
BAŞKAN
– Sayın Özkan…
4.- Mersin Milletvekili Hacı Özkan’ın, demokrasiden,
hukukun üstünlüğünden, barış, refah ve istikrardan taviz verilmeden 2023
hedeflerine ulaşılacağına ilişkin açıklaması
HACI
ÖZKAN (Mersin) – Teşekkürler Sayın Başkan.
Türkiye’nin
üretimdeki ve insan gücündeki potansiyelini bilenler, ülkemiz ekonomisine
yönelik saldırıları aralıksız bir şekilde istikrar noktasında yoğunlaştırıyor.
Hükûmetimiz bu konuda almış olduğu tedbirlerle bu saldırıları bertaraf
etmektedir. Dolar kuru bir süredir 6 liranın altında seyrediyor. Merkez Bankası
döviz rezervlerimiz 100 milyar seviyesine yaklaştı. Tahvil faizleri yüzde 19’un
altına indi. Ekonominin nabzını tutan güven endekslerinin hepsinde de haziran
ayında olumlu yönde gelişmeler gözleniyor. İhracatımızdaki ve turizm
sektöründeki olumlu yükseliş sürüyor. Bu yıl turist sayımızın 50 milyonun
üzerine çıkması bekleniyor.
Demokrasiden,
hukukun üstünlüğünden, ülkemizin barış, refah ve istikrarından taviz vermeden;
birlik ve beraberlik, kardeşlik içerisinde 2023 hedeflerine ulaşacağımıza
inanıyor, Genel Kurulu saygıyla selamlıyorum.
BAŞKAN
– Sayın Durmuşoğlu…
5.- Osmaniye Milletvekili Mücahit Durmuşoğlu’nun,
uyuşturucu tüketiminin dünyada hızla yayılmaya başladığına ve bağımlılık yapan
ürünlere karşı verilen her türlü mücadelenin terörün kaynaklarını kurutmaya
yönelik mücadele olduğuna ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan.
Uyuşturucu
tüketimi dünyada hızla yayılmaya başlamıştır. Birleşmiş Milletler raporuna
göre, hayatında bir kere uyuşturucu kullananların sayısı her yıl 1 milyon kişi
artmaktadır. Uyuşturucu kullanımının 11-12 yaşlara inmesi, tüm toplumların
ortak meselesidir. Terör örgütlerinin de en önemli finansman kaynağı uyuşturucu
ticaretidir. Bağımlılık yapan ürünlere karşı verilen her türlü çalışma, aynı
zamanda terörün kaynaklarını kurutmaya yönelik bir mücadeledir.
On
yedi yıllık iktidar dönemimizde uyuşturucuyla mücadele konusunda önemli adımlar
atılmıştır. Bunun en son örneği, Cumhurbaşkanımız Sayın Recep Tayyip Erdoğan’ın
imzasıyla 14 Şubat 2019 tarihinde Resmî Gazete’de yayımlanan genelgeyle
uyuşturucu, alkol, tütün gibi madde bağımlılıkları ile kumar, teknoloji
bağımlılığı gibi davranışsal bağımlılıklarla mücadele çalışmalarının
kararlılıkla sürdürülmesi amacıyla Bağımlılıkla Mücadele Yüksek Kurulu
kurulması olmuştur.
Sözlerime
son verirken, çocuklarımıza hayatlarının her alanında ihtiyaç duydukları
hizmetleri sağladığımızda bağımlılık tehlikesinin kendiliğinden ortadan
kalkacağını hatırlatarak Genel Kurulu saygıyla selamlıyorum.
BAŞKAN
– Sayın Taşkın…
6.- Mersin Milletvekili Ali Cumhur Taşkın’ın, 26
Haziran Uluslararası Uyuşturucu Kullanımı ve Kaçakçılığıyla Mücadele Günü’ne
ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Bugün
26 Haziran Uluslararası Uyuşturucu Kullanımı ve Kaçakçılığıyla Mücadele Günü.
Uyuşturucu kullanımı ve bağımlılığı, uyuşturucu kullanan kişiyle beraber, başta
yakın çevresi olmak üzere toplumun bütün kesimlerine zarar veren, toplumların
hem bugününü hem de geleceğini tehdit eden en önemli bir sağlık sorunudur. Bu
sebeple, özellikle gençlerimizi ve çocuklarımızı sigarayla başlayan daha sonra
da uyuşturucunun değişik varyasyonlarıyla etkisi altına alan madde bağımlılığı
konusunun çok daha ileri boyutlara gelmesini önlemek adına devletimizin tüm
birimleri ve ilgili sivil toplum kuruluşları tarafından güvenlik, sağlık ve
eğitim yoluyla önleyici, koruyucu ve tedavi edici süreçleri kapsayan etkin bir
mücadele yürütülmektedir diyor, Genel Kurulu saygıyla selamlıyorum. 
BAŞKAN
– Sayın Özdemir… 
7.- İstanbul Milletvekili Sibel Özdemir’in, temel hak
ve özgürlükler, adil yargılanma ve ifade özgürlüğü alanındaki mağduriyetlerin
giderilmesi gerektiğine ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan. 
30
Mayısta kamuoyuyla paylaşılan Yargıda Reform Strateji Belgesi yirmi altı gün
sonra kitap olarak Adalet Bakanın imzasıyla bir mektupla birlikte
milletvekillerinin ofislerine geldi. Ocak 2019’da açıklanacağı ilan edilmesine
rağmen altı ay sonra açıklanan belgenin kitap olarak 26 Haziranda
milletvekillerine gönderilmesi yargı reformu konusunda işleyişin yavaşlığını da
göstermektedir. Gerekli acil yasal düzenlemelerin ne zaman yapılacağı
konusundaki belirsizlik bir an önce son bulmalıdır. 
Avrupa
Birliği Komisyonu üyesi olarak takip ettiğim son yılların tüm ilerleme
raporlarında ısrarla vurgulanan yargının bağımsızlığı, temel hakların güvence
altına alınmasını içeren 23’üncü fasıl ve adalet, özgürlük ve güvenliği içeren
24’üncü fasılla ilgili yasal düzenlemeleri de içeren Yargıda Reform Paketi
Meclis gündemine bir an evvel getirilmelidir. 
Yasal
sürecin de ötesinde temel hak ve özgürlükler, adil yargılanma ve ifade
özgürlüğü alanlarındaki mağduriyetlerin giderilmesi için beklenen somut adımlar
hemen atılmalıdır. 
Teşekkürler.

BAŞKAN
– Sayın Gürer… 
8.- Niğde Milletvekili Ömer Fethi Gürer’in, 26 Haziran
Uluslararası Uyuşturucu Kullanımı ve Kaçakçılığıyla Mücadele Günü’ne ilişkin
açıklaması
ÖMER
FETHİ GÜRER (Niğde) – Teşekkürler Sayın Başkan. 
Bugün,
Dünya Uyuşturucu Kullanımı ve Kaçakçılığıyla Mücadele Günü’dür. Ülkemizde ne
yazık ki AKP iktidarları döneminde uyuşturucu kullanımında ciddi bir artışın
varlığı dikkat çekmektedir. Yapılan çalışmalar vardır ancak yetersiz
kalmaktadır. Her kurum bu bağlamda, sorunun aşılabilmesi için daha çok katkı
vermelidir. Yasa dışı yollardan ülkemize giren ve toplumu zehirleyen
uyuşturucuya karşı daha etkin önlemler alınmalıdır. Türkiye Büyük Millet Meclisine
Türkiye uyuşturucuyla mücadele kurumu kurulması için kanun teklifi de verdim.
10 yaşındaki çocuklara kadar düşen uyuşturucu kullanım yaşı herkesi
kaygılandırmalı, çözüm için tek merkezli bir çalışma anlayışı yaratılmalıdır.
Yüzde 600’lere Adalet ve Kalkınma Partisi iktidarı döneminde ulaşan uyuşturucu
kullanım artışı toplum için önemli bir sorundur ve çözümü için eğitim başta her
alanda -kanunlar da taranarak- mutlaka düzenlemeler yapılmalı ve sorunun
aşılması için bu konuda dünyadaki gelişmelerle birlikte uluslararası
çalışmalara da yönelinmelidir. 
Teşekkür
ediyorum Sayın Başkan. 
BAŞKAN
– Sayın Ödünç…
9.- Bursa Milletvekili Atilla Ödünç’ün, İŞKUR’un
üniversite öğrencilerine yönelik Sosyal Çalışma Programı’na ilişkin açıklaması
ATİLLA
ÖDÜNÇ (Bursa) – Teşekkür ediyorum Sayın Başkan.
Değerli
milletvekilleri, üniversiteli gençler bu yaz toplum yararına çalışıp cep
harçlığı elde edebileceklerdir. İŞKUR’un yeni programına göre, üniversite
öğrencilerimiz haziran, temmuz, ağustos ve eylül aylarında kamu kurum ve
kuruluşlarında çalışabilecekler, bunun karşılığında da 2.425 liralık harçlık
kazanabileceklerdir. Lisans ve ön lisans öğrencilerinin katılabileceği bu
programlar; doğanın korunması, kültürel mirasın restorasyonu, korunması ve
tanıtılması, kütüphanelerin bakımı ve düzeni ile kamu kurumlarının kültürel ve
sosyal hizmetlerinin desteklenmesi gibi toplumsal faydanın yüksek olduğu
alanlarda olacaktır. 
Kurulduğu
günden itibaren gençlerimizin yanında ve destek olan AK PARTİ’mize ve
Cumhurbaşkanımız Sayın Recep Tayyip Erdoğan’a teşekkür eder, saygılar sunarım.
BAŞKAN
– Sayın Aydın…
10.- Bursa Milletvekili Erkan Aydın’ın, üniversite
mezunu gençlerin KYK borçlarından kurtarılması gerektiğine ilişkin açıklaması
ERKAN
AYDIN (Bursa) – Teşekkür ederim Sayın Başkan.
Hükûmetin
ekonomi politikaları vatandaşın belini bükmeye devam ediyor. Bu politikalardan
nasibini alan son kesim de üniversite mezunu gençlerimiz. Gençler daha iş
sahibi olmadan borç sahibi oluyor. Binlerce gencimiz KYK borçlarının yükü
altında eziliyor. 10 milyona yakın öğrencinin 33 milyar TL kredi borcu var. 18
bin TL yapılandırma 25 bin TL’ye çıkıyor. Bu çocukların işi yok ki nasıl
ödesin? Bu çocuklara istihdam sağlayıp kendisini geçindirmeye imkân tanıdınız
da sıra kredi borcuna mı geldi? Ama biz biliyoruz ki kamu bankalarından futbol
kulüplerine, yandaş iş adamına, yandaş medyaya milyonlarca dolar kredi verildi.
Milletin anasına söven iş adamının 425 milyon TL vergi borcu silindi. Cep
telefonu şirketlerinin 5 milyar TL’lik borcu bir anda silindi. Bunlara para var
ama gençlere gelince para yok. Gençlerin omzunda kambur olan bu yükün bir an
önce kaldırılmasını talep ediyoruz.
Teşekkür
ederim. 
BAŞKAN
– Sayın Kenanoğlu…
11.- İstanbul Milletvekili Ali Kenanoğlu’nun, 25
Haziran Kazım Koyuncu’nun ölümünün 14’üncü yıl dönümüne ilişkin açıklaması
ALİ
KENANOĞLU (İstanbul) – Sayın Başkan, müzisyen, söz yazarı, oyuncu sevgili Kazım
Koyuncu’nun aramızdan ayrılışının 14’üncü yılındayız. Kazım Koyuncu yakalandığı
akciğer kanserine 25 Haziran 2005 tarihinde yenik düşmüştü, hastalığının
kaynağı ise tüm Karadeniz halkını tehdit eden Çernobil’di. Maalesef,
Koyuncu’nun babası da kanserden hayatını kaybetmişti. Aile üyelerinden bazıları
ise hâlâ kanserle mücadele etmektedirler. 
Hopa’nın
asi çocuğu Kazım Koyuncu, Zuğaşi Berepe Grubu ve solo çalışmalarıyla, Laz
müziği başta olmak üzere tüm Karadeniz müziğinde önemli işlere imza atmış ve
müziğiyle tüm Türkiye'nin dikkatini üzerine çekmişti. 
Müziğin
yanı sıra Kazım Koyuncu toplumsal meselelere olan hassasiyetiyle, HES’lere ve doğa
talanına karşı yürüttüğü mücadelesi ve verdiği sesle de Türkiye halklarının
hatırasında en güzel yerlerden birini edinmiştir. 
Kendisini
sevgi ve özlemle anıyoruz. İyi ki şarkılar söyledin bize şair ceketli çocuk. 
BAŞKAN
– Sayın Kaya…
12.- Osmaniye Milletvekili İsmail Kaya’nın, bilişim
teknolojileri bağımlılığının etkilerinin incelenerek olası zararlarının
bertaraf edilmesi amacıyla kurulan Meclis araştırma komisyonunun önemli
çalışmalara imza attığına ilişkin açıklaması
İSMAİL
KAYA (Osmaniye) – Teşekkürler Sayın Başkan. 
Hayatımıza
giren teknolojinin getirdiği kolaylıklar ve sayısız faydalar bulunmaktadır
ancak kişinin teknoloji kullanımı üzerindeki kontrolünü kaybetmesiyle,
teknolojiyi ölçüsüz ve sınırsız bir şekilde kullanması çok ciddi zararlara sebep
olmaktadır. Teknolojilere bağımlı olan bireylerde bedensel, sosyal ve
psikolojik sorunlarla karşılaşılmaktadır. Tabiri caizse dijital obezliğe dikkat
çekmek, dengeli ve amacına uygun teknoloji kullanımını sağlamak için dijital
diyet reçetemizi oluşturmamız gerekmektedir. 
Tam
bu noktada, üyesi olduğum Bilişim Teknolojileri Bağımlılığının Etkilerinin
İncelenerek Olası Zararlarının Bertaraf Edilmesi Amacıyla Kurulan Araştırma
Komisyonumuz sayesinde çok önemli çalışmalara imza atılmaktadır. Komisyonumuzun
çalışmalarını tamamlamasıyla elde edilen verilerin bir rapor hâlinde kamuoyuyla
paylaşılacağını ifade ederek Genel Kurulu saygıyla selamlıyorum.
BAŞKAN
– Sayın Kılıç…
13.- Kahramanmaraş Milletvekili İmran Kılıç’ın,
idealsizliğin ruhu öldüreceğine ve ruhsuz eğitimden medeniyet yarışçılarının
çıkamayacağına ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım.
Thomas
Friedman Batılı iş adamlarına, Batı’nın gelecekte de hâkimiyetini
sürdürebilmesi için üç farkı dile getirir: Bunlar sayısal fark, eğitim farkı ve
hırs farkıdır. Batı’da ve Doğu’da medeniyetler yarışının galipleri, ideolojik,
siyasi, ticari, askerî ve bilimsel farklılıkta lehlerine arayı açan toplumlar
ve bu aralığı kapamaya çaba gösterecek şuura sahip milletler olacaktır. 
Eğitimden
maksat, bireysel ve toplumsal bağlamda fark oluşturmaktır. Bugün eğitim
meselesinin bir derdinin de bu olması gereği apaçık ortadadır. 
Necip
Fazıl’ın dediği gibi “Tomurcuk derdinde olmayan ağaç odundur.” İdealsizlik ruhu
öldürür, ruhsuz eğitimden medeniyet yarışçısı adamlar çıkmaz.
BAŞKAN
– Sayın Çelik…
14.- Hatay Milletvekili Sabahat Özgürsoy Çelik’in,
Zeytin Dalı Herekâtı bölgesinde şehit olan Uzman Onbaşı Mikail Candan’a
Allah’tan rahmet dilediğine ilişkin açıklaması
SABAHAT
ÖZGÜRSOY ÇELİK (Hatay) – Teşekkürler Sayın Başkan.
Suriye’nin
Halep kentine bağlı Zeytin Dalı Harekâtı’yla temizlenen Afrin ilçesi Kimar üs
bölgesi mevkisinde güvenlik güçlerimizle PKK’lı teröristlerin çatışması sonucu
uzman onbaşı Mikail Candan kardeşimizin şehit olduğunu üzüntüyle öğrenmiş
bulunmaktayız. Şehidimize Cenab-ı Allah’tan rahmet niyaz ediyor, ailelerine,
Türk Silahlı Kuvvetlerimize ve aziz milletimize başsağlığı, sabır ve metanet
diliyorum. 
Kahraman
Mehmetçiklerimizi ülke ve millet olarak asla unutmayacağımızı belirtir, Genel
Kurulu saygıyla selamlarım.
BAŞKAN
– Sayın Kasap…
15.- Kütahya Milletvekili Ali Fazıl Kasap’ın, Murat
Dağı’nda altın madeninin çevre katliamına neden olacağına ilişkin açıklaması
ALİ
FAZIL KASAP (Kütahya) – Teşekkürler Sayın Başkan.
Gediz
Murat Dağı; Manisa, Uşak, İzmir, Kütahya ve Eskişehir illerini etkileyen
akarsuların kaynağı konumunda olan bir dağımızdır. Bu dağ, kış turizmi, tarım,
içme suyu kaynağı olarak kullanılmaktadır. Endemik bitki örtüsü vardır, endemik
binlerce hayvan türü vardır. Murat Dağı’nın altın aramasına açılması çevre
katliamıdır. Trikopis’in yakalandığı Murat Dağı, Gediz’in Kurtuluş Savaşı’ndaki
önemli parçalarından biridir. Eteklerinde Başkomutanlık Meydan Muharebesi
gerçekleştirilmiştir. Gediz, Murat Dağı ve dolayısıyla Dumlupınar tarihî alanı
yok edilmek isteniyor, bitki florası yok edilmek isteniyor, çevre katliamı
yapılıyor. Bu katliamın durdurulmasını talep ediyoruz.
Teşekkürler.

BAŞKAN
– Sayın Zeybek…
16.- Antalya Milletvekili Rafet Zeybek’in, Antalya
Lisesinin tarihî binalarının Dışişleri Bakanlığına tahsis edileceği
söylentilerine ilişkin açıklaması
RAFET
ZEYBEK (Antalya) – Teşekkür ederim Sayın Başkan.
Antalya
Lisesinin tarihî binalarına Dışişleri Bakanlığı tarafından lojman ve konukevi
olarak kullanılmak üzere el konulacağı haberleri yerel basında yer almaktadır.
1898 yılında Antalya İdadisi olarak eğitim hayatına başlayan Antalya Lisesi
şehrin kültürel mirasıdır. Antalya Lisesinin tarihî binalarının Dışişleri
Bakanlığına tahsis söylentileri kabul edilemez. Şehirlerin merkezinde bulunan
tarihî binaları rant uğruna yıkan iktidar geriye kalan az sayıda tarihî binayı
amacı dışında sahiplenmeye çalışmaktadır. Tarihî binaları yıkmaz ve usulünce
restore ederseniz her kuruma yetecek kadar binaya sahip olabilirsiniz. Antalyalı
olan Dışişleri Bakanı Sayın Çavuşoğlu’nun Antalya Lisesinin tarihî binalarına
sahip çıkacağına yürekten inanıyoruz. 
BAŞKAN
– Sayın Tutdere…
17.- Adıyaman Milletvekili Abdurrahman Tutdere’nin,
Adıyaman ili Kâhta ilçesi Narince köyünde yaşanan içme suyu sorununun
giderilebilmesi için Devlet Su İşleri Genel Müdürlüğü başta olmak üzere ilgili
kurumları göreve davet ettiğine ilişkin açıklaması
ABDURRAHMAN
TUTDERE (Adıyaman) – Teşekkürler Sayın Başkan.
330
hanelik Kâhta ilçemizin Narince köyünde sular akmıyor, köylüler içme suyu
sorunu yaşıyor. Şu an, yazın kavurucu sıcaklığında, bu köyümüzde günde sadece
bir saat sular akıyor. Narince köyünün idari sınırları içerisinde bulunan ve
köy merkezine sadece 2 kilometre mesafede olan su kaynağından 37 köyün içme
suyu ihtiyacı karşılanıyorken bu köyümüzde su yok. 1 saat akan su için köylüler
çok yüksek oranda elektrik faturaları ödemek zorunda kalmaktadır. En temel
insan hakkı olan temiz suya erişim hakkından Narince köyünde yaşayan
kadınlarımız, çocuklarımız, gençlerimiz ve köylülerimiz yararlanamamaktadır. Bu
sorunun giderilmesi için, Devlet Su İşleri Genel Müdürlüğü başta olmak üzere
ilgili tüm kurumları göreve davet ediyorum.
Teşekkür
ederim.
BAŞKAN
– Sayın Ünlü…
18.- Osmaniye Milletvekili Baha Ünlü’nün, Millî Eğitim
Bakanlığında 2012-2019 yılları arasında EKPSS sınavıyla atanan engelli öğretmen
sayısını ve açıklanan 750 engelli öğretmen atamasının ne zaman yapılacağını
öğrenmek istediğine ilişkin açıklaması
BAHA
ÜNLÜ (Osmaniye) – Teşekkür ederim Sayın Başkan.
Millî
Eğitim Bakanlığı internet sitesinde yapılan duyuruda, 2019 yılında engelli
öğretmen ataması kapsamında 500 öğretmen ataması yapılacağı bildirilmiş ve daha
sonra bu sayı 750’ye çıkarılmıştır. Öğretmen açığı ve ihtiyacının çok fazla
olduğu bu dönemde pozitif ayrımcılık yapılması gereken ve sayıları bir avuç
olan engelli öğretmenlerimiz yıllardır atama beklemektedir. Toplumda iş
bulmaları zor olan ve ekonomik yönden sıkıntı çeken bu yurttaşlarımız sadece
hakları olan atamaları beklemektedir. Bu hususta, 2012-2019 yılları arasında
Millî Eğitim Bakanlığında engelli KPSS sınavıyla atanan engelli öğretmen sayısı
nedir? Açıklanan 750 engelli öğretmen ataması ne zaman yapılacaktır? Atama
bekleyen 950 engelli öğretmenin tamamı ne zaman atanacaktır? Ayrıca, mülakatları
yapılıp da atanamayan 1.200 ücretli öğretmenin ataması ne zaman yapılacaktır? 
(Mikrofon
otomatik cihaz tarafından kapatıldı) 
BAŞKAN
– Sayın Erdinç… Yok.
Sayın
Aydın, buyurun.
19.- Bursa Milletvekili Muhammet Müfit Aydın’ın, 23
Haziran İstanbul Büyükşehir Belediye Başkanlığı seçimini kazanan Ekrem
İmamoğlu’nu tebrik ettiğine ilişkin açıklaması
MUHAMMET
MÜFİT AYDIN (Bursa) – İstanbul seçimlerini hiçbir olay, hiçbir şaibe, hiçbir
sıkıntı olmadan hamdolsun atlattık. Öncelikle sayın yeni başkanımıza hayırlı
olsun diyorum. Demokrasimizin gelmiş olduğu çıtanın durumunu da doğrusu dünyaya
çok güzel bir şekilde gösterdik. Hiçbir olay yaşanmadı, bundan dolayı son
derece rahatız ve ülkemizin demokraside gelmiş olduğu bu çıtayı inşallah
muhafaza eder ve bundan sonraki seçimlerimize de bunun yansımasını sağlarız.
Kardeşlik bağlarımızı bu şekilde devam ettirirsek… Biz bu ülkeye her türlü
hizmeti, hizmetkârlığı yapmaya aday olduğumuzu ve bundan sonra da yapacağımızın
göstergesini İstanbul’da gösterdik. İstanbul Büyükşehir Belediye Başkanımızı
tekrar tebrik ediyorum, inşallah İstanbul’umuza ve ülkemize hayırlara vesile
olur. (AK PARTİ ve CHP sıralarından alkışlar) 
Teşekkür
ediyorum, sağ olun.
BAŞKAN
– Sayın Gergerlioğlu…
20.- Kocaeli Milletvekili Ömer Faruk Gergerlioğlu’nun,
özel rehabilitasyon merkezlerinde çalışan öğretmenlerin mağduriyetine ilişkin
açıklaması
ÖMER
FARUK GERGERLİOĞLU (Kocaeli) – Teşekkür ederim Sayın Başkan.
Özel
rehabilitasyon merkezlerinde çalışan 30 bin öğretmen zor şartlarda evlerine
ekmek götürmeye çalışıyor. Devlette çalışan meslektaşlarıyla aynı işi
yapmalarına rağmen kendilerine ayrımcılık uygulanıyor. Özlük haklarını
kullanamayan, her yıl işe girdi çıktı yapılarak sözleşmeleri yenilenen, sendika
hakkı kazanamayan öğretmenlere öğretmen kimlikleri verilmiyor, rapor alma
şansları neredeyse yok, cenazelerine bile zor izin alıyorlar, sonuçta da ne
yazık ki bu şartlarda çalışmaya mecbur bırakılıyorlar. Bu öğretmenlerimiz
seslerini duyurmak için her gün sosyal medyada çırpınıyor, ne yazık ki hiç kimse
seslerini duymuyor. Bana da ulaştılar “Lütfen sesimizi duyurun, artık bizler
için bir adım atılsın. Uzun zamandır çalışıyoruz, on-on beş yıldır çalışan
arkadaşlarımız var. Dershane ve ücretli öğretmenler prim gün sayısına göre
devlete atandı. Bize emsal olan bu karar neden bize de uygulanmıyor?” diyorlar.
Ben de bu arkadaşlarımızın Mecliste sesi oluyor, onlara yalnız olmadıklarını
söylüyorum.
BAŞKAN
– Sayın Kabukcuoğlu… Sayın Kabukcuoğlu da yok galiba.
Değerli
milletvekilleri, şimdi grup başkan vekillerinin söz taleplerini karşılayacağım.
İlk
söz, İYİ PARTİ Grup Başkan Vekili Yavuz Ağıralioğlu’na ait.
Buyurun
Sayın Ağıralioğlu.
21.- İstanbul Milletvekili Yavuz Ağıralioğlu’nun, 25
Haziran Denizciler Günü vesilesiyle denizcilere yıpranma paylarının geri verilerek
mağduriyetlerinin giderilmesi gerektiğine, iktidar grubunu “Toplumsal alandaki
farklılıkların siyasi alanda kendilerini dile getirmeleri ancak siyasi alanın
uzlaşma temelinde kurulmasıyla mümkündür.” ifadesinin yer aldığı AK PARTİ
Grubunun 2023 vizyonunun politik çerçevesine sadakatle bağlılığa davet ettiğine
ilişkin açıklaması
YAVUZ
AĞIRALİOĞLU (İstanbul) – Sayın Başkan, değerli milletvekilleri; iktidar
grubumuz burada yok ama onlara söyleyeceğiz; denizcilikle ilgili bir talep,
denizcilik çalışanlarımızın özlük haklarıyla ilgili bir talep. Çoktandır
dillendiriyorlardı, biz de ihmal ettik ama dün Denizcilik ve Kabotaj Bayramı
idi, vesilesiyle hatırlatayım, notlarınıza alabilirseniz çok memnun olacağız.
Deniz çalışanlarımızın yıpranma paylarıyla alakalı 2008’de yapılan bir
düzenlemeyle denizde çalışanlarımız yıpranma paylarını alamaz hâle gelmişler.
En son düzenlemelerle 45 iş kolunda yıpranma payından istifade etme imkânı var.
Deniz mesaisi yapan, denizde çalışan insanlarımızın yıpranma paylarını düzenlememiz
bir mecburiyet hâline geldi. 
Uzun
soluklu seyahatlerin, uzun soluklu çalışmaların, ağır iş koşullarının bütün
şartlarını haiz bir meslek grubudur. Bu meslek grubunda çalışanların, meslek
hastalıkları dâhil, maruz kaldıkları devamlı vibrasyon dâhil, çoluklarından
çocuklarından ayrı geçirdikleri onca güne rağmen katılamadıkları cenazeler ve
hastalıklar dâhil, meslek kolunu ağır bir iş kolu hâline getirmektedir. Ona
rağmen 2008’de yapılan düzenlemeyle yıpranma paylarından vareste tutulmuşlar.
Bu anlamda ciddi bir mağduriyet yaşadıklarını söylüyorlar, haklılar. Biz bir
yarımada ülkesiyiz. Denizcilik sektöründe özlük haklarını düzenleyerek bu
meslek kolunu da cazip hâle getirmemiz devletimizin gücü anlamında da esaslı
bir hizmet olacaktır. Yıpranma paylarına bir defa iki yılda bir muayene
zorunluluğu getirerek aslında ağır bir iş kolu olduğunu kabul ettikten sonra
yıpranma paylarını elden almak, aslında bu anlamda meslek kolunu cezalandırmak
gibidir. İki yılda bir “Senin yaptığın iş çok ağır bir iştir, mutlaka muayene
olman lazım.” mecburiyeti getirdiğimiz bir meslek kolunun yıpranma payından
azade tutulması doğru değildir. Bu anlamda bir düzenleme talebi vardır, ben bu
talebi iktidar grubuna ileteceğim. 
(Mikrofon
otomatik cihaz tarafından kapatıldı) 
BAŞKAN
– Buyurun, devam edin Sayın Ağıralioğlu.
YAVUZ
AĞIRALİOĞLU (İstanbul) – Bununla ilgili, zannediyorum, çok rahat bir
düzenlemeyle bu mağduriyeti giderebiliriz.
“Muhafazakâr
demokratlığa göre siyaset alanı uzlaşma kültürüne dayanır.” şekilde başlayan bir
not var önümde Başkanım: “Toplumsal alandaki farklılıkların siyasi alanda
kendilerini dile getirmeleri ancak siyasi alanın uzlaşma temelinde kurulmasıyla
mümkündür. Toplumsal ve kültürel çeşitlilikler demokratik çoğulculuğun
üreteceği tolerans ve hoşgörü zemininde siyasete bir renklilik olarak
katılmalıdır. Katılımcı demokrasi de kendisini bu farklılıklara temsil imkânı
sağlayarak ve siyasi sürece katarak geliştirir. Sınırlandırılmış ve tanımlanmış
bir siyasi iktidardan yana olan muhafazakâr demokratlık, totaliter ve otoriter
anlayışları demokratik siyasetin düşmanı olarak görür. Muhafazakâr demokratlık,
millet iradesine dayanan siyasi meşruiyet ile insanlığın ortak değerlerine
dayalı hukuki meşruiyeti önemser. Hukuk devletinin gereği, siyasi iktidarı ve tüm
kurumları evrensel değerlere dayanan objektif kurallar ve yasalar için
sınırlamaktadır.”
(Mikrofon
otomatik cihaz tarafından kapatıldı)
YAVUZ
AĞIRALİOĞLU (İstanbul) – Tamamlıyorum Başkanım. 
BAŞKAN
– Buyurun, toparlayın Sayın Ağıralioğlu.
YAVUZ
AĞIRALİOĞLU (İstanbul) – “Ayrıca, devletin ideolojik bir tercihle kendisini
tabulaştırılmış bir alana hapsetmesi, halka ideolojik dayatmada bulunması söz
konusu olmamalıdır. Devlet, asli fonksiyonlarına çekilmiş küçük ama dinamik ve
etkili bir devlet olmalı, vatandaşını tanımlayan, biçimlendiren, ona tercihler
dayatan değil, vatandaşın tanımladığı, denetlediği ve şekillendirdiği bir
devlet olarak hizmet etmelidir.” Bu, AK PARTİ Grubumuzun 2023 vizyonunun
politik çerçevesinin bir veçhesidir, bu veçheye sadakatle bağlılığa davet
ediyorum iktidar grubunu. Bilhassa, Türkiye'nin siyasi olarak seçim sathında
örselenmiş siyasal iklimini düzenleyecek olan çerçevenin bir tarafıdır bu. Bu
vizyonu beğendik, bu vizyona uymaya davet ediyoruz AK PARTİ’nin, iktidar
grubunun sözcülerini. 
BAŞKAN
– Teşekkürler Sayın Ağıralioğlu.
İkinci
söz Milliyetçi Hareket Partisi Grubu Başkan Vekili Muhammed Levent Bülbül’de.
Buyurun
Sayın Bülbül.
22.- Sakarya Milletvekili Muhammed Levent Bülbül’ün,
Zeytin Dalı Herekâtı bölgesinde şehit olan Uzman Onbaşı Mikail Candan’a ve
Edirne ili Meriç ilçesinde göçmenleri taşıyan aracın kaza yapması sonucu
yaşamını yitirenlere Allah’tan rahmet dilediğine, 26 Haziran Özel Güvenlik
Görevlileri Günü vesilesiyle özel güvenlikçilerin yaşadıkları mağduriyetin giderilmesi
gerektiğine ilişkin açıklaması
MUHAMMED
LEVENT BÜLBÜL (Sakarya) – Teşekkür ederim Sayın Başkan. 
Gündem
dışı konuşmalarla alakalı olan kısımda yaşanan polemikle ilgili cevap
hakkımızın mevcut olduğunu sizler de dile getirdiniz efendim, bunlar saklı kalmak
kaydıyla, bugün Zeytin Dalı Harekâtı bölgesinde teröristlerle çıkan çatışmada
Uzman Onbaşı Mikail Candan şehit olmuş, 5 askerimiz de yaralanmıştır.
Şehidimize Allah’tan rahmet, yakınlarına ve milletimize başsağlığı, yaralı
askerlerimize de acil şifalar diliyorum.
Yine,
Edirne’nin Meriç ilçesinde düzensiz göçmenleri taşıyan panelvanın kaza yapması
sonucunda 10 kişi yaşamını yitirmiştir, 30 kişi de yaralanmıştır. Bu elim
kazada ölenlere Allah’tan rahmet, yaralılara da acil şifalar diliyoruz.
Bugün
26 Haziran Özel Güvenlik Günü ve Haftası’dır. Türkiye’de çok önemli bir görevi
ifa eden özel güvenlikçi kardeşlerimizin gününü, haftasını tebrik etmek
istiyoruz. Onların özlük haklarıyla alakalı, hukuki olarak yaşadıkları
mağduriyetlerle alakalı olarak Milliyetçi Hareket Partisi özel güvenlikçi
kardeşlerimizin her zaman yanındadır, ihtiyaç duyulan bütün düzenlemelerde
olumlu katkısını sunacaktır diyorum.
Saygılar
sunuyorum.
BAŞKAN
– Teşekkürler Sayın Bülbül.
Şimdi
söz sırası Halkların Demokratik Partisi Grup Başkan Vekili Hakkı Saruhan
Oluç’ta.
Buyurun.
23.- İstanbul Milletvekili Hakkı Saruhan Oluç’un, 26
Haziran İşkenceye Karşı Mücadele ve İşkence Görenlerle Dayanışma Günü ile
Uluslararası Uyuşturucu Kullanımı ve Kaçakçılığıyla Mücadele Günü’ne,
Anayasa’da işkenceyi yasaklayan hükümler olmasına rağmen işkence ve kötü
muamele uygulamalarının kamuoyuna yansıdığına, Edirne ili Meriç ilçesinde
mültecileri taşıyan aracın kaza yapması sonucu yaşamını yitirenlere Allah’tan
rahmet dilediklerine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, bugün Birleşmiş Milletler Genel Kurulu tarafından 26 Haziran
İşkenceye Karşı Mücadele ve İşkence Görenlerle Dayanışma Günü ilan edilmiştir.
Türkiye 1988 yılında İşkenceye Karşı Uluslararası Sözleşme’yi imzalamış bir
ülkedir. Ayrıca, Türkiye'nin Anayasası’nda da işkenceyi yasaklayan net hükümler
olsa da ne yazık ki hâlâ işkence ve kötü muamele uygulamaları sık sık kamuoyuna
yansımakta, bizler tarafından da Mecliste dile getirilmektedir. Anayasa’nın
17’nci maddesi oldukça açık bir ifadeyle “Kimseye işkence ve eziyet yapılamaz;
kimse insan haysiyetiyle bağdaşmayan bir cezaya veya muameleye tâbi tutulamaz.”
der ama Türkiye’de hâlen işkence suçu işlenmektedir, işkence vakasıyla
karşılaştığımız yerlerde ise ne yazık ki yetkililer bunların üstünü kapatmakta
ve suçlular yargılanmamaktadır.
Geçtiğimiz
haftalarda dile getirmiştik burada birkaç kez, Urfa’nın Halfeti ilçesinde
gözaltına alınan yurttaşlara uygulanan insanlık dışı işkenceleri anlatmıştık.
Kötü muamele, elektrik verilmesi, cinsel şiddetle tehdit gibi uygulamalarla
karşı karşıya kalmıştır yurttaşlarımız. Gerek kişilerin beyanları gerek Urfa
Barosunun gerekse insan hakları örgütlerinin yayımladığı raporlar ortadadır ve
bugün tekrar hatırlatmak isteriz ki adalet mekanizması işkenceye karışan kolluk
kuvvetlerini mutlaka yargılamalı, emri verenler ve uygulayanlar hakkında işlem
yapmalıdır. 
Biz,
Türkiye’de yaşanmış olan ve yaşanmakta olan işkence vakalarının yakinen
takibini yapmaya Halkların Demokratik Partisi olarak devam edeceğiz. İşkencesiz
bir geleceğe olan umudumuzu ve azmimizi yitirmeden insan hakları mücadelemizi
sürdüreceğiz. Bir kez daha vurgulayalım ki işkence insanlık suçudur, zaman
aşımı yoktur…
BAŞKAN
– Buyurun, devam edin Sayın Oluç.
HAKKI
SARUHAN OLUÇ (İstanbul) – ...ve bu suça ortak olanlar, talimat verenler, kolluk
güçleri ve tüm sorumlular bunu bilmelidir; Anayasa’yı ve bağlı oldukları,
Türkiye’nin de imzalamış olduğu uluslararası demokratik sözleşmeleri
unutmamalıdırlar. 
Bugün
Edirne’nin Meriç ilçesinde mültecileri taşıyan bir minibüs sabaha karşı bir
kaza yaptı ve Yunanistan’a ulaşmak isteyen mültecilerin bulunduğu araçta şu ana
kadar belirlenen rakamlara göre 11 kişi yaşamını yitirdi, 30 kişi de yaralandı.
Bunu üzülerek öğrendik. Yaralılara acil şifalar diliyoruz, yaşamını yitirenlere
de rahmet diliyoruz. Bu insanlık dramları maalesef ülkemizde, topraklarımızda
her gün yaşanır hâle gelmiştir, her gün bu tür haberleri duyuyoruz. Geçtiğimiz
haftalarda da yine mültecileri taşıyan bir tekne batmış ve 12 kişi yaşamını
yitirmişti. Türkiye’de denizler ve topraklar maalesef savaş mağduru mülteciler
için bir ölüm sahası hâline gelmiştir.
(Mikrofon
otomatik cihaz tarafından kapatıldı) 
BAŞKAN
– Buyurun, devam edin Sayın Oluç.
HAKKI
SARUHAN OLUÇ (İstanbul) – Türkiye aynı zamanda insan kaçakçılığının da bir
merkezi hâline gelmiş durumdadır. Bu şebekelere karşı etkili bir mücadele
yürütülmemektedir ne yazık ki. Ciddi ve caydırıcı önlemler alınmadığı için,
insanların canı üzerinden para kazanan suç örgütleri ortalıkta cirit
atmaktadır. Daha önemlisi, mültecilere ülke içerisinde, insan haklarına yakışan
bir şekilde yaşama ve çalışma imkânı sunulmadığı için bu ölümler her geçen gün
artmaktadır. Çeşitli sebeplerle ülkelerini terk etmek zorunda kalan tüm
insanların, temel haklarının güvence altına alındığı bir yaşamı hak ettiklerini
bir kez daha hatırlatmak istiyorum.
Son
olarak Uyuşturucuyla Mücadele Günü’ne değinmek istiyorum. Bugün aynı zamanda
Birleşmiş Milletlerin 1987 yılında ilan ettiği Dünya Uyuşturucu Kullanımı ve
Kaçakçılığıyla Mücadele Günü biliyorsunuz. Uyuşturucu kullanımıyla ilgili
içinde bulunduğumuz vahim tabloya kısaca değinmek istiyorum. Türkiye’de 1,5
milyonu aşkın uyuşturucu bağımlısı bulunduğu raporlara yansımıştır.
(Mikrofon
otomatik cihaz tarafından kapatıldı) 
BAŞKAN
– Buyurun, sözlerinizi bağlayın Sayın Oluç.
HAKKI
SARUHAN OLUÇ (İstanbul) – Evet, bağlıyorum.
Uyuşturucu
kullanımı ne yazık ki yaygınlaşmaktadır. Kullanım yaşı hızla düşmektedir. Madde
kullanan çocukların yüzde 50’sinin 11 yaşından küçük olduğu çeşitli
araştırmalarda iddia edilmektedir. Maalesef birçok ilde, özellikle okul
çevrelerinde, gençlerin sık sık zaman geçirdiği bölgelerde uyuşturucunun ayan
beyan bir şekilde satıldığını biliyoruz. Gençlerin gerek fiziksel gerekse
ruhsal sağlıklarını korumak ve kollamak hepimizin sorumluluğundadır. Bağımlılık
onları toplumdan ve toplumsal sorunlardan hızla uzaklaştırmaktadır.
Uyuşturucuyla mücadele konusunda iktidarın gerekli adımları atması ve etkin bir
şekilde buna karşı savaş yürütmesi de gereklidir. 
Teşekkür
ediyorum. 
BAŞKAN
– Teşekkürler Sayın Oluç. 
Şimdi
de söz sırası Cumhuriyet Halk Partisi Grup Başkan Vekili Özgür Özel’de. 
Buyurun
Sayın Özel. 
24.- Manisa Milletvekili Özgür Özel’in, 26 Haziran
Birleşmiş Milletler Antlaşması’nın imzalanmasının 74’üncü yıl dönümüne ve
Uluslararası Uyuşturucu Kullanımı ve Kaçakçılığıyla Mücadele Günü’ne, 7
Hazirandan 1 Kasım 2015 tarihine kadar olan dönemin Türkiye Cumhuriyeti
tarihinin aydınlatılmaya muhtaç süreçlerinden olduğuna, Zeytin Dalı Herekâtı
bölgesinde şehit olan Uzman Onbaşı Mikail Candan’a Allah’tan rahmet
dilediklerine ve Sakarya Milletvekili Muhammed Levent Bülbül’ün yaptığı
açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan. 
26
Haziran, Türkiye’nin 50 kurucu ülkeden biri olarak Birleşmiş Milletler
Antlaşması’nı imzaladığı gün olması nedeniyle önemli bir gün. İkinci Dünya
Savaşı’nın ardından yeni dünya düzeninin inşa edilmesinde önemli rol oynayan,
günümüzde de bütün ülkelerin üye olduğu saygın bir kurum Birleşmiş Milletler. 
Aynı
şekilde bugün, Birleşmiş Milletler İşkence Kurbanlarına Destek Günü olarak da
anılıyor. 1997’de alınan bir BM Genel Kurul kararıyla yirmi iki yıldır işkence
mağdurlarını bugün anıyoruz. İşkence suçu sistematik bir şekilde insanlık
onuruyla bağdaşmayan, aşağılayıcı bir suç, asla tasvip etmediğimiz, asla hiçbir
insanın maruz kalmaması gerektiğini düşündüğümüz bir suç. “İşkenceye sıfır
tolerans” söylemiyle göreve gelen Adalet ve Kalkınma Partisi iktidarı döneminde
insan hakları alanında ciddi geriye gidişler yaşandı. Son olarak, Ankara Barosu
tarafından geçtiğimiz hafta açıklanan, Ankara Emniyetinin işkence izlerine
rastlandığı açıkça belirtilen raporunun ardından Hükûmet yetkililerinden,
iktidar partisi grubundan bu iddiaların üzerine gidildiğine dair etkili bir ses
çıkmadı. Böylesi önemli bir kurumun raporuna dahi sessiz kalınması kabul
edilebilir gibi değildir. Bu konuda Meclisteki tüm grupları dayanışmaya davet
ediyoruz. 
Türkiye
Cumhuriyeti tarihinin belki de aydınlatılmaya en muhtaç süreçlerinden bir
tanesi 7 Haziran ile 1 Kasım 2015 arasında yaşanan dönemdi. 2015-2016
yıllarında hendek operasyonları olarak kamuoyunda da bilinen ve başta
Diyarbakır, Mardin, Şırnak olmak üzere ülkenin belli bölgelerinde istenmeyen
olaylar yaşandı. 
(Mikrofon
otomatik cihaz tarafından kapatıldı)
BAŞKAN
– Devam edin Sayın Özel, buyurun. 
ÖZGÜR
ÖZEL (Manisa) – Sokağa çıkma yasakları ve ordumuzun verdiği şehitlerimiz, sivil
ölümleri ve operasyonların ardından, bazı ilçelerde rant gören bir siyasi
yaklaşımla, meseleye “Merak etmeyin, biz Sur'u Toledo yapacağız.” söylemiyle
girdiğimiz süreç. O günden bugüne kadar TOKİ kanalıyla yeni konutların inşa
edilmesi bekleniyor ancak bu konuda çok sayıda şikâyet ulaşıyor. Toplam 25 bin
konutun yapılacağı ifade edilmişti, Mardin Nusaybin’de 5.053 konut yapılacaktı.
Aradan geçen üç yıla karşın Nusaybin’deki konut tesliminin sürekli
ertelenmesiyle vatandaşlarımızın mağdur olduğu, kiralarını ödemekte
zorlandıkları belirtilmekte. Bu konuda verilen sözlerin bir an önce tutulmasını
bekliyoruz, konunun takipçisi olacağımızı ifade ediyoruz. 
Sayın
Başkan, biraz önce Suriye’nin Kimar bölgesinden gelen bir acı haberle Uzman
Onbaşı Mikail Candan kardeşimizin şehit düştüğünü ve yaralıların olduğunu
öğrendik. Kendisine Allah’tan rahmet diliyoruz, yaralılarımıza acil şifalar
diliyoruz ve şehit sayısının artmamasını, bununla da Mikail’in annesinin son
ağlayan ana olmasını temenni ediyoruz. 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Özel. 
Buyurun.

ÖZGÜR
ÖZEL (Manisa) – Sayın Başkan, biraz önce bu bölüme siz atfetmiştiniz. Tabii, o
tartışmanın artık bütün detaylarına girmeye olanak yok ancak sayın grup başkan
vekili ifadelerinde şöyle bir şey söyledi: “Siz Cumhuriyet Halk Partisi olarak
sandıktan çıkmayı meşru görmüyorsunuz.” Bunu kesinlikle reddediyoruz. Onlarca
tutanak örneği getirebiliriz, hatta bu konuda bir araştırma komisyonu getirin,
ben ve siz görev alalım. 
MUHAMMED
LEVENT BÜLBÜL (Sakarya) – Yahu, yeterli görmüyoruz manasında. 
ÖZGÜR
ÖZEL (Manisa) – Aynen şunu söylüyoruz: Sandıktan çıkmak meşruiyetinin iki tane
temel ayağı vardır.
MUHAMMED
LEVENT BÜLBÜL (Sakarya) – Yeterli görmüyoruz. 
ÖZGÜR
ÖZEL (Manisa) - Şimdi ben burada Habermas’ı falan anlatmamayım ama iki temel
ayağı vardır; bir tanesi halk desteğidir, öbürü kanuna, kurala, vicdana uygun
adil yönetimdir. Siz bunlardan birini kaybederseniz meşruiyetiniz tartışılır,
ikisini kaybederseniz meşruiyetiniz tamamen ortadan kalkar. Biz OHAL’de yapılan
bir seçimin ve çok küçük farkla kazanılan bir seçimin halk desteği konusunda
şüphe yarattığını…
(Mikrofon
otomatik cihaz tarafından kapatıldı) 
BAŞKAN
– Buyurun sözlerinizi bağlayın Sayın Özel.
ÖZGÜR
ÖZEL (Manisa) – Biraz daha zamana ihtiyacım var Sayın Başkanım.
…eşitsiz
propaganda, öncesinde, sırasında ve sonrasındaki eşitsizliklerin hem
referandumda hem seçimde meşruiyet tartışmalarını getirdiğini söyleriz. Daha
sonra hukuk dışına çıkıldığında, hukuk ayaklar altına alındığında; yasama,
yürütme, yargı bir kişi tarafından kontrol edilip talimatlandırıldığı noktada
bir meşruiyet tartışması açılır. Dün bir bugün iki, mazbata yarın, 18.30’da
hepinizi davet edelim, yirmi beş yıl sonra bir kez daha ama sayenizde altmış
gün sonra İstanbul Büyükşehirde ikinci bir kez devir teslim yapacağız. Halk
desteği 806 bin fark. Sayın Bahçeli “1 oy da olsa olur.” demişti. 
MUHAMMED
LEVENT BÜLBÜL (Sakarya) – Biz takip edeceğiz diyoruz.
ÖZGÜR
ÖZEL (Manisa) - Sayın Aday Binali Yıldırım 3 bin oyla galibiyetini ilan
etmişti, 13 bin oyla mazbatamıza çöktünüz, 806 bin oyla İstanbullu geri verdi.
MUHAMMED
LEVENT BÜLBÜL (Sakarya) – Biz çökmedik.
ÖZGÜR
ÖZEL (Manisa) – Burada çok açık ve net bir şekilde anlaşılıyor ki halk desteği
vardır, meşruiyetin ilk ayağı tamam mı? İkinci ayağını göreceğiz.
(Mikrofon
otomatik cihaz tarafından kapatıldı)
BAŞKAN
– Buyurun toparlayın Sayın Özel.
MUHAMMED
LEVENT BÜLBÜL (Sakarya) – Göreceğiz diyorum. Ben de takip edeceğiz diyorum.
ÖZGÜR
ÖZEL (Manisa) – İkinci ayağı hukuka uygun adil yönetim. Yaparsa ne âlâ,
meşruiyetini kimse tartışamaz; yapmazsa… Elbette ya, muhalefet görevi kutsal
bir görev, Milliyetçi Hareket Partisi ve AK PARTİ İstanbul’da muhalefet yapacak
ve bu tartışmaları yapacak. (CHP sıralarından alkışlar) Ama kardeşim, ortağınız
siyasi tarihin en büyük yolsuzlukları için üç ay sonra girdiği yerel seçimdeki
başarısıyla “sandıkta aklandık, sandıkta aklandık.” diyecek, şimdi, siz burada
diyeceksiniz ki: “Sandık yetmez, sandık yetmez.”
MUHAMMED
LEVENT BÜLBÜL (Sakarya) – Siz de söylüyorsunuz.
ÖZGÜR
ÖZEL (Manisa) – Ondan bu “sandık yetmez”i, uluslararası siyaset bilimi
ölçütlerinde ve uluslararası demokratik kriterlerde sizinle her zeminde
tartışmaya ve İstanbul üzerinden gerektiği gün hesabını vermeye de hazırım,
meşruiyet meselesinin.
Sayın
Başkan, son kısım, bu kısım aslında önceden aktarmaydı. Sayın Başkan, bir de bu
sözleri söyleyenler ve ittifak ortakları, kendileri aldığında “millî irade”,
İmamoğlu aldığında “kirli irade” deyip de o süreçte…
(Mikrofon
otomatik cihaz tarafından kapatıldı)
BAŞKAN
– Bir kez daha açalım mikrofonu ve toparlayalım Sayın Özel.
ÖZGÜR
ÖZEL (Manisa) – Toparlayacağım Sayın Başkan. 
…gerçekten,
İstanbul’a altmış gün ama Türkiye'ye siyasi çok ciddi bir uluslararası itibar
kaybettirenler şimdi, bu seçim sonuçlarını sayısal olarak kabul ediyorlar ama
bakın, ne yapıyorlar? Yirmi beş yıldır yönettikleri İstanbul’da -on yedi yıldır
bizzat partileri- Ankara’da çok sayıda belediye şirketi var… Ya hizmet
edeceksin, nereden edeceksin? Halk Ekmek… Pideyi 1 lira yapacağım deyince Halk
Ekmekte yapacaksın. Efendim, bugüne kadar belediye başkanı görevlendiriyor,
şimdi bir mütalaa almışlar Şehircilik Bakanlığından -zaten o bağlantıyı da
Cumhurbaşkanlığı kararnamesiyle yaptı, baştan sona Anayasa’ya aykırı; idareyle
ilgili düzenlemeler Anayasa’ya göre burada yapılması lazım, Cumhurbaşkanlığı 1
ve 2 no.lu Kararnamelerle yaptı- şimdi oradan mütalaa almışlar şirketin
başındaki kişileri seçilmiş belediye başkanı belirlemeyecekmiş. Kardeşim,
kendinizde misiniz, ne yapıyorsunuz ya! Düşünsenize yani İstanbul’daki İSPARK,
yolsuzluğuyla, peşkeşiyle anılan İSPARK, Binali Yıldırım’ı bile zararıyla
şaşırtan İSPARK’ta mesela “Biz şu kadar süre ücretsiz kullandıracağız.”
diyoruz, o vadini yerine getiremeyesin diye İSPARK’ın yönetimine çöküyor;
tırnaklarını geçirmiş, bırakmam da bırakmam. 
(Mikrofon
otomatik cihaz tarafından kapatıldı)
BAŞKAN
– Toparlayın Sayın Özel. 
ÖZGÜR
ÖZEL (Manisa) – Ya, nasıl bırakmazsın? Millet bırakacaksın dedi. Senden memnun
olsaydı sana yönettirirdi. Bu gidişatı sevseydi -Halk Ekmekte yaptığını, İSPARK’ta
yaptığını, KİPTAŞ’ta yaptığını, BELTUR’da yaptığını- sana yönettirirdi, sen
yönetiyordun zaten. Millî irade dur dedi ama kafa sallıyorsunuz da ittifak
ortağınız karar yazmış, efendim oralarda bunu yönettirmeyeceğiz. 
MUHAMMED
LEVENT BÜLBÜL (Sakarya) – Onaylamak için kafa sallamıyorum. 
ÖZGÜR
ÖZEL (Manisa) – Ee, bu ne demek? Ekrem İmamoğlu’nu 23 Nisan başkanı gibi oraya
oturtacak ama vaatlerini yerine getirmemesi için oralara… Bu, sivil darbedir,
yerel sivil darbe. Buna bütün Türkiye'yi direnmeye çağıracağız. Buna karşı
etkin hukuki, etkin demokratik, etkin siyasi mücadele yapacağız. Böyle bir
rezalete boyun eğeceğimizi kimse düşünmesin. Seçileceksin ve sana pidede
indirim yaptırtmayacak. Suyu ucuzlatacağım… Ucuzlatmayacaksın diyecek. Parkla
ilgili… Yaptırmayacak. Hepsi AK PARTİ’li olacakmış, oturacaklarmış. Kime
rağmen? 5 milyon İstanbulluya rağmen. 
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) – Son sözüm… 
BAŞKAN
– Son söz olsun. 
Buyurun
Sayın Özel.
ÖZGÜR
ÖZEL (Manisa) – Var ya, bakın, yaptığınız iş… 31 Marttan sonra o konuşmayı,
hani şimdi takdir gören o konuşmayı Binali Yıldırım o gece yapsaydı başka bir
sürecin içindeydiniz. Demokrasi, meşruiyet ve hukuk sınırlarının dışına
taştınız, 10 milyon İstanbullu demokrasi minderine sizi belinizden tuttu, geri
çekti, sırtınızı vurdu ama kaybederken kazandınız, sizi hukukun içinde tuttu,
sizi meşruiyet çizgisine davet etti ve şimdi siz o minderin dışına çıkmaya
hatta başka oyunlarla başka salonlardan o mindere müdahale ettirmeye çalışıyorsunuz.
Demokrasi minderinin dışına çıkmayın. 806 bin kişi belinizden tutup içeri
çekti, sırtınızı vurdu, yendi ama sistemde tuttu. Bunu yapmaya kimsenin hakkı
yok. Buna aklınızın almayacağı şekilde adalet yürüyüşünde nasıl kararlıysak bu
demokrasi yürüyüşünde de öyle kararlıyız.
Saygılar
sunuyorum. (CHP sıralarından alkışlar) 
BAŞKAN
– Teşekkürler.
MUHAMMED
LEVENT BÜLBÜL (Sakarya) – Sayın Başkan…
BAŞKAN
– Söz vereceğim, Sayın Zengin sırada. 
MUHAMMED
LEVENT BÜLBÜL (Sakarya) – Efendim ama lütfen…
BAŞKAN
– Biraz önce de aynı tartışma oldu Sayın Bülbül, Sayın Özel aynı itirazı ileri
sürdü.
MUHAMMED
LEVENT BÜLBÜL (Sakarya) – Ama biz de sataşmaya mahal vermedik.
BAŞKAN
– Şimdi bitirecek, tekrar döneceğim, söz isteyen bütün grup başkan vekillerine
yeniden söz vereceğim.
Sayın
Zengin, buyurun.
25.- Tokat Milletvekili Özlem Zengin’in, Zeytin Dalı
Herekâtı bölgesinde şehit olan Uzman Onbaşı Mikail Candan’a ve Edirne ili Meriç
ilçesinde mültecileri taşıyan aracın kaza yapması sonucu yaşamını yitirenlere
Allah’tan rahmet dilediklerine, yargı reformu çalışmalarına başlanıldığına,
işkenceye sıfır toleranstan yana olduklarına, 31 Mart seçimleri olmamış gibi
bir anlayışla İstanbul’un yönetilemeyeceğine ve gerçek yolsuzlukların
unutulmayacağına ilişkin açıklaması
ÖZLEM
ZENGİN (Tokat) – Sayın Başkan, çok değerli milletvekilleri; sizleri saygıyla
selamlıyorum.
Şimdi
en son konuşmacı olmak çok büyük bir handikap, size gelene kadar bir milyon
tane taş var. Bu taşlardan seç, hangisini atarsan at, cevap ver. Sayın Özel,
tabii, grup başkan vekillerine verilen konuşma süresinde başka bir usul
geliştiriyor yani hacminden çok fazla. Eğer böyle bir şey olacaksa biz de
bundan sonra teamülü böyle yapalım, üç dakika, dört dakikayı on beş dakika diye
kullanacaksak bunun başında, fiilî bir işgalle, kelimelerle kullanacaksak böyle
planlayalım diye düşünüyorum. 
Şimdi,
önce kendi gündemimdeki birkaç şeyi söyleyeyim, sonra hepsine değil çünkü
anlıyorum ki her gün bunu konuşacağız yani her gün. Artık, İstanbul meselesi
bir amentü gibi yani başlıyoruz, amentü, besmele, aynı laf, aynı laf. Şimdi
onların hepsine…
ÖZGÜR
ÖZEL (Manisa) – “Bakara makara”dan iyidir amentü. 
HASAN
KALYONCU (İzmir) – Daha hâlâ konuşuyor!
ÖZLEM
ZENGİN (Tokat) – Siz onu geçiniz, ben şimdi cevaplayacağım bunları. Zaten çok
dinî bir terminoloji kullanıyorsunuz, geldiniz yani gelmeniz gereken yere
geldiniz.
Şimdi,
önce tabii ki başsağlığı dilemek istiyorum, rahmet dilemek istiyorum. Zeytin
Dalı Harekâtı çerçevesinde PKK ve YPG’nin saldırısıyla hayatını kaybeden, şehit
olan Mikail Candan’a, 23 yaşındaki evladımıza Allah’tan rahmet diliyorum.
Ailesine, Türk Silahlı Kuvvetlerine ve elbette milletimize başsağlığı
diliyorum. 
Yine,
10 insan… İnsanımız diyeceğim. Buradan geçiyorlar, aslında göçmenler, tamamen
Türkiye’yi bir geçiş hattı olarak kullanarak geçmek istiyorlar. Dünyanın
problemi göç. 10 insan hayatını kaybetti. Onlara da Allah’tan rahmet diliyoruz.
30 yaralı var, onlarla alakalı da tedavileri devam ediyor. Elbette Hükûmetimiz
elinden geleni yapıyor onların tedavisi için. Göç meselesini belki ayrıca bir
gündem yapmamız lazım. Yani göç konusu dünyanın çok önemli meselelerinden bir
tanesi. Bunu belki de burada daha geniş konuşmamız lazım diye düşünüyorum. 
Şimdi
yargı reformuyla alakalı birkaç şey ifade etmek istiyorum. 
(Mikrofon
otomatik cihaz tarafından kapatıldı) 
BAŞKAN
– Sayın Zengin, buyurun, devam edin. 
ÖZLEM
ZENGİN (Tokat) – Teşekkür ederim.
Yargı
reformuyla alakalı çalışmalarımız başladı. Adalet Bakanlığı tarafından, bu
konuyla alakalı her bir milletvekilimize bir bilgilendirmenin yapılmış olması
çok önemli. Bu konu hassas bir konu, hepimizin beraber yapması gereken bir
konu. Muhakkak tek tek vekillerimizin, ayrıca siyasi parti gruplarının bu
konuya dair önerileri, eleştirileri olacaktır. Bunu birlikte müzakere etmek çok
anlamlı. Dün zaten buna dair geniş bir toplantı yaptığımızı ifade ettim. Devam
edecek bu süreç. Ümit ediyorum, bu paketin en azından bir bölümünü Meclis
tatile girmeden yapma imkânımız olur, paylaşarak birlikte yapma imkânımız olur.
Bu, Türkiye’deki hukuk ve adalet algısının gelişmesi için çok önemli. Bunun
hayata geçmesi çok önemli. Hukuk, fakülte öğrencilerinin belki ilk günlerde
öğrendiği gibi, varlığında değil yokluğunda aslında hissedilen bir şey. O
sebeple bu konuya dair en ufak bir daralma her birimizi aslında rahatsız eder.
Bu manada Türkiye’de biz başından itibaren, hem şahsım hem arkadaşlarım… AK
PARTİ’nin kuruluş hikâyesi aslında bir hukuk mücadelesidir, bir adalet
arayışıdır. Kendi hayatlarımız buna şahitlik etmiştir. Bu manada her yaptığımız
işte aslında Türkiye’de hukuk algısının, icrasının gelişmesi konusunda
fevkalade bir gayret gösterdik. Buna “işkenceye sıfır tolerans” da dahildir. Bu
slogan bize ait bir slogandır. Hatırlıyoruz yani Filistin askılarını, Ziverbey
Köşkü’nde yapılanları, Diyarbakır Cezaevinde yapılanları. Buna herhâlde kalbi,
vicdanı olan herkes muhalefet eder ve bunun eğer bireysel manada olanı varsa
ona bugün de muhalefet ederiz. Ama şu bilinmelidir ki: Hükûmet olarak, devlet
olarak, parti olarak her zaman işkenceye sıfır toleranstan yanayız; yanayız
değil, hem fikren yanayız hem de fiilen eylemlerimizle buna karşı çıkan bir
partiyiz.
Şimdi,
birkaç şey, tabii, seçimlerle ilgili… Doğrusu ben bu konuda bir şey söylemeyi
düşünmüyordum, Levent Bey de ifade ettiler. 
(Mikrofon
otomatik cihaz tarafından kapatıldı) 
BAŞKAN
– Buyurun devam edin Sayın Zengin.
ÖZLEM
ZENGİN (Tokat) - Şunu ifade etmek istiyorum ki: Bu seçimleri daha uzunca bir
süre konuşacağız. Bu seçimlerin matematiğine baktığımız zaman şöyle bir tablo
karşımıza çıkıyor: Seçilen bir başkan var ama başkanın partisi belediye
meclisinde çoğunlukta değil. Yani aslında insanımız bize diyor ki: Oturun,
konuşun, anlaşın; uzlaşarak yönetin bu şehri. Bir taraftan belediye başkanının
seçilmesinde yenilenen seçimlerde, hakkıyla hukukuyla yenilenen seçimlerde bir
irade ortaya koyuyor ama diğer taraftan da mecliste başka bir çoğunluk ortaya
koyuyor. 
Siz,
son yapılan seçimin sonuçlarını göz önüne alarak İstanbul’a dair daha evvelki
seçim, 31 Mart seçimleri yokmuş gibi bir algıyla, anlayışla İstanbul’u
yönetemezsiniz. Bu yönetimin, her iki seçimin birbirini tamamlayan seçimler
olduğunu bilerek ifade edilmesi lazım.
(Mikrofon
otomatik cihaz tarafından kapatıldı) 
BAŞKAN
– Buyurun Sayın Zengin, toparlayalım lütfen.
ÖZLEM
ZENGİN (Tokat) - Devamında da, Türkiye'nin her yerinde seçimler oluyor.
İstanbul’u kazanmak önemli bir başarıdır. Hiçbir başarının hiçbir bahaneyle
küçültülmesini asla istemeyen bir insanım. Kazanmışsanız kazandığınızı söylemek
ne kadar haksa, kaybettiğinizde de bunu söyleyebilirsiniz. Burada başkanlıkla
alakalı durumdan bahsediyorum. Ama diğer taraftan da siz AK PARTİ’nin ve
MHP’nin, Cumhur İttifakı’nın 31 Mart seçimlerinde çok aleni olan başarısını
buradan yola çıkarak küçültemezsiniz, değersizleştiremezsiniz ve ortada tek bir
seçim varmış gibi davranamazsınız. 
O
sebeple, bu konuyu çok uzunca bir süre konuşacağız. Devamında, hem Sayın Binali
Yıldırım o akşam yaptığı konuşmada hem Sayın Cumhurbaşkanımız yürütmenin başı
olarak, defaatle, İstanbul’la alakalı her meselede, İstanbul’un kendisi için
bir sevda, bir gönül ve bu anlamda İstanbullunun taleplerinin bir emir olduğunu
ifade ederek İstanbul’da her tür hizmetin yapılmasıyla alakalı elinden gelen
bütün kolaylığı yapacağını deklare etti kamuoyuna. 
(Mikrofon
otomatik cihaz tarafından kapatıldı) 
BAŞKAN
– Buyurun, bağlayın lütfen Sayın Zengin. 
ÖZLEM
ZENGİN (Tokat) – Son bir cümle…
O
sebeple, buradan bakıldığında bize düşen şey, bu seçimleri doğru okumak ve
buradan yola çıkarak da hiçbir başarıyı değersizleştirmeden konuşmaktır diye
düşünüyorum. Kaldı ki geriye dönüp baktığınızda gerçek yolsuzluklar asla
unutulmuyor, bunlardan bir tanesi İSKİ skandalıdır; bunlar zaten ortada. Aradan
zaman da geçse işte siz bile tebessüm ediyorsunuz hatırladığınızda. O yüzden,
buradaki mesele hiçbir şeyin üzerine çökmek falan filan değil, herkes hacmi
kadar yer alsın, hacmi kadar, hak ettiği kadar yönetmeye devam etsin. Kimse
bunu da sadece kendi galibiyeti olarak almasın. Biz bu kadar seçim kazandık, bu
kadar hava, cıva yapmadık yani. Seçimse seçim yani. 
Teşekkür
ederim. (AK PARTİ sıralarından alkışlar) 
BAŞKAN
– Teşekkürler. 
MUHAMMED
LEVENT BÜLBÜL (Sakarya) – Sayın Başkan…
BAŞKAN
- Sayın Bülbül, söz vereceğim, bir kısa açıklama yapma ihtiyacı duyuyorum. 
V.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Mithat Sancar’ın,
sorunların konuşulacağı yer olan Parlamentoda grup başkan vekillerinin söz
hakkını kısıtlamamaya önem verdiğine ilişkin konuşması
BAŞKAN
– Değerli milletvekilleri, burada özellikle grup başkan vekillerinin söz
hakkını kısıtlamamaya, sözlerini kesmemeye çok önem veriyorum çünkü Parlamento
sorunların karşılıklı konuşulacağı yerdir ve bu konuda en önemli sözcüler de
grup başkan vekilleridir. O nedenle, elimden geldiğince süreleri kısmamaya,
sözleri kesmemeye çalışıyorum. Ayrıca bütün milletvekillerinin ama en başta
grup başkan vekillerinin demokratik hassasiyetine ve adalet duygusuna
güveniyorum yani on beş dakikaya uzatacak bir konuşmaya grup başkan
vekillerimizin kendilerinin de girmeyeceğine inanıyorum. Yine takdiri sizlere
bırakıyorum, adalet duygunuza ve demokrasi hassasiyetinize bırakıyorum.
Karşılıklı söz taleplerini karşılamaya devam edeceğim ama eğer görüşme düzenini
sağlamayı zorlaştıracak bir noktaya gelirsek mecburen İç Tüzük’ün bana verdiği
yetkileri kullanırım ve söz hakkını o zaman belli bir noktada kesmek zorunda
kalabilirim. Böyle bir durumun doğmayacağına inancım tamdır. 
Şimdi
Sayın Bülbül buyurun, söz talebiniz vardı. 
IV.- AÇIKLAMALAR (Devam)
26.- Sakarya Milletvekili Muhammed Levent Bülbül’ün,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
MUHAMMED
LEVENT BÜLBÜL (Sakarya) – Teşekkür ederim Sayın Başkanım. 
Şimdi,
yeniden bir sataşmaya mahal vermeden konuşmaya gayret edeceğim, çok uzun tutmayacağım.
“İstanbul seçimlerine çöküldü.” ifadesini, “Çöktünüz.” ifadesini şiddetle
reddediyorum öncelikle. Verilen karar Yüksek Seçim Kurulu tarafından verilmiş
bir karardır, o karar gereğince seçimler yenilenmiştir. Bu ifadeler doğru
ifadeler değildir, Türkiye’de Türk demokrasisine katkı sağlayan ifadeler
değildir; bunlardan uzak durulması gerekir ve özellikle Milliyetçi Hareket
Partisine karşı, hiç ilişkisi olmadığı bir şeyden dolayı bu şekilde bir
suçlamayı kabul etmediğimizi ifade etmek istiyorum. 
Şimdi
“meşruiyet” diye ifade edilen konu… Benim demin sözlerim çok açıktı aslında,
benim sözlerimi de tekrar etti sayın başkan vekili. Evet, sandık tek başına
meşruiyetin kaynağı değildir, bir parçasıdır; adil, haklı…
(Mikrofon
otomatik cihaz tarafından kapatıldı) 
BAŞKAN
– Devam edin Sayın Bülbül.
MUHAMMED
LEVENT BÜLBÜL (Sakarya) – …hukuka uygun ve ahlaki bir yönetim tarzıyla
birlikte, yönetimle birlikte meşru hâle gelir yönetiminiz. Bunu söyledim zaten.
Yani biz de dedik ki: Bundan sonrasını biz de takip ediyoruz. Biz de bundan
sonrasına ilişkin olarak eğer haksız, adaletten uzak olan, ahlaki olmayan,
doğru olmayan ne varsa bunların hepsini gözler önüne sermeye hazırız. 
Sandıktan
çıkmış olmak tek başına yeterli değildir, sizler de hep söylersiniz ya diyorum.
Bu gayet normal, siyaset biliminin de bütün kitaplarında, şurada burada, her
yerde geçer. Sandıktan çıkıldı, sandık neticelerine saygı duyuyoruz dedim.
Netice itibarıyla İstanbul seçimi bitmiştir, bunun sonrasında ileriye
bakacağımızı dile getiriyoruz. Sandığı, efendime söyleyeyim, bunu gayrimeşru
sayan, Milliyetçi Hareket Partisi olarak yapılan seçimi yok saymış gibi bir
ifademiz, beyanımız gerek Genel Başkanımız…
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın lütfen Sayın Bülbül.
MUHAMMED
LEVENT BÜLBÜL (Sakarya) – …gerekse partimizin herhangi bir organı tarafından
böyle bir açıklama söz konusu değildir. Fakat bu hususları da tartışmak son
derece haklıdır. Bu konuda Cumhuriyet Halk Partisine yönelttiğimiz bir isnat,
bir iftira gibi bir durum söz konusu değildir. Bu süreçte de yapılan yanlışlar
veya sıkıntılı birtakım adımlar atıldığı takdirde bunun karşısında her şekilde
duracağımızı ifade ettik, ifade etmeye devam edeceğiz.
Sağ
olun.
BAŞKAN
– Teşekkürler. 
Sayın
Oluç, söz talebiniz var.
Buyurun.
27.- İstanbul Milletvekili Hakkı Saruhan Oluç’un,
işkencenin insanlık suçu olduğuna ve zaman aşımının olmadığına ilişkin
açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Az
evvel Adalet ve Kalkınma Partisi grup başkan vekili konuşmasında işkenceye
sıfır toleranstan bahsetti. Bu yani işkenceye sıfır tolerans konusunda söz
söylemek elbette ki sevindirici ama bu doğrultuda da kararlı bir davranışın
gelişmesi gerekiyor.
Bakın,
biz, Urfa’da yaşanmış olan işkence olayını günlerdir bu Mecliste, hem Meclis
kürsüsünde hem oturduğumuz yerde, yaptığımız basın açıklamalarında dile
getirdik. İşkenceyi yaşamış olanlar, bu yaşadıkları işkenceyi mahkemede
anlattılar, mahkeme kayıtlarına girdi bu, işkence gördüklerine dair rapor
aldılar devlet hastanesinden ve bölgenin on beş barosu ortak açıklama yaptı.
Ama nedir durum? Suç duyuruları sonuçsuz kaldı, herhangi bir yaptırım yok,
işkenceyi yapmış olanlar yargı önüne çıkarılmadılar.
Dolayısıyla,
durum budur yani “işkenceyle sıfır tolerans” dendiğinde uygulamada nasıl bir
durumla karşı karşıya kalındığını mutlaka değerlendirmek gerekir. 
(Mikrofon
otomatik cihaz tarafından kapatıldı) 
BAŞKAN
– Buyurun, devam edin Sayın Oluç.
HAKKI
SARUHAN OLUÇ (İstanbul) – Urfa meselesindeki sorumlular hâlen yargı önüne
çıkarılmamışlardır ve haklarında herhangi bir işlem yapılmamıştır. Bunun bir
kez daha tespitini yapmak istiyorum ve bu Türkiye aslında işkenceden çok
çekmiştir, işkence hadiselerinden çok çekmiştir. Sadece bu dönem değil yani
darbe dönemlerini hatırlarsak, 12 Eylül sonrasını hatırlarsak bu konuda
yaşananlar ve sonuçları ortadadır.
Bir
kez daha hatırlatmak istiyorum ki işkenceyi yapanlar bunun bir insanlık suçu
olduğunu ve zaman aşımı olmadığını mutlaka bilmelidirler ve bu konudan, özellikle
bu tür uygulamalardan uzak durmalıdırlar diye düşünüyorum. 
Teşekkür
ederim.
BAŞKAN
– Teşekkürler Sayın Oluç.
Sayın
Özel, buyurun.
28.- Manisa Milletvekili Özgür Özel’in, KONDA’nın
yaptığı araştırmanın seçmenin mesajını almak için başvurulması gereken kaynak
olduğuna, Gezi direnişi davasında çıkan ara karara ve Tokat Milletvekili Özlem
Zengin’in yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, ben de anlayışınıza teşekkür ederek ve mümkün
olduğu kadar yeni bir tartışma açmadan sözlerimi tamamlayacağım. 
Benim,
bir öncekinde “İspat edilsin.” denilen şey… Bugün seçim sonuçlarını milimi
milimine bilen KONDA araştırma şirketi “Seçmen pazar günü nasıl davrandı?”
dedi. O okunursa; hangi partinin seçmeni son dört güne kadar yüzde 22 oranında
İmamoğlu’nu desteklerken hangi gelişmelerden sonra yüzde 50 oranında hem
sandığa gidip -beklenenden fazla- hem de yüzde 50 oy vermiş, sandığa gitmeyen
de hangi partiymiş; bunlar o araştırmada var. Seçim sonucunu da milimi milimine
bilince; bence, kendi siyasetini tasarlamak ve seçmenin mesajını almak için
başvurulması gereken bir kaynaktır diyorum, başka da bir şey söylemiyorum o
konuda.
Dün
Gezi davasında ara karar çıktı. Türkiye demokrasi tarihinin en barışçıl eylemi
olan Gezi davasındaki ara kararda Yiğit Aksakoğlu iki yüz yirmi gün sonra 10
metrekarelik tecrit odasından serbest bırakıldı. Oysa ağırlaştırılmış müebbetle
yargılanıyor. Ben kendisini savunurken salondaydım. 
(Mikrofon
otomatik cihaz tarafından kapatıldı)
BAŞKAN
– Buyurun.
ÖZGÜR
ÖZEL (Manisa) – Diyor ki: “Osman Kavala’yla hiç tanışmadık.” 2 tane
ağırlaştırılmış müebbet var ya, 2 ayrı hücrede; bunlar birlikte… “Hiç
tanışmadık. İspatlayın, bütün suçu kabul ediyorum.” diyor. Biraz da yaklaşan
seçimler sırasında öyle bir iddianame yazmışlar ki algıya yönelik; vallaha,
hâkimler baktılar, bu kadar iddiaya karşı… İddianamede de diyor ki… “Bir kez
telefonla görüşmedim, bir mailim yok, el sıkışmadım.” diyor. Yiğit Aksakoğlu’nu
serbest bıraktılar. Ama bu algı operasyonunu bir ana direğin üzerine kurdu ya,
ne yapacak ana direği? Osman Kavala’yı içeride tutmaya devam ediyor,
ağırlaştırılmış müebbet… Osman Kavala’nın savunmasını herkesin okuması lazım;
orada ne isimler var, neler söylüyor, neyle suçlanıyor. Ama şöyle bir söyleyelim:
Bu yapılan, Osman Kavala üzerinden kurulmaya çalışılan ve Gezi’den öç almaya
çalışan, aslında demokratik olarak, zihnen, mizahen bükemediği bileği…
(Mikrofon
otomatik cihaz tarafından kapatıldı)
BAŞKAN
– Buyurun, toparlayın Sayın Özel.
ÖZGÜR
ÖZEL (Manisa) – …ele geçirdiği yargı üzerinden büktürmeye çalışan ve infaz
koruma memurları üzerinden orada yapılan infaz sırasında Gezi’yi bir ön infaza
tabi tutanların gelecekte verecek çok hesapları var. Gerçekten Türkiye’ye çok
büyük bir acıyı yaşatıyorlar. Elbette Gezi yargılanmalı. Nasıl yargılanmalı?
Berkin Elvan’ın, Ethem Sarısülük’ün, Ahmet Atakan’ın, Mehmet Ayvalıtaş’ın,
Abdullah Cömert’in yaşamını yitirmesine sebebiyet verenler, emri verenler, “Ben
verdim.” diyenler ve o ölümlere sebebiyet verenler yargılandığı gün gerçek Gezi
davası olacak. CHP olarak o davayı da takip edeceğiz.
(Mikrofon
otomatik cihaz tarafından kapatıldı)
BAŞKAN
– Bağlayın lütfen.
ÖZGÜR
ÖZEL (Manisa) - Son sözüm: Tabii, çok klişe bir saldırı ama bizim İSKİ
yolsuzluğunda dönemin İstanbul Büyükşehir Belediye Başkanı Nurettin Sözen İSKİ
Genel Müdürünü –tabiri caizse- kulağından, kolundan tuttu, savcıya verdi.
Şimdi, siz, daha 2014’te “Bu şehirleri en iyi onlar yönetecek.” dediğiniz çok
sayıda belediye başkanınızı kamuoyu önünde “Bu ya terörist, terör örgütü üyesi
ya da hırsız.” diye teşhir edip, “İstifa etmezsen gereğini yaparım.” diye
tehdit edip, şantajla istifa ettirip sonra da hiçbir gereğini yapmadınız.
Şimdi, İSKİ’de hukuka gönderen Nurettin Sözen, burada hukukla tehdit edip,
istifa ettirip suçu, pisliği örten bir anlayış; edep yahu demekten başka bir
şey gelmiyor elden. (CHP sıralarından alkışlar)
ÖZLEM
ZENGİN (Tokat) – Sayın Başkan, bu böyle sonsuza kadar devam edebilir, bu böyle
olmaz.
MUHAMMED
LEVENT BÜLBÜL (Sakarya) – Efendim, tutanağa geçsin diye sadece bir cümle… 
Ben
sadece tutanağa geçireceğim Özlem Hanım, bir tutanağa geçireceğim.
BAŞKAN
– Özlem Hanım’ın söz talebi daha önceydi ama izin veriyorsa buyurun Sayın
Bülbül.
MUHAMMED
LEVENT BÜLBÜL (Sakarya) – Söz almıyorum, tutanağa geçsin.
Efendim,
demin iftira olarak dile getirdiğimiz meseleyle ilgili “Ben söylemedim, KONDA
söyledi.” diyerek bunun ispatı söz konusu olamaz. Bu seçimde KONDA’nın
tespitinin doğru çıkmış olmasını göz önüne alıp bundan önceki seçimlerdeki
yanılgılarını göze almayan bir anlayışın buna ispat olarak oraya atıfta
bulunmasını kabul etmiyoruz. Bu bizim açımızdan kıymeti olmayan bir beyandır.
BAŞKAN
– Teşekkürler.
ÖZGÜR
ÖZEL (Manisa) – Efendim, ben de aynı yöntemle tutanağa geçireyim bu itirazı.
BAŞKAN
– Tamam.
Buyurun.
ÖZGÜR
ÖZEL (Manisa) – KONDA değil, bugün MYK’de toplam 4 bağımsız araştırma vardı. 
MUHAMMED
LEVENT BÜLBÜL (Sakarya) – KONDA’yı söylediğiniz için söylüyorum ya, Allah
Allah.
ÖZGÜR
ÖZEL (Manisa) - Ben özen gösterdim ama açın, bakın, seçimi de tam tutturmuşlar,
zaten onlar ciddiye alınır. 
MUHAMMED
LEVENT BÜLBÜL (Sakarya) – KONDA dediğiniz için söylüyorum.
ÖZGÜR
ÖZEL (Manisa) - Diyor ki: “Seçime beş gün kala Milliyetçi Hareket Partisinin
100 seçmeninden 22’si İmamoğlu’na veriyordu, seçim günü yüzde 54’ü, yüzde 55’i
verdi.” Bunu söyleyen 4-5 araştırma var.
MUHAMMED
LEVENT BÜLBÜL (Sakarya) – Ya, bu araştırma; isimlerini ver, bu araştırma. 
ÖZGÜR
ÖZEL (Manisa) – Hayır, sandık başında görüşmüş adam. 
MUHAMMED
LEVENT BÜLBÜL (Sakarya) – Kabine girmiş mi?
ÖZGÜR
ÖZEL (Manisa) – Bir şey söyleyeyim: Siz bir başkasına inanın, nasıl 80’den 40’a
düşerseniz, 20’ye, 10’a düşersiniz, hâlâ başkasına inanın. 
MUHAMMED
LEVENT BÜLBÜL (Sakarya) – Sayın Başkan kabine girmiş mi? İftira!
BAŞKAN
– Teşekkürler.
Buyurun
Sayın Zengin.
29.- Tokat Milletvekili Özlem Zengin’in, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
ÖZLEM
ZENGİN (Tokat) – Sayın Başkan, teşekkür ediyorum. 
Şöyle
bir usul hatası var diye düşünüyorum; elbette teşekkür ederiz, grup başkan
vekillerine süre konusunda serbest bir imkân vermenize fakat ben şöyle
anlıyorum: Bir tur konuşuyoruz, konuşurken bir sataşma varsa bu sataşmaya
binaen cevap veriyoruz. Fakat bakıyorum, Sayın Özel yeni başlık açıyor. Şimdi
yeni başlık açtığınızda olay daha büyüyor. 
ÖZGÜR
ÖZEL (Manisa) – Kim açtı İSKİ’yi?
ÖZLEM
ZENGİN (Tokat) – İSKİ’yi siz açtınız.
ÖZGÜR
ÖZEL (Manisa) – Ben açmadım İSKİ’yi.
ÖZLEM
ZENGİN (Tokat) – Şöyle açtınız: Siz söz aldığınızda, konuşurken inanılmaz bir
saldırı içerisinde davranıyorsunuz ve insanlara hakaretamiz şeyler
söylüyorsunuz. Şimdi bir daha aynı şey oluyor. 
ÖZGÜR
ÖZEL (Manisa) – Kim hakaret etti?
ÖZLEM
ZENGİN (Tokat) – Evet, aynı şey. Diyorsunuz ki partimize: Biz AK PARTİ olarak
kendi belediye başkanlarımıza, yok efendim “terörist” demişiz, yok efendim
“hırsız” demişiz. Böyle bir şey zinhar yalandır, yalan.
ÖZGÜR
ÖZEL (Manisa) – Ee, dediniz.
ÖZLEM
ZENGİN (Tokat) – Böyle bir şey olamaz. Yok “Baskı yaptınız.” yok “Şöyle
yaptınız.” bu zinhar yalandır, lütfen.
OSMAN
AŞKIN BAK (Rize) – Savcıya dilekçe vereni herkes biliyor. 
ÖZLEM
ZENGİN (Tokat) – Yani bunu yaparken artık kendi partinizi yönetmek az geldi AK
PARTİ’yi yönetiyorsunuz, MHP’yi yönetiyorsunuz. Yani böyle bir şey mümkün
değil, kabul edilemez. Burada eğer konuşacaksak bir tur konuşuruz, sataşma
varsa cevabımızı veririz ama her seferinde yeni başlık açmayı Mecliste şov
yapmak olarak değerlendiriyorum.
Teşekkür
ederim.
ÖZGÜR
ÖZEL (Manisa) – Sayın Başkan…
ÖZLEM
ZENGİN (Tokat) – Öyle yani. Yani burası sadece Sayın Özel’in sözünü söyleme
mecrası değil. 
ÖZGÜR
ÖZEL (Manisa) – Öyle demeyeceksiniz. 
BAŞKAN
– Yerinizden buyurun Sayın Özel. 
ÜMİT
YILMAZ (Düzce) – Başkanım, biz çıkalım grup başkan vekilleri konuşsun o zaman!
ÖZLEM
ZENGİN (Tokat) – Olamaz böyle bir şey ya, olamaz. Her seferinde aynı şey! Sayın
Özel her grupta olduğunda aynı şey oluyor. 
V.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Mithat Sancar’ın,
yönetim tarzında tutarsızlık olmadığına ve grup başkan vekillerinin söz
talebini karşılama teamülünün Meclisin en eski teamüllerinden biri olduğuna
ilişkin konuşması
BAŞKAN
- Bir izin verin, tekrar bir açıklama yapayım lütfen. 
Değerli
milletvekilleri, lütfen, size bazı şeyleri hatırlatmam gerekiyor. bundan önceki
pek çok oturumda ve benim yönettiğim birçok birleşimde esas itibarıyla iktidar
grubu başkan vekilleri sürekli söz isteyerek cevap verme ihtiyacı duyduklarını
söylerlerdi ve ben hiçbir seferinde bu söz taleplerini geri çevirmedim,
tutanaklar buradadır, incelenebilir; kimlere, ne kadar süreyle söz hakkı
tanındığı ortaya konabilir. Dolayısıyla, benim yönetim tarzımda bir tutarsızlık
yok. 
İkincisi…
ÖZLEM
ZENGİN (Tokat) – Sizde değil, sizde değil. 
BAŞKAN
– Sayın Zengin, bir dinleyin. Bakın, ben konuşuyorum şu anda, size söz
vereceğim. Meclisi yöneten başkan vekili konuşurken dinlememiz gerekiyor. 
İkincisi:
Kime, ne zaman söz vereceğimiz şüphesiz İç Tüzük’te yazar. İç Tüzük kurallarına
bir de gelenek kuralları destek olur. Grup başkan vekillerinin söz talebini
karşılama teamülü bu Meclisin en eski teamüllerinden biridir. Bazı başkan
vekilleri belli bir sınır koyabilir “Üç kere uzatırım.” diyebilir ama buna
uymak her zaman mümkün değil, daha doğrusu bunu düzenli, aynı şekilde uygulamak
mümkün olmuyor. 
Grup
başkan vekillerinin birbirlerine cevap vermesi gerekiyor, bunu ben de gayet
demokratik ve parlamenter sistemin ruhuna uygun bir talep olarak görüp bu
talepleri karşılıyorum. Bunun ötesini, sözlerinizin içeriğini, nerede
duracağınızı sizin demokrasi anlayışınıza, adalet duygunuza bırakıyorum. Bundan
önce de böyle yaptım, şimdi de böyle yapıyorum, bundan sonra da öyle yapmaya
devam edeceğim. 
Birimizin
daha önce iyi bulduğu bir uygulama şartlar değiştiğinde bu sefer “Yanlıştır.”
diye eleştirilirse ben bunu demokrasi hassasiyetine uygun bir yaklaşım olarak
görmem. Tutanakları açar bakarsınız, benim yönettiğim bütün birleşimleri
incelersiniz, eğer şimdi yaptığım şey o gün yaptıklarımla çelişiyorsa ben
burada özür dilerim ve uygulamamı düzeltirim. Bunun dışında, söz taleplerini
karşılama konusunda tek yetki Meclisi yöneten başkan vekilinindir. 
Konuşmaların
içeriğine müdahale edip etmeme konusu da başkan vekilinin takdirindedir. Ben
konuşmaların içeriğine müdahale etmeyeceğimi daha önce de söyledim. İçinde
hakaret yoksa, içinde sövme yoksa ben müdahale etmem, sataşma varsa söz veririm
69’uncu maddeye göre, sataşmaya cevap verilir. 
ÖZLEM
ZENGİN (Tokat) – Sayın Başkan…
ÖZGÜR
ÖZEL (Manisa) – Sayın Başkan, söz verecektiniz ama…
BAŞKAN
– Sizlere tekrar söz vereceğim. 
Sayın
Bülbül, söz mü istemiştiniz, bilmiyorum.
Sayın
Zengin, buyurun. 
ÖZGÜR
ÖZEL (Manisa) – Sayın Başkan, Sayın Zengin’in zaten son cümlesinde hakaret
olunca ben ayağa kalktım, siz de “Vereyim.” dediniz. 
BAŞKAN
– Tamam, size de vereceğim, karıştırdım sırayı, kim önce istedi göremedim. O
nedenle Sayın Zengin konuşsun, size de vereceğim Sayın Özel. 
Sayın
Zengin, buyurun. 
IV.- AÇIKLAMALAR (Devam)
30.- Tokat Milletvekili Özlem Zengin’in, grup başkan
vekillerine söz verme konusunda sınırlama yapmadığı için Oturum Başkanı TBMM
Başkan Vekili Mithat Sancar’a teşekkür ettiğine ilişkin açıklaması
ÖZLEM
ZENGİN (Tokat) – Yani istiyorlarsa Sayın Özel’e de verebiliriz, benim için fark
etmez. 
Sayın
Başkanım, bence bir yanlış anlaşılma var çünkü ben sizin şahsınıza bir şey
söylemiyorum. Tam tersine, ben size teşekkür ediyorum konuşma konusunda
sınırlama yapmadığınız için.
Benim
söylediğim şey usulle alakalı, kendimize bir şeydir, grup başkan vekillerine
bir söz söylüyorum, o da şu: Biz konuşurken bir sırası var bunun, bu sıralama
içerisinde konuşuyoruz. Bu işin içerisinde birbirimize elbette ki dokunan
kelimeler söylüyoruz, elbette ki ithamlarda bulunuyoruz, bu işin doğasında var.
Bu birinci turdan sonra söylediğimiz sözlere binaen cevap hakkı doğuyor. Buna
elbette hiçbir itirazım yok, ne olabilir ki, asla yok ama tekrar sıfır yeni bir
başlık… Mesela Sayın Özel konuştu, bitti, bir tur dolaştık, cevap verdik,
örneğin Gezi’yle alakalı yeni bir başlık açtı, Gezi meselesi. Bu davayı ben de
takip ediyorum fakat bununla alakalı yeni bir başlık açtığınızda… 
(Mikrofon
otomatik cihaz tarafından kapatıldı)
BAŞKAN
– Buyurun Sayın Zengin. 
ÖZLEM
ZENGİN (Tokat) – Benim kastım budur yani başlığı da ifade ederek söylüyorum.
Baştan yaptığımız konuşmalar içerisinde, konuştuklarımızdan tamamen alakasız,
yeni bir başlık açtığımızda, Sayın Özel, bütün alan bize kalmış oluyor. Bakın,
daha hâlâ çalışmaya başlayamadık. Yoksa ben sizin yönetiminize ya da söz
vermenize asla bir itirazda bulunmuyorum. Lütfen, yanlış anlaşılmak istemem. 
BAŞKAN
– Teşekkür ederim. 
ÖZLEM
ZENGİN (Tokat) – Bir rahatsızlığım yok, tam tersine, teşekkür ederim. Bunu
önemsiyorum, insanların kelimeleri tüketmesini önemsiyorum çünkü bu, zaman
meselesinden öte bir şey; karşılıklı olarak kelimelerimizi tüketmemiz,
birbirimizi ikna etmemiz, ikna olmasak bile dinlememiz önemli bir şey. Ama bunu
yaparken benim bahsettiğim, birinci turun dışında sıfır yeni başlıklar açmayı
bu manada bir şov yapmak olarak görüyorum, bunu da ifade ediyorum. 
Teşekkür
ederim.
BAŞKAN
– Teşekkürler Sayın Zengin. 
Sayın
Özel, buyurun. 
31.- Manisa Milletvekili Özgür Özel’in, Tokat
Milletvekili Özlem Zengin’in yaptığı açıklamasındaki bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkan, zaten ilk turdan sonra yeni bir başlık açılması
gibi bir şey normalde olmuyor ama bugüne özel olarak ne oldu? Hazırlığımda Gezi
olduğu hâlde daha önceden aktarılan bir tartışmaya cevap sürem burada olduğu
için ikinci turda, Gezi başlığında kısa bir şey söyledim. Ama aynı şeyi kendi
ikinci turunda bu sefer İSKİ’yle ilgili bir başlık açıp benim cevap vermeme
ihtiyaç doğuracak şekilde yaptı bunu. 
ÖZLEM
ZENGİN (Tokat) – Ben size cevap verirken söylüyorum, yeni başlık açmıyorum. 
ÖZGÜR
ÖZEL (Manisa) – Ve bu şekilde, bakın, zaten ikinci turda şunu söyleme…
ÖZLEM
ZENGİN (Tokat) – Size cevap veriyorum.
ÖZGÜR
ÖZEL (Manisa) – Özlem Hanım, dinleme şeyiniz var mı? Yoksa, pazar gününden beri
bir gerginsiniz, onu anlıyorum. 
ÖZLEM
ZENGİN (Tokat) – Hiç gergin değilim, hiç gergin değilim.
ÖZGÜR
ÖZEL (Manisa) – Çok özür dilerim, son cümlem şu.
BAŞKAN
– Buyurun, devam edin Sayın Özel. 
ÖZLEM
ZENGİN (Tokat) – Ya, Sayın Başkanım, lütfen, yani bence edep sınırları
zorlanıyor. 
ÖZGÜR
ÖZEL (Manisa) – Ne yapıyorsunuz ya?
BAŞKAN
– Sayın Zengin, size söz vereceğim.
ÖZLEM
ZENGİN (Tokat) – Ne alakası var! Olmaz böyle bir şey!
NAZIM
MAVİŞ (Sinop) – Ne alakası var!
OSMAN
AŞKIN BAK (Rize) – Grup başkan vekiline öyle konuşulur mu ya!
ÖZGÜR
ÖZEL (Manisa) – Sen ne diyorsun ya?
BAŞKAN
– Sayın Özel…
ÖZLEM
ZENGİN (Tokat) – Ne gergini, bu ne biçim bir üslup? 
BAŞKAN
– Sayın Zengin…
ÖZLEM
ZENGİN (Tokat) – Yeter artık ya!
BAŞKAN
– Sayın Zengin…
MURAT
BAKAN (İzmir) – Bağırarak susturamazsınız.
NAZIM
MAVİŞ (Sinop) – Grup başkan vekiline verilen yetkinin de sınırı olması lazım,
kötüye de kullanılamaz.
MURAT
BAKAN (İzmir) – Bak, orada Başkan. 
ÖZGÜR
ÖZEL (Manisa) – Başkan orada oturuyor. 
BAŞKAN
– Birleşime beş dakika ara veriyorum. 
Kapanma Saati: 15.46
İKİNCİ OTURUM
Açılma Saati: 16.03
BAŞKAN: Başkan Vekili Mithat SANCAR
KÂTİP ÜYELER: Rümeysa KADAK (İstanbul), Burcu KÖKSAL (Afyonkarahisar)
----- 0 -----
BAŞKAN
– Türkiye Büyük Millet Meclisinin 94’üncü Birleşiminin İkinci Oturumunu
açıyorum.
Değerli
milletvekilleri, Başkanlığın Genel Kurula sunuşları vardır.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır. Okutup işleme alacağım ve oylarınıza sunacağım.
VI.- ÖNERİLER
A) Siyasi Parti Grubu Önerileri
1.- HDP Grubunun, 21/6/2019 tarihinde Hakkâri
Milletvekili Sait Dede ve arkadaşları tarafından, Yüksekova Belediyesine atanan
kayyum döneminde yapılan iş ve işlemlerin araştırılması amacıyla verilmiş olan
Meclis araştırması önergesinin ön görüşmesinin, Genel Kurulun 26 Haziran 2019
Çarşamba günkü birleşiminde yapılmasına ilişkin önerisi
26/6/2019
Türkiye Büyük Millet Meclisi Başkanlığına
Danışma Kurulu
26/6/2019 Çarşamba günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Fatma
Kurtulan
 Mersin
 HDP
Grubu Başkan Vekili
Öneri:
21
Haziran 2019 tarihinde Hakkâri Milletvekili Sayın Sait Dede ve arkadaşları
tarafından, Yüksekova Belediyesine atanan kayyum döneminde yapılan iş ve
işlemlerin araştırılması amacıyla Türkiye Büyük Millet Meclisine verilmiş olan
2806 sıra numaralı Meclis araştırması önergesinin diğer önergelerin önüne
alınarak görüşmelerinin 26/6/2019 Çarşamba günkü birleşiminde yapılması
önerilmiştir. 
BAŞKAN
– Önerinin gerekçesini açıklamak üzere, öneri sahibi Halkların Demokratik
Partisi Grubu adına Sait Dede konuşacaktır.
Buyurun
Sayın Dede. (HDP sıralarından alkışlar)
Süreniz
beş dakikadır.
HDP
GRUBU ADINA SAİT DEDE (Hakkâri) – Sayın Başkan, değerli milletvekilleri;
Yüksekova Belediyesinde kayyum döneminde yapılan yolsuzlukları ve usulsüzleri
Genel Kurul ve tüm kamuoyuyla paylaşmak, siz değerli milletvekillerini yapılan
yolsuzluğun, kamuya verilen zararın korkunç boyutu konusunda bilgilendirmek ve
önergemize destek sağlamak için söz almış bulunmaktayım.
Sizlerin
de bildiği gibi 2016 yılında birçok belediyeye kayyum atandı. Seçmenlerin
iradesi ve anayasal haklar hiçe sayılarak bu kayyumlar atandı. Atanan
kayyumların yaptıkları harcamalardan tutun da yedikleri kadayıfa, yaptıkları
hamamlara kadar birçok konuda hepiniz bilgi sahibisiniz. Şimdi sizlere 19
Aralık 2016 tarihinde kayyumun göreve gelmesiyle Yüksekova Belediyesinde
yaşanan yolsuzlukları, yapılan hırsızlıkları, kamuya verilen zararı ve bir
ilçenin ve yurttaşlarının nasıl mağdur edildiğini kısaca anlatacağım.
Kayyum,
gasbettiği belediyenin içini boşaltmayı ve alabildiğince borçlandırmayı 27 Ocak
2017’de aldığı sözde belediye meclis kararıyla uygulamaya koyuyor. “Sözde
belediye meclis kararı” diyorum çünkü kayyumun kendisi ve kendisine bağlı memur
2 kişiden oluşan bir garip belediye meclisi. Dönemin kayyumu, aynı zamanda
Yüksekova Kaymakamı şöyle bir karar alıyor: 7 sayılı meclis kararıyla, 190
milyon TL’lik krediyi bizzat kullanma ve belediyenin tüm taşınmazlarını ve
gelirlerini ipotek etme yetkisini kendisine veriyor. Bununla da yetinmeyen
kayyum, meclis kararına, mevzuata bağlı kalmaksızın, belediyenin İller
Bankasından gelen payının tamamına kredi taksitleri için banka tarafından el
konulacağı hükmünü ekliyor. Bakın, yasada açıkça “Yüzde 40’dan fazlası
kesilemez.” denildiği hâlde böyle bir karar çıkarıyor. Devamında, benzer
mahiyette birçok meclis kararı çıkartarak Yüksekova Belediyesini 608 milyon TL
borçlandırıyor. Atanan kayyum Kaymakamın hukuk tanımadığı, ne amaçla davrandığı
ortadayken İller Bankası bu yapılanlara nasıl ortak olabiliyor? İller Bankası ile
kayyum arasında yapılan sözleşmelere şöyle bir madde eklenmiş: Mevzuatta
kısıtlama getirilse dahi kredi kullanma ve borcun tahsili konularında mevzuata
aykırı davranılabileceği yönünde bir madde eklemişler. Kaymakam kayyum ve İller
Bankası, yaptıkları sözleşmelerde “Yasaları tanımıyoruz, yasal çerçevede
hareket etmeyeceğiz.” diyorlar, aleni bir şekilde suç işliyorlar. İller
Bankası, Belediye Kanunu’nun 68’inci maddesinde yer alan belediyeler
borçlandırılırken borçlandırılacak belediyenin gelir durumunun dikkate alınması
gerektiği yönündeki maddeyi bilmiyor mı? Yüksekova gibi bir ilçe belediyesi
nasıl olur da 608 milyon TL’lik bir krediyle borçlandırılır? Bir büyükşehir
belediyesinin dahi altından kalkamayacağı bir borçlandırmadır bu. Gelinen nokta
itibarıyla, sözde altyapı çalışmaları için çekilen krediler ve bunların
haricinde ödenmeyen SGK, kurum borçlanmaları, esnaf borçlanmalarıyla Yüksekova
Belediyesi 680 milyon TL borçlandırılmıştır. Şimdi, diyeceksiniz ki: “Krediler
altyapı çalışmaları için harcanmış.” Hayır, alınan milyonlar buhar olup uçmuş.
Göstermelik olarak caddeler, sokaklar kazılmış, tüm ilçe bir inşaat alanına
dönüştürülmüş ve iki buçuk yıl boyunca sadece birkaç sokağın altyapı ve üstyapı
çalışmaları bitirilebilmiş. Yani kısaca, kredi kullanılarak yapılan
çalışmaların tamamı bırakın yarıda kalmayı, çoğu daha başlangıç noktasındadır.
Yapılan ve biten tek şey, KDV ve İller Bankasından çekilen kredinin faizi hariç
olmak üzere, tanesi 18.750 liradan 216 aydınlatma direği. Normal şartlarda 5
bin TL civarında olan bir aydınlatma direğinin belediyeye maliyeti KDV ve
faizlerle beraber 40 bin TL’yi bulmaktadır. 
Bugün
itibarıyla, Yüksekova Belediyesi bırakın kamu hizmeti vermeyi, son üç aydır
çalışanların maaş ve ücretlerini dahi ödeyememektedir. 
31
Mart 2019 tarihinden sonra İller Bankası 2017 yılında imzalanan sözleşmelere
dayanarak belediyenin genel bütçeden gelen payının tamamına hukuka aykırı
olarak el koymaktadır. İki buçuk yıl bu hukuka aykırı sözleşme görmezden
geliniyor, ne hikmetse, seçimlerden hemen sonra fiiliyata geçiyor. 
Yüksekova
Belediyesinin İller Bankasından aktarılan pay dışında ciddi bir öz geliri
yoktur. Su, emlak gibi elde ettiği gelirlerle bırakın kamu hizmeti vermeyi 10
çalışanının dahi ücretini ödeyemez. 301 personeli bulunan belediyenin 83
çalışanına, ödenmeyen kredi borçlarından dolayı bankalar tarafından haciz
işlemi başlatılmış durumdadır. 
Yine,
belediyenin elektrik işletmesine olan borcundan dolayı dün itibarıyla
belediyenin elektrikleri kesilmiş ve bu elektrik kesintisinden dolayı ilçeye su
da verilemez duruma gelmiştir. 
Hâl
böyleyken seçim yenilgisinin faturası hukuksuz işlemlere dayanarak tüm
Yüksekova’ya ödetilmek isteniyor. Gelin, buna bir dur diyelim. İnsanlar tüm
tercihlerinde özgür oldukları gibi siyasal tercihlerinde de özgürdürler ve
tercihlerinden dolayı cezalandırılamazlar. 
Yaşanan
yolsuzluklar, hukuksuzluklar sonucu Yüksekova yaşanmaz hâle gelmiştir. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Dede, sözlerinizi tamamlayın lütfen. 
SAİT
DEDE (Devamla) – Bugün itibarıyla, artık, tozdan nefes almak, kazılan
çukurlardan dolayı yürüyebilmek dahi imkânsız hâle gelmiştir. 
Bakın,
sadece Yüksekova’da yaşayanlar mağdur edilmemiş, aynı zamanda kamu da zarara
uğratılmıştır. O zaman, şöyle mi düşünüyorsunuz: “Yüksekovalılar zarar görsün
de kim bu zararı verirken ne kadar çalabiliyorsa helalî hoş olsun.” Çünkü ne
yazık ki bu sessizlik bize bunu düşündürtüyor. Aylardır hiçbir yetkiliye
ulaşılmıyor. Başta İller Bankası olmak üzere randevu taleplerimiz geri
çevriliyor, durumun aciliyeti görmezden geliniyor. Kayyum döneminde gelen payın
tamamının nereye ve nasıl harcandığı belli değildir. 
Gelin,
verdiğimiz önergeye destek olun, yapılan bu hukuksuzluk ve yolsuzluk kimsenin
yanına kâr kalmasın.
Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkürler Sayın Dede.
Öneri
üzerine, Cumhuriyet Halk Partisi Grubu adına Manisa Milletvekili Özgür Özel
konuşacaktır.
Buyurun
Sayın Özel. (CHP sıralarından alkışlar)
Süreniz
üç dakikadır.
CHP
GRUBU ADINA ÖZGÜR ÖZEL (Manisa) – Teşekkür ederim Sayın Başkan.
Hakkâri
Milletvekilimiz Sayın Sait Dede’nin önergesi üzerinde grubumuz adına söz aldık.
Önergenin içeriğini ve burada bir araştırmaya konu olmasını destekliyoruz,
şundan dolayı destekliyoruz: Bu kayyum döneminin bir millet iradesi tarafından
bir denetlenmesi lazım, zaten çok yanlış ve çok şüpheli bir şekilde başladı. 15
Temmuzdan sonra yaklaşık 90’ın üzerinde belediyeye kayyum atandı. O sebepten
atandı, bu sebepten atandı ama bir gerçek var, Adalet ve Kalkınma Partisinin
keyfine göre atandı. Baktınız, belediye meclisinde çoğunluk varsa belediye
meclisine seçtirdiniz, oradan birine işaret ettiniz, o kişiyi belediye başkanı
yaptınız ama belediye meclisinde sizin çoğunluğunuz yoksa, örneğin, Halkların
Demokratik Partisi yönetiyorsa -Diyarbakır’ı, Mardin’i, Ağrı’yı, Hakkâri’yi-
oraya bürokrasiden kayyum atadınız. Bu, resmen, bir partinin çıkarlarına, bir
devletin kurum ve kuruluşlarını, hâkimlerini, savcılarını, İçişleri
denetçilerini, bürokratlarını ve elde tutulan kamu gücünü bir partinin
hizmetine sunmaktır. Bu, akıl alır gibi bir davranış değil. Devlet, suç örgütü
yönetir gibi yönetilmez. 
Sadece
bu değil, Tuşba, Edremit, Çaldıran, Bağlar, Lice. Ya, başvuruyor, “Aday
olabilir miyim?” diyor, “Aday olabilirsin.” diye belge veriyorsun, seçilince,
efendim, şu sebepten, bu sebepten 2’nciye mazbata verdirtiyorsun. Neden?
Keyfinize öyle geldiği için.
Bir
an için düşünelim, bu, 28 Şubat sürecinde, mensubu olduğunuz partinin bir
belediyesine yapılsa ne hissederdiniz? Hangi gerekçeyle? Yani demokrasi sizin
partinize hizmet etmek için var da partinizin aleyhine tecelli ettiğinde rafa
kaldırılabilecek bir şey mi? 
Bakın,
bu ufak, ufak, ufak denemelerin sonunda bir siyasi obezite ve bir siyasi gözü
dönmüşlükle en son İstanbul İstanbul seçimini iptal ettirdiniz. “Hakem hakem”
diyoruz, hakeme gittik, hakem farkı 13 binden 806 bine çıkardı ya. Demek ki
neymiş? Vicdanın gereğini yapmıyormuşsunuz, doğrusu bu değilmiş, bir partinin
çıkarlarına göre hukuk esaret altına alınamazmış, kamu yönetimi devletin,
milletin ve halkın çıkarları içinmiş; bunun dünya kadar örneği var. O yüzden,
bir iktidar partisinin, kendi siyasi çıkarları için, devleti suç örgütü gibi,
bürokratını suça iterek, denetçisini suça iterek, hâkimini hukuk alanının
dışına iterek yaptırdığı bütün iş ve işlemler bu ülkenin demokrasisini de geri
götürüyor. Belki siyasi partinizin, yıllar önce “erdemliler hareketi” diye
kurulmuş siyasi partinizin, kendinizin övünebileceği birçok anekdotu varken,
iyi sayfaların aralarına…
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi Sayın Özel.
Buyurun.
ÖZGÜR
ÖZEL (Devamla) – Sizin için söylüyorum, hani meşhur deyişle, yarın torunlara
anlatacak bir hikâyeniz var ya, mesela dersiniz, efendim… O da yanlıştı, Recep
Tayyip Erdoğan’ın görevdeyken görevden alınması, seçilme hakkının elinden
alınması; o da yanlıştı, ona da karşı çıktık, onu da ortadan kaldırırken burada
demokratik bir duruş sergiledik. “Böyle bir mağduriyetten yola çıktık evladım.”
“Anlat dede.” “Sonra Recep Tayyip Erdoğan ve arkadaşları olarak ‘erdemliler
hareketi’ diye bir parti kurduk evladım.” “Anlat dede.” “İktidara geldik bir
seneyi biraz geçe…” “Anlat dede.” Sonra ne anlatacaksın dedesi, neyi
anlatacaksın? Mazbataya çöküşünü mü anlatacaksın, 1’inci gelene değil, 2’nci
gelene mazbata verişini mi anlatacaksın dedesi, ne anlatacaksın? İşine gelirse
kayyumu belediye meclisinden seçtirip işine gelmeyince kayyumu atattırdığını, o
kayyumun da acayip yolsuzluklar yaptığını mı anlatacaksın? Diyarbakır
Büyükşehir Belediye Başkanının makam odasının videosunu izletsene dedesi.
Torunların
gurur duyacağı işler yapın, öyle işleriniz de vardı, bunlar rezil ediyor sizi,
mahvediyor hepinizi. 
Teşekkür
ederim. (CHP ve HDP sıralarından alkışlar) 
BAŞKAN
– Teşekkürler Sayın Özel.
Öneri
üzerinde söz sırası, Adalet ve Kalkınma Partisi Grubu adına Diyarbakır
Milletvekili Oya Eronat’a ait.
Buyurun
Sayın Eronat. (AK PARTİ sıralarından alkışlar) 
Süreniz
üç dakikadır. 
AK
PARTİ GRUBU ADINA OYA ERONAT (Diyarbakır) – Sayın Başkan, değerli
milletvekilleri; kayyumlarla ilgili, geçmiş günlerde bu Meclis kürsüsünden çok
fazla konuşma yapıldığını biliyoruz. 
Genelde
Doğu ve Güneydoğu Anadolu Bölgelerinin bazı il ve ilçeleri neden kayyumlar
tarafından yönetildi, önce bir ona bakmamız gerekiyor. 
Öncelikle,
Diyarbakır’da, 6-7-8 Ekim 2014 tarihlerinde, belediyenin toplamadığı, barikat
yaptığı çöpler, lastikler olaylara engel olarak kullanılmak istendi. Ayrıca,
Diyarbakır Büyükşehir Belediye binasından güvenlik güçlerimizin üzerine ateşler
açıldı. 6-7 Ekim olaylarında 52 vatandaşımız hayatını kaybetti. Daha sonraki
aylarda, Sur ilçemizde, yine güneydoğuda, Cizre, Nusaybin ve Silvan ilçelerinde
çukur hareketleri başladı. 
Özellikle
kendi ilim olan ve kendi doğduğum ilçe olan Sur ilçesinde, belediye eş
başkanları, sanki halk için yol yapılıyormuş gibi, çukurlara iş makinelerini
gönderdi ve bu çukurlar belediyeye ait kepçeler, iş makineleri tarafından
kazıldı. Bu çukurlara el yapımı patlayıcılar yerleştirildi ve bu çukurlar güvenlik
güçlerimizle çatışmalarda siper olarak kullanıldı. Bu çatışmalarda 73 güvenlik
görevlimiz şehit oldu. 
Ben
bir anımı paylaşmak istiyorum sizinle. Bundan beş yıl önce Almanya’nın Köln
kentine gitmiştim, kaldığım otel de Dom Kilisesi’ne karşı bir oteldi.
Bilirsiniz, Dom Kilisesi Vatikan’dan sonra en görkemli kiliselerden biridir.
Kilisenin yanında minik minik evler vardı. Merak ettim, sordum: “Köln’de bu
evler başka hiçbir yerde yok, neden burada?” Dediler ki: “Bunlar İkinci Dünya
Savaşı’ndan kalan tek Alman evleridir ve hepsi artık müze olarak kullanılıyor.”
Ben de “Neden sadece bu evler?” diye sordum. Dediler ki: “Müttefikler İkinci
Dünya Savaşı sırasında Köln’ü yerle bir etmiş ama Dom Kilisesi zarar görmesin
diye bu bölgeye bomba atmamışlar.” 
Arkadaşlar,
Sur olayları sırasında beş yüz yıllık “Bıyıklı Mehmet Paşa” dediğimiz Kurşunlu
Camisi yakıldı, yıkıldı. Başka bir ülkenin Hristiyan olan vatandaşı, Hristiyan
bir ülkenin kilisesi zarar görmesin diye düşmanına bomba atmazken benim
şehrimin vatandaşı, benim ülkemin vatandaşı ve Müslüman olduğunu iddia eden
vatandaşlar benim kutsalım olan Kurşunlu Camisini yerle bir ettiler ve benim
kutsalım olan Kur’an-ı Kerim’i yaktılar, yıktılar, hiçbir şekilde saygı
duymadılar ve bunlar, belediye başkanlarının bu teröristlere yaptığı hizmetler
sonucu oluştu.
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Eronat.
OYA
ERONAT (Devamla) – Arkadaşlar, Sur’daki vatandaşlarımız evlerini kaybettiler;
beş altı ailenin bir evde yaşadığını biliyorum. O insanlara TOKİ olarak ev
verildi, isteyene evi yeniden yapıldı ve üstelik bunlar yapılırken de bu
insanların evinin tapulu tapusuz olduğuna da bakılmadı, yeter ki mağdur
vatandaşımız kalmasın dendi, isteyene de para verildi. Evet, belki maddi olarak
bunlar karşılandı ama her şey maddiyat değil, maddiyat yerine gelir, eşyalar da
alınır ama bizim Sur’daki vatandaşımızın duyguları perişan oldu; onlar
komşularını kaybettiler, dostlarını kaybettiler, arkadaşlarını kaybettiler,
aşklarını kaybettiler, sevdalarını kaybettiler. İnsanların duygularına saygı
duyulmadı, bizim insanımıza saygı duyulmadı. Onun için kalkıp da “Acaba
güneydoğuda kayyumlar niye atandı o ya da bu şekilde?” demekle kayyumların niye
atandığını unutturamayız arkadaşlar. 
Bu
düşüncelerle tüm vekillerimizi ve yüce heyetinizi saygıyla selamlıyorum. (AK
PARTİ sıralarından alkışlar) 
BAŞKAN
– Teşekkürler.
Buyurun
Sayın Kerestecioğlu.
IV.- AÇIKLAMALAR (Devam)
32.- Ankara Milletvekili Filiz Kerestecioğlu Demir’in,
Diyarbakır Milletvekili Oya Eronat’ın HDP grup önerisi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
FİLİZ
KERESTECİOĞLU DEMİR (Ankara) – Öncelikle, son konuşan sayın hatibin konuşması
önergemizle alakalı olan bir konuşma değil, onu belirtmek isterim. Söylediği
şeyler de, belediyelerle ilgili hiçbir iddianamede böyle iddialar yer almıyor.
Alsaydı ve bunları belgeleriyle sunsaydı… Ama gerçekten, belediyelerin iş
makinelerini herhangi bir olaya gönderdiğine dair, hiçbir iddianamede böyle bir
iddia yok ve bu, sadece bu siyasetin algı yaratma düşüncesiyle defalarca
burada, bu Mecliste bu şekilde ifade edildi, yeter ki çamur at, izi kalsın
diye.
Biz
Sur’la ilgili onca araştırma önergesi verdik orada neler olduğuna dair, yine
iktidar partisinin oylarıyla bu önergeler reddedildi. 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Kerestecioğlu, buyurun.
FİLİZ
KERESTECİOĞLU DEMİR (Ankara) – Orada yüzlerce sivil öldü o olayların yaşandığı
dönemde, bunların hiçbiri doğru dürüst soruşturulmadı, araştırılmadı. Asıl
olarak söylediğimiz şey, vekilimizin ifade ettiği şeylerse hiçbir şekilde yine
cevaplanmıyor. 150 milyon borçlandırıldığından, SGK borçlarından, esnaf
borçlarından, 5 bin liralık tek bir aydınlatma direğinin, aslında 5 bin liraya
yapılabilecekken 40 bin liraya mal edilmesinden ve yüz binlerce borç bırakarak
giden bir kayyum yönetiminden bahsediliyor ve bugün de aynı şekilde, sadece
kayyumların gönderilmesi de yetmiyor, tıpkı İstanbul’da yapmaya çalıştıkları
gibi halkın iradesine “fasa fiso” diyerek aslında bu iradeyi de gasbetmeye
çalışıp başka kurumlara bağlamaya çalışıyorlar. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen Sayın Kerestecioğlu.
FİLİZ
KERESTECİOĞLU DEMİR (Ankara) – Yani yerel yönetimleri yönetemez hâle getirmeye
çalışıyorlar. Her şeyi siz yönetemezsiniz arkadaşlar. “Halk iradesi” diye bir
şey var. “Seçim” diye bir şeyi kabul etmek zorundasınız. Kayyum ise seçilerek
değil atanarak gelen bir kişidir ve söz konusu olan milyonlarca borç bırakarak
giden kayyumlardır, bunların soruşturulması gerekir, bizim sorduğumuz da budur.
Aradan beş yıl geçer, siz gelirsiniz, yine burada, bu sefer bunu anlatmaya
başlarsınız, biz de deriz ki -tıpkı Ceylânpınar’da öldürülen polisler gibi- siz
reddettiniz önergelerimizi. Yine reddedeceksiniz, bunu biliyoruz.
Teşekkürler.
(HDP sıralarından alkışlar) 
BAŞKAN
– Teşekkürler.
VI.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, 21/6/2019 tarihinde Hakkâri
Milletvekili Sait Dede ve arkadaşları tarafından, Yüksekova Belediyesine atanan
kayyum döneminde yapılan iş ve işlemlerin araştırılması amacıyla verilmiş olan
Meclis araştırması önergesinin ön görüşmesinin, Genel Kurulun 26 Haziran 2019
Çarşamba günkü birleşiminde yapılmasına ilişkin önerisi (Devam)
BAŞKAN
- Halkların Demokratik Partisi Grubunun önerisini oylarınıza sunuyorum: Kabul
edenler... Etmeyenler... Öneri kabul edilmemiştir. 
ÖZLEM
ZENGİN (Tokat) – Sayın Başkan...
BAŞKAN
– Buyurun Sayın Zengin.
IV.- AÇIKLAMALAR (Devam)
33.- Tokat Milletvekili Özlem Zengin’in, Ankara
Milletvekili Filiz Kerestecioğlu Demir’in yaptığı açıklamasındaki bazı
ifadelerine ilişkin açıklaması
ÖZLEM
ZENGİN (Tokat) – Teşekkür ederim Sayın Başkan.
Sayın
Kerestecioğlu’na, tabii, hatibimizin konuşmasının içeriğine elbette kendisinin
karar vereceğini hatırlatmak isterim; kendisi karar verir, ne konuşacak, ne
söyleyecek. Bu manada ama şunu söylemek isterim; ben o sebeple söz aldım:
Milletin iradesine biz asla “fasa fiso” demeyiz. Galiba bir yanlış anlaşılma
var veya gözden kaçırdığı bir şey var. Defaatle söylediğimiz şey, milletin
iradesi bizim başımızın tacıdır, hiçbir zaman ve hiçbir yerde de milletin
iradesine dair “fasa fiso” ifadesi kullanılmamıştır, bunu reddediyoruz. 
Teşekkür
ederim. (AK PARTİ sıralarından alkışlar) 
BAŞKAN
– Teşekkürler Sayın Zengin. 
FİLİZ
KERESTECİOĞLU DEMİR (Ankara) – Sayın Başkan, tutanağa geçsin diye söylüyorum.
BAŞKAN
– Buyurun Sayın Kerestecioğlu. 
FİLİZ
KERESTECİOĞLU DEMİR (Ankara) – Ben konuşmacının ne konuşacağına karar vermekten
bahsetmedim, sadece, önergemizle ilgili konuşmadı dedim. 
BAŞKAN
– Teşekkürler.
Değerli
milletvekilleri, alınan karar gereğince denetim konularını görüşmüyor ve
gündemin “Kanun Teklifleri ile Komisyonlardan Gelen Diğer İşler” kısmına
geçiyoruz.
1’inci
sırada yer alan, Sinop Milletvekili Nazım Maviş ile 52 Milletvekilinin Bazı
Kanunlarda ve 652 Sayılı Kanun Hükmünde Kararnamede Değişiklik Yapılmasına Dair
Kanun Teklifi ile Millî Eğitim, Kültür, Gençlik ve Spor Komisyonu Raporu’nun
görüşmelerine kaldığımız yerden devam ediyoruz. 
VII.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Sinop Milletvekili Nazım Maviş ile 52
Milletvekilinin Bazı Kanunlarda ve 652 Sayılı Kanun Hükmünde Kararnamede
Değişiklik Yapılmasına Dair Kanun Teklifi (2/1963) ile Millî Eğitim, Kültür,
Gençlik ve Spor Komisyonu Raporu (S. Sayısı: 90) (x)
BAŞKAN
- Komisyon? Yerinde.
Dünkü
birleşimde İç Tüzük’ün 91’inci maddesine göre temel kanun olarak görüşülen 90
sıra sayılı Kanun Teklifi’nin tümü üzerindeki görüşmeler tamamlanmıştı. 
Maddelerine
geçilmesini oylarınıza sunuyorum: Kabul edenler... Kabul etmeyenler... Kabul
edilmiştir. 
Değerli
milletvekilleri, şimdi birinci bölümün görüşmelerine başlıyoruz. 
Birinci
bölüm, 1 ila 10’uncu maddeleri kapsamaktadır. 
Birinci
bölüm üzerinde söz isteyen milletvekillerinin isimlerini okuyorum: İYİ PARTİ
Grubu adına Balıkesir Milletvekili İsmail Ok, Milliyetçi Hareket Partisi Grubu
adına İzmir Milletvekili Hasan Kalyoncu, Halkların Demokratik Partisi Grubu
adına İstanbul Milletvekili Oya Ersoy, Cumhuriyet Halk Partisi Grubu adına
Hatay Milletvekili Serkan Topal; şahıslar adına İstanbul Milletvekili Erkan
Baş, Samsun Milletvekili Bedri Yaşar.
İlk
söz, İYİ PARTİ Grubu adına Balıkesir Milletvekili İsmail Ok’a ait. 
Buyurun
Sayın Ok. (İYİ PARTİ sıralarından alkışlar)
Süreniz
on dakikadır.
İYİ
PARTİ GRUBU ADINA İSMAİL OK (Balıkesir) – Sözlerime başlamadan önce, hain terör
örgütü tarafından şehit edilen askerimize Cenab-ı Allah’tan rahmet diliyorum;
kederli ailesine, Silahlı Kuvvelerimize ve büyük Türk milletine de başsağlığı
dileyerek sözlerime başlamak istiyorum.
Sayın
Başkan, değerli milletvekilleri; bugün görüşülmekte olan millî eğitimle ilgili
kanun teklifi hakkında grubum adına söz almış bulunmaktayım.
Sözlerime
başlamadan önce, eğer bir sataşma kabul etmezlerse, acı bir gerçeği, Meclisin
içerisinde bulunduğu durumu bir kez daha hatırlatmak istiyorum:
“Cumhurbaşkanlığı hükûmet sistemi” diye ucube bir sistemle Meclisin itibarı
düşürülmüştür. Bugün Millî Eğitim Bakanlığıyla ilgili bir kanun görüşülüyor ama
diğer kanunlarda olduğu gibi, Hükûmet adına -zaten Hükûmet de yok- bir bakan
Meclisimize lütfedip gelmiyor. Şimdi Sayın Bakan burada olsaydı, ona sorular
yöneltmek isterdim. Burada, maalesef, bu ucube sistemle Meclisin itibarı yerle
bir edilmiştir. Milletvekili sayısını 550’den 600’e çıkarmakla Meclisin itibarı
artırılmaz. 
Yine,
özellikle bir şeyi ifade etmek istiyorum. Kimseye sataşmak adına değil;
memleketimiz için, milletimiz için, Allah için, Türk millî eğitiminin içinde
bulunduğu durumu ve çıkış yollarını zamanımın yettiği sürede izah etmeye
çalışacağım. Tabii, millî eğitimin içinde bulunduğu durumu bırakın dakikalar
içinde, günlerce anlatmak kâfi gelmez. Maalesef, 2002’den bu yana onlarca millî
eğitim bakanı değiştirildi. İktidar partisinin milletvekillerine sorsam millî
eğitim bakanlarının isimlerini sayamazlar ve yine, milletvekillerimiz beyaz A4
kâğıdı alıp bir çetele tutmaya kalksa millî eğitimde yapılan “reform” ya da
“devrim” adındaki sözde düzenlemelerle millî eğitimin 2002’den bu yana kaç defa
değişikliğe uğradığını gerçekten A4 kâğıtlarına sığdırmaları mümkün değildir. 
Şimdi,
özellikle, esas konuya geçmeden önce, her seçim vakti geldiğinde ülkeyi yöneten
siyasi iktidar, öğretmenler başta olmak üzere, eğitim çalışanlarının,
polislerimizin, sağlık çalışanlarının 3600 ek göstergelerinin üzerinde
çalışıldığını ve en kısa zamanda çıkarılacağını ifade ediyorlar. Bu sözler
verileli maalesef aylar değil yıllar geçmeye başladı, kaç seçim geçirdik. Her
seçim döneminde dillendirildiği hâlde Hükûmet verdiği sözü maalesef
tutmamaktadır. Özellikle millî eğitim çalışanları adına ve diğer kamu
çalışanları adına bu 3600 ek göstergenin bir an önce çıkarılmasını talep
ediyorum. 
Biraz
önce 2002 yılından bu yana onlarca bakanın gelip geçtiğini söyledim; her bir
bakan kendinden önceki bakanın “devrim” ya da “reform” diye millî eğitimde
yaptıkları değişiklikleri tekrar, “devrim” veya “reform” diye cilalı sözlerle
kaldırdı, yeni uygulamalar getirdi. Bir zamanlar özellikle Sayın Başbakan –o zaman
Başbakandı- “Türkiye’de millî eğitimde devrim oluyor. Çağ açılacak, çağ
kapatılacak.” bir proje başlattı. Bu projenin adı neydi? FATİH Projesi. Peki,
bu kadar şatafatlı, günlerce, FATİH Projesi ve 2023 hedefi… Böyle tabletler
dağıtıldı, milyonlarca tablet dağıtıldı, milyonlarca. Sözde, öğrencilerimiz
bunları kullanacak, çağı yakalayacak, üstüne geçecekti. Ne oldu biliyor
musunuz? En az 2 milyar Türk lirası, yapılan şaibeli ihalelerle, yandaşlara
gitti. Hedeflenen noktaya ulaşmak bir yana yüzde 20’sine ulaşılamadı. Bu
tabletler şimdi çöpe atıldı, çöpe. Yazık! Bunlar, fakir milletimizin vermiş
olduğu vergiler çarçur edildi. 
Yine
Anadolu liselerinin kalitesini artırmak yerine “Bütün liseler Anadolu lisesi
olacak.” denildi ve yapıldı ve başta öğrencilerimiz olmak üzere onların
ailelerine en büyük kötülük yapıldı. Evinin önündeki okula kaydolamadı, 100
kilometre, 50 kilometre uzaktaki yerlere kaydedildi. Şimdi, bütün liseleri
Anadolu lisesi yaparak öğrencilere ve ailelerine madden, manen zulmedenler yine
“devrim” adı altında bir dönüş yapmaya çalışıyorlar. Kısacası, Millî Eğitim
Bakanlığı yazboz tahtasına döndü. “Ali yazar, Veli bozar.” türkülerde değil
gerçekten Millî Eğitim Bakanlığında gerçek oldu. 
Liseler
dört yıla çıkarılacaktı, çocuklarımız üzülmeyecekti, daha çok sosyal, kültürel
faaliyetlere vakit bulacaklardı. Ne oldu? Sadece bir yıllarını çalmak ve
ailelere maddi külfet yüklemekle içinde bulunduğumuz durumu daha da çıkılmaz
hâle getirdiniz. Fen liseleri ne hâle geldi? Fen liseleri, Türkiye’nin ufkunu açacak
gençlerimizin yetiştiği yerler ama maalesef kurumsallaşmış olan bu okullarımız
ve bazı Anadolu liseleri sırf kadrolaşmak adına, sadece ve sadece kadrolaşmak
adına proje okulu hâline getirilerek oralarda kendini yetiştirmiş
öğretmenlerimiz sürgün edildi. Ve bugün fen liselerinin birinci sınıfındaki bir
öğrenciyle, Türkiye’de derece yapmış bir öğrenciyle mesleki eğitim alan öğrenci
10’uncu sınıfta aynı müfredatı görüyor. Allah aşkına siz zeki öğrencilerin
önünü açmak yerine onlara fren yaptırarak ne yaptığınızı zannediyorsunuz? Fen
lisesi, adı üzerinde, mesleki okullardaki müfredatla aynı müfredat. Lütfen
bundan dönün, lütfen, Allah için söylüyorum. Veliler özel okullara kaçmak
durumunda kalıyor. Bunu bir eğitimci, aynı zamanda bir veli olarak söylüyorum.
Binlerce veli sizin bu uygulamalarınız yüzünden ekstra güçlükle bu hayat
pahalılığında evini geçindiremezken eğitime daha fazla katkı payı ayırarak özel
okullara çocuklarını göndermeye başladılar. Bunlardan birisi de benim. Büyük
oğlum Türkiye’de derece yaptı, özel okullar asgari ücretten daha fazla para
teklif etti “Devlet okulunda okusun.” dedim ama ikinci oğlumu 10’uncu sınıfta
-dönemin ortasında müfredatı değiştirdiniz- devlet okulundan alıp özel okula
vermek zorunda kaldım. Binlerce aile aynı durumda. Siz gerçekten muhalefetin
sesine kulak vermeyerek eğitime ve Türkiye’ye yapılabilecek en büyük kötülüğü
yapmış oluyorsunuz. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Ok, devam edin. 
İSMAİL
OK (Devamla) – Mesleki eğitimi bitirdiniz “4+4+4” diyerek herkesi tek tip
yetiştirmeye kalktınız. Seçim sürecinde Balıkesir’de sivil toplum örgütlerini
ziyaret ettiğimizde, özellikle ticaret odası, sanayi odası gibi kuruluşlar -ve
Türkiye Büyük Millet Meclisi kürsüsünde söyleyeceğime Balıkesir Ticaret Odası
Başkanına söz verdim, Sayın Rahmi Başkanın şahsında yönetimine de teşekkür
ediyorum- “Yetişmiş teknik eleman, vasıflı eleman bulamıyoruz.” diyor. Öbür
taraftan, binlerce üniversite mezunu iş arıyor, iş bulamıyor. Bu ne büyük bir
başarı, vallahi helal olsun! Bir yanda yetişmiş nitelikli, vasıflı eleman
aranıyor, yok; öbür tarafta yüz binlerce üniversite mezunu gencimiz iş arıyor,
iş bulamıyor. İnşallah vaktimiz müsaade ettiği müddetçe bu konulara
değineceğim. 
(Mikrofon
otomatik cihaz tarafından kapatıldı) 
BAŞKAN
– Bağlayın sözlerinizi Sayın Ok. 
Buyurun.

İSMAİL
OK (Devamla) - Ben, özellikle bir kez daha altını çizerek ifade etmek istiyorum
ki bu Cumhurbaşkanlığı ucube sistemiyle Meclisi getirdiğiniz durum ortada.
Bunları ben Millî Eğitim Bakanımıza söylemek isterdim. Dün hatip arkadaşımız
çıktı burada “İşte, uluslararası kuruluşların yaptığı yarışmalarda Türkiye
şöyledir…” Yapmayın arkadaşlar, yapmayın! Rakamların dili yalan söylemez;
bırakın fiziği, kimyayı, matematiği, feni, okuduğunu anlamada dünyanın en
gerisindeyiz. Bunlar, işte, sizin her bir iki yılda “devrim” diye “reform” diye
yaptığınız uygulamalarla bu hâle geldi. Artık gelin şu inatlaşmadan vazgeçin;
muhalefetin önerilerini gerçekten sağlıklı bir şekilde değerlendirip şu Türk millî
eğitimini içerisinde bulunduğu durumdan çıkaralım. 
Atatürk’ün
çok güzel bir sözü var: “Eğitimdir ki bir milleti ya hür, şanlı, itibarlı
yaşatır ya da esaret ve sefalete terk eder.”
(Mikrofon
otomatik cihaz tarafından kapatıldı) 
İSMAİL
OK (Devamla) – Evet, mikrofon kesildi. Daha fazla suistimal istemiyorum.
BAŞKAN
– Hayır, selamlamak için açıyorum sadece. Selamlayın Genel Kurulu lütfen.
İSMAİL
OK (Devamla) – Evet, Türkiye’nin içinde bulunduğu duruma bakalım eğitim ne
hâlde anlarız ya da eğitime bakalım Türkiye’nin içinde bulunduğu durumun
resmini hemen çekmiş oluruz.
MUHAMMET
EMİN AKBAŞOĞLU (Çankırı) – Sayın Başkan…
İSMAİL
OK (Devamla) - Sayın Başkan, özellikle AK PARTİ grup başkan vekili... Hiç
sataşmadım yani bizde yaralı aslana vurulmaz; malum, İstanbul seçimleri
dolayısıyla özellikle sataşmamaya dikkat ettim, onun için anlamadım. Hiç
sataşmadım yani.
Evet,
ben bu vesileyle yüce Meclisi saygıyla selamlıyorum. İnşallah önümüzdeki
süreçte millî eğitimin içinde bulunduğu durumları aktarmaya çalışacağım.
Özellikle de Sayın Başkana anlayışı dolayısıyla teşekkür ediyorum. Divana da
saygılar sunuyorum. (İYİ PARTİ sıralarından alkışlar) 
BAŞKAN
– Teşekkürler Sayın Ok.
Buyurun
Sayın Akbaşoğlu.
IV.- AÇIKLAMALAR (Devam)
34.- Çankırı Milletvekili Muhammet Emin Akbaşoğlu’nun,
Balıkesir Milletvekili İsmail Ok’un görüşülmekte olan 90 sıra sayılı Kanun
Teklifi’nin birinci bölümü üzerinde İYİ PARTİ Grubu adına yaptığı
konuşmasındaki bazı ifadelerine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Değerli Başkan.
Biraz
evvel sayın hatip her ne kadar “Sataşmadım.” dese de…
İSMAİL
OK (Balıkesir) - Yapma Başkanım, benim tarzım o değil.
MUHAMMET
EMİN AKBAŞOĞLU (Çankırı) - …baştan aşağı bütün konuşmaya baktığımızda,
hakikaten açıklamayı gerektirecek çok şey söylediniz. Bir kere “ucube sistem”
diyerek millî iradeyi ucube hâline getirdiniz. 16 Nisanda bu Cumhurbaşkanlığı
hükûmet sistemini millet ortaya koydu, millet. Bir kere milletin iradesine
saygı göstermek lazım; en başında oradan millete bir sataşma var, milletin
iradesine sataşma var. (AK PARTİ ve MHP sıralarından alkışlar) Cumhurbaşkanlığı
hükûmet sistemi anayasal değişiklikle milletin iradesidir arkadaşlar, bir.
İSMAİL
KONCUK (Adana) - Millette hata yok; millete böyle anlatmadınız, yanlış
anlattınız. Hata millette değil. 
MUHAMMET
EMİN AKBAŞOĞLU (Çankırı) - İkinci olarak, on yedi yıldır, evet, 6-7 bakan
değişmiş olabilir. Sonuç itibarıyla, değerli arkadaşlar, biz eğitim sisteminde
hakikaten millî eğitimi en fazla bütçesi olan bir noktaya getirdik. 
(Mikrofon
otomatik cihaz tarafından kapatıldı)
VELİ
AĞBABA (Malatya) – Başarı sıralamasında dünya markası oldu millî eğitim
hakikaten ha! 
MUHAMMET
EMİN AKBAŞOĞLU (Çankırı) – Bitiriyorum, cevap olsun diye… 
Öğretmenleri
2 misline çıkardık. Derslikleri, Cumhuriyet tarihi boyunca yapılan derslikler
bir tarafa, oradan bu noktaya taşıyan AK PARTİ iktidarıdır. 
Dolayısıyla,
yasama, yürütme ve yargıyla ilgili de kuvvetler ayrılığı sistemini tam olarak
benimsemiş bir hükûmet sistemine geçtiğimizin hepimiz bilincinde olmalıyız.
Sayın Bakan Yardımcımız da bakın orada, sonuç itibarıyla sıralardadır. 
VELİ
AĞBABA (Malatya) – PISA’da 1’inci olduk vallahi bu sene! 
MUHAMMET
EMİN AKBAŞOĞLU (Çankırı) – Millî Eğitim Komisyonunda da gerekli katkılar,
gerekli çalışmalar yapılmıştır. 
3600
ek göstergeyle ilgili de… Biz bir şeyle ilgili ya söz vermeyiz “olmaz” deriz
veya vermişsek de mutlaka yaparız, onu da milletimiz gayet iyi bilir. 
VELİ
AĞBABA (Malatya) – Ne zaman? Ne zaman? 
MUHAMMET
EMİN AKBAŞOĞLU (Çankırı) – Ne söz vermişsek yaptık ve mutlaka yapacağız, bundan
da kimsenin endişesi olmasın. 
Teşekkür
ederim. 
BAŞKAN
– Teşekkürler. 
VELİ
AĞBABA (Malatya) – Hadi bakalım 3600’ü getir o zaman, hadi bakalım. 
İBRAHİM
HALİL ORAL (Ankara) – 2023 FATİH Projesi’ne akıttığınız parayı açıklayın. 
İSMAİL
OK (Balıkesir) – Sayın Başkan…
BAŞKAN
– Sayın Ok, Grup Başkan Vekiliniz söz istedi, kendisine söz vereceğim, size
daha sonra söz veririm 60’a göre.
MUHAMMET
EMİN AKBAŞOĞLU (Çankırı) – Açıklama yaptım ben, sizin sözlerinize açıklama yaptım.

VELİ
AĞBABA (Malatya) – Millî eğitimi de dünya markası yaptı hakikaten ha! Dünya
bizi kıskanıyor millî eğitimde! 
BAŞKAN
- Buyurun Sayın Ağıralioğlu. 
35.- İstanbul Milletvekili Yavuz Ağıralioğlu’nun,
binalaşmayı artırınca millî eğitimin düzeleceğine dair anlayışa ve Millî Eğitim
bürokrasisinin Türk millî eğitimine mihmandarlık edecek müktesebata sahip
olduğuna ilişkin açıklaması
YAVUZ
AĞIRALİOĞLU (İstanbul) – Sayın Cumhurbaşkanı kabul ettiği için rahatlıkla
konuşabiliyoruz biz bu konuda. “Millî eğitimde binalaşma sürecini çok iyi
yönettik, teknik altyapı kısmına iyi finansman desteği sağladık ama muhtevayı
kaybettik.” diyebildiği için en azından bizi değil de Sayın Cumhurbaşkanını
biraz daha dikkatli dinlemenizi istirham ederiz. Millî eğitimin binalaşma
sürecinde hatırı sayılır paralar harcadığınızı biliyoruz. Zaten Hükûmetin
karnesinin bu para harcama kısmının çok iyi olduğuna biz de şahidiz. Hatta,
biraz mübalağalı para harcadınız diye size kızıyor “Devletin imkânlarını israf
ediyorsunuz.” diye cümle kuruyoruz. FATİH Projesi dâhil, yaptığınız diğer
altyapı yatırımları dâhil, bunlarla ilgili verimli gördüğümüz her yatırımı
alkışlıyoruz zaten. Orada mübalağalı bulduğumuz şey şudur: Binalaşmayı
artırınca millî eğitimin düzeleceğine dair bir anlayışın millî eğitimi
yönetemeyeceğine dair hassasiyeti taşıyorduk, endişelerimiz böyleydi. Bugün,
okuduğunu anlama kabiliyeti ölçüldüğünde arka sıralara düşmüş bir başarı
grafiğimiz var. Bugün üniversitelerimizin yayınlanmış bilimsel makaleler
sıralamasında dünya klasmanında düştüğü yere bakın...
(Mikrofon
otomatik cihaz tarafından kapatıldı) 
BAŞKAN
– Buyurun, bağlayın sözlerinizi Sayın Ağıralioğlu.
YAVUZ
AĞIRALİOĞLU (İstanbul) – …üniversiteye giriş sınavlarında cevap anahtarlarında
işaretlenmiş, işaretlenmemiş sorularla ilgili bir analiz yapın, Millî Eğitim,
Hükûmetin belki de en zayıf karne alacağı, karne notu alacağı bakanlıktır. Yani
Millî Eğitim, Hükûmetin en rahat tenkit edilebileceği, kendinizin de en rahat
kabul edebileceğiniz -çocuklarınız var olduğu için söylüyorum- bu dediklerimizi
anlayabileceğiniz bir bakanlıktır. Bu meselede on yedi yıllık iktidarınızın
iddialarıyla gayri mütenasip bir sicile sahip olduğu en ciddi örnek Millî
Eğitim Bakanlığıdır. 
Defalarca,
çok ciddi projelerle Millî Eğitimi ayağa kaldıracağız iddialarınızın sonu,
başladığınız yere bizi döndürecek bu değişikliklerdir. Bu meselede Millî Eğitim
bürokrasisine daha fazla itimat etmek belki siyasi deneme-yanılma-tecrübe etme
sürecinden sizi kurtarabilir çünkü Millî Eğitimimizin eskiden yakaladığı
başarıyı on yedi yıllık güçlü kudretli iktidarınıza rağmen yakalayamıyor
olmasını siyasetin asabiyesine bağlıyorum. 
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (İstanbul) – Tamamlıyorum Başkanım.
BAŞKAN
– Buyurun, bağlayın.
YAVUZ
AĞIRALİOĞLU (İstanbul) – Millî Eğitim bürokrasisi, Türk millî eğitimine
mihmandarlık edecek kadar müktesebatı, muhtevası olan bir kadroya sahiptir.
Siyasi asabiye yüzünden tecrübesinden istifade edemediğiniz Millî Eğitim
bürokrasisinin “Biz daha iyisini biliriz, millî bir eğitim inşa edeceğiz”
heveslerinizin bizi getirdiği yere cümle kuruyoruz biz. Biz bu işlerden
çocuklarımız deneme-yanılma tahtasına döndüğü için de muzdaribiz. On yedi
yıllık karnenizin en berbat yerindeyiz şu anda biz. Çocuklarımızın, üniversitelerimizin
işsizliği gizleme organizasyonu hâline geldiği bir sürecin içindeyiz biz.
Bayburt’un insanların artık yaşamaktan imtina ettiği yerlerinde yüksekokullar
açarak sadece işsizliği gizlemek gibi bir organizasyona döndü bu heveslerimizin
sonu. Biz o yüzden bu Millî Eğitimi, siyasi asabiyenin dışında, mutabakat
zemininde görüşmek, burayla ilgili ortaya konulan perspektifi Hükûmetin siyasi
vizyonundan daha çok bir millet vizyonuyla bağlı hâle getirmek idealine cümle
kuruyoruz. Bu meselede Hükûmetin en azından hassasiyet göstererek hem bu
anlamda birikmiş tecrübeye hem de bu anlamda birikmiş tecrübesiyle şu anda
Parlamentoda bulunan eski eğitimcilerin sözüne, sesine, tenkitlerine daha çok
kulak vermesini istiyorum.
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (İstanbul) – Tamamlıyorum Başkanım.
BAŞKAN
– Artık tamamlayın Sayın Ağıralioğlu.
Buyurun.
YAVUZ
AĞIRALİOĞLU (İstanbul) – Her eleştirimizi “Şu kadar derslik yaptık, bu kadar
bilgisayar dağıttık. Daha ne istiyorsunuz?” falan gibi savuşturmayın lütfen.
Sadece bu mevzudaki tenkitlerimiz sonuçları itibarıyla çok rahat ölçülebilecek,
istatistiklerde görülebilecek, sonuçları üzerinde ciddi tedbirler alınabilecek
imkânı bize veriyor. Bunu bir siyasi çatışma alanı hâline getirmeye çalışmıyoruz.
Yani Hükûmetiniz mahvetti, biz de sizi taşlıyoruz demiyoruz. Ama çocuklarımız
mahvoldu. Millî eğitimi ayağa kaldırmanın yeni bir usulünü bulmak zorundayız.
Teşekkür
ederim Başkan.
BAŞKAN
– Teşekkürler.
Sayın
Akbaşoğlu, buyurun.
36.- Çankırı Milletvekili Muhammet Emin Akbaşoğlu’nun,
90 sıra sayılı Kanun Teklifi’nin birinci bölümü üzerinde İYİ PARTİ Grubu adına
konuşan Balıkesir Milletvekili İsmail Ok’un temas ettiği konulardaki
yanlışlıklara ilişkin açıklamada bulunduklarına ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Değerli Başkan. 
Şimdi
konuşmacı hangi konulara temas ettiyse o konudaki yanlışlıklarına ilişkin bir
açıklamada bulunduk. Muhtevaya hiç girmedi. 
İSMAİL
OK (Balıkesir) – Bunlar ne oldu?
MUHAMMET
EMİN AKBAŞOĞLU (Çankırı) – Birtakım hamasetle ucube sistemle ve pilot olarak
uygulanan birtakım FATİH Projesi çerçevesinde iddialarınızı ispat etmek
durumundasınız, aksi hâlde iftira etmiş olursunuz. 
Pilot
bölgelerle başlanıldı ve onlar fonksiyonel olarak dağıtılan yerlerde işlev
gördü ve görüyor. Akıllı tahtayla ilgili de… Akıllı tahta bütün eğitim müfredat
sisteminde cari kılındı. 
Ve
değerli arkadaşlar, biz Millî Savunma bütçesinin en fazla olduğu bir
bütçelemeden Millî Eğitimin en fazla bütçeye sahip olduğu bir sisteme geçtik. 
(Mikrofon
otomatik cihaz tarafından kapatıldı) 
BAŞKAN
– Buyurun, devam edin Sayın Akbaşoğlu.
MUHAMMET
EMİN AKBAŞOĞLU (Çankırı) – Bu konuda ortak akılla 28 Şubat zulmünün, 28 Şubat
döneminin mahvettiği imam hatipleri kapatmak uğruna bütün mesleki bir eğitimi
yok eden, mahveden, ara eğitimde kalifiye insanı ortadan kaldıran bu sistemin
tahribatını, büyük tahribatını ortadan kaldırmanın girişimi, ortak akılla,
bütün herkesin tecrübelerinden istifade etmek suretiyle millî eğitimin
muhtevasını, müfredatını da daha iyi noktalara çekme, çıkarma hususunda bir
gayretin içerisindeyiz. Bu manada, herkesin olumlu katkılarına zaten açığız ve
bu konuda buna aykırı bir durum asla ve kata söz konusu olmamıştır. Ama
birtakım hamasi cümlelerle yapılan o kadar güzel işleri bir çırpıda silmeye
matuf girişimlerin asla ve kata gerçeği ortaya koymadığını da ifade etmek
isteriz. 
(Mikrofon
otomatik cihaz tarafından kapatıldı) 
BAŞKAN
– Buyurun, bağlayın lütfen Sayın Akbaşoğlu. 
MUHAMMET
EMİN AKBAŞOĞLU (Çankırı) – Biz bu konuda “İdeolojiler müşterek bir aldanış
olmaksızın ayakta duramazlar, düşünce, tefekkür ise müşterek bir aydınlanmayı
gözetir.” sözünden hareketle hakikaten doğru, isabetli, faydalı her fikri
değerlendirebilecek demokratik bir olgunluğa, ortak aklı devreye koymaya
yönelik bir yaklaşımla bugünlere geldik ve bundan sonra da herkesin ortak
yaklaşımlarından, marufun, doğru, güzel, iyinin ortaya konmasından her zaman
istifade edegelen bir yaklaşımı bugün de, yarın da devam ettireceğimizi ifade
etmek isterim. 
Ancak,
haksız, yersiz ve gerçek dışı eleştirilere biz de tabii ki açıklamalarla, doğru
bilgilendirilme hakkına sahip olması gereken kamuoyuna, gerçekle yanlışın,
doğruyla yalanın, “Nedir?”in, ne değildir?”in açıklanması hususunda üzerimize
düşeni her zaman yerine getirme ameliyesinde olacağımızı da ifade etmek
isterim. 
(Mikrofon
otomatik cihaz tarafından kapatıldı)
BAŞKAN
– Bağlayın.
MUHAMMET
EMİN AKBAŞOĞLU (Çankırı) – Biz burada art niyetli olmadığı müddetçe her sözün
hakikaten makes bulacağını, kıymetli olacağını ifade etmek isteriz ama öyle
vurkaçla, birtakım doğru olmayan beyanlarla “Yandaşlara şunu yaptınız, bunu
yaptınız.” gibi öyle ezbere sözlerle, hiçbir hakikati taşımayan cümlelerle,
“Şunlara, yandaşlara şöyle bir kıyak geçtiniz.”… Bunu ispatlayınız, hangi
yandaşa hangi kıyak çekilmiş? İspatlamazsanız o zaman iftira etmiş olursunuz,
müfteri olmuş olursunuz. 
Bakın,
bizim burada hep beraber ortak çabamız, milletin geleceğine dönük, 28 Şubatın
tahribatını da ortadan kaldıracak nitelikte, ara elemanıyla, lise mezunuyla,
yüksekokul mezunuyla, üniversite mezunuyla daha iyi imkânlara sahip bir
geleceği oluşturmaktır. Çabamızın temeli de buna aittir.
(Mikrofon
otomatik cihaz tarafından kapatıldı) 
BAŞKAN
– Teşekkürler. 
MUHAMMET
EMİN AKBAŞOĞLU (Çankırı) – Bu konudaki girişimlerimizin de doğru takdir
edilmesi gerekir.
Teşekkür
ediyorum.
BAŞKAN
– Teşekkürler Sayın Akbaşoğlu.
YAVUZ
AĞIRALİOĞLU (İstanbul) – Sayın Başkan, bağışlayın, kayıtlara geçsin diye
söyleyeceğim.
BAŞKAN
– Lütfen kısa, bir dakika…
YAVUZ
AĞIRALİOĞLU (İstanbul) – Kısa söyleyeceğim.
İSMAİL
OK (Balıkesir) – Sayın Başkan…
BAŞKAN
– Sayın Ok, size de söz vereceğim.
Buyurun
Sayın Ağıralioğlu ama lütfen kısa olsun.
YAVUZ
AĞIRALİOĞLU (İstanbul) – Değerli grup başkan vekilimiz, bizim evimizde, benim kendi
evimde 3 tane, kız kardeşimin evinde 3 tane, erkek kardeşimin evinde 3 tane
tablet var, duruyor şu anda onlar yani onları dizip ev yapıyorlar, kâğıtları
dizip ev yapıyor gibi onlarla ev yapıyorlar şu anda. TEOG Sınavının
kaldırılacağını bizim sayın bakanımız televizyondan öğrendi. Yani bu memlekette
Millî Eğitimin uygulaması, işleyişi içerisindeki aksaklıklara alamet olsun diye
söylüyorum, TEOG Sınavının kaldırılacağını bakanımız televizyondan öğrendi.
Dolayısıyla, Millî Eğitimi inşa etmek, ihya etmek mesuliyeti altında olan
bakanların, ne olacağını televizyondan öğrendiği bir süreci eleştiriyoruz biz
Beyefendi, yani bunun önü, arkası, bir şeyi yok, bu sadece kayıtlara geçsin
diye söylüyorum. 
BAŞKAN
– Teşekkürler. 
Sayın
Ok, size de bir dakika süreyle yerinizden söz veriyorum.
Buyurun.
İSMAİL
OK (Balıkesir) – Gerçekten çok ağır ithamlar vardı, en azından kürsüde iki
dakika kullanmak isterim. 
BAŞKAN
– Sayın Ok, şöyle: 69’a göre sataşma değil, 60’a göre yerinizden açıklama hakkı
veririm. 
İSMAİL
OK (Balıkesir) – “Yalancı” dedi.
BAŞKAN
– Siz yine de açıklamayla derdinizi anlatın lütfen.
Buyurun.
37.- Balıkesir Milletvekili İsmail Ok’un, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
İSMAİL
OK (Balıkesir) – Bütün samimiyetimle, kalbimle söylüyorum, gerçekten sataşmak
için söylemedim. 
MUHAMMET
EMİN AKBAŞOĞLU (Çankırı) – Açıklamada bulunduk biz zaten. Yani sizin…
BAŞKAN
– Sayın Akbaşoğlu…
İSMAİL
OK (Balıkesir) – “Yalancı” dediniz, bunu size yakıştıramadım. 
MUHAMMET
EMİN AKBAŞOĞLU (Çankırı) – “Yalancı” demedim canım, “yalancı” demedim “yalancı”
başka bir şey. 
İSMAİL
OK (Balıkesir) – Bakın, kayıtlara bakarsanız görürsünüz. 
MUHAMMET
EMİN AKBAŞOĞLU (Çankırı) – Yok yok, bakın, siz bakın “yalancı” diye bir kelimem
olmadı yani. 
İSMAİL
OK (Balıkesir) – “Müfteri” dediniz. Sayın Akbaşoğlu, kayıtlara bakarsanız
görürsünüz. 
MUHAMMET
EMİN AKBAŞOĞLU (Çankırı) – Bakın kayıtlara, yok, çıkarın, siz çıkarın. 
İSMAİL
OK (Balıkesir) – Ben gerçekten saygı duyuyorum, insan olarak saygı duyuyorum
öncelikle ama… 
MUHAMMET
EMİN AKBAŞOĞLU (Çankırı) – Yok, öyle bir cümlem yok. “Yalancı” lafı yok.
İSMAİL
OK (Balıkesir) – Kayıtlarda görürsünüz “müfteri” var.
MUHAMMET
EMİN AKBAŞOĞLU (Çankırı) – Bakın, siz bakın o zaman.
İSMAİL
OK (Balıkesir) – Tamam. “Müfteri” var. 
MUHAMMET
EMİN AKBAŞOĞLU (Çankırı) – “İspatlamazsanız müfterisiniz.” dedim bakın.
BAŞKAN
– Karşılıklı olmasın Sayın Akbaşoğlu. 
İSMAİL
OK (Balıkesir) – Şimdi, Sayın Akbaşoğlu, tutanaklara bakarız. Lütfen sözümü… 
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Çankırı) – Açıklama yapmış olduk evet, kayıtlara geçsin diye. 
Buyurun.

BAŞKAN
– Sonra yaparsınız Sayın Akbaşoğlu.
İSMAİL
OK (Balıkesir) – Ben hiç konuşamadım. 
BAŞKAN
– Size bir dakika daha süre veriyorum Sayın Ok, siz doğrudan Genel Kurula hitap
edin lütfen.
İSMAİL
OK (Balıkesir) – “Cumhurbaşkanlığı hükûmet sistemine ‘ucube sistem’ demekle
millî iradeye hakaret etmiştir.” dedi, bunu reddediyorum. Kanuna rağmen
yaklaşık 2,5 milyon mühürsüz oyu Yüksek Seçim Kurulunun kabul ederek yüzde
50’nin geçilmesi millî irade değil, Sadi Güven’in millî iradeyi gasbetmesidir;
bunun adını önce bir koyalım. 
Esas
konumuza geçiyorum: Bakın, sataşmak niyetinde olsam o kadar, böyle, gerçekten
sizi rahatsız edecek, yaptığınız icraatlar var ki onları orada tek tek
söylerim. Benim tarzım bu şekilde suhuletle, sükûnetle bu işi götürmeye
çalışmak ama sizler -“yalancı, müfteri” gibi- işi kişiselliğe dönüştürerek
gerçeklerin üzerini örtmeye çalıştınız. 
Bakın,
kaç milyon tablet… 
ÖMER
FETHİ GÜRER (Niğde) – 1,5 milyon. Bakanın bana cevabı var.
İSMAİL
OK (Balıkesir) – Biraz önce grup başkan… 
(Mikrofon
otomatik cihaz tarafından kapatıldı)
BAŞKAN
– Teşekkürler Sayın Ok, teşekkürler. Daha sonra tekrar… Ama daha fazla
zorlamayalım. 
ÖMER
FETHİ GÜRER (Niğde) – 1,5 milyon tablet çöpe gitti.
BAŞKAN
– 60’a göre bir dakika süreyle söz tanıdım size.
Lütfen
Sayın Akbaşoğlu, sadece bir dakika süreyle söz veriyorum.
Buyurun,
bir dakikada derdinizi anlatın lütfen.
38.- Çankırı Milletvekili Muhammet Emin Akbaşoğlu’nun,
Balıkesir Milletvekili İsmail Ok’un yaptığı açıklamasındaki bazı ifadelerine
ilişkin açıklaması
MUHAMMET
EMİN AKBAŞOĞLU (Çankırı) – Şöyle: 2,5 milyon mühürsüz oyun geçerli sayılması
gibi gerçek dışı bir ifadede bulunuldu.
İSMAİL
OK (Balıkesir) – Yalan mı? Yalan mı? YSK’nin kararında var Akbaşoğlu.
BAŞKAN
– Sayın Ok, lütfen…
MUHAMMET
EMİN AKBAŞOĞLU (Çankırı) – Değerli arkadaşlar, Değerli Başkanım; Yüksek Seçim
Kurulu bu seçimlerde de 23 Haziran seçimlerinde de bir karar aldı biliyorsunuz.
Sonuç itibarıyla, bütün partilerle ilgili, hangi partiye oy atıldığı belli
olmayan bir şekilde, sandıklar kapanmadan önce Yüksek Seçim Kurulu birtakım
usuli eksikliklerin bulunduğu durumlarda partilerin talepleri üzerine millî
iradenin üstünlüğü prensibi ve iradenin geçerliliği noktasında böyle bir karar
almıştır. Dolayısıyla o konuda en ufak bir sıkıntı söz konusu değildir.
Dolayısıyla o ifade gerçeği yansıtmamaktadır. Bunu açıklamak istedim.
Teşekkür
ederim.
BAŞKAN
– Teşekkürler Sayın Akbaşoğlu.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Sinop Milletvekili Nazım Maviş ile 52
Milletvekilinin Bazı Kanunlarda ve 652 Sayılı Kanun Hükmünde Kararnamede
Değişiklik Yapılmasına Dair Kanun Teklifi (2/1963) ile Millî Eğitim, Kültür,
Gençlik ve Spor Komisyonu Raporu (S. Sayısı: 90) (Devam)
BAŞKAN
– Gruplar adına ikinci söz Milliyetçi Hareket Partisi Grubu adına İzmir
Milletvekili Hasan Kalyoncu’ya ait.
Buyurun
Sayın Kalyoncu. (MHP sıralarından alkışlar)
Süreniz
on dakikadır.
MHP
GRUBU ADINA HASAN KALYONCU (İzmir) - Sayın Başkan, değerli milletvekilleri;
temelde millî eğitimle ilgili olmak üzere bazı kanunlarda değişiklik
yapılmasına dair kanun teklifinin birinci bölümü üzerine söz almış bulunuyorum.
Genel Kurulu saygıyla selamlarım.
Bu
vesileyle Afrin’de şehit olan askerimize Allah’tan rahmet, yaralı askerlerimize
de acil şifalar diliyorum.
Eğitimin
en önemli işlevlerinden birisi bireysel yeteneğe işlerlik kazandırmak,
kazanılan bu yeteneklerin etkin bir şekilde kullanılmasını sağlamaktır.
Bireysel farklılıklar dikkate alınarak düzenlenen bir eğitim öğretim programı
bireylerin toplum içerisinde faydalı, mutlu ve uyumlu bireyler olarak
yaşamalarını sağlar. Özellikle üstün yeteneğe sahip olarak nitelendirilmiş
bireylerin topluma sağladıkları katkılar önemli bir yer tuttuğundan bireysel
farklılıkların göz ardı edilmemesi gerekmektedir. 
Türk
tarihinde cumhuriyet öncesi dönemde üstün yetenekli bireylerin eğitiminin
kökleri Osmanlı Devleti dönemindeki enderun mekteplerine dayanmaktadır.
Dünyanın ilk sistemli ve uzun süreli üstün zekâlı ve yetenekliler eğitimini
enderun okuluyla Osmanlı İmparatorluğu gerçekleştirmiştir. Enderun mektepleri
II. Murat tarafından kurulmuş ancak asıl gelişimini Fatih Sultan Mehmet
döneminde göstermiştir. Bu mektep Topkapı Sarayı içerisinde bulunan saray için
yetiştirilecek olan asker ve yönetici ihtiyacını karşılayan çok önemli bir
eğitim kurumuydu. 
Türkiye’de
üstün yetenekli çocukların eğitimi ağırlıklı olarak Millî Eğitim Bakanlığı
tarafından açılan bilim ve sanat merkezleridir. Bu merkezler okul öncesi
ilköğretim ve ortaöğretim kurumlarına devam eden üstün veya özel yetenekli
öğrencilerin örgün eğitim kurumlarındaki eğitimlerini aksatmayacak şekilde
bireysel yeteneklerinin farkında olmaları ve kapasitelerini geliştirerek en üst
düzeyde kullanmalarını sağlamak amacıyla açılan bağımsız, özel eğitim
kurumlarıdır. BİLSEM’lerde uygulanan eğitim, örgün eğitim kurumlarında
uygulanan eğitimlerden oldukça farklıdır. BİLSEM’lerde proje tabanlı öğretim
modeliyle eğitim sağlanmakta ve öğrencilerden yeteneklerini yansıtacak proje
üretmeleri beklenmektedir. Olması gereken de budur, ancak çoğunda bu
uygulanmamaktadır. Öğrencilerin, okullardan çıkıp tamamen yaratıcılık ve
yeteneklerini geliştirebilecekleri bir kuruma gitmesi gerekirken gerek materyal
ve eğitim ortamı yetersizliğinden gerekse de eğitimcinin yanlış
uygulamalarından kaynaklı olarak, okul saatlerinde gittiği örgün eğitim
kurumundan farksız bir kurumla karşı karşıya kalmaktadır. Bunun yanı sıra,
adından da anlaşılacağı gibi, bilim ve sanatın birlikte yürütülmesi gereken bu
kurumlarda sanata gereken önem verilmemektedir. Tamamen fen ve matematik
eğitimine ağırlık verilen üstün zekâlı öğrenciler için sanat eğitimi büyük bir
gerekliliktir. Bilim ve sanat merkezi öğrencilerinden bir çocuğun “Ben piyano
çalmadığım gün matematik sorusu çözemiyorum.” sözü bunun açık bir
göstergesidir. Bunlardan dolayı bu kurumlar işlevlerini yerine
getirememektedir. 
Bir
diğer büyük sorunsa bu öğrencilerin tanılanması ve bu kurumlara kabul sürecinde
karşımıza çıkmaktadır. İllerde bulunan rehberlik ve araştırma merkezlerince bu
işlemler hakkıyla yürütülmekte midir? Bu kurumlardaki öğrenci profillerine
bakıldığında genellikle bürokrat ve iş insanlarının çocukları olduğu
görülmektedir. Dünyaya bizden yayılmış olan bu kadar köklü ve özel kurumlara
gerekli hassasiyet ve önem verilmelidir. Geleceğin dahi çocukları için tanılama
sürecinden eğitim programları ve eğitim ortamlarının tasarlanmasına, hatta
eğitimcilerinin seçilmesine kadar büyük bir titizlikle davranılmalıdır. 
Kıymetli
arkadaşlar, bu gerçeğin ışığında Türk millî eğitiminin artık millî bir politika
çerçevesinde yürütülmesi ve her yıl bir deney yapılmaktan vazgeçilmesi asli
beklentimizdir. Kaybedilen zaman millî servettir, zira denek yapılan çocuklar
cumhuriyetimizin ikinci yüzyılının mimarları olacaktır. Bu minvalde, önümüzdeki
teklif, 66 ay ısrarından vazgeçtiği için isabetlidir. 66 ile 69’uncu aylar
arasındaki çocukların bedensel, bilişsel ve sosyal gelişim durumları arasındaki
önemli farkı da bu tartışmaların yapıldığı yıllar içerisinde hepimiz öğrendik. 
Sayın
milletvekilleri, ilme, sanata ve ahlaka son derece önem verilen Ahilikte,
kadının da sosyal ve ekonomik hayatta önemli bir yeri vardı. Kadınların
teşkilatlanıp gelişmesi için Ahî Evran’ın eşi Fatma Bacı, dünyanın ilk kadın
teşkilatı olan Bâcıyân-ı Rûm Teşkilatı’nı yani Anadolu Kadınlar Birliği’ni
kurmuştur. Bu örgütlenmede yer alan kadınlar Ahilik teşkilatıyla birlikte
eğitim almışlardır; bu eğitimle hem mesleki anlamda devam etmiş hem de din ve
felsefe okumuşlardır. 
Günümüzde
yanlış tutum sergileyen bazı cinsiyetçi oluşumların aksine, tüm cinsiyetçi
tutum ve yaklaşımlardan uzak durarak her bir ferdin katkısıyla toplumsal
kalkınma için çalışmalarını sürdürmüşlerdir. “Türk” ve “İslam” kavramlarını
öncelik alarak bunların ışığında günümüze kadar ulaşan kültürel ve ahlaki
miraslar bırakmışlardır. Çıraklık eğitimine, mesleki ve teknik eğitime de
Bâcıyân-ı Rûm ruhu aktarılarak yaşatılmalıdır. 
Kalkınmış
ve refah düzeyini yakalamış bir Türkiye’nin geleceği eğitimden geçer. Bunda da
mesleki eğitimin payı oldukça büyüktür. Nitelikli iş gücünün ekonomiye
kazandırılması için gençlerin mesleki teknik eğitime yönlendirilmesi
gerekmektedir. 
Türkiye’de
gençlerin mesleki eğitime ilgisi beklenenin çok altındadır. Oysaki sanayi,
nitelikli ara eleman bulamamaktan şikâyetçidir. Bu durum da mesleki eğitime
ilginin artması için bir şeyler yapılması gerektiğinin açık göstergesidir. 
Peki,
meslek yüksekokullarında durum nedir? Meslek yüksekokullarında yeterli eğitim
verip nitelikli ara eleman yetiştirebiliyor muyuz? Bu öğrenciler, eğitimlerini
aldıkları alanlarda sanayiyi nerede görüyorlar? Bir eğitim fakültesi öğrencisi
bir yıl öğretmenlik stajı yaparken, hukuk mezununun bir yıl stajyer avukatlık
yapması zorunluyken meslek yüksekokulu öğrencisi için otuz iş günü zorunlu
kılınan staj yeterli midir? Mesleki eğitimde bu kadar köklü bir geçmişimiz
varken Avrupa ülkeleri, mesleki eğitimin önemini yıllar önce haiz olmuştur.
Biz
kendi tarihimize yakışanı yaparak mesleki eğitimde Türk toplumunu hak ettiği
seviyeye yükseltecek eğitim politikaları, programları sunmalıyız. İki yıl
üniversite eğitiminin ardından bir yıl sanayi-üniversite iş birliğiyle
uygulamalı ve yerinde eğitimle öğrenciye eğitim vererek diploma almaya hak
kazandırıp nitelikli ara elemana sahip olmalıyız. Türkiye Cumhuriyeti’nin
üreten ve geliştiren gençlere ihtiyacı vardır.
Teklifte
yer alan bir diğer düzenleme ise 6764 sayılı Kanun’la çıraklık, kalfalık ve
ustalık eğitiminin Mesleki Eğitim Programı adı altında zorunlu hâle
getirilmesidir. Bu sayede eğitim ile istihdamın bağlantısının güçlendirilmesini
ve ülkemizin ara eleman ihtiyacının karşılanabilmesini temenni ediyoruz çünkü
Türkiye’de okul ve sanayi arasındaki ilişkinin zayıflığı ve mevcut iş
birliklerinin daha çok geleneksel yöntemlere dayanması, özellikle mesleki
eğitim alanında nitelikli ara eleman açığı doğurmaktadır. Mesleki eğitim
sisteminden umduğunu bulamayan çok sayıda firma, kendi çözümünü geliştirip kendi
mesleki eğitimini vermeye yönelmektedir. Çocuklarımızın nitelikli meslek
sahipleri olarak yetişmelerine hizmet etmeyi amaçlayan bu değişikliği
destekliyoruz.
Bunun
yanında, çırak, kalfa ve stajyer olacak çocuklarımızı hem çocuk istismarı hem
de çocuk emeğinin istismarına karşı korumak zorundayız. Burada Millî Eğitim
Bakanlığının denetim faaliyetleri, kritik önem taşımaktadır. Dolayısıyla
Bakanlığın, denetim kapasitesini geliştirmesi önemlidir. Bu amaçla, Bakanlık
teftiş sisteminin yeniden kurulması, illerde teftiş yetkileri olmayan maarif
müfettişlerinin Bakanlık maarif müfettişleriyle denkleştirilmeleri ve
Bakanlığın müfettiş kadrosunun genişletilmesi gerekmektedir.
Bakanlığın
teftiş kapasitesi ve etkinliği, elimizdeki kanun teklifinde yer alan, özel yurtların
düzeni açısından da oldukça önemlidir. Malumunuz, bu konuda kamuoyuna mal olmuş
gayrihukuki ve gayriinsani olaylar yaşandığı da olmuştur. Bunların tekrarı ve
üstünün kapatılması kabul edilemez. Bu nedenle, teftiş ve denetleme
sorumluluğunu üstlenen bakanlığın, gereken her türlü tedbiri alması gereklidir.
(Mikrofon
otomatik cihaz tarafından kapatıldı) 
BAŞKAN
– Buyurun Sayın Kalyoncu, bağlayın sözlerinizi. 
HASAN
KALYONCU (Devamla) – Kaldı ki Millî Eğitim Bakanlığının, özel yükseköğretim
öğrenci yurtlarının denetlenmesi konusunda Gençlik ve Spor Bakanlığına da
rehberlik etmesi doğru olacaktır. Bu anlamıyla özel yurtların teftiş edilmesi
bakımından iki bakanlık arasında görev ayrımını gerçekçi ve anlamlı buluyoruz.
Ancak, bu iki kurumun iş birliği ve Türk gençlerinin sağlıklı şartlarda uygun
fiziksel mekânlar ve sosyal ortamlarda barınmalarına hizmet etmek için ortak
çalışmalarını da gerekli görüyoruz. 
Genel
Kurulunuzu saygıyla selamlıyorum. (MHP sıralarından alkışlar) 
BAŞKAN
– Teşekkürler Sayın Kalyoncu.
Şimdi,
konuşma sırası, Halkların Demokratik Partisi Grubu adına İstanbul Milletvekili
Oya Ersoy’dadır. 
Buyurun
Sayın Ersoy. (HDP sıralarından alkışlar)
Süreniz
on dakikadır. 
HDP
GRUBU ADINA OYA ERSOY (İstanbul) – Değerli Başkan, değerli milletvekilleri;
kanun teklifine geçmeden önce, bir sosyalist olarak, 23 Haziran İstanbul
seçimlerine dair söz söylemek istiyorum. 
Bu
seçim, İstanbul seçimi partiler arası bir seçim değildi. İstanbul seçimi,
sadece 2 adayın yarıştığı bir seçim de değildi; çok net, İstanbul seçimi, bu
ülkede “Kaybettiğim seçimi de hukuku da tanımam.” diyenler ile adalet
isteyenler arasında bir seçimdi ve adalet isteyenler kazandı. Ve İstanbul
bizimle; İstanbul kadınlarla, gençlerle, işçilerle; İstanbul, kentine ve
memleketine sahip çıkanlarla kazandı. İstanbul Türklerle, Kürtlerle, Lazlarla,
bütün Türkiye halklarıyla kazandı çünkü biz birlikte güzeliz. 
İstanbul
seçimi, herhangi bir seçim değildir. İki gündür burada da tartışılıyor,
özellikle “İstanbul, herhangi bir seçim değildir.”i anlatmak istiyorum. 806 bin
oy farkı atıldı. Sadece bu değil, iktidar partisi, sadece iki ay içerisinde
İstanbul’un 12 ilçesini kaybetti. İstanbul seçimi, çok net ki İstanbul
halkının, YSK hâkimleri eliyle iradesinin gasbedilmesine karşı çok güçlü bir şekilde
cevap verdiği bir seçim olmuştur. Bu cevap, sadece İstanbul seçimine dair bir
cevap değildir. Bu cevap, aynı zamanda talimatlı yargıya bir cevaptır. Barış
akademisyenlerinden gazetecilere, bu ülkede eşitlik, özgürlük, kardeşlik ve
adalet isteyenlere karşı açılan Gezi davasına altı yıl sonra bir cevaptır. Bu
cevap, “KHK’li” denilerek Halkların Demokratik Partisinin 6 belediye başkanının
mazbatalarının gasbedilerek YSK eliyle atanan kayyumlara bir cevaptır. Sizin de
dediğiniz gibi, herkesin de bildiği gibi İstanbul’u kaybeden, Türkiye’yi de
kaybeder.
Madem
konumuz eğitim, İstanbul seçimlerini değerlendirirken, yıllar önce şifre
skandalına karşı sokakları dolduran liselileri unutmayın; 4+4+4 eğitim
sistemine karşı meydanları dolduran öğrencileri, velileri, akademisyenleri,
öğretmenleri unutmayın. 
Değerli
milletvekilleri, eğitim bir ülkenin geleceğidir. İktidar partisine
sesleniyorum, gerçi sıraları boş ama: On yedi yılda eğitimi yapboz tahtasına
çevirdiniz. 7 bakan değişti. Her gelen bakan bir değişiklik yaptı. Birinin
yaptığını diğeri bozdu ve çok net ki eğitim sistemini çökerttiniz. Bir ülkenin
mutlaka bir eğitim politikasının olması lazım ve bu politikanın ilerici yani
ülkeyi ileriye taşıyan hedeflerinin olması lazım. Oysa AKP iktidarının tek
hedefi, 2002 yılından bu yana eğitimi neoliberal politikalar doğrultusunda
dönüştürmek ve piyasalaştırmak oldu. Bilim ve laiklik, yerini “seçmeli” adı
altında zorunlu din derslerine ve ezberci müfredata bıraktı. 4+4+4 sistemiyle
düz liseler kapandı. Sadece, liselere giriş sınavları, sadece, liselere giriş
sınavları 5 defa değişti. Bu sınavlar sonucunda Anadolu ya da fen liselerine
giremediği takdirde öğrencilerin önlerinde tek bir seçenek kaldı: “Ya
imam-hatiplere veya meslek liselerine mahkûm kalacaksınız ya da özel okullara
gideceksiniz.”
Teşviklerle
ayakta tutmaya, geliştirmeye, yaymaya çalıştığınız özel okullarımızın durumları
da belli. Yine, burada gündeme getirdim. Daha geçtiğimiz sene, Keçiören’de
bulunan Mektebim Koleji, eğitim sezonunun ortasında “Daha fazla kâr
edemiyorum.” diye eğitim faaliyetine son verdi ve öğretmenler ortada kaldı,
çocuklar ortada kaldı. Şimdi diğer yerlerde devam ediyor eğitim faaliyetine.
Peki, Keçiören’deki öğrencilerin, ailelerin durumu ne olacak? Bunların
mağduriyetinin hesabı soruldu mu?
Yapılması
gereken bellidir: Palyatif çözümler değil, tek tek, madde madde değil, bu
ülkede çökerttiğiniz eğitim sisteminin hep birlikte yeniden yapılmasına,
yeniden inşa edilmesine ihtiyaç vardır ve 4+4+4 sisteminden derhâl
vazgeçilmelidir, tamamen vazgeçilmelidir. İsteyen her öğrencinin gidebileceği
parasız, sınavsız düz liseler derhâl açılmalıdır.
Teklifteki
maddelere gelirsek, 1’inci maddeyle, öğrenci yurtlarının da hepsi, Kredi ve
Yurtlar Kurumu yurtlarının hepsi, sonuçta, bakanlık değiştiriliyor ve Gençlik
ve Spor Bakanlığına bağlanıyor. Hiç kuşku yok ki üniversite öğrencilerinin en
önemli sorunu, barınma sorunudur. Yıllardır bu sorun var ve yükseköğretimde
okuyan 12 öğrencinin yalnızca 1’i, KYK yurtlarından faydalanabilmektedir.
Yıllardır öğrencilerden fazlasıyla katkı alındığı hâlde yurtlarda sayısal
olarak herhangi bir artış olmadığı gibi, nitelik olarak da bir artış yoktur ve
öğrenciler, maalesef özel yurtlara ve özelde de cemaat yurtlarına mahkûm
bırakılmıştır ki cemaat yurtlarına mahkûm bırakılan öğrencilerin başına
gelenleri yıllardır hep birlikte yaşadık, sonuçlarını gördük. Barınma bir
haktır ve devlet, üniversite öğrencilerine parasız ve nitelikli barınma hakkı
sağlamakla yükümlüdür. 
2’nci
maddede 4+4+4 eğitim sistemiyle 60 aya indirdiğiniz okula başlama yaşını
artırıyorsunuz. Hatırlatalım: O zaman, bütün bilim insanları, sendikalar,
demokratik kitle örgütleri, veliler bu yasaya karşı çıktı ve öğretmenler
yerlerde sürüklendi, veliler yerlerde sürüklendi ve burada, bu Meclis çatısı
altında kavga dövüş bu yasa çıkarıldı. Bilim insanlarını da sokağın sesini de
dinlemediniz. Bu yasayı, o zaman neredeyse “devrim” diye çıkardınız. Dönemin
Başbakanı Erdoğan “72 ay öncesi çocuğunu okula göndermeyenler ‘Benim çocuğum
geri zekâlıdır.’ diyorlar.” diyerek velileri suçladı. Peki, şimdi ne oldu?
Bugünkü öneriniz, aslında kendi hatanızın kabulüdür. Peki, yedi yıldır zorla
okula alınan milyonlarca öğrenci ne olacak? Bunların sayısı en az 9 milyon. Bu
çocukların şu ana kadarki mağduriyeti, okuldan soğumaları, okuma yazma
öğrenememeleri, bunların hesabını kim verecek? 
Bu
önerideyse iş, daha karmaşık hâle geliyor ve içinden çıkılmaz bir vaziyet
alıyor. Gelin, okula başlama yaşını açık açık 72 aya çekerek bu tartışmaların
hepsini bitirelim artık. 
Sayın
milletvekilleri, bir diğer düzenleme ise organize sanayi bölgesi yönetimlerine
ve özel sektöre mesleki eğitim merkezleri açma yetkisinin verilmesi. İddianız,
eğitim ve istihdam bağlantısını güçlendirmek. Peki “Meslek lisesi, memleket
meselesidir.” diyerek çıktığınız yolda bugüne kadar ne kazanıldı?
Yetiştirdiğiniz ara elemanlar gerçekten nitelikli iş gücü oldu mu yoksa
binlerce çocuğu, vasıfsız bir iş gücüne mi dönüştürdünüz? Yapılması gereken
açıktır, eğitim-öğretim yalnızca Millî Eğitim tarafından ve okullarda verilmelidir.
Bir ülkenin eğitim sistemi, ülkenin her alanında yaptığı planlamalara göre
şekillendirilir, sermayenin anlık ihtiyaçlarına göre eğitimde düzenleme
yapılmaz. 
Organize
sanayi bölgelerine kurulan okullara vergi muafiyeti uygulanıyor, aldıkları tüm
öğrenciler için de teşvik veriliyor. Onlara da “Kendiniz için bedava iş gücü,
yetişmiş iş gücü buyurun, yaratın.” deniyor.
Her
panoda, Ankara’da, bakın, iş garantili meslek liselerinin reklamlarını
görüyoruz. Uzağa gitmeye de gerek yok. Sincan Organize Sanayi Bölgesi’nde
bulunan Millî Eğitime bağlı meslek lisesine ve özel meslek lisesine gidin,
bakın. Millî Eğitime bağlı meslek lisesi çökerken, dökülürken, 400 öğrencisi de
devlet teşviki almış özel meslek lisesi, oradaki fabrikalara kendi istedikleri
niteliklere sahip işçi yetiştiriyor.
Sayın
milletvekilleri, son olarak, ucuz iş gücünün yasallaştırıldığı bir madde.
Çıraklık, kalfalık, ustalık eğitimlerinin “mesleki eğitim programı” adı altında
zorunlu eğitim kapsamına alınmasına ilişkin uyum düzenlemeleri. 
(Mikrofon
otomatik cihaz tarafından kapatıldı)
BAŞKAN
– Sayın Ersoy, tamamlayın lütfen.
OYA
ERSOY (Devamla) - Bu öneriyle on iki yıllık zorunlu eğitim süresini fiilen
sekiz yıla indiren bir öneridir.
Ben
şunu söylemek istiyorum: Buradaki tartışmalarda “ucuz iş gücü” olarak
nitelendirilmesine de karşı çıkıldı. İşçi Sağlığı ve İş Güvenliği Meclisi, 12
Haziran Dünya Çocuk İşçiliğiyle Mücadele Günü sebebiyle bir rapor açıkladı.
Burada 2019’un ilk beş ayında en az 26 çocuk işçi, yaşamını yitirmiş; bu,
tespit edildi ve yine İSİG Raporu’na göre 2013 yılından bu yana her yıl
ortalama 50-60 çocuk işçi, iş kazalarında yaşamını yitirmektedir. Bu Meclisin
görevi, çocuk işçiliğini teşvik etmek değil, bunu önlemeye dönük önlemler
almak, bunun yasalarını çıkarmaktır. 
Sayın
vekiller, sürem bitti, son olarak şunu söylemek istiyorum: Özellikle
öğretmenlerin kadro alımına dair: “Mülakat” adı altında AKP’li olmayan ya da
onun gibi düşünmeyenlerin elendiği bir sisteme son vermediğimiz sürece
öğretmenlerin kadro sorununu çözemeyiz. 
(Mikrofon
otomatik cihaz tarafından kapatıldı) 
OYA
ERSOY (Devamla) – Bitiriyorum Sayın Başkan. 
BAŞKAN
– Buyurun, bağlayın sözlerinizi. 
OYA
ERSOY (Devamla) – Öğretmenleri ücretli, kadrolu, sözleşmeli olarak ayırmaktan
vazgeçelim ve mülakat sistemini kaldıralım diyorum.
Eğitim,
sonuç olarak, herkesin en temel hakkıdır. Eşit, parasız, ana dilinde, bilimsel
ve kamusal şekilde sağlanması devletin görevidir.
İyi
çalışmalar diliyorum. (HDP sıralarından alkışlar) 
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akbaşoğlu, söz vereceğim ama bundan sonra, neden söz istediğinizi de
açıklamanızı rica ediyorum; sadece sizin değil, bütün grup başkanvekillerinin;
bu, bir.
İki:
Birer dakika süreyle söz vereceğim, en fazla bir kere uzatacağım, sonra sözü
kesmek zorunda kalacağım. Aksi takdirde, görüşmeleri bir düzen içinde
sürdürmemiz mümkün olmayacak. Bütün grup başkan vekillerine yönelik olarak
söylüyorum. 
Buyurun
Sayın Akbaşoğlu.
MUHAMMET
EMİN AKBAŞOĞLU (Çankırı) – Hatip, biraz evvel konuşmasında, hukuku tanımayan
iktidar ile adaleti isteyenler arasında İstanbul seçimlerinin yenilendiği
şeklinde haksız, doğru olmayan bir ibare kullandı. Bununla ilgili bir açıklama
yapacağım; bu, sataşma aslında, kürsüden konuşulması gereken bir durum ama ben
yerimden açıklama yapacağım.
BAŞKAN
– Buyurun yerinizden. 
IV.- AÇIKLAMALAR (Devam)
39.- Çankırı Milletvekili Muhammet Emin Akbaşoğlu’nun,
İstanbul Milletvekili Oya Ersoy’un görüşülmekte olan 90 sıra sayılı Kanun
Teklifi’nin birinci bölümü üzerinde HDP Grubu adına yaptığı konuşmasındaki bazı
ifadelerine ilişkin açıklaması
MUHAMMET
EMİN AKBAŞOĞLU (Çankırı) – Şimdi, iktidarın talebi veya muhalefetin reddi,
yargısal nitelikte, sadece talep ve itiraz olarak bir anlam ifade eder ama 6’sı
Yargıtayın, 5’i Danıştayın kendi üyeleri arasından seçilip gelen tarafsız ve
bağımsız Yüksek Seçim Kurulu karar verir. 
(Mikrofon
otomatik cihaz tarafından kapatıldı) 
BAŞKAN
– Buyurun, bir dakika daha süre veriyorum.
MUHAMMET
EMİN AKBAŞOĞLU (Çankırı) – Sonuç itibarıyla, tıpkı Cumhuriyet Halk Partisinin
talebi üzerine Artvin Yusufeli’de 2 Haziranda seçimlerin 298 sayılı Kanun’un
130’uncu maddesine talebine istinaden ortaya çıkan karara uygun bir şekilde, AK
PARTİ’nin de talebi üzerine Yüksek Seçim Kurulu değerlendirmesini yapmış ve
kararını vermiş. Dolayısıyla, bu şekilde bir yenileme söz konusu olmuştur.
Biz,
eğitim alanında da 28 Şubatın ortaya koyduğu bütün eşitsizlikleri fırsat
eşitliğine, katsayı adaletsizliğini bütün insanlarımızın lehine eşit bir
noktaya getirmek suretiyle ve hakikaten, bu konuda, mesleki eğitimle sanayinin,
istihdamın genişlemesine, daha büyümesine ilişkin Türkiye'nin gücüne güç katacak,
öğrencilerimizin de teknik becerilerini, eğitimlerini daha üst seviyeye
çıkaracak bir düzenleme yapıyoruz. 
Teşekkür
ediyorum. 
BAŞKAN
– Sağ olun, teşekkürler Sayın Akbaşoğlu.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Sinop Milletvekili Nazım Maviş ile 52
Milletvekilinin Bazı Kanunlarda ve 652 Sayılı Kanun Hükmünde Kararnamede
Değişiklik Yapılmasına Dair Kanun Teklifi (2/1963) ile Millî Eğitim, Kültür,
Gençlik ve Spor Komisyonu Raporu (S. Sayısı: 90) (Devam)
BAŞKAN
– Evet, şimdi söz sırası, Cumhuriyet Halk Partisi Grubu adına Hatay
Milletvekili Serkan Topal’dadır.
Buyurun
Sayın Topal. (CHP sıralarından alkışlar)
Süreniz
on dakikadır. 
CHP
GRUBU ADINA SERKAN TOPAL (Hatay) – Teşekkür ediyorum Sayın Başkan.
Değerli
milletvekilleri, hepinize saygılarımı sunuyorum. Burada, özellikle şehit
öğretmenlerimizi bir kez daha saygı ve rahmetle anıyorum. Hepinize teşekkür
ediyorum. Bütün öğretmen arkadaşlarıma, meslektaşlarıma buradan selamlarımı,
saygılarımı bir kez daha iletiyorum.
Tabii,
şimdi her muhalefet milletvekili, bu kürsüde konuştuğunda, Sayın Akbaşoğlu
orada hazır bir refleksle cevap verme yani mevcut olan hükûmeti ya da
Cumhurbaşkanlığı sistemini ya da getirilen teklifi bir şekilde savunmak adına
bir reaksiyon gösteriyor. Bu, onlar için doğal ama ben bunu doğal
karşılamıyorum. Tabii, Sayın Akbaşoğlu bundan sonra da muhtemelen cevap
verecektir ama ondan talebimiz, beklentimiz şu arkadaşlar: Biz muhalefet olarak
bütün sorunları burada dile getireceğiz, kendilerinin de gerçekten mevcut olan
sorunların çözülmesi noktasında hassasiyet göstermeleridir ama bunun yerine
sadece orada cevap verme reaksiyonunu gösteriyor. Bunun doğru bir tutum
olmadığını… Daha önce, yedi yıl önce bir yasa tasarısı geldi, burada kavga
çıktı ama aynı milletvekilleri yani AK PARTİ Grubu, değerli milletvekili
arkadaşlarımız o gün savundukları bir olayı maalesef dün Komisyona getirdiler,
60 ay okula başlama yaşını önce 66’ya, bugün 69’a… Yani bazen körü körüne
savunma yapılıyor değerli arkadaşlar. 
Şimdi,
ben cevap verme yerine Sayın Akbaşoğlu’ndan şunu bekliyorum. Bugün Serkan
Topal’ın söylediklerini, bugün eğitimci olan bir insanın söylediklerini not
alıp… Gerçekten bundan sonraki Komisyon toplantılarına, evet, değerli
arkadaşlar, her partiden ikişer üçer eğitimci arkadaşlarımız gelsin, sendikalar
da gelsin. Hep birlikte bütün eğitim bileşenlerinin toplanması ve eğitim
sorunlarının çözülmesi noktasında bir irade göstermelerini bekliyoruz. 
Şimdi,
tabii, ben bunu her zaman söylüyorum: Her gelen Millî Eğitim Bakanı, bir önceki
Millî Eğitim Bakanının sistemini değiştirmeye çalışıyor. Çünkü doğru olmadığını
kendisi de biliyor. Zaten on yedi yıl içerisinde kaç Millî Eğitim Bakanının
değiştirildiğini hepimiz çok iyi biliyoruz. Ben şunu söylüyorum: Köklü bir
reform yapmamız gerekiyor. Köklü bir reform yapmadığımız sürece yani açıkçası
yaralara sadece pansuman yaparak eğitimdeki sorunları çözemeyeceğimizi ben
burada defalarca dile getirdim ama nafile, ama nafile. 
Bakın,
burada, hani geleceğimiz olan çocuklarımızın FETÖ okullarına nasıl teslim
edildiğini anlatmayacağım. Yani Fatih Projesi’nden Ermenek’teki o olaya kadar
birçok olayı ben burada anlatmayacağım ama öğretmen arkadaşlarımızın yani
eğitimin de sorunlarını kısa süre de olsa, on dakika mümkün değil, zaten
anlatamayız ama birkaç madde hâlinde anlatmaya çalışacağım. Sayın
Akbaşoğlu’ndan da not alıp bundan sonraki süreçte çözüm üretmesini
bekleyeceğiz. 
Şimdi,
bakın, değerli arkadaşlar, bir öğretmen mutsuz ise, huzursuz ise, aile birliğinden
yoksun ise öğrencilere nasıl yararlı olabilir? Bu, mümkün mü? Mümkün değil. Az
önce diğer milletvekili arkadaşlarımız da dile getirdiler. Milletvekilleri
arasında ayrım yok ama öğretmenler arasında maalesef ayrım var. Nasıl mı?
Sözleşmeli, ücretli ve kadrolu… İnanın, öğretmenler odasında bile bunların
tartışması yaşanıyor, kimileri rencide oluyor. Bunun önüne geçilmesi gerekmiyor
mu? Gerekiyor. Bunun için Komisyonda tartıştık, evet, bizim bazı önergelerimiz
şu ana kadar kabul edilmese bile şifahen dışarıda konuşmalarımız sonucunda bazı
şeyler düzeltildi. Ama, bu, yeterli mi? Yeterli değil. 
Kadrolu
öğretmenlerin ders ücretleri, eğitim ödenekleri, ek gösterge gibi sorunları
var. Sözleşmeli öğretmen arkadaşlarımızın yer değiştirme, aile birliğini
sağlama ve ücrette eşitlik gibi temel sorunları var. Ücretli öğretmenlerin en
temel sorunlarından bir tanesi de on iki ay çalışamama ve maalesef sözleşmeye
tabi olmama sorunu. 
Tabii,
yönetici arkadaşlarımızın da ayrıca sorunları var. Bunu daha önce defalarca dile
getirdik, liyakatin öneminden bahsetmememize rağmen bir türlü bunu aşamadık.
Maalesef mülakatların sarı listelerle yapıldığını hepimiz çok iyi biliyoruz.
Sayın Akbaşoğlu, ya bu konuda siz adım atın, gerçekten bu ülkeye faydalı
olacak, gerçekten bu konuda uzman olan, bilgili olan, donanımlı olan insanların
yönetici olması noktasında bir çalışma yapın. Yani sadece orada olup muhalefet
milletvekillerine cevap vermekten öte, bununla ilgili bir çalışma yapmanızı
bekliyoruz. 
Değerli
arkadaşlar, temel sorunlardan bir diğeri ise mesleki ve teknik eğitim
öğretmenlerinin sorunları. Tabii, daha önceki milletvekili arkadaşlarımız da
dile getirdiler, tekrara da düşmek istemiyorum ama şimdi, özellikle Türkiye'nin
kalkınma anahtarının mesleki ve teknik eğitimden geçtiğini söyleyenlerin bu
söylemine karşın son on sekiz yılda atanan mesleki ve teknik öğretmen sayısının
sadece 997 olduğunu ve özellikle 87 bin kişinin açıkta olduğunu burada ifade
etmek istiyorum. Bir yanda 87 bin, bir yanda 997. Biz nasıl başarılı olacağız?
Şimdi,
OECD ülkeleri arasında ülkemiz kaçıncı sırada, bunu hiç düşünebildik mi? 
Bakın,
öğrencilerimiz…
ÖMER
FETHİ GÜRER (Niğde) – PISA’da sonuncu.
SERKAN
TOPAL (Devamla) – PISA sonuçlarına göre, evet, PISA sonuçlarına göre OECD
ülkeleri arasında…
Şimdi,
tabii, öğretmenlerimiz çok şey istemiyor değerli arkadaşlar; öğretmenlerimiz
mevcut olan sorunları dile getiriyor ve bizden, iktidardan, Hükûmetten,
milletvekillerinden, hepimizden çözüm bekliyor. Ben burada birkaçını sıraladım,
süre de yetmeyecek ama…
Değerli
arkadaşlar, 120 bin öğretmen açığı var mı? Var. Peki, biz, hadi 100 bini
atayamıyoruz, neden 80 bini atayamıyoruz? Sürekli medyaya çıkıyor,
televizyonlara çıkıyor Hazine ve Maliye Bakanı: “Ekonomi iyi, maliye iyi,
bilmem ne iyi…” O zaman niye atamıyorsunuz? Sizin elinizden tutan mı var?
Gelin, destek verelim. Yani “yalan” kelimesini söylemek istemiyorum ama insan
bu kadar yalan söylemez ya. Halkı bu kadar kandırmak da olmaz arkadaşlar,
yapmayın.
Sözleşmeli
öğretmenlerin aile birliğinin sağlanması noktasında Komisyonda da mücadele
ettik, düşüncelerimizi ifade ettik. Evet, “3+1”e şu anda düşürülüyor. Bu
yeterli mi? Yeterli değil. Bunun yeterli olmadığını defalarca dile getirdik. 
Şimdi,
sözleşmeli öğretmen, mülakata tabi tutuluyor. “Değerli öğretmen arkadaşım, 60
puana takıldın, sen kadrolu olamıyorsun.” diyor. Mülakatı yapan kim, onları
atayan kim, nasıl sorular soruyorlar; bunları bir araştıralım. Sayın Grup
Başkan Vekili, bunları araştıralım. Gerçekten kimsenin hakkını yemeyelim,
hakkının yenmemesi noktasında bir irade gösterelim. 
Bakın,
bunu da söylüyoruz: Orta vadede ücretli sözleşmeli öğretmen uygulamasından
vazgeçilmesi gerektiğini defalarca dile getirdik çünkü eğitimin kalitesinin
artması gerekiyor. Eğitimin kalitesinin artması gerektiğini söylerken bir
bakıyorsunuz “nitelikli okul-niteliksiz okul.” Allah aşkına ya, AK PARTİ’li
milletvekili arkadaşlara sesleniyorum: Bunu siz kabul ediyor musunuz? Ya, siz
çocuklarınızı nereye gönderiyorsunuz; nitelikli okula mı, niteliksiz okula mı?
1.300 nitelikli okul var, geri kalan 9 bin, 10 bin okul… 
Yine,
eğitim emekçilerinin ek göstergelerinin 3600 olması gerektiği sadece Cumhuriyet
Halk Partisinin değil bütün partilerin seçim vaatlerinde vardı. E, diyoruz ki:
Tamam, getirin; biz getirmeyelim, siz getirin, biz de destek verelim. “Yok.”
diyorlar. Neden? Ekonomi iyi ama 3600 ek gösterge yok, ekonomi iyi ama
sözleşmeliye kadro yok, ücretliye kadro yok, atama yok ama ekonomi iyi! Ekonomi
iyi, Türk lirası dolar karşısında değer kaybediyor! 
Buradan,
bir de artan oranlı vergi dilimine son verilmesi gerektiğini, maaşlarda sabit
vergi oranına geçilmesi gerektiğini bir kez daha ifade ediyoruz. 
Eğitime
hazırlık ödeneği yılda en az bir maaş tutarında olmalı ve tüm eğitim
çalışanlarını kapsamalı. 
Atamalarda
özellikle kadın öğretmenlere karşı yapılan ayrımcılığa son verilmeli.
(Mikrofon
otomatik cihaz tarafından kapatıldı) 
BAŞKAN
– Buyurun Sayın Topal, bağlayın sözlerinizi.
SERKAN
TOPAL (Devamla) – Teşekkür ediyorum Sayın Başkan.
Ve
özellikle, haklarında herhangi bir mahkeme kararı olmadan, haksız hukuksuz bir
şekilde ihraç edilen öğretmen arkadaşlarımızın derhâl görevlerine iade
edilmeleri gerekiyor.
Özellikle,
sendikal baskılara son verilmesi gerektiğini söylüyoruz burada. Öğretmenler bir
sendikaya üye olmaya zorlanmamalı. Şimdi, tabii, AK PARTİ’li grup başkan
vekiliniz genelde diyor ki “Yok öyle bir şey.” Var ama. Bunu araştıralım,
gelin, bir komisyon kuralım. Gerçekten, öğretmenler odasında ya da dışarıda
belli bir sendikaya mutlaka üye olması gerekiyor, malum sendikaya üye olmazsa
kadroya geçirilmeyeceği baskısı var mı, yok mu? Eğer “Yok.” diyorsanız -ben
burada olduğunu iddia ediyorum- o zaman, gelin, bir komisyon kuralım.
Gerçekten
birçok öğretmenimiz geçim derdinde, kredini kartını ödeyemiyor. Hatta, şunu
düşünüyor…
(Mikrofon
otomatik cihaz tarafından kapatıldı) 
SERKAN
TOPAL (Devamla) – Çok özür diliyorum Sayın Başkanım, bir dakika daha…
BAŞKAN
– Ama lütfen, bağlayın Sayın Topal.
Buyurun,
bir dakika daha süre veriyorum.
SERKAN
TOPAL (Devamla) – Teşekkür ediyorum.
Öğretmenler
artık gerçekten geçim derdini de bir kenara bırakıyor “Acaba, attığım ‘tweet’
yüzünden açığa alınır mıyım, soruşturma geçirir miyim?” bunun endişesi
içerisinde derse giriyor. Peki, böyle, bunu düşünen bir öğretmenden biz nasıl
başarı bekleyebiliriz değerli arkadaşlar?
Değerli
arkadaşlar, ülkemiz Birleşmiş Milletlere üye 193 ülkenin 129’undan nüfus olarak
daha fazladır, biliyorsunuz. Ama biz kaçıncıyız eğitimde, biz kaçıncıyız
değerli arkadaşlar?
Değerli
arkadaşlar, ben son olarak şunu söylüyorum: Gelin, eğitim sistemini hükûmet
politikası olmaktan çıkaralım, bir devlet politikası hâline getirelim ve her
yeni gelen bakan bu sistemle oynamasın, kim olursa olsun çünkü bu bizim
geleceğimiz. Geleceğimizle oynamayalım.
Hepinize
çok teşekkür ediyorum, saygılarımı sunuyorum. (CHP sıralarından alkışlar)
BAŞKAN
– Teşekkürler Sayın Topal.
Değerli
milletvekilleri, sisteme giren milletvekillerine yerlerinden birer dakika
süreyle söz vereceğim şimdi.
Sayın
Çepni…
IV.- AÇIKLAMALAR (Devam)
40.- İzmir Milletvekili Murat Çepni’nin, Ezilenlerin
Sosyalist Partisi Genel Başkanı Çiçek Otlu’nun tutukluluğunun devam ettiğine ve
siyasi soykırım operasyonlarına son verilmesi gerektiğine ilişkin açıklaması
MURAT
ÇEPNİ (İzmir) – Teşekkürler Başkan.
AKP’nin
ilk seçim yenilgisi 7 Hazirandan beri HDP ve bileşenlerine gözaltı ve tutuklama
terörü sürüyor. Partimizin bileşeni Ezilenlerin Sosyalist Partisi Başkanı Çiçek
Otlu iki yıldır tutuklu. İki yıldır kurmaca gerekçelerle rehin siyaseti
sürüyor. İktidar “Adli reform yapacağım.” derken öncelikle tutuklu
siyasetçileri serbest bırakmalıdır. Çiçek Otlu’nun bugün mahkemesi oluyor. Tüm
siyasi tutsaklar serbest bırakılmalı, siyasi soykırım operasyonlarına son
verilmelidir.
BAŞKAN
– Sayın Kılıç.
41.- Kahramanmaraş Milletvekili İmran Kılıç’ın, milletlerin
hayatı gibi eğitim hayatının da inişli çıkışlı olduğuna ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım.
Milletlerin
hayatı gibi, ona bağlı olarak eğitim hayatı da inişli çıkışlıdır. Medeniyette
öncü olduğumuz dönemde eğitim ve bilimde de ve fikirde de öncüydük. Sonra,
Mehmet Akif’i dinleyelim: 
“Bir
alay mekteb-i âlî denilen yerler var;
Sorunuz
bunlara millet ne verir? Milyonlar.
Çok
güzel, hiçbiri hakkında sözüm yok; yalnız,
Ne
yetiştirdi ki şunlar acaba? Anlatınız.
İşimiz
düştü mü tersâneye, yâhud denize,
Mutlaka
âdetimizdir, koşarız İngiliz’e.
Bir
yıkık köprü için Belçika’dan kalfa gelir;
Hekimin
hâzıkı bilmem nereden celbedilir.
Meselâ
bütçe hesâbâtını yoktur çıkaran...
Hadi
mâliyyeye gelsin bakalım Mösyö Loran.
Hani
tezgâhlarınız nerde? Sanâyi nerde?
Ya
Brüksel’de, ya Berlin’de, ya Mançester’de!
Siz
gidin bunları ıslâha bakın peyderpey.”
Boş
sözler sarf etmeyin bol keseden Âli Bey. Şimdi eskisinden çok iyiyiz, kendimize
yetiyor, işlerimizi kendimiz yapıyoruz bazıları görmek istemeseler de.
(Mikrofon
otomatik cihaz tarafından kapatıldı) 
BAŞKAN
– Sayın Kaya… 
42.- Ankara Milletvekili Yıldırım Kaya’nın, Kırşehir
ili Dulkadirli köyünün ilkokul sorununun çözüme kavuşturulmasından dolayı
teşekkür ettiğine, cemaat ve tarikatlara bağlı yurtlarda yaşanan sorunlara
ilişkin açıklaması
YILDIRIM
KAYA (Ankara) – Sayın Başkan, öncelikle Millî Eğitim Bakanlığı yetkililerine
teşekkür etmek istiyorum. Dün kürsüden yapmış olduğum konuşmada Dulkadirli
İlkokulunun kapatılma sorununu çözeceklerini beyan ettiler. Bu, bizim için
sevindirici. Bu kadar hızlı hareket etmelerinden dolayı kendilerini kutluyorum.
Ancak dün yaşadığımız ciddi bir sorun var. Millî Eğitim Bakanlığının protokol
imzaladığı cemaat ve tarikatlara bağlı yurtlarda sorun yaşanmaya devam ediyor.
Çocuklarımız gerçekten bu yurtlarda taciz ve tecavüze uğruyorlar. Gaziantep’te
vicdanlarımızı sızlatan bir olay daha yaşadık. İlkokul 2’nci sınıfta 9
yaşındaki çocuğumuza Kadiri tarikatına bağlı Hasan Hoca İlim Yayma Vakfı Yatılı
Kur'an Kursunda vakıf öğrenci sorumlusu tarafından taciz ve tecavüz edildiği
çocuğun dedesine anlatımıyla ortaya çıkıyor. 
Buradan
Millî Eğitim Bakanı… 
(Mikrofon
otomatik cihaz tarafından kapatıldı) 
BAŞKAN
– Sayın Fendoğlu… 
43.- Malatya Milletvekili Mehmet Celal Fendoğlu’nun,
Malatya ili Doğanyol ilçesi çiftçilerinin sulama probleminin çözüme
kavuşturulması gerektiğine ilişkin açıklaması
MEHMET
CELAL FENDOĞLU (Malatya) – Teşekkür ederim Başkanım. 
Doğanyol
ilçemizde çiftçilerimizin sulama problemi mevcuttur. Bu sulama probleminin
giderilmesi için hâlihazırda Koldere, Damlı, Burç ve Doğanyol ilçe merkez
mahalleleri için Tarımsal Sulama Projesi ve Gökçe Göleti Projesi bulunmaktadır.
Koldere Köyü Sulama Suyu Projesi’nde (GES) güneş enerji sistemiyle, 200 kilovatlık
bir enerji kaynağıyla tarım alanlarına sulama sağlanacaktır. Diğer proje Gökçe
Göleti’nin ise etüt ve sondaj çalışmaları tamamlanmıştır fakat yapımına henüz
başlanmamıştır. Çiftçilerimizin sulama problemini giderecek olan bu projelerin
tamamlanmamış olması sulama sıkıntısı içinde olan çiftçilerimizi zor durumda
bırakmaktadır. Çiftçilerimizin sulama imkânına kavuşması için bir an önce
ödenek tahsis edilerek projelerin hayata geçirilmesi gerekmektedir. 
Teşekkür
ederim. 
BAŞKAN
– Sayın Şahin…
44.- Balıkesir Milletvekili Fikret Şahin’in, İstanbul
ili Fatih ilçesindeki İstanbul Erkek Lisesinin öğrenci pansiyonunun yapılarak
mağduriyetin sonlandırılması gerektiğine ilişkin açıklaması
FİKRET
ŞAHİN (Balıkesir) – Sayın Başkan, teşekkür ederim. 
Millî
Eğitim Bakanlığı yetkililerinin de Meclisimizde bulunması sebebiyle
velilerimizin bir isteğini ben dile getirmek istiyorum: İstanbul Fatih
ilçesinde bulunan İstanbul Erkek Lisesi yatılı olarak öğrenci kabul etmektedir.
2016 yılı Ağustos ayında öğrenci pansiyonu yıkılmış ve bir yıl içinde
yenilenmesi taahhüt edilmiş olmasına rağmen hâlen yenilenmemiş ve yaklaşık
200’e yakın öğrenci civardaki özel yurtlarda kalarak sıkıntı yaşamaktadırlar,
mağdur olmaktadırlar. Velilerimiz Millî Eğitim Bakanlığından bir an önce İstanbul
Erkek Lisesi öğrenci pansiyonunun yapılarak bu mağduriyetin sonlandırılmasını
istemektedirler. 
Teşekkür
ederim efendim, sağ olun. 
BAŞKAN
– Sayın Enginyurt…
45.- Ordu Milletvekili Cemal Enginyurt’un, halk eğitim
kurslarında hizmet veren ücretli öğretmenlerin sözleşmeli veya kadrolu olarak
çalıştırılmasının düşünülüp düşünülmediğini öğrenmek istediğine ilişkin
açıklaması
CEMAL
ENGİNYURT (Ordu) – Sayın Başkanım, teşekkür ediyorum. 
Millî
Eğitim Bakanlığının bürokratlarına şunu söylemek istiyorum: Halk eğitim
kurslarında ücretli öğretmen olarak binlerce insan istihdam ediliyor, güzel bir
proje. Yalnız altı ay çalıştıktan sonra bu insanlar bir kenarda beklemeye
itiliyor. Halk eğitim projeleri Türkiye için faydalı, gençlerimiz için,
insanımız için faydalı. Öyleyse bu faydalı hizmeti yapan ücretli öğretmenleri
sözleşmeli veya kadrolu yapmayı düşünüyor muyuz? Düşünürsek hayırlı bir iş
yapmış olunur diyorum. 
Teşekkür
ediyorum. 
BAŞKAN
– Sayın Gürer…
46.- Niğde Milletvekili Ömer Fethi Gürer’in, gelişmiş
ülkelerin çocuk işçilik konusunu önemsediğine ve çocuk işçiliğiyle mücadele
ettiğine ilişkin açıklaması
ÖMER
FETHİ GÜRER (Niğde) – Teşekkür ederim Sayın Başkan. 
Dünyada,
gelişmiş ülkeler çocuk işçilik konusunu önemsemekte ve çocuk işçiliğiyle
mücadele edilmektedir. Ülkemizde AKP iktidarları döneminde sanki çocuk işçilik
bilerek farklı düzenlemelerle yaygınlaştırılmaktadır. Çıraklığın ve stajyer
öğrenciliğin sistemde ucuz işçi olarak değerlendirilmesinin önlenmesi
beklenirken bu kanun teklifi önünü açmaktadır. Çırak ve stajyerlerin işe
başladığı gün yaşlılık sigortası kapsamına alınması sağlanarak en azından
mağduriyetleri önlenmelidir. Kanun teklifinde çırak stajyerler için bu
düzenlemenin yer almaması büyük eksikliktir. Konuyla ilgili kanun teklifimiz
vardır. Neden bu tekliflerimiz Genel Kurula getirilmemektedir? Asıl düzenleme
bu alanda sağlanmalıdır. Çırak ve stajyerlerin, geriye dönük olarak da
işletilerek yaşlılık sigortası kapsamında ilk işe başladığı günden itibaren
sigortalı olmaları sağlanmalıdır. 
Teşekkür
ederim Sayın Başkan.
BAŞKAN
– Sayın Ağbaba...
47.- Malatya Milletvekili Veli Ağbaba’nın, depremde
yıkılma riski bulunan Malatya ili Kemal Özalper İlköğretim Okulunun
taşınmasının elzem olduğuna ilişkin açıklaması
VELİ
AĞBABA (Malatya) – Teşekkür ederim.
Sayın
Başkan, Malatya Kemal Özalper İlkokulu, 6 mahalleye hizmet eden bir okul ve
eski bir ilkokul. Okulda maalesef, standartların üzerinde öğrenci var,
sınıflarda 50’ye yakın öğrenci eğitim görmekte ve okulda toplam 2 bin kişi
eğitim görmekte.
Ayrıca,
bu okul depreme dayanıklı değil, daha önceden raporları var. Bu okulun Cemal
Gürsel Mahallesi’nde bir başka okula taşınması elzem, zorunlu. Maalesef çok
yoğun bir okul hem depreme dayanıksız ve hem de okulun eski olması nedeniyle
öğrenciler doğru eğitim göremiyor. 
Bu
konuyu Millî Eğitim Bakanlığımızın değerlendirerek Kemal Özalper’i bir başka
okula taşımasını rica ediyoruz. 
Teşekkür
ediyorum. 
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Sinop Milletvekili Nazım Maviş ile 52
Milletvekilinin Bazı Kanunlarda ve 652 Sayılı Kanun Hükmünde Kararnamede
Değişiklik Yapılmasına Dair Kanun Teklifi (2/1963) ile Millî Eğitim, Kültür,
Gençlik ve Spor Komisyonu Raporu (S. Sayısı: 90) (Devam)
BAŞKAN
– Evet, değerli milletvekilleri, şimdi, bölüm üzerinde şahıslar adına
konuşmalara geçiyoruz.
İlk
söz İstanbul Milletvekili Erkan Baş’a ait.
Buyurun
Sayın Baş.
Süreniz
beş dakikadır. 
ERKAN
BAŞ (İstanbul) – Teşekkür ediyorum Sayın Başkan.
Genel
Kurulu, başta öğretmenlerimiz, eğitim emekçileri olmak üzere ülkemizin alın
teriyle yaşayan tüm insanlarını sevgiyle selamlıyorum.
Şimdi,
değerli arkadaşlar, eğitim gibi önemli bir konu üzerine konuşuyoruz. Tabii,
eğitim dediğimizde gençlerimiz var, eğitim emekçileri öğretmenlerimiz var,
ülkemizin geleceği var. Ancak tabloyu paylaşmam gerekiyor; televizyonlardan pek
görülmüyor, ben gelirken saydım, iktidar partisinden 17 milletvekili var. Yani
memleketin eğitimine dair bir tartışma yapıyoruz, buna verdiğimiz önemi bu
açıdan gösteriyor. Gerçekten çok merak ediyorum yani biz eğitim sorunlarını
tartışmayacaksak neyi tartışacağız bu Genel Kurulda? Bunun da takdirini halka
bırakıyorum.
Tabii,
Meclis böyle önem verince, ee, basın iktidarın borazanı olunca basında da bu
tartışmalar yer bulmuyor. Dolayısıyla açık söyleyeyim, bazı öğretmen
arkadaşlarımızın bile ne tartıştığımızdan haberi olmuyor. Ben bu kısa süre
içerisinde nasıl yapacağım bilmiyorum ama şu bize gönderilen kanun teklifinde
ne amaçlanıyor buna ilişkin bir iki çift laf edeceğim.
Sanıyorum
şunu söylemek lazım en başta: Ortada bütünlüklü bir eğitime bakış sorunu var.
Yani hepimiz biliyoruz ki daha önce söylendiği gibi, tek amacı kindar ve dindar
nesil yetiştirmek olan bir eğitim felsefesiyle iktidar bu meseleye yaklaşıyor.
Böyle yaklaştığında ve benim söylediğimden başka hiç kimse doğruyu bilmez
dediğinde, işte bunlarla karşı karşıya kalıyoruz. Gerçekten yüreğimiz yanıyor.
Yani şurada beş, altı yıl önce biz “60 aya indirdiğinizde bu çocuklar neler
çekecek, biliyor musunuz?” diye bağırdığımızda, sokaklarda eğitim emekçileri,
veliler “Bu yaptığınız şey yanlış.” dediğinde hiç kimsenin sözünü dinlemediniz,
insanları gazladınız, copladınız, dövdünüz, döve döve o yasayı çıkardınız 60 ay
diye, şimdi geldiniz, diyorsunuz ki biz bunu düzeltelim. İşte itiraz ettiğimiz
şey bu yani bütünlüklü bir bakış yok; bütünlüklü bakış, iktidarın sadece o
anlık ihtiyaçlarıyla örtülmüş oluyor. Ben şunu sormak istiyorum: Yedi yılda bu
ülkenin 8 milyon evladı sizin verdiğiniz o karar yüzünden deneme tahtasında acılar
çekti, hiç mi vicdanınız sızlamıyor diye sormak gerekiyor. 
Başka
ne var bu elimizdeki kanun teklifinde? İşte yazmışız 5’inci madde, 8’inci
madde, 9’uncu madde… Esas olarak şunu yapıyorsunuz: Çıraklık eğitimini on iki
yıllık eğitimin içerisine alıyorsunuz. Ya, arkadaşlar, biz burada isyan
ediyoruz, diyoruz ki: Bu memlekette çocuk işçiliği diye bir sorun var, çocuk
işçiler ölüyorlar. Bakın, önümde rakamlar var; 2012’de 32 çocuk, 2013’te 59
çocuk, 2014’te 54, 63, 56, 60, 67, 2019’un ilk altı ayında 26 çocuk ölmüş. Siz
şimdi patronlar, organize sanayi bölgesi yönetimleri daha kolay para kazansın
diye ne yapıyorsunuz? Bu çıraklık meselesini de genel eğitimin içerisine
alıyorsunuz. 
Şimdi,
değerli arkadaşlar, bakın, sanıyorum pek ilgilenen yok ama şu belgeye dikkatinizi
çekiyorum. Bu nedir, elimde tuttuğum? Millî Eğitim Bakanlığının geçtiğimiz
günlerde yapılan sınavdan sonra ortaya çıkarttığı bir sınav değerlendirmesi.
Şimdi, kusura bakmayın, bir hatırlatmada bulunacağım, hepimiz izlemişizdir -en
azından izlemişizdir, kitabını okumadıysak bile- “Hababam Sınıfı”nda bir sahne
var, bütün sınıf sınıfta kalıyor, Mahmut Hoca karneleri vermek için velileri
çağırıyor, diyor ki: “Veliler gelsin çünkü bu karne aynı zamanda sizin velilik
karnenizdir.” Ben de diyorum ki: Arkadaşlar, AKP’li tüm vekiller şu Millî
Eğitim Bakanlığının sınav değerlendirmesini bir okusunlar. Bu, aynı zamanda
sizin on yedi yıldır nasıl bir ülke yönettiğinizin karnesi. Bakın, niye önemli
biliyor musunuz? Bu sınavda değerlendirilen çocuklar aşağı yukarı 10-11 yaşında
çocuklar ve siz iktidara geldiğinizde daha doğmamışlardı. Sizin iktidarınızın
4’ncü, 5’inci yılında bu çocuklar eğitime başladılar ve tamamen siz
yetiştirdiniz. Millî Eğitim Bakanlığı diyor ki: 1 milyon 29 bin 555 öğrenci bu
sınava girmiş arkadaşlar. Bakın, bu öğrencilerin yaklaşık 72 bini bir tek
matematik sorusunu bile çözememiş; sizin yetiştirdiğiniz çocuklar, 72 bin çocuk
bir tek matematik sorusu çözememiş. Ha, diyeceksiniz ki: “Matematik zor.”
Arkadaşlar, gerçekten yüreğim sızlıyor okurken, sekiz yıl okutuyorsunuz bu
çocukları, sınava sokuyorsunuz, 1.338’i tek bir Türkçe sorusunu doğru yapamıyor
yani ortaya çıkan sonuç bu. Yalnız daha acısı, daha önemlisi var. Bakın, ben
not alırken şöyle yazdım: Millî Eğitim Bakanlığı sonuçlardan utanıyor, verileri
gizliyor. Ne söylüyorum burada? Şimdi, bu raporun aynısını Millî Eğitim
Bakanlığı geçen sene de çıkarmış, o sınavda şöyle bir değerlendirme yapmış:
Özel okullar ile devlet okullarını mukayese etmiş geçen sene. Bu sene yüzü
kızarmış, bunu mukayese edemiyor. Dolayısıyla biz bu seneki durumu bilmiyoruz,
sadece tahminlerde bulunabiliyoruz.
(Mikrofon
otomatik cihaz tarafından kapatıldı) 
ERKAN
BAŞ (Devamla) – İzin verirseniz devam edeyim Sayın Başkanım.
BAŞKAN
– Buyurun Sayın Baş.
ERKAN
BAŞ (Devamla) – Arkadaşlar, bakın, bu çok önemli yani parası olanın çocuğunun
gittiği özel okul ile parası olmayanın çocuğunun gittiği devlet okulları
arasındaki farka bakın: Özel okuldaki çocuklar sınavda 130 puan önde
başlıyorlar. Vicdan mı arkadaşlar bu ya? Bir insanın sadece annesi babası onu
özel okula gönderemiyor diye ortalamada 130 puan geriden başlamasını vicdanımız
kaldırabiliyor mu? Yani bu rakamlara baktığımızda, örneğin, değerli arkadaşlar,
bakın, özel okullar ile yatılı bölge okulları arasındaki fark 103 puan yani
yatılı bölge okulları -durumu yok ailenin çocuğu okutabilmek için, mecbur oraya
gönderiyor- 103 puan daha önde başlıyor. Şimdi, bu eşitsizlikle, bu
adaletsizlikle gerçekten eğitim sistemini çözmek mümkün değil. Onun için,
doğrusu, önce bunu tartışmaktır, önce bu memleketin tüm evlatlarının, işçi
çocuklarının da eğitim alabilme hakkını sağlamamız gerekiyor; ondan sonra
eğitimde hangi yamayı yapacağımız üzerine konuşabiliriz.
Değerli
arkadaşlar, tabii çok konu var ama söz almışken mutlaka değinmem gereken bir
konu var, çok hızlı biçimde toparlamaya çalışacağım. Eğitimi tartışıyoruz. 
(Mikrofon
otomatik cihaz tarafından kapatıldı) 
BAŞKAN
– Bir dakika daha süre veriyorum Sayın Baş, bağlayın sözlerinizi. 
ERKAN
BAŞ (Devamla) – Bu eğitimi tartışırken, burada, bir buçuk yıldır adalet arayışı
içerisinde olan bir babanın sesini Genel Kurula taşımazsam eksik bir şey
bırakmış olurum 
Değerli
AKP milletvekilleri, bakın size sesleniyorum, özel olarak size sesleniyorum:
Çok ama çok kötü bir şey yaptınız. Kabul edilemez, hiçbir vicdanın adalet
anlayışına sığmayan bir vebaliniz var. Tahmin edeceğiniz üzere Rabia Naz
cinayetinden söz ediyorum. Üzerini örtmeye çalıştığınız ama şu anda bütün
Türkiye’nin konuştuğu bu cinayetten söz ediyorum. Üzerini kapatmak istiyordunuz
ama mücadeleci, inatçı bir baba çıktı, üstelik -altını çiziyorum- bu baba
yıllarca sizin partiniz için emek vermiş, sizin partinizin üyesi bir babaydı.
Sadece yüksek mevkilerde tanıdığı olan birileri araya girdi diye bu örtüldü. Bu
vicdansızlığa karşı ses çıkartın istiyorum. 
Bakın,
değerli arkadaşlar, üç gün önce, gazeteci olduğunu iddia eden ama hep iktidarı
savunan Cem Küçük şöyle bir şey söylemiş: “Rabia Naz olayı örtülmüştür. Bunu
biz söyledik. Bu örtülmüştür. Bu tür eleştirilere konu gelince AK PARTİ’liler
hemen telefon açıyor, beni arıyor, patronumu arıyor.” 
Değerli
arkadaşlar, soruyorum…
(Mikrofon
otomatik cihaz tarafından kapatıldı) 
ERKAN
BAŞ (Devamla) – Üç sorum var. 
BAŞKAN
– Sayın Baş, lütfen bağlayın.
ERKAN
BAŞ (Devamla) – Değerli arkadaşlar, bakın, Cem Küçük diyor ki: “Ben bu konuyu
konuştuğum zaman AK PARTİ’liler beni arıyor.” Ben de buradan soruyorum: Cem
Küçük’ü arayıp “Rabia Naz olayını konuşma” diyen AKP’liler kimlerdir? Bu
konunun üzeri neden örtülmektedir? Neden bu konunun konuşulması
istenmemektedir. AKP milletvekili Canikli, Rabia’nın babası Şaban Vatan
hakkında neden 5 kez suç duyurusunda bulunmuştur? Ve en önemlisi arkadaşlar,
Rabia Naz evladımız neden öldürülmüştür, kim öldürmüştür, bunu kim örtmektedir?
Lütfen elinizi vicdanınıza koyun ve cevap verin. (HDP sıralarından alkışlar) 
BAŞKAN
– Teşekkürler Sayın Baş.
ÖZLEM
ZENGİN (Tokat) – Sayın Başkan…
BAŞKAN
– Buyurun Sayın Zengin.
İki
dakikayla sınırlı tutacağımı söylemiştim grup başkan vekillerinin
konuşmalarını, size hatırlatayım, yoktunuz o ara. 
IV.- AÇIKLAMALAR (Devam)
48.- Tokat Milletvekili Özlem Zengin’in, İstanbul
Milletvekili Erkan Baş’ın görüşülmekte olan 90 sıra sayılı Kanun Teklifi’nin
birinci bölümü üzerinde şahsı adına yaptığı konuşmasındaki bazı ifadelerine
ilişkin açıklaması
ÖZLEM
ZENGİN (Tokat) – Teşekkür ederim, çok sağ olunuz.
Sayın
hatip konuşmasında Rabia Naz’la alakalı konuya geldi. Rabia Naz tabii hepimizin
yüreğini sızlatan bir konudur.
Şimdi,
geçtiğimiz haftalarda zaten bir soru önergesine konu oldu. Giresun
Milletvekilimiz Sabri Öztürk bir konuşma yaptılar ve konuşmasında zaten bu
konuya dair nasıl bir yaklaşım içerisinde olduğumuzun altını çizdiler. 
Hatırlayacaksınız,
olay basına mevzu olduktan sonra Adalet Bakanımız bu konuda gerekli girişimleri
yaptı. Bu konuyla alakalı hukuki süreç çok yakın bir şekilde takip ediliyor.
Hiç kimse bir şeyin üzerini örtmüyor. Bir çocuğun cinayete kurban gitme
şüphesinin üzerini hiç kimse örtemez, olamaz böyle bir şey. Bu manada, hiçbir
siyasi parti, hiçbir milletvekili bu konuya dair en ufak bir şey yapamaz. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
Buyurun.
ÖZLEM
ZENGİN (Tokat) – Bu, önemli bir mevzu. Grubumuz olarak bu konunun sonuna kadar
biz takipçisiyiz çünkü sonunda baktığımız şey, hayatını kaybeden bir çocuğumuz
var. Bu manada, gerçeğin bilinmesi önce ailesi, sonra da milletimiz açısından
çok önemli. Biz de grup olarak bunun takipçisiyiz. 
Yalnız
ben sayın hatipten rica ediyorum, bir ima yaratmak yerine, kimdir arayan
milletvekili? Eğer biliyorsa da biz öğrenmek istiyoruz.
Teşekkür
ederim.
BAŞKAN
– Teşekkürler Sayın Zengin.
ERKAN
BAŞ (İstanbul) – Sayın Başkan…
BAŞKAN
- Buyurun Sayın Baş, soruya cevap vermek üzere yerinizden size söz veriyorum.
49.- İstanbul Milletvekili Erkan Baş’ın, Tokat
Milletvekili Özlem Zengin’in yaptığı açıklamasındaki bazı ifadelerine ilişkin
açıklaması
ERKAN
BAŞ (İstanbul) – Teşekkür ediyorum Değerli Başkan.
Değerli
arkadaşlar, konuyu gündeme getirme nedenim bellidir. Yani bir baba bir buçuk
yıldır sesini duyurabilmek için elinden gelen her şeyi yapıyor ve maalesef,
konu bir biçimde açıklığa kavuşmuyor ve üzerindeki şaibe devam ediyor.
Şimdi,
ben, tabii, AKP Grubunun iç ilişkilerini, parti işleyişini bilmek durumunda
değilim. Dolayısıyla şöyle bir töhmet altında da bırakmak istemem: Bütün grup
oturup karar veriyor ve bu cinayeti örtmeye çalışıyor demiyorum. Fakat somut
bir bilgiden söz ediyorum, diyorum ki iktidara yakınlığını hepimizin bildiği
gazeteci Cem Küçük seçim yenilgisi üzerine bir muhasebe yaparken diyor ki:
“Bizim içimizden birtakım insanlar bizim yaptığımız birtakım hataları dile
getirdiğimizde bunun üzerini örtüyor. Örneğin, Rabia Naz cinayetinin üzeri
örtülüyor.” Cem Küçük diyor ki: “Ben, Rabia Naz cinayetinden ne zaman söz etsem
AK PARTİ’liler beni arıyor, patronumu arıyor, bu konunun konuşulmasını
istemiyor.” Dolayısıyla benim önerim, sorunun muhatabı olan Cem Küçük’e
arkadaşların ulaşması ve bu sorunun yanıtını alıp Genel Kurulu da
bilgilendirmesi. Takdir edersiniz ki ben Cem Küçük’e sorsam, bu konuda bana
yanıt vermeyecek. 
ÖZLEM
ZENGİN (Tokat) – Sayın Başkan…
BAŞKAN
– Söz vereceğim ama Sayın Oluç’un söz talebi var Sayın Zengin. 
Buyurun
Sayın Oluç. 
50.- İstanbul Milletvekili Hakkı Saruhan Oluç’un,
Giresun ili Eynesil ilçesinde hayatını kaybeden Rabia Naz başta olmak üzere
çocuk ölümlerinde etkili ve yeterli soruşturma yapılması için alınacak
önlemlerin belirlenmesi amacıyla verdikleri Meclis araştırma önergesinin
reddedildiğine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan. 
Adalet
ve Kalkınma Partisi Grup Başkan Vekili Sayın Zengin’e bir şeyi hatırlatmak
istiyorum: Biz geçtiğimiz hafta burada bir araştırma önergesi verdik Rabia
Naz’la ilgili ve bu önerge sizlerin oylarıyla reddedildi. Gerekçede “Şimdi
askerlik yasasını konuşuyoruz, önümüzdeki günlerde tekrar bu konuyu biz gündeme
getireceğiz.” dediniz. Şimdi, bu konuda Mecliste grubu olan bütün partilerin ve
grubu olamayan partilerin de çok hassas olduğunu biliyoruz, bu konuda çeşitli
açıklamalar da yapıldı fakat ne hikmetse Rabia Naz konusunda ortak bir
araştırma komisyonu kurmamız mümkün olmadı bugüne kadar, sadece konuşmalarda
kaldı her şey. Ben o nedenle bir kez daha bunu hatırlatmak istedim. Bizim
araştırma önergemiz sizin oylarınızla reddedildi. Şimdi, eğer hakikaten bu
konuda, hep birlikte -samimiysek- adım atma zamanıdır, askerlik yasası da
geçmiş oldu diye söylüyorum. 
Teşekkür
ederim. 
BAŞKAN
– Buyurun Sayın Zengin. 
51.- Tokat Milletvekili Özlem Zengin’in, İstanbul
Milletvekili Hakkı Saruhan Oluç’un yaptığı açıklamasındaki bazı ifadelerine ve
İstanbul Milletvekili Erkan Baş’ın ağır ithamlarda bulunduğuna ilişkin
açıklaması
ÖZLEM
ZENGİN (Tokat) – Teşekkürler Sayın Başkanım.
Sayın
Saruhan, hatırlatmaya gerek yok, ben zaten biliyorum mevzuyu, kendilerinin bu
konuda grup olarak bir öneride bulunduklarının farkındayız fakat bu, tabii, bir
tercih meselesi bir tarafıyla; bir tarafıyla zaten Adalet Bakanlığımız
soruşturmayla alakalı bütün takipleri yapıyor, devam eden bir yargı süreci var.
Bu konuya dair, ben ileriki günlerde de arkadaşlarımızdan rica edeceğim,
özellikle Giresun Milletvekilimiz Sabri Öztürk Bey tekrar bu konuyu burada daha
detaylı anlatsın. Biz kendisiyle daha çok yeni, yaklaşık dört ya da beş gün
evvel uzunca bir konuşma yaptık: Olay nedir, nasıl cereyan etti, Adli Tıptan
gelen ilk raporlar nedir? Bu konuyla alakalı süreç zaten yargıda. Şu anda ihmal
edilen, atlanan bir durum yok. Kaldı ki biz medya üzerinden eğer burada… Sayın
Erkan Baş şimdi konuşmasında ifade etti, televizyonda duyduğumuz bir meseleden
yola çıkarak “Söyleyin kim bu AK PARTİ’liler?” Bunun cevabını, eğer burada
söylüyorsanız, siz öğreneceksiniz. 
(Mikrofon
otomatik cihaz tarafından kapatıldı)
BAŞKAN
– Buyurun, bağlayın sözlerinizi Sayın Zengin. 
ÖZLEM
ZENGİN (Tokat) - Ben hayatımda Cem Küçük’ü ne gördüm ne tanıştım ne konuştum ne
de ararım açıkçası. Benim işim bu değil ama siz burada bunu Meclise taşıyarak
oradan, televizyonda duyduğunuz bir cümleden bize ithamda bulunuyorsanız o ismi
öğrenerek buraya gelmeniz lazım. Kimdir arayanlar, kim? Bunu ben araştırmak
durumunda değilim. Çok ağır bir ithamda bulunuyorsunuz. O yüzden, lütfen Sayın
Baş arasın, kimse -çünkü ben şahısla tanışmıyorum- öğrensin ve ona göre biz de
bilelim kimdir bu. Böyle yuvarlak laflarla itham edilmek istemiyoruz.
Teşekkür
ederim.
BAŞKAN
– Sayın Baş, yerinizden söz vereceğim, sadece açıklama isteniyor sizden.
Buyurun.
52.- İstanbul Milletvekili Erkan Baş’ın, Tokat
Milletvekili Özlem Zengin’in yaptığı açıklamasındaki bazı ifadelerine ilişkin
açıklaması
ERKAN
BAŞ (İstanbul) – Ya, tabii ki böyle bir uzatma niyetim yok ama takdir edersiniz
ki konu çok önemli, bir buçuk yıldır isyan eden bir babanın çığlığını nihayet
Genel Kurul tartışıyor. 
Şimdi,
değerli arkadaşlar, ortada birtakım iddialar var. Biz tabii ki bu iddiaların yüzde
yüz doğru olduğunu söyleyemeyiz fakat evladını kaybetmiş bir ailenin acısı var
ve ikna olmak istiyorlar, bu konunun araştırılmasını istiyorlar. Bir kaygıları
var, diyorlar ki: “Biz daha önce AK PARTİ’nin Giresun il örgütü
içerisindeydik.” Buradan yola çıkarak bir kaygı ifade ediyorlar; bu, kıymetini
artırıyor: “Bu tarz olayların üzeri örtülebilir kaygısı taşıyoruz.” diyorlar ve
gittikçe bu artık onlar açısından inanılır bir vakıa hâline gelmiş. 
Konu
defalarca gündeme gelmiş. Şimdi ben niye gündeme getiriyorum? Normalde, bizim
partimizle ilgili herhangi bir basın mensubu böyle önemli bir konuda bir
iddiada bulunsa ben doğrudan o basın mensubunu arar, “Bizim partimizden bunu
yapan kimdir?” derim. Belki de gerçekten birileri AKP’nin…
(Mikrofon
otomatik cihaz tarafından kapatıldı) 
BAŞKAN
– Bir dakika daha süre veriyorum Sayın Baş.
ERKAN
BAŞ (İstanbul) – Yani ben Cem Küçük’ün kişiliğini, kimliğini, gazetecilik
duruşunu vesaire bilen birisi olarak, AK PARTİ’den birisi aramadan böyle bir
şey söyleyecek olmasına ihtimal vermiyorum. Ama eğer arkadaşlar “Yok, biz
aramayız.” diyorlarsa ben seve seve ararım eğer takipçisi olacaklarsa, Cem
Küçük’e AKP grup başkan vekilinin kendisinden, kendisini arayan AK
PARTİ’lilerin kim olduğunu, bu olayı örtmek isteyen AK PARTİ’lilerin kim
olduğunu öğrenmek istediğini söylerim. Yeter ki bu gencecik çocuğumuzun,
kardeşimizin cinayeti aydınlansın; başka bir amacımız yok.
BAŞKAN
– Teşekkürler Sayın Baş.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Sinop Milletvekili Nazım Maviş ile 52
Milletvekilinin Bazı Kanunlarda ve 652 Sayılı Kanun Hükmünde Kararnamede
Değişiklik Yapılmasına Dair Kanun Teklifi (2/1963) ile Millî Eğitim, Kültür,
Gençlik ve Spor Komisyonu Raporu (S. Sayısı: 90) (Devam)
BAŞKAN
– Şimdi şahıslar adına ikinci konuşmacıya söz vereceğim.
Samsun
Milletvekili Bedri Yaşar…
Buyurun
Sayın Yaşar. (İYİ PARTİ sıralarından alkışlar) 
Süreniz
beş dakikadır.
BEDRİ
YAŞAR (Samsun) – Sayın Başkan, değerli milletvekilleri; yüce heyetinizi
saygıyla selamlıyorum. 
Öncelikle,
Zeytin Dalı Harekâtı şehidimiz Mikail Candan’a Allah’tan rahmet, kederli
ailesine ve yüce Türk milletine başsağlığı diliyorum.
Hiçbir
itiraza mahal vermeyecek şekilde İstanbul seçimlerini kazanan Ekrem İmamoğlu’nu
tebrik ediyorum, yeni görevinde de başarılar diliyorum. (CHP sıralarından
alkışlar) 
Değerli
milletvekilleri, ben, Samsun Terme ilçesinde yaşadığımız sel felaketiyle ilgili
sizlere bilgi vermek istiyorum. Dün, partimizin görevlendirdiği Antalya
Milletvekilimiz Feridun Bahşi’yle beraber Samsun Terme ilçesinde selden hasar
gören vatandaşlarımızla sohbet ettik.
Değerli
milletvekilleri, size önce şunu söylemek isterim ki: “Sel” kelimesi, duyduğumuz
anda hepimizin tüylerini diken diken ediyor çünkü ülkemiz son dönemlerde selle
ilgili çok ciddi felaketler yaşadı. İşte, Lüleburgaz tren faciası, Pamukova
tren faciası… Geçtiğimiz günlerde Araklı’da 7 vatandaşımızı kaybettik. Yine
devamında da Terme’de gerçekten çok ciddi oranda felaketlere muhatap olmuş
hemşehrilerimizle görüştük. 
Önce,
Terme ilçemizdeki Bazlamaç Mahallemizde 2 tane köprü yıkılmış, büyükbaş
hayvanlar toprak altında kalmış, düz alanlarda tüm tarım alanları zarar
görmüştü. Devamında, Sakarlı Mahallesi’nde yine binlerce dönüm tarım arazisi
tamamen tahrip olmuş, 50 ev su ve çamur nedeniyle hasar görmüş, 3 köprü
yıkılmış, yollar da tahrip olmuştu. Ayrıca, bir tavuk çiftliğinde 100 binin
üzerinde kümes hayvanı zarar görürken 850 bin yumurta da telef olmuş.
Vatandaşlarımıza ait kümes hayvanlarında da yine zayiatlar var. Kozluk
Mahallemizdeki mahalle camisinin zemin katında bulunan Kur’an kursunun bütün
mobilyaları, halıları, halı altı ısıtmaları, klimaları, bütün beyaz eşyaları,
mutfak eşyaları dahi kullanılamaz hâle geldi. Çok sayıda evde su baskını yaşanmış,
tarım arazileri ise tamamen diyebileceğimiz düzeyde hasara uğramıştır. Aynı
şekilde, bu ziyaretlerin arkasından Ticaret Odası Başkanımızla görüştük, o da
Sanayi Mahallesi’ndeki iş yerlerinin belli kesimlerini su bastığını,
vatandaşımızın iş faaliyetlerini yürütemez durumda olduğunu söyledi. Devamında
ziraat odası başkanımızla görüştük, o da özellikle ziraat alanlarında soya
fasulyesi başta olmak üzere, mısır ve pirinç tarlalarında çok ciddi kayıplar
olduğunu söyledi; çoğunda tarım sigortasının olmadığı, devletin tespitlerinin
devam ettiği konusunda bize bilgiler verdi. Kaymakam beyle görüşmemizde de… O
da sel felaketinin olduğu bölgede belediye başkanıyla tespitlerde bulunuyordu.
Tabii, selden kaynaklanan salgın hastalıklar olabileceği yönündeki ihtimale karşı
sağlık çalışanlarımız da ilgili çalışmalarını yürütüyorlardı. Tabii, bütün
bunları söylerken aynı zamanda Terme, Karadeniz acil eylem planı içerisinde bir
sürü de yatırım bekliyordu. Şimdi, bizlerin sel felaketlerinin arkasından, bu
tür felaketlerde hep söylediğimiz bir şey var: “Devlet büyüktür, yaraları
saracaktır. Hiç merak etmeyin, bunun da altından kalkacağız.” 
Değerli
arkadaşlar, müteaddit defalar bu kürsüden hitap ettiğim, söylediğim gibi,
bakın, bunlar önlenebilir hadiselerdir yani sizler yağmur yağdığı zaman suyun
denize ulaşacağı alanlar üzerindeki yolları açarsanız bu felaketler olmaz.
Terme’de de böyle oldu, dere yataklarının denizle buluştuğu yerlerde yığılmalar
oluştu, su geriye doğru geldi, tarlaları bastı, devamında -köprüler var- 3-4 tane
köprü uçtu. Peki, ne oldu? “Köprülerin yüksekliği hesap edilirken mühendislik
hatası yapıldı.” mı diyelim, bilemiyorum ama biz mühendisler -ben de bir inşaat
mühendisiyim- bu hesapları yaparken ülkemizdeki elli yıllık, yetmiş yıllık
feyezanlara bakarız, yağan yağış oranlarına bakarız, derelerin debilerine
bakarız, bu debilere göre köprü yüksekliklerini tayin ederiz. Ama görülen o ki
benim gezdiğim köprülerin tamamında köprü yükseklikleri düşük. Dolayısıyla bir
taş gelme anında veyahut kütük, ağaç geldiği anda köprüler tümüyle tıkandı, su
da geriye doğru gitti, arazinin tamamını bastı. Özeti şu: Bunlar hesap
edilebilir problemler, bunlar daha önceden öngörülebilir problemler. 
(Mikrofon
otomatik cihaz tarafından kapatıldı)
BAŞKAN
– Buyurun tamamlayın Sayın Yaşar.
BEDRİ
YAŞAR (Devamla) - Biz bu hesabı kitabı yaptığımız zaman, dere yataklarını
temizlediğimiz zaman, köprü yüksekliklerini standartlara göre yaptığımız
takdirde siz de göreceksiniz ki… Çünkü orada yapılan kısımlar da var; mesela
Kozluk bölgesinde dere ıslahı yapılmış, nispeten Kozluk bölgesinde zarar daha
az ama diğer taraflarda bu dere ıslahları yapılmamış, derelerde temizlikler
yapılmamış. Gerekli tedbirler alınmadığı için… Aynı şekilde sanayi bölgesinde
de altyapıyla ilgili çalışmalar yapılırken yine elli yıllık, altmış yıllık o
bölgeye yağan yağış oranları tespit edilir, altyapıdaki beton boruların çapları
da buna göre tayin edilir. Ne hikmetse, işte, bu sağlıksız yapılaşma… Ne
bileyim, biz 1.000 metrekare alanda 100 kişi yaşayacak diye hesap ederken işte
bu çarpık yapılaşmayı, çarpık nüfus yoğunluğunu altyapı taşımıyor; taşımadığı
zaman da sanayi siteleri hepimiz gördüğü gibi sular altında. 
Sonuç
olarak esnafımız diyor ki: “Borçlarımız ertelensin. Sadece borçlarımızın
ertelenmesi yetmez, iş kayıplarımız var. İş kayıplarımızın giderilmesine
yönelik de devlet yanımızda olsun.”
(Mikrofon
otomatik cihaz tarafından kapatıldı)
BEDRİ
YAŞAR (Devamla) – Toparlıyorum Başkanım.
BAŞKAN
– Buyurun Sayın Yaşar.
BEDRİ
YAŞAR (Devamla) – Bugün müsamahalı bir gününüz, inşallah biz de ondan istifade
edelim.
BAŞKAN
– Her zaman öyle olmaya çalışıyorum.
Buyurun.
BEDRİ
YAŞAR (Devamla) - Teşekkür ederim, sağ olun.
Çiftçilerimiz
de diyor ki: “Zararlarımız bir an önce tespit edilsin. İlk on günde, on beş
günde arazide bol miktarda devleti görüyoruz ama on beş gün sonra hâlimizi
hatırımızı çok fazla soran da çıkmıyor. Şu tespitler bir an önce yapılsın,
zararlarımız bir an önce karşılansın.” Devamında “Selden dolayı arazide çok
ciddi ‘lığ’ dediğimiz, ‘mil’ dediğimiz yığılmalar var. Bunlar da sivrisineğin
çoğalmasını sağlayan ortamlar. Herhangi bir salgın hastalığa fırsat vermemek
için bir an önce sağlık tedbirleri de alınsın.” diyorlar. 
Aynı
şekilde, burası Karadeniz acil eylem planı içerisinde. Her şeyden tasarruf olur
ama felaketler “Biz geliyoruz.” diyor. Bu bölgeyle ilgili yatırımlar… Özellikle
Salıpazarı Baraj Projesi zaten acil eylem planı içerisinde var, dere ıslahları
var, saha çalışmaları var. “Buralarla ilgili ödenekler bir an önce açılsın,
yaralar bir an önce sarılsın.” diyorlar.
Hepinizi
saygıyla selamlıyorum. Ümit ediyorum ki devlet bir an önce bu yaraları sarar. 
Teşekkürler
Sayın Başkan. (İYİ PARTİ sıralarından alkışlar)
BAŞKAN
– Teşekkürler Sayın Yaşar.
Sayın
Zengin söz talebiniz devam ediyor mu geçti mi?
ÖZLEM
ZENGİN (Tokat) – Hayır, teşekkür ederim Sayın Başkan.
BAŞKAN
– Peki.
Sisteme
giren Sayın İslam, buyurun.
IV.- AÇIKLAMALAR (Devam)
53.- İstanbul Milletvekili Nazır Cihangir İslam’ın, 23
Haziran İstanbul Büyükşehir Belediye Başkanlığı seçimi sonucunda yeniden
kazanan Ekrem İmamoğlu’nu kutladığına, Gezi direnişi davasına ve CHP İstanbul
İl Başkanı Canan Kaftancıoğlu üzerinden siyasilere yapılan baskıyı kınadığına,
özel sektörde de çalışma imkânı bulunmayan KHK’yle ihraç edilen öğretmenlerin
ne yapması gerektiğini AK PARTİ Grubu ile AK PARTİ’ye destek verenlerden
öğrenmek istediğine ilişkin açıklaması
NAZIR
CİHANGİR İSLAM (İstanbul) – Çok teşekkür ederim Sayın Başkan.
Değerli
arkadaşlarım, öncelikle, yenilenen İstanbul seçiminde İstanbul Büyükşehir
Belediye Başkanlığını kazanan Sayın İmamoğlu’nu ve Cumhuriyet Halk Partisini ve
Türkiye’deki demokrasi ittifakını içtenlikle kutluyorum. (CHP sıralarından
alkışlar)
Gezi
davasını ve CHP İstanbul İl Başkanı Sayın Kaftancıoğlu üzerinden siyasilere
yapılan her türlü baskıyı, halka yapılan her türlü baskıyı protesto ediyorum,
kınıyorum. 
Çok
değerli arkadaşlar, referandumda başlayan “hayır” cephesi, aslında hayra hizmet
eden “hayır” cephesi son yapılan bir ölçümle yüzde 58’e ulaştı. 
(Mikrofon
otomatik cihaz tarafından kapatıldı)
BAŞKAN
– Bir dakika daha süre veriyorum Sayın İslam.
NAZIR
CİHANGİR İSLAM (İstanbul) – Çok teşekkür ederim Sayın Başkan. 
O
referandumu bugün yapsaydık Türkiye bu rejimi yaşamayacaktı. Her neyse bu
konulara daha ileride geleceğim.
Bugün,
üzerinde konuştuğumuz kanun teklifinin, sıra sayısının kapağını okuduğumda
“Kanun Hükmünde Kararnamede Değişiklik…” ibaresi beni biraz heyecanlandırdı ama
içine baktım; içinde, 41.397 öğretmenden yani KHK’yle atılan 41.397 öğretmenden
herhangi bir haber yok; açlığa terk edilmiş durumdalar, özel sektörde de
çalışma imkânı bulamıyorlar tıpkı diğer KHK’liler gibi. Bu konuda sizi
düşünceye davet ediyorum arkadaşlar. Bu insanların ne yapmasını istiyorsunuz,
ne öneriyorsunuz? AK PARTİ Grubu ve AK PARTİ’ye destek verenler bunu bize
açıklamalı. 
Çok
teşekkür ederim Sayın Başkan.
BAŞKAN
– Teşekkürler. 
Sayın
Eksik…
54.- Iğdır Milletvekili Habip Eksik’in, Iğdır ili
Hasanhan köyünde vatandaşlara vadedilen çorak toprakların ıslah edileceği
sözünün yerine getirilmediğine ve Iğdırlıların yayla sorununun çözüme
kavuşturulması gerektiğine ilişkin açıklaması
HABİP
EKSİK (Iğdır) – Teşekkürler Sayın Başkan. 
Iğdır
Hasanhan köyünde daha önce yapılan toprak reformunda vatandaşlarımıza çorak
topraklarının ıslah edileceği sözü verilmiş fakat bu söz yerine getirilmemiş.
Bu vatandaşlarımızın toprakları ıslah edilmediği için, bu reformdan dolayı
yapılan taksitlerini ödeyemiyorlar. Bu konuya ilgililer el atmalıdır ve
Hasanhan köylüsünün bu ödeyemedikleri taksitleri ertelenmelidir. 
Bir
de Ardahan ve Artvin Valiliği, Iğdırlı insanımızın koyunlarını günlerce
kamyonlar üzerinde bekletti ve yaylalara girmesine izin vermedi. 100’e yakın
hayvan telef oldu. Vatandaşlarımızın bu yayla sorunları derhâl halledilmeli ve
zararları karşılanmalıdır. 
Sayın
Başkanım, teşekkürler. 
BAŞKAN
– Teşekkürler. 
Sayın
Özel, söz talebiniz var, değil mi? 
ÖZGÜR
ÖZEL (Manisa) – Evet efendim. 
BAŞKAN
– Buyurun. 
55.- Manisa Milletvekili Özgür Özel’in, 4+4+4 eğitim
sistemiyle çocukların eğitimiyle ve zekâ gelişimiyle oynandığına ilişkin
açıklaması
ÖZGÜR
ÖZEL (Manisa) – Sayın Başkan, görüşmekte olduğumuz yasa aslında altı yıl önce
burada “4+4+4” diye herkesin gözünün önünde büyük bir vahşetle, milletvekilleri
darp edilerek ve ilk 7 maddesi müzakere edilip kalan 20 maddesi Komisyonda
hızlı hızlı okunup üzerindeki söz talepleri karşılanmadan ve “Söz talebi var.”
ifadeleri hâlâ tutanaklarda yer alırken “Söz talebi olmadığına göre oylarınıza
sunuyorum.” denilerek bir kaba kuvvetle geçirilmiş ve alkışlar arasında çok
önemli bir iş yapılmış gibi düşünülmüştür. 
Eylül
2012’de FETÖ’nün yayın organı Kanaltürk’e çıkan Recep Tayyip Erdoğan bizim 66
ay-69 ay itirazlarımıza şu cevabı vermiştir: “Şimdi, şunu bir defa açık net
ortaya koymak lazım: Biliyorsunuz, bu işe şu anda karşı bir kampanya var.
Bakın, bu 66 ay meselesinde gidip doktor raporu alanları evlatlarına ihanetle
vasıflandırıyorum.”
(Mikrofon
otomatik cihaz tarafından kapatıldı) 
BAŞKAN
– Bir dakika daha süre veriyorum, buyurun. 
ÖZGÜR
ÖZEL (Manisa) – “Niye ‘Benim evladım geri zekâlı.’ diyor? Yani, iki ay mı senin
evladını iyi noktaya getirecek? Ne demek ya? Ben de babayım, biz de
çocuklarımızı yaşları daha gelmeden okula başlattık.” 
O
gün bizim itiraz ettiğimiz 66 ay şimdi 69 ay yapılıyor; o gün 69’u 66
yapmışlardı ve ancak çocuğuna doktor raporu alırsan 69 aydı. “Kendi çocuğunuza
geri zekâlı diyorsunuz.” diyen zihniyet bugün hatasını gördü. Maalesef yine
haklı çıktık, maalesef yine kandırıldılar, maalesef yine yanıldılar ama
maalesef çocuklarımızın eğitimiyle ve zekâ gelişimiyle de oynadılar. 
Teşekkür
ediyorum. (CHP sıralarından alkışlar)
BAŞKAN
– Teşekkürler. 
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Sinop Milletvekili Nazım Maviş ile 52
Milletvekilinin Bazı Kanunlarda ve 652 Sayılı Kanun Hükmünde Kararnamede
Değişiklik Yapılmasına Dair Kanun Teklifi (2/1963) ile Millî Eğitim, Kültür,
Gençlik ve Spor Komisyonu Raporu (S. Sayısı: 90) (Devam)
BAŞKAN
– Değerli milletvekilleri, birinci bölüm üzerindeki konuşmalar tamamlanmıştır. 
Sisteme
giren milletvekili bulunmadığından soru-cevap işlemini geçiyoruz. 
Şimdi
bölümde yer alan maddeler üzerindeki önergeleri görüşmeye başlıyoruz. 
1’inci
madde üzerinde üç adet önerge vardır. Önergeleri aykırılık sırasına göre işleme
alıyorum. 
Türkiye Büyük Millet Meclisi
Başkanlığına
Görüşülmekte
olan 90 sıra sayılı Kanun Teklifi’nin 1’inci maddesinin tekliften çıkarılmasını
arz ve teklif ederiz. 
 Abdullah
Koç Dersim Dağ  Ali Kenanoğlu 
 Ağrı Diyarbakır İstanbul
 Ömer
Öcalan  Nusrettin Maçin  Dirayet Dilan Taşdemir
 Şanlıurfa Şanlıurfa
 Ağrı
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ NAZIM MAVİŞ (Sinop) –
Katılmıyoruz Sayın Başkan. 
BAŞKAN
– Önerge hakkında Diyarbakır Milletvekili Dersim Dağ konuşacaktır. 
Buyurun
Sayın Dağ. (HDP sıralarından alkışlar)
Süreniz
beş dakikadır. 
DERSİM
DAĞ (Diyarbakır) – Sayın Başkan, değerli milletvekilleri; hepinizi saygıyla
selamlıyorum. 
AKP
iktidarı on yedi yıl boyunca toplumu ve özellikle de gençleri kendi siyasi
ideolojisine kanalize etmek için çaba göstermiştir. Bunu, devletin tüm imkân ve
olanaklarıyla ve çoğu zaman da şiddet ve korku politikalarına başvurarak hayata
geçirmiştir. Gençler üzerindeki tüm politikalar, daha çok eğitim sistemi
üzerinde sürekli yapılan değişikliklerle uygulanmaya çalışılmıştır. On yedi
yılın sonunda dönüp bugünkü mevcut eğitim sistemine baktığımızda özgürlükçü,
demokratik, kamusal ve bilimsel değerlerden uzak, ana dilinde eğitim hakkını
yok sayan; niteliği değil, niceliği esas alan; cemaatlere peşkeş çekilmiş,
içeriği boşaltılmış bir eğitim sistemi görmekteyiz. Her tür ve düzeyde devlet
okullarının bilinçli politikalarla niteliğinin geriletildiği; eğitimi
özelleştirme, piyasalaştırma uygulamalarının bir sonucu olarak da ne yazık ki
toplumun kamu okullarından umudunu kestiği bir dönemle karşı karşıyayız. 
Yükseköğretime
devam eden öğrenciler için barınma hizmeti; KYK’nin yurtları, üniversite
yurtları, özel yurtlar, vakıf-cemaat yurtları, kiralık evler ve aile yanı
olarak karşılanmaya çalışılmaktadır. Hâlihazırdaki durum, aile yanı dışarıda
bırakıldığında, yükseköğretim öğrencileri için barınma meselesinin ticaret
konusu hâline geldiğini açıkça göstermektedir. Cemaat ve KYK yurtları harcama
giderlerini fazlasıyla öğrencilerden çıkarmaktadır. Siyasi iktidarın icra
birimi olarak KYK, maliyetlerini kısa sürede çıkarabildiği hâlde, yurt yapımını
yeterince gerçekleştirmeyerek öğrencileri cemaatlere ve özel sektöre mahkûm
bırakmaktadır. Özellikle yeni açılan üniversitelerde KYK yurtları bulunmadığı
gibi özel yurtların da olmaması ve konut yapısının da öğrencilerin ev bulmasına
müsait olmaması, öğrencilerin kayıtlarını sildirip evlerine dönmelerine neden
olmaktadır; kalabilecek yer bulanlar ise çoğunlukla kötü koşullarda
barınmaktadır. 
Sayın
Başkan, değerli milletvekilleri; KYK’nin 2017 Yılı Faaliyet Raporu verilerine
göre, devlet yurtlarında barınmak için 2017-2018 öğretim yılında KYK’ye
başvuran 394 bin öğrenciden 333 bin öğrenci yurtlara yerleştirilmiştir. Yine
aynı rapora göre, 766 devlet yurdundaki toplam yatak kapasitesi 629.762’dir.
Ancak, Yükseköğretim Kurumunun aynı zaman dilimiyle ilgili ortaya koyduğu
veriler Türkiye'de toplam 7 milyon 560 bin yükseköğretim öğrencisi olduğunu
göstermektedir. Başka bir şekilde ifade etmek gerekirse ülkemizde sadece 4,2
milyonu lisans öğrencisi olmak üzere, 7,5 milyondan fazla yükseköğretim
öğrencisi için 629.762 kişilik yurt kapasitesi bulunmakta ve her 12 öğrenciye
sadece 1 yatak düşmektedir. Sınırlı kapasiteye rağmen devlet yurtlarına
yerleşebilen öğrenciler, zaman zaman 6 ve 8 kişiyi bulan odalar, rutubetli ve
temizliğe özen gösterilmeyen yaşam alanları, yetersiz etüt salonları, yeterince
hijyenik olmayan lavabo ve tuvalet sorunlarıyla karşı karşıya kalmaktadırlar.
Farklı ücrete tabi devlet yurtlarında ise hem ücret hem de hizmet
farklılaşmaktadır. Ancak burada bahsedilen hizmet, bireylerin en doğal hakkı
olan barınmayı bir hak olmaktan çıkarıp olanaklarına göre fiyatı farklılaşan
bir metaya çevirmektedir. Bu, aynı zamanda “Paran kadar iyi yaşa.” mantığıdır.
Bu olgu, yükseköğretim içindeki eşitsizlikleri yeniden üretmektedir.
Diğer
taraftan, önemli bir sorun da yurtlara kabul edilme aşamasında yaşanmaktadır.
KYK’ye başvuran öğrenciler güvenlik soruşturmasından geçirilmekte, temel
hakları olan gösteri ve yürüyüşlere katılma ya da etnik kimlik vesaire gibi
nedenlerle yurt ve burs haklarından mahrum bırakılmaktadırlar. Bunun yanı sıra,
yurtlara yerleşebilmiş, şanslı olarak ifade edebileceğimiz öğrencilerin yurt
girişlerinde ve yemekhanelerdeki parmak izi uygulamasıyla kişisel bilgileri
elektronik olarak depolanarak anayasal kişilik hakları çiğnenmekte ve bu
bilgiler öğrenciler aleyhine kullanılabilmektedir.
Barınma
ve beslenme hizmeti, üniversitelerde sunulan eğitim öğretim hizmetinin ayrılmaz
bir parçasıdır. Kamusal kaynaklardan bedelsiz olarak ve nitelikli bir şekilde,
ihtiyacı olan öğrencilere bu hizmetler sunulmalıdır.
Hepinize
saygılar sunuyorum. (HDP sıralarından alkışlar)
BAŞKAN
– Teşekkür ederiz Sayın Dağ.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 90 sıra sayılı Kanun Teklifi’nin 1’inci maddesinin ikinci fıkrasının son
cümlesinin aşağıdaki şekilde değiştirilmesini arz ve teklif ederiz.
“Milli
Eğitim Bakanlığı bu yurt ve kurumları tespit edeceği esaslara göre denetler.”
 Sevda
Erdan Kılıç Alpay Antmen Ahmet Kaya
 İzmir Mersin Trabzon

 Neslihan
Hancıoğlu  İlhami Özcan Aygun Yıldırım Kaya
 Samsun Tekirdağ Ankara
 Veli
Ağbaba
 Malatya
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ NAZIM MAVİŞ (Sinop) –
Katılmıyoruz Sayın Başkan. 
BAŞKAN
- Önerge üzerinde Malatya Milletvekili Veli Ağbaba konuşacaktır. 
Buyurun
Sayın Ağbaba. (CHP sıralarından alkışlar) 
Süreniz
beş dakikadır.
VELİ
AĞBABA (Malatya) – Sayın Başkan, değerli milletvekilleri; hepinizi saygıyla
selamlıyorum. 
Malum,
31 Martta bir seçim oldu, her türlü tehdide, her türlü haksızlığa, hukuksuzluğa
rağmen İstanbul ittifakının adayı Ekrem İmamoğlu seçimi kazandı. Ancak bunu
içinize sindiremediniz, Anadolu Ajansının yaptığı rezillikler yetmedi, en son 6
Mayıs YSK darbesiyle seçimin iptal edilmesine karar verildi; yeniden yapılan
seçimlerde Ekrem İmamoğlu 806 bin oy farkıyla seçimi kazandı. Şimdi, yeni bir
darbeyle karşı karşıyayız; daha önce hiçbir darbecinin aklına gelmeyen, Kenan
Evren’in, Pinochet’in aklına gelmeyen bir darbeyi yapmaya çalışıyorsunuz. 
AKP
grubuna seslenmek istiyorum: Arkadaşlar, sizde hiç vicdan yok mu, bunu yapanlara
karşı hiç “Bu, doğru değildir.” demiyor musunuz? Bunun adı “yerel darbe”dir.
Bakın arkadaşlar, daha önce Van’ın Tuşpa’sında darbe yaptınız, kayyum atadınız
tekrar; yine, Diyarbakır’ın Bağlar’ında aynı şeyi yaptınız. Şimdi,
İstanbullular bir yetki vermiş, demişler ki: “Ekrem İmamoğlu, al bu belediyeyi,
beş yıl boyunca yönet.” Siz diyorsunuz ki: “Olmaz. Belediyenin bir kısmını
yönet, bir kısmını yönetme.” Bakın, İstanbul Büyükşehir Belediyesinin
bütçesinin neredeyse yüzde 75’i şirketlere ait. “Bunu yapamazsın.” diyorsunuz.
Ya, böyle vicdansızlık, böyle haksızlık olur mu? İnsan bunu getirirken biraz
yüzü kızarır, biraz utanır yani. İnanamıyorum, hakikaten inanamıyorum; siz
Kenan Evren’e, Pinochet’e rahmet okutuyorsunuz. 15 Temmuz darbecileri ne yapmak
istiyordu? Seçilenlerin yetkisini almak istiyordu. E, bununla ne farkı var?
Arkadaşlar, böyle bir şey olmaz! Bakın, 12 Eylülde darbeye direndik, 15
Temmuzda darbeye direndik; bugün de darbeye direneceğiz. Anlamıyorum, bu
şirketlerde ne var acaba, bu şirketlerde doyamadığınız ne var? Ne diyor?
“Savurganlığa son vereceğim. Hiçbir vakfa, hiçbir kişiye, hiçbir müteahhide
İstanbul’u peşkeş çektirmeyeceğim.” diyor. (CHP sıralarından alkışlar) Ama
maalesef gözünüz doymamış. Bu, kabul edilemez bir şey arkadaşlar, demokrasi
tarihine geçecek bir şey; lütfen biraz yüzünüz kızarsın.
Değerli
arkadaşlar, tabii “Cumhurbaşkanlığı sistemi” dediğiniz ama bizim ismine “tek
adamlık sistemi” dediğimiz sistem birinci yılını doldurdu. Şimdi size eğer bu
mikrofondan duyulursa bir konuşma dinleteceğim. Bakın bakalım ne demiş?
Alkışlayan sizsiniz.
(Hatibin
cep telefonundan bir ses kaydı dinletmesi)
VELİ
AĞBABA (Devamla) – Bakın, ne diyor? Faiz ne olmuş? 24’ünden sonra faiz yüzde
30’u bulmuş, dolar 6 TL’ye dayanmış, işsizlik yüzde 14 olmuş. 
MUHAMMED
FATİH TOPRAK (Adıyaman) – Çok seviniyorsun herhâlde, yüzünden gülücük eksik
olmuyor. 
VELİ
AĞBABA (Devamla) – Patates, soğan, patlıcan -bugün gazeteler yazıyor- terör
örgütü olmuş, “bostan” diye bir terör örgütü icat etmişsiniz; tanzim satışlarda
kuyruklar oluşmuş; tarım, hayvancılık batmış; gençler iş bulamıyor yani
uçacaktık, sayenizde çakıldık. Tek adamlığın dış politikada, ekonomide, hukuk
düzeninde yaptığı tahribatları biliyoruz. Tek adamlığın çalışma yaşamına
getirdiklerini görseniz tam bir açlık değerli arkadaşlar.
Bakın,
Türkiye tarihinin en yüksek işsizliğini yaşıyoruz. Kayıtlı işsiz sayımız 4
milyon 500 bine dayandı, geniş tanımlı işsiz sayımız 8,5 milyon. 8,5 milyonun
ne anlama geldiğini anlatmak için size bir çarpıcı örnek vereyim: Sizin çok
sevdiğiniz Katar nüfusunun tam 3 katı kayıtsız işsizimiz var. 
Değerli
arkadaşlar, bir başka deyimle geçen yıldan bu yana, tam bir yılda, tek adamlık
sisteminde Kayseri nüfusu kadar işsizimiz oluşmuş, Kayseri nüfusu kadar. 
Söz
verilip de unutulan diğer bir mesele var, o da 3600. Onu da sizin reisten
dinleteyim yine, bakın orada ne diyor, bir dinleyin. Ben demiyorum.
(Hatibin
cep telefonundan bir ses kaydı dinletmesi)
(AK
PARTİ sıralarından alkışlar) 
VELİ
AĞBABA (Devamla) – Ya, alkışlayın, alkışlayın. Şimdi alkışlıyorsanız hodri
meydan! 
ŞİRİN
ÜNAL (İstanbul) – Biz gereğini yaparız ama ya.
VELİ
AĞBABA (Devamla) – Yiğitseniz hep beraber önergeyi verelim; yiğitseniz,
sözünüzün eriyseniz, reise biraz saygınız varsa hodri meydan, gelin 3600’ü
çıkaralım!
ZÜLFÜ
DEMİRBAĞ (Elâzığ) – İcap ediyorsa biz gereğini yaparız.
VELİ
AĞBABA (Devamla) – Değerli arkadaşlar, bakın, öğretmeni, hemşiresini, memurunu,
polisini seçim meydanlarında kandırmak kolay, onları kullanmak kolay ama bu
yaptığınız ne vicdana sığar ne siyasi ahlaka sığar. 
Bizim
gündeme getirdiğimiz bir başka mesele de -bayramda 30 cezaevini milletvekili
arkadaşlarımız ziyaret etti- infaz koruma memurları. Bu infaz koruma memurları
âdeta üvey evlat, deyim yerindeyse köle gibi çalıştırılıyor. Bu insanlara da
mutlaka 3600 ek gösterge verilmelidir. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Ağbaba.
VELİ
AĞBABA (Devamla) – Hani diyor ya “Karakolda doğru söyler, mahkemede şaşar.”
Eğer birazcık sözünüzün eriyseniz, eğer reise biraz saygınız varsa, eğer
seçmene biraz saygınız varsa hodri meydan, 3600’ü getirin! Polise, öğretmene,
infaz koruma memurlarına, din görevlilerine, hemşirelere, idare memurlarına
gelin 3600 verelim. İnsanların duygusuyla oynamaktan vazgeçin; eğer yetkiniz
varsa, eğer gücünüz varsa, eğer biraz yiğitseniz hodri meydan diyoruz! (CHP
sıralarından alkışlar) 
ZÜLFÜ
DEMİRBAĞ (Elâzığ) – İcap ettiği zaman yaparız.
BAŞKAN
– Teşekkürler Sayın Ağbaba.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/1963) esas numaralı Bazı Kanunlarda ve 652 Sayılı Kanun Hükmünde
Kararnamede Değişiklik Yapılmasına Dair Kanun Teklifi’nin 1’inci maddesinde yer
alan “eklenmiş” ibaresinin “ilave edilmiş” ibaresiyle değiştirilmesini arz ve
teklif ederiz.
 Mehmet
Metanet Çulhaoğlu  Yavuz Ağıralioğlu  Hasan Subaşı
 Adana
 İstanbul  Antalya
 Tuba
Vural Çokal  Bedri Yaşar Feridun Bahşi
 Antalya
 Samsun Antalya
 İbrahim
Halil Oral
 Ankara
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ NAZIM MAVİŞ (Sinop) –
Katılmıyoruz Sayın Başkan.
BAŞKAN
– Önerge üzerinde söz isteyen Ankara Milletvekili İbrahim Halil Oral.
Buyurun
Sayın Oral. (İYİ PARTİ sıralarından alkışlar)
Süreniz
beş dakikadır.
İBRAHİM
HALİL ORAL (Ankara) – Sayın Başkan, kıymetli milletvekilleri; 90 sıra sayılı
Kanun Teklifi’nin 1’inci maddesiyle ilgili önergemiz üzerinde İYİ PARTİ adına
söz almış bulunuyorum. 
Saygıdeğer
milletvekilleri, 23 Haziranda İstanbul, Yahya Kemal’in dizelerindeki gibi
azizliğini göstermiş, gönül tahtımıza keyfince kurulmuştur, millî irade tecelli
etmiş, milletimiz hakkı, hak sahibine hem de çok güçlü bir şekilde teslim
etmiştir. Bu vesileyle, İstanbul Büyükşehir Belediye Başkanı olarak yeniden
seçilen Ekrem İmamoğlu’nu ve aziz İstanbulluları tebrik ediyorum. Şimdi hizmet
zamanıdır. (CHP sıralarından alkışlar) Ankara’mızda Sayın Mansur Yavaş’ın ve
Millet İttifakı’nın başarısının da 23 Haziran için bir itici güç olduğunu
söyleyerek hakkı teslim etmek istiyorum. 
Asıl
tebrik ve teşekkür tabii ki Sayın Genel Başkanımız Meral Akşener
Hanımefendi’yedir. Sayın Genel Başkanımız 39 ilçeyi tek tek gezerek bütün
teşkilatlarını seferber etmiş, İstanbul’daki millî irade başarısının da en
büyük mimarlarından biri olmuştur. Sayın Akşener liderliğindeki İYİ PARTİ
kurulduğundan beri Türk siyasetinde hiçbir şey eskisi gibi olmamıştır ve asla
olmayacaktır.
Değerli
milletvekilleri, eğitim meselelerini basit düzenlemeler olarak görmemek
gerekir. Büyük fikir adamı Nurettin Topçu “Türkiye’nin Maarif Davası” adlı
eserinde “Bir neslin kurtuluşunu ancak maarifin yükselmesinde aramak lazımdır.”
ifadesini kullanmıştır. Millî eğitim, nesillerin yükselmesinin anahtarıdır. Bu
noktada AK PARTİ iktidarlarının karnesi zayıftır. AK PARTİ, öğrenci deyimiyle,
millî eğitim dersinden FF’le kalmış, bütünlemede de başarısız olmuş bir
partidir. Değiştirilen 7 bakan, her yıl yapboz gibi oynanan 7 ayrı eğitim
sistemi bunun en bariz örnekleridir. Bu aymaz politikalar, öğrenciliği bir ilim
yolculuğu olmaktan çıkarıp diploma avcılığına çevirmiştir. Yanlış eğitim
politikaları gençlerimizin geleceğini, çocuklarımızın umutlarını
karartmaktadır. Millî eğitim politikalarımızı, millî eğitim şûralarında
istişare etmeli; siyaset, bürokrasi, sivil toplum, eğitimci, vatandaş
birlikteliğinde topyekûn ele almalı ve uzun vadeli sonuçlar alacak şekle
getirmeliyiz. Örneğin, acilen bir öğretmenlik meslek kanunu çıkarılmalıdır,
öğretmenlerin meslek örgütleri kurulmalıdır. 
Kıymetli
milletvekilleri, teklifin 1’inci maddesi öğrenci yurtlarıyla alakalıdır. Yurt
meselesinde iktidarın uzun yıllar gösterdiği gaflet “özel yurt” adı altında
FETÖ’nün örgüt kamplarının kurulmasına sebebiyet vermiş ya da masum vatandaşlarımızın
dinî duygularının istismar edilmesine yol açmıştır. Bir örnek olarak ifade
edeyim: Bugün aldığım bir bilgiye göre, Tatvan’da FETÖ’ye ait bir yurt önce
kaymakamlık bünyesine geçmiş, devletimiz içine yüklü bir para harcamış,
akabinde ise Bilal Erdoğan’ın vakfı TÜRGEV’e devredilmiştir. Bu uygulamanın
ülkemizde pek çok çarpıcı örneğini görebiliriz. Bu yurda devletin hazinesinden
yüklü masraf yapılmasına rağmen neden devletimiz işletmiyor da TÜRGEV’e
devrediliyor? 450 kapasiteli olan bu yurtta bugün 150 civarında öğrenci
olduğunu öğrendim. Geriye kalan 300 fakir Anadolu çocuğu öğrenciyi terörün
kucağına mı atacaksınız? Burada kimi koruyor, kimi kayırıyorsunuz? Bu, nasıl
bir akıl tutulmasıdır ve nasıl bir gaflettir? 
Değerli
milletvekilleri, öğrenci yurtları sadece barınma alanları olarak değil, eğitim
kurumları olarak görülmektedir. Yurt denetimlerinin Millî Eğitimde kalması hem
bu muhteva hem de Millî Eğitimin tecrübeli ve doğru yetişmiş denetim kadroları
sebebiyle daha doğru olacaktır. İYİ PARTİ olarak bizim önceliğimize göre,
yurtlar, siyasetten ve ranttan uzak bir şekilde öğrencilerimizin barınma
ihtiyaçlarının karşılandığı ve eğitim aldığı sıcak bir yuva olmalıdır. 
Sayın
milletvekilleri, KYK’ye yurt için başvuran her öğrencimizin yerleşemediği bilinen
bir gerçektir. 
(Mikrofon
otomatik cihaz tarafından kapatıldı)
BAŞKAN
– Buyurun devam edin Sayın Oral, bağlayın sözlerinizi. 
İBRAHİM
HALİL ORAL (Devamla) – Mağduriyetin göstergesi olan yedek işlemleri ise yıl
boyu devam etmektedir. Görülmektedir ki devletimiz yurt ihtiyaçlarını
karşılayamamaktadır. Öğrencilerimiz, yüksek ücretli özel yurtlara ya da
denetimsiz, eğitim standartlarından uzak yurtlara mahkûm edilmemelidir. 
İktidarın
önceliği, öğrencilerimizin başlarını sokacakları, devlet güvencesinde, devlet
eliyle yapılmış yurtların sayısını artırmak olmalıdır. Yurt ihtiyaçlarının bir
kısmını karşılayan özel işletmeler de desteklenmelidir. Vakıf yurtlarına
verilen beslenme ve barınma yardımı özel yurtlara da verilmelidir. Ayrıca, KYK,
özel yurtlardan yatak kiralama yoluyla yerleştirme oranlarını artırabilir.
Sosyal adaletin sağlanmasında devlet-özel sektör iş birliği çok önemlidir. 
Bu
düşüncelerle teşekkür ediyor, yüce heyetinizi saygıyla selamlıyorum. (İYİ PARTİ
sıralarından alkışlar) 
BAŞKAN
– Teşekkürler Sayın Oral. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
1’inci
maddeyi oylarınıza sunuyorum: Kabul edenler… Etmeyenler… Madde kabul
edilmiştir. 
Birleşime
on dakika ara veriyorum. 
Kapanma Saati: 18.32
ÜÇÜNCÜ OTURUM
Açılma Saati: 18.49
BAŞKAN: Başkan Vekili Mithat SANCAR
KÂTİP ÜYELER: İsmail OK (Balıkesir), Burcu KÖKSAL (Afyonkarahisar)
----- 0 -----
BAŞKAN
– Türkiye Büyük Millet Meclisinin 94’üncü Birleşiminin Üçüncü Oturumunu
açıyorum.
90
sıra sayılı Kanun Teklifi’nin görüşmelerine devam ediyoruz. 
Komisyon
yerinde. 
2’nci
madde üzerinde iki adet önerge vardır, önergeleri aykırılık sırasına göre
işleme alacağım. 
Türkiye Büyük Millet Meclisi Başkanlığına
Görüşülmekte
olan 90 sıra sayılı Kanun Teklifi’nin 2’nci maddesinin birinci fıkrasındaki “31
Aralık” ibaresinin “30 Eylül” olarak değiştirilmesini arz ve teklif ederiz. 
 Ahmet
Kaya  Sevda Erdan Kılıç  Alpay Antmen
 Trabzon
 İzmir  Mersin 
 Neslihan
Hancıoğlu  İlhami Özcan Aygun  Yıldırım Kaya 
 Samsun
 Tekirdağ  Ankara 
 Özgür
Karabat 
 İstanbul

BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ORHAN ERDEM (Konya) –
Katılmıyoruz Sayın Başkan. 
BAŞKAN
– Önerge üzerinde İstanbul Milletvekili Özgür Karabat konuşacaktır. 
Buyurun
Sayın Karabat. (CHP sıralarından alkışlar)
Süreniz
beş dakikadır. 
ÖZGÜR
KARABAT (İstanbul) – Sayın milletvekilleri, Sayın Başkan; yüce Meclisi saygıyla
selamlıyorum. 
Teklifin
2’nci maddesinde, 69 ayını dolduran çocukların ilkokula başlaması öngörülüyor.
Şimdi sormak istediğimiz 1’inci soru şu: 2012’den bu zamana kadar ne değişti? O
gün konunun uzmanları, uluslararası standartları gözetenler bugün niye başka
bir şeyi dayatır hâle geldiler? 
Bir
başka şeyi daha sormak isterim: O gün uzmanlara sormadınız, o gün sendikalara,
konunun muhataplarına sormadınız, bugün kime sordunuz, bunu merak ediyoruz.
Hatırlarsanız, az önce de grup başkan vekilimizin dediği gibi, Sayın
Cumhurbaşkanı o günlerde bizleri ve velileri evlatlarına ihanet etmekle suçlamıştı,
peki şu anda kim ihanet etmekte o zaman? Bunu sormak da mantık gereği hakkımız
değil midir değerli arkadaşlar? 
Ben
aynı kanunla ilgili bir başka konuya daha dikkat çekmek istiyorum, o da şu: Bu
kanunla çıraklık da zorunlu hâle getiriliyor, Çıraklık Kanunu. Ama burada
özellikle çocuk işsizlerle ilgili durumu göz önüne getirmek isterim. Çocuk
emeğiyle birlikte sömürünün daha da yaygınlaşacağı bir tehlikeye dikkat çekmek
isterim değerli arkadaşlar ve tırnağı annesi tarafından kesilemeyen ama kolu
makineler tarafından kesilen çocuklara dikkatinizi çekmek isterim. Üstelik bu
çocukların staja başlama sürelerinin başlangıç tarihi emekliliğine sayılmıyor;
buna da dikkat çekmek isterim. Türkiye’de yaklaşık 2 milyon çocuk çalışıyor ama
bunların 1,5 milyonu, ne yazık ki, kayıt dışı hâlinde. 
Ve
ülkemizin gündemi… Ne yazık ki seçim yorgunu hâline geldik. İftiralarla,
hakaretlerle, yalanla giden seçim sürecinden sonra sonuç tecelli etti. Sayın
Ekrem İmamoğlu’nu buradan bir kez daha tebrik ediyorum. Ama değerli arkadaşlar,
bir şeyi de sormak isterim… Ortaya çıkan bir durum var: Ne yazık ki algı
kazanmıyor, olgu kazanıyor, gerçeklik kazanıyor. O gerçekliği hepimizin çok iyi
irdelemesi lazım ve bundan dersler çıkartmamız lazım. “Tebrik ediyorum.”
demekle gerçeği yansıtamayız. “Tebrik ediyorum. Millet iradesine saygı
duyuyorum.” diyorsak eğer, bu seçim sonucunu iyi okuyacağız. Bu millet
iradesinin içinde kayyumlara karşı olmak da var; eğer milletin iradesine saygı
duyuyorsanız, o zaman Tuşba, Edremit, Bağlar, Lice Belediyeleriyle ilgili,
kayyum atadığınız belediyelerle ilgili hakları yeniden teslim edin. Bakın, ben
basit bir yöntem önereyim size. Bir şekilde kendi belediye başkanlarınızı
görevden alabiliyorsunuz, diyorsunuz ki: “Görevi bırakın.” Şimdi, o kayyumlara
da “Görevi bırakın, oradaki meclisler kendi başkanını seçsin.” diyeceksiniz ve
milletin iradesi yansıyacak. Buna var mısınız? İşte, o zaman millet iradesine
saygı duymuş olursunuz.
Bu
seçim sonucunu herkes iyi okumalı. Elbette bizler de bundan ders çıkartacağız,
bu mesajı bizler alacağız ama en çok iktidar buradan ders almalı; kullandığı
ikincil dilden, “diğerleri” dilinden vazgeçmeli. Bakın, ben seçime
yaklaştığımız anlarda Sayın Cumhurbaşkanının ağzından şu cümleyi duyduğumda şok
oldum: Cumhurbaşkanımız “Kürt de olsa benim kardeşim, o da insandır.” dedi.
Böyle bir dil olabilir mi? İşte, bu seçim sonucu aynı zamanda bu dili terk
etmemiz gerektiğini söylüyor değerli arkadaşlar. Ben size soruyorum: Hem
“kardeşim” deyip hem “de” hem “da” eki kullanmak nedir? Ben kardeşime “Seni de
seviyorum.” mu derim yoksa “Seni çok seviyorum.” mu derim? İşte, buraya
gelmeliyiz. Bu seçim sonucunu doğru yorumlamalıyız.
Başka
bir şey şudur: Bu seçim sonucu aynı zamanda sizin “Cumhurbaşkanlığı hükûmet
sistemi” dediğiniz, bizimse “tek adam rejimi” olarak gördüğümüz sistemin
sorgulanması ve vatandaşın buna verdiği nottur. Yüzde 54’ün içinde böyle bir
millet iradesi de vardır; bunu görmemiz gerekir. Hızlı bir şekilde, tek adam
rejiminden vazgeçmenin yolunu beraberce aramalıyız, yolunu bulmalıyız. Ve şunu
bilmeyiz ki bu ülkede yaşayan birilerine öteki muamelesi yapmamalıyız. Şunu
bilmeliyiz ki bu ülkede öteki yoktur, bu ülkede azınlık yoktur, bu ülkenin
bütün yurttaşları, herkes asil ve asıldır; bunu bilmemiz lazım, herkes asil ve
asıldır. Bu seçimin en önemli sonuçlarından bir tanesi de budur. Bunu hep
beraber sorgulamalıyız.
Ben,
Sayın Ekrem İmamoğlu’nu tebrik ediyorum. Niye tebrik ediyorum? Seçimi kazandığı
için değil, kin ve nefreti karıştırmayıp sevgi dilinde ısrar ettiği için, yalan
ve iftiralara karşı boyun eğmeyip mücadele etmekten asla vazgeçmediği için,
mazbatası elinden alınmasına rağmen bu toprağın insanına ayrımsız güvenip
inandığı için ve bizlere demokrasinin vazgeçilmez olduğunu bir kez daha
hatırlattığı için kendisine teşekkür ediyorum.
(Mikrofon
otomatik cihaz tarafından kapatıldı) 
BAŞKAN
– Buyurun Sayın Karabat, lütfen bağlayın sözlerinizi.
ÖZGÜR
KARABAT (Devamla) - Sonuç olarak şunu vurgulamak isterim ki bu seçim sonucu
aynı zamanda bizlere demokrasiye sahip çıkan gerçek iradenin yurttaş, vatandaş
iradesi olduğunu öğretti. Bu zamana kadar bürokratlar eliyle, devlet kadroları
eliyle demokrasinin kalıcı kılınmasını öngörenlere karşı aslında demokrasinin
gerçek bekçilerinin yurttaşlar ve vatandaşlar olduğunu da gösterdi.
Hepinize
çok teşekkür ediyorum, sağ olun. (CHP ve HDP sıralarından alkışlar)
BAŞKAN
– Teşekkürler Sayın Karabat.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum.
Türkiye Büyük Millet Meclisi
Başkanlığına
Görüşülmekte
olan (2/1963) esas numaralı Bazı Kanunlarda ve 652 Sayılı Kanun Hükmünde
Kararnamede Değişiklik Yapılmasına Dair Kanun Teklifinin 2’nci maddesinde yer
alan “o yılın” ibaresinin “aynı yılın” ibaresiyle değiştirilmesini arz ve
teklif ederiz. 
 Mehmet
Metanet Çulhaoğlu Hasan Subaşı Tuba Vural Çokal
 Adana Antalya Antalya
 Yavuz
Ağıralioğlu Bedri Yaşar İsmail Koncuk
 İstanbul Samsun Adana
 Feridun
Bahşi
 Antalya
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan.
BAŞKAN
– Önerge üzerinde Antalya Milletvekili Hasan Subaşı konuşacaktır.
Buyurun
Sayın Subaşı. (İYİ PARTİ sıralarından alkışlar) 
Süreniz
beş dakikadır. 
HASAN
SUBAŞI (Antalya) – Sayın Başkan, değerli milletvekilleri; Genel Kurulu saygıyla
selamlıyorum. 
90
sıra sayılı Bazı Kanunlarda ve 652 Sayılı Kanun Hükmünde Kararnamede Değişiklik
Yapılmasına Dair Kanun Teklifi’nin 2’nci maddesi hakkında grubum adına söz
almış bulunuyorum. 
Ben
de İstanbul Büyükşehir Belediye Başkanlığı seçimini kazanan Sayın Ekrem
İmamoğlu’nu içtenlikle kutluyorum, başarılar diliyorum. (CHP sıralarından
alkışlar) 31 Mart ile 23 Haziran arasındaki bu açık fark Sayın İmamoğlu’nun ve
ona destek veren demokrasi güçlerinin önemli bir başarısı olduğu kadar bugünkü
Cumhurbaşkanlığı hükûmet sistemine ve taraflı Cumhurbaşkanına karşı halkın
kaygısını da ifade etmektedir. Bir nevi referandum sayılmaktadır. Bunun
üzerinde düşünmek ve ders çıkarmak gerekir diye fikrimi bildirmek istiyorum. 
Bugün
tartıştığımız millî eğitimle ilgili konular da, maalesef, on yedi yıllık
iktidar, bugün geldiği noktada, 8 kanun ve 1 kanun hükmünde kararnameyle, yine
bir mini torba yasaya güvenerek, dayanarak, umudunu -gerekçesinde belirttiği
gibi- nitelikli eğitim ve insan kaynağı gerekçesine bağlamış bulunmaktadır.
Oysa bu mini torba yasanın millî eğitim adına kazandırabileceği hiçbir şey
olmadığını gayet iyi biliyoruz. 
İnsan
kaynağı ve nitelikli eğitim söz konusu olduğunda aklıma Güney Kore ile
Türkiye’yi mukayese etmek geliyor ama doğrusu ülkeme de kıyamıyorum. 1950’li
yıllarda büyük bir bölünmeden, harpten ve 2,5 milyonluk bir insan katliamından
çıkmış ve bölünmüş Güney Kore, 1980 yılında bizim yarımız kadar kişi başı millî
gelire sahipken bugün 30 bin dolarla 3 katımıza çıkmıştır, bizde işsizlik yüzde
15’e varmışken onlarda yüzde 3’ler seviyesinde seyretmektedir. Maalesef, Güney
Kore bizi kat kat geçmiştir ama işin temelinde millî eğitime verdiği ve
ayırdığı bütçe yatmaktadır, nitelikli eğitime ve insan kaynaklarına verdiği,
atfettiği önem bulunmaktadır ki 80 yılından sonra, savaştan çıkmış, bölünmüş,
parçalanmış bir ülke, bugün dünyanın 10’uncu büyük ekonomisi olmuştur.
Biz
bu torba yasaya göz attığımız zaman -zaman daraldığı için sadece 2’nci
maddesinden bahsedersem- 2012 yılında 72 ay olan okula başlama yaşı 60 aya
düşürülmüş, sonra 66 aya, bu yasayla da 69 aya tekrar yükseltilmiştir.
2012’deki 72 ay doğrusudur, ona artık dönüş yapamamışlardır çünkü mahcup
olmaları söz konusudur, o tarihlerde çok tartışıldığını biliyoruz bu konunun. 
Yine,
9’uncu maddeye geldiğimizde, baktığımızda, mesleki eğitim merkezlerinin
-çıraklık, kalfalık, ustalık- organize sanayi bölgelerinin yönetimlerine
verilmek istenildiğinden, bir nevi özelleştirilmesinin düşünüldüğünden söz
edilmiştir. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Subaşı, bağlayın sözlerinizi. 
HASAN
SUBAŞI (Devamla) - Antalya Organize Sanayi Bölgesi Başkanımız Ali Bahar’ı
aradığımda, Antalya Organize Sanayisi Bölgesi’nin böyle bir şeye ihtiyacı
olmadığını ama yıllar önce yapıp Millî Eğitim Bakanlığına teslim ettikleri
meslek lisesinin, 2 bin kişilik, laboratuvarları olan, 14 branşa sahip modern
okulun -Millî Eğitim Bakanlığının elinde- geçen sene ancak 45 öğrenci alabildiğinden;
2 bin kişilik okulun da 500-600 öğrencisi olduğundan söz ederek, Bakanlığa
başvurup uhdelerine almak istediklerinden bahsetmişlerdir. Çünkü teknoparkla da
birleştirerek önemli bir hizmet aracı, eğitim aracı hâline getirmek
istediklerinden söz ettiler. Ben bunu buradan duyurmak istiyorum. Sayın bakan
vekilimize de bakan yardımcımıza da bunu ilettiğimde kendileri inceleyip bu
konuda bilgi vereceğinden bahsetmiştir.
(Mikrofon
otomatik cihaz tarafından kapatıldı) 
BAŞKAN
– Sayın Subaşı, bağlayın sözlerinizi lütfen.
HASAN
SUBAŞI (Devamla) – Sayın milletvekilleri, yasaları yaparken uzmanları dinlemek,
birlikte katılım sağlamak, tartışmak, bu Meclisi işlevine kavuşturmak ve
sağlıklı kanunlar çıkarmak hedefimiz olmalıdır diye düşünüyorum. 
Hepinize
saygılar sunuyorum. (İYİ PARTİ ve CHP sıralarından alkışlar) 
BAŞKAN
– Teşekkürler Sayın Subaşı.
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.
2’nci
maddeyi oylarınıza sunuyorum: Kabul edenler... Etmeyenler... 2’nci madde kabul
edilmiştir.
3’üncü
madde üzerinde üç adet önerge vardır, önergeleri aykırılık sırasına göre işleme
alıyorum.
Türkiye Büyük Millet Meclisi Başkanlığına
Görüşülmekte
olan 90 sıra sayılı Kanun Teklifi’nin 3’üncü maddesinin tekliften çıkarılmasını
arz ve teklif ederiz.
 Ömer
Öcalan  Ali Kenanoğlu Abdullah Koç
 Şanlıurfa İstanbul Ağrı
 Nusrettin
Maçin Dirayet Dilan Taşdemir
 Şanlıurfa Ağrı
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan. 
BAŞKAN
– Önerge üzerinde Şanlıurfa Milletvekili Ömer Öcalan konuşacaktır.
Buyurun
Sayın Öcalan. (HDP sıralarından alkışlar) 
Süreniz
beş dakikadır.
ÖMER
ÖCALAN (Şanlıurfa) – Sayın Başkan, değerli milletvekilleri; Genel Kurulu
saygıyla selamlıyorum.
Urfa’mızda
bugün de bir olay yaşandı maalesef. Bozava ilçesinin Yaslıca Mahallesi’nde 8
insanımız -tekrar- yaralandı, 1’i ağır; onlara geçmiş olsun diliyorum.
Bilindiği gibi, Urfa’da bu tür olaylar çok fazla yaşanıyor. Şanlıurfa Valiliği
de geçenlerde bir açıklama yapmış, bu açıklamanın bir kısmını burada belirtip
girilmesi gereken konuya da burada gireceğiz.
“Şanlıurfa
her gün cinayetlerle, kan davalarıyla, arazi anlaşmazlıklarından dolayı
çekişmelerle anılmayı hak etmeyen şanlı ve kahraman bir şehirdir.” diyor. Daha
sonra “Ama verdiğimiz her bir silahın toplumda yarattığı huzursuzluğu, o
silahın kullanılması suretiyle insanlarımızın üzerinde baskı unsuru olarak
tatbik edilmesini artık hazmedemez, kabul edemeyiz. Silah verilecek, şartları
uygun olan kardeşlerimize veriyoruz. Bunlara hiçbir şey söylenmeden, teklif
edilmeden bunun gereğini zaten yerine getiriyoruz.” diyor.
Biz
burada belirtmek isteriz, Urfa da eğitimiyle, verilen hizmetle maalesef Türkiye
ortalamasının çok gerisindedir ama otomatik ve yarı otomatik silahların
dağıtılmasına bakınca maalesef Urfa’da peynir ekmek gibi yarı otomatik diye
tabir edilen AK-47 Kaleşnikof silahlar dağıtılıyor. Seçimden önce de kamuoyuna
yansıdı, Siverek’te aynı aileden amca çocukları birbirini öldürdü; 4 kişi
orada, o silahlı çatışmada öldü ve yaralıları taşırken de yolda geçirdikleri
trafik kazası 2 kişinin ölümüne sebebiyet verdi. 
Biz
buradan Hükûmete, yetkililere, Meclise, İnsan Hakları Komisyonuna sesleniyoruz:
Urfa’da neden bu kadar silah dağıtılıyor? Bilindiği gibi 14 Haziran 2018’de de
Şenyaşar ailesinin 3 ferdi yaşamını yitirdi, toplamda 4 kişi o olayda yaşamını
yitirdi ve hastanede kimi durumlar yaşandı. 
Biz,
burada yetkilileri göreve çağırıyoruz. Artık yaşama ve yaşatma siyasetini esas
almalıyız. Bu kadar silah devlet eliyle dağıtılıyor ve bu kişiler önce kendi
çevresindeki, aile içindeki, daha sonra kendi karşıtından insanları katlediyor.
Bu noktada herkesin rol ve misyonunu oynaması lazım. Biz buradan tekrar
belirtiyoruz: Şenyaşar ailesi de bizi arıyor, toplumun diğer kesimleri de
arıyor. Biz 14 Haziran 2018’de yaşanan katliamı unutturmayacağız. Belki
yasalar, hukuk önünde hesap vermiyorlar ama toplum vicdanında, bu olaya
karışanlar mahkûm olmuştur, itibarları kalmamıştır. Biz hem Siverek’te yaşanan
olayı hem Suruç’taki olayı birbiriyle bağlantılı buluyoruz. Aradan bir yıl
geçmiş, biri 14 Haziran 2018’de yaşanıyor, biri de 15 Haziran 2019’da bu
olaylar yaşanıyor.
Bakın,
Adil ve Celal Şenyaşar olay esnasında yaralanıyor arkadaşlar. Bu yaralılar
hastaneye öyle veya böyle götürülüyor. Babaları bu olayı duyup hastaneye
gidiyor. Maalesef, bir partinin milletvekilinin kardeşleri de orada bu insanın,
darbederek, şiddet uygulayarak yaşamını yitirmesine sebep oluyor. Burada
sorumluluk iktidardadır, burada sorumluluk Hükûmettedir. 
Bu
olayla ilgili soruşturmada herhangi bir gelişme yok. Bu 3 kişinin yaşamını
yitirmesi olayında aynı aileden 1 kişi tutuklanmış ama bu 3 kişiyi katleden,
öldüren insanlar hakkında ne bir tutuklama ne bir gözaltı durumu vardır.
Unutturulmaya çalışılıyor. 
Bu
noktada, biz, Valiliği, Urfa Cumhuriyet Başsavcılığını ve soruşturma savcısını
göreve çağırıyoruz. Bu işin peşini de bırakmayacağız. Doğrudur, kimi noktada
belki gücümüz yetmiyor ama biz her platformda, her kürsüde bu haksızlığı
belirteceğiz. 
Hükûmete
sesleniyoruz, Urfa Valiliğine sesleniyoruz: Dağıttığınız silahları bir an önce
toplayın. Kendileri de söylüyor zaten, kanaat önderlerine, din adamlarına çağrı
yapıyorlar bu olayların yaşanmaması için ama yarı otomatik silahları, otomatik
silahları Urfa’da peynir ekmek gibi dağıtmaktadırlar. 
Aşiretçiliği,
kabileciliği, aileciliği Urfa’ya koymuşlar, belli bir kesimi yanlarına alıp
Urfa halkı üzerinde baskı kurma ve toplumun diğer kesimleri üzerinde şiddet
uygulama yetkisini vermişler.
(Mikrofon
otomatik cihaz tarafından kapatıldı) 
BAŞKAN
– Sözlerinizi bağlayın Sayın Öcalan. 
Buyurun.
ÖMER
ÖCALAN (Devamla) – Siverek’te yaşanan olayı biz biliyoruz, hangi partinin
mensuplarıdır. Ondan önceki olayları da biliyoruz. 
Bu
noktada, bizim, Hükûmete ve iktidara çağrımızdır: En azından Urfa’yı bir pilot
bölge olarak ele almaları gerekiyor. Bu dağıtılan silahlar… Valilik kendisi
belirtiyor “Dağıttığımız silahları toplayacağız.” diyor. Bu noktada rol ve
misyonlarını oynasınlar, yaşama ve yaşatma siyasetini esas alsınlar, sulhu ve
barışı esas alsınlar. Siz silahları dağıtırsanız insanlar birbirini öldürür.
Bizim bahsettiğimiz -yanlış anlaşılmasın, kolluk kuvvetleri ve diğer yetkili
insanlar üzerine söylemiyoruz- gönüllü köy korucularına dağıtılan binlerce
silah vardır, bunların toplatılması gerekiyor. Bir an önce Urfa’nın normal bir
yaşama dönmesi gerekiyor. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkürler Sayın Öcalan. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 90 sıra sayılı Kanun Teklifi’nin 3’üncü maddesinin aşağıdaki şekilde
değiştirilmesini arz ve teklif ederiz. 
 Ahmet
Kaya  Sevda Erdan Kılıç  Alpay Antmen
 Trabzon
 İzmir  Mersin 
 Neslihan
Hancıoğlu  İlhami Özcan Aygun  Yıldırım Kaya 
 Samsun
 Tekirdağ  Ankara 
 Mustafa
Adıgüzel 
 Ordu

"MADDE
3- 633 Sayılı Diyanet İşleri Başkanlığı Kuruluş ve Görevleri Hakkında Kanunun
10/A maddesi, kanun metninden çıkarılmıştır. Bu madde kapsamında sözleşmeli
olarak çalışmakta olup maddenin üçüncü fıkrasında yer alan dört yıllık bekleme
süresini doldurmamış olan sözleşmeli personel bakımından bu sürenin
doldurulması beklenilmeden söz konusu üçüncü fıkra kapsamında işlem tesis
edilir ve bu kişiler bakımından maddenin dördüncü, beşinci ve altıncı fıkraları
uygulanmaya devam edilir.”
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan. 
BAŞKAN
– Önerge üzerinde Ordu Milletvekili Mustafa Adıgüzel konuşacaktır. 
Buyurun
Sayın Adıgüzel. (CHP sıralarından alkışlar)
Süreniz
beş dakikadır. 
MUSTAFA
ADIGÜZEL (Ordu) – Sayın Başkan, sayın milletvekilleri; yüce Meclisi saygıyla
selamlıyorum. 
Getirilen
kanun teklifinin 3’üncü maddesinde, sözleşmeli öğretmen ve Diyanet İşleri
Başkanlığı çalışanlarına mevcutta kadroya geçmeden önceki 4 yıl süre, artı 2
yıl yerleşik hizmetle toplam 6 yıllık mecburi hizmet süresinin 3+1 şeklinde
düzenlenmesi teklif edilmişti. Biz Komisyonda aslında kamuda tüm sözleşmeli
statüsünün tamamen kaldırılmasını teklif ettik, maalesef iktidar üyeleri
tarafından kabul görmedi. Daha sonra, bu 3+1 ile ilgili, bütün kamudaki
sözleşmelileri buraya dâhil edelim istedik ama maalesef o da kabul görmedi.
Biraz da hekim olmanın hassasiyetiyle benim ve arkadaşlarımın en azından çok
ağır çalışma yükü altında olduğunu düşündüğümüz sağlık çalışanlarını buraya
dâhil etmekle ilgili teklifimize anlayış gösterip, katkı yapıp onlar da bu
öneriyi desteklediler ve bu şekilde sağlık çalışanları da bizim de talebimizle,
desteğimizle birlikte bu maddeye eklenmiş oldu. Bundan dolayı da ben iktidar
kanadı milletvekillerine teşekkür ediyorum.
Ancak
burada bir eksikliği de vurgulamak lazım. Bu Komisyondan geçtikten sonra,
özellikle sağlık çalışanları içerisinde farklı statüde, 4/B gibi diğer
statülerde çalışanlardan da yoğun talep geldi. Dolayısıyla bir yeri tamir
ederken bir başka yerde yara açmamak lazım. Aslında bunlarda yeni bir
düzenlemeye, tüm kamu personeli üzerinde bir düzenlemeye ihtiyaç var, bunu da
burada söylemek istiyorum çünkü iş barışı, performans ve verimlilik açısından
çok önemli buluyoruz bunu.
Tabii,
atanamayan öğretmenleri burada vurgulamak lazım. İş başına geldiğiniz 2002
yılında sadece 70 bin olan atanamayan öğretmenlerin sayısının şu anda 460 bine
ulaştığını söylemek istiyorum. Bizzat Millî Eğitim Bakanı Ziya Selçuk’un
ağzından bu yıl için 117 bin öğretmene ihtiyaç olduğu söylendiği hâlde hâlen
daha ataması yapılan sadece 20 bindir, bunu da burada belirtmek istiyorum.
Yine,
Komisyonda konuştuğumuz konulardan biri aile birliğiydi, bununla ilgili söz
almıştık. Aile birliği çok önemli. Özellikle sözleşmeli öğretmenler, diğer
sözleşmeli memur statülerinde bu çok büyük sıkıntı oluşturuyor. Dolayısıyla
aile birliğini önemsiyoruz, buna bir çözüm bulmamız lazım hep birlikte.
Gerekirse ihtiyacın daha fazla olduğu bölgede bu aile birliği sağlanabilir diye
düşünüyorum. 
Burada
bir örnek vereceğim, yaşadığım bir olayı anlatmak istiyorum. Bir Devlet
Demiryolları çalışanının Samsun’dan Ankara’ya tayini yapılıyor bundan üç dört
yıl kadar önce. Ailede şiddetli geçimsizlik var ve 2 çocuğuyla anne onu terk
ediyor. Daha sonra, Ordulu olduğu için bu anne ve 2 çocuğu Ordu’ya dönüyorlar.
Kızların bir tanesi 17 yaşında, diğeri 10 yaşında. Arkadaşlar, 17 yaşındaki
liseyi 2’nci sınıftan terk ediyor; 10 yaşındaki, ailedeki bu sıkıntılar
nedeniyle daha henüz ilköğretime başlayamamış bile. Bir miktar yumuşama oluyor
ve baba Samsun’a geri dönüp, Ordu’daki ailesine sahip çıkıp tekrar o aileyi
ayağa kaldırmak istiyor ve çocuğunu eğitime başlatmak istiyor. Tenzilirütbe
olduğu hâlde yani -burada, Ankara’da büro şefi- hem bölge olarak daha geri bir
bölge hem de tenzilirütbe yapmak istediği hâlde ve Devlet Demiryollarının Genel
Müdürlüğünden okeylenmesine rağmen, bizim bir Cumhuriyet Halk Partisi
milletvekilinin aracı olmasına rağmen, oradaki personel daire başkanı
tarafından tekrar daha büyük yerlerden referans isteniyor ve belge isteniyor. O
da diyor ki: “Yani şiddetli geçimsizliğin belgesi nasıl olur?” Arkadaşlar, yani
aile birliği konusunda özel hassasiyet gösteren… Yeri gelmişken şunu da
söyleyeyim: Buradan Ulaştırma Bakanına ve Devlet Demiryollarındaki bu ilgili
arkadaşlara bu vatandaşın sorununun giderilmesi konusunda özellikle istirham
ediyorum. İsmini de tabii, burada zikretmeyeceğim ama ben o ilgililere onu
söyleyeceğim. 
Yine,
Komisyondaki konulardan biri atamalarda mülakat meselesiydi. Şimdi, KPSS’de 90
puan alıyor, sonra siz buna mülakatta 50 puan vererek ortalamasını 70’e
düşürüyorsunuz, sonra 50 almış adama da mülakatta yüksek verip önüne
geçiriyorsunuz. Bununla ilgili verdiğiniz sözleri de yerine getirmeye davet
ediyorum.
3600
ek gösterge: Şu cumhuriyet tarihinde acaba parlamenter sistemde Mecliste grubu
bulunan 5 tane siyasi partinin tamamının seçim vaadi olarak öne sürdüğü ve
arkasında durduğu bir konunun kanun teklifi olarak getirildiği hâlde
reddedildiği ya da gündeme alınmadığı başka bir örnek var mı? Bunu özellikle araştıracağım.
O yüzden 3600’le ilgili, şu Kuruldaki herkesin verdiği sözün arkasında
durmasını istiyorum çünkü halk, siyasilerin verdikleri sözün arkasında
durmamasından, bu güvensizlikten artık bıktı. O yüzden 3600’le ilgili
verdiğiniz sözleri tutun istiyorum. 
Bir
de tabii, engelli öğretmenler var; bunlarla ilgili…
(Mikrofon
otomatik cihaz tarafından kapatıldı) 
BAŞKAN
– Buyurun, sözlerinizi tamamlayın Sayın Adıgüzel.
MUSTAFA
ADIGÜZEL (Devamla) – Daha önce bir kısmı atandı, sadece bin engelli öğretmen
kaldı. Artık bu konuyu da kapatalım diyorum çünkü burada bütçe kısıtı yok
değerli arkadaşlarım ve Millî Eğitim Bakanlığında engelli kadrosu henüz dolmuş
değil. Bunları da bir an önce tamamlayalım diyorum.
Yüce
Meclisi saygıyla selamlıyorum. (CHP sıralarından alkışlar) 
BAŞKAN
– Teşekkürler Sayın Adıgüzel. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Komisyonun
söz talebi var.
Buyurun
Sayın İşler.
IV.- AÇIKLAMALAR (Devam)
56.- Millî Eğitim, Kültür, Gençlik ve Spor Komisyonu
Başkanı Emrullah İşler’in, Ordu Milletvekili Mustafa Adıgüzel’in 90 sıra sayılı
Kanun Teklifi’nin 3’üncü maddesiyle ilgili önerge üzerinde yaptığı
konuşmasındaki bazı ifadelerine ilişkin açıklaması
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Teşekkür ediyorum Sayın Başkan.
Sayın
Adıgüzel’e yapmış olduğu konuşmadan dolayı teşekkür ediyorum çünkü teklifin
içeriğiyle ilgili burada Genel Kurulu bilgilendirdi. Dolayısıyla kendisine bir
kez daha teşekkür ediyorum.
Görüşmekte
olduğumuz teklifin, malumunuz olduğu üzere 3’üncü maddesi, 17 ve 18’inci
maddesi devlet kurumlarındaki 4+2 dediğimiz süreyi 3+1’e indirmekle ilgili
maddeler. Bu maddelerle birlikte tabii ki bize de çeşitli talepler geldi. Biz
de personel rejimine ilişkin farklı taleplerin olduğunu biliyoruz. Bu talepleri
AK PARTİ olarak yeni yasama yılında farklı paydaşlar ve ilgili kurumların
görüşünü alarak değerlendireceğimizi Genel Kurulun bilgisine sunuyorum.
Teşekkür
ediyorum Sayın Başkan.
BAŞKAN
– Teşekkürler Sayın İşler.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Sinop Milletvekili Nazım Maviş ile 52
Milletvekilinin Bazı Kanunlarda ve 652 Sayılı Kanun Hükmünde Kararnamede
Değişiklik Yapılmasına Dair Kanun Teklifi (2/1963) ile Millî Eğitim, Kültür,
Gençlik ve Spor Komisyonu Raporu (S. Sayısı: 90) (Devam)
BAŞKAN
- Diğer önergeyi okutuyorum.
Türkiye Büyük Millet Meclisi Başkanlığına
Görüşülmekte
olan (2/1963) esas numaralı Bazı Kanunlarda ve 652 Sayılı Kanun Hükmünde
Kararnamede Değişiklik Yapılmasına Dair Kanun Teklifi’nin 3’üncü maddesinin
aşağıdaki şekilde değiştirilmesini arz ve teklif ederiz.
"MADDE
3- Bu madde uyarınca atanan sözleşmeli personel üç yıl süreyle başka bir yere
atanamaz. Aile birliği mazeretine bağlı yer değiştirmelerde bu madde uyarınca
istihdam edilenlerin eşi bu personele tabidir. Sözleşme gereği üç yıllık
çalışma süresini dolduranlar talepleri hâlinde bulundukları yerde din
hizmetleri sınıfına ait kadrolarına atanır. Bu şekilde atananlar, aynı yerde en
az bir yıl daha çalışır.”
 Mehmet
Metanet Çulhaoğlu Bedri Yaşar Feridun Bahşi
 Adana Samsun Antalya
 Tuba
Vural Çokal Fahrettin Yokuş İsmail Koncuk
 Antalya Konya Adana
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan.
BAŞKAN
– Önerge üzerinde Adana Milletvekili İsmail Koncuk’un söz talebi vardır.
Buyurun
Sayın Koncuk. (İYİ PARTİ sıralarından alkışlar)
Süreniz
beş dakikadır.
İSMAİL
KONCUK (Adana) - Sayın Başkan, değerli milletvekilleri; yüce heyetinizi
saygıyla selamlıyorum.
4+2’nin
3+1’e düşürülmesi sevindirici. Kanun teklifinde öğretmenler vardı, Diyanet
İşleri Başkanlığı çalışanları vardı, daha sonra sağlık çalışanları eklendi.
Sağlık çalışanlarının eklenmesi de önemlidir, aynen destekliyoruz. Ancak siz
önce çalışanlar arasında ayrımcılık yaptınız; kadrolu, sözleşmeli diye
çalışanları ayırdınız. Şimdi sözleşmelileri de kendi arasında ayırıyorsunuz;
4+2’ye tabi olanlar vardı, şimdi 3+1’e tabi olanlar, bir de ne kadar çalışacağı
belli olmayan sözleşmeliler var; Adalet Bakanlığında var, Tarım Bakanlığında
var, Spor Bakanlığında var, belediyelerde var, var da var; 5393 sayılı Yasa’ya
tabi olanlar var, vekil ebeler var, vekil hemşireler var, vekil imamlar var.
Yani çalışma hayatını öylesine hercümerç ettiniz ki siz dahi
toparlayamıyorsunuz. Yani nedir bu? 4+2 yaptınız, şimdi 3+1’e düşüyor. Mesela
öğretmenlerin neden 3+1 olduğunun gerekçesinde işte “4+4’e de uygun hâle
getiriyoruz.” diyorsunuz. Diyanet İşleri Başkanlığında çalışanları da 4+4’ten
3+1’e düşürürken “Efendim bunlar köylerde, mezralarda yeteri kadar çalışmış.”
filan gibi gerekçeler öne sürüyorsunuz; doğrudur, destekliyoruz. 
Şimdi,
4+2 lazımdı, niye 3+1’e düşürüyorsunuz? Niye? Bunun bir cevabının olması lazım,
cevabı yok. Elbette doğru ama en doğrusu tamamen kaldırmak, en doğrusu bütün
sözleşmelilere bu hakkı vermek. Şimdi, Komisyon Başkanı Emrullah İşler Bey
geçen itiraz etti. 3+1’e düşmesi şu anlama geliyor: 3 yıl sözleşmeli çalışacak,
1 yıl kadrolu çalışacak; ondan sonra tayin isteme, yer değiştirme hakkına sahip
olacak. Bu 3+1 iki taraflı bir madde yani bir tarafı sözleşmeli, bir tarafı
kadrolu. Bu yönüyle, kadroya geçme süresinin 4 yıldan 3 yıla düşmesi yani 1 yıl
kısalması desteklenecek bir durum ama diğer 4/B’lilere ne diyeceğiz? Onlara bir
yol bulmamız lazım. Vekil ebelere, hemşirelere ne diyeceğiz? Vekil imama ne
diyeceğiz? Çalışma hayatını böylesine çok başlı hâle getirerek aslında başınıza
bela alıyorsunuz. Ne yaptığınızı bildiğinizi düşünmüyorum. Bir ara 4+2 lazımdı,
şimdi 3+1. “Efendim, orada eleman tutamıyoruz; öğretmen tutamıyoruz, imam
tutamıyoruz, hemşire tutamıyoruz.” Kendi çocuklarınız olduğunu düşünün değerli
milletvekilleri. Sağlık Bakanlığında çalışan, 4+2’ye tabi olmayan insanlar var,
ülkenin çeşitli yerlerinde görev yapıyor bunlar. 
Şimdi,
siz Sağlık Bakanlığında çalışan, 4+2’ye tabi olan insanları, çalışanları 3+1’e
tabi hâle getirdiğinizde bu insanlar “Ben de bir sağlık çalışanı olarak aynı
haklara sahip olmak istiyorum.” diyor. Bundan daha tabii, insani bir istek
olabilir mi? Ama tabi değil. 
Onlarla
ilgili mutlaka bir düzenleme yapmamız lazım. Bu vicdan gereği de böyledir,
aslında Anayasa’nın 10’uncu maddesindeki eşitlik ilkesi gereği de bunu yapmanız
lazım. Devleti yönetmek keyfî davranabilme hakkına sahip olmak demek değildir.
Bunun izah edilmesi lazım, çalışanlara anlatılması lazım, onların gönüllerinin
mutmain olmasını, tatmin olmasını sağlamanız lazım. 
Şu
anda bir sürü sözleşmeli bizleri dinliyor, buradan çıkacak kararı bekliyor.
Burada bir ek madde yapabiliriz bütün sözleşmelilerle ilgili. Şimdi Emrullah
İşler Bey diyecek ki: “Bu, kişiye bağlı kadro falan değil.” Geçen dedi, bir
yanlışlık yaptı orada. Sayın Başkanım, bir yanlış oldu. 
(Mikrofon
otomatik cihaz tarafından kapatıldı) 
İSMAİL
KONCUK (Devamla) – Sayın Başkanım, bir dakika daha. 
BAŞKAN
– Bir dakika daha süre veriyorum Sayın Koncuk, buyurun. 
İSMAİL
KONCUK (Devamla) – Sözleşmeliler, 657 sayılı Devlet Memurları Kanunu’nun 4/B
maddesi dayanak yapılarak atanan çalışanlardır. Efendim, bunun 4+2’si yok,
3+1’i yok, süresizi yok; hepsi 4/B’lidir ve hepsinin aynı haklara sahip
olmasını sağlamak bu Meclisteki her bir milletvekilinin, her bir siyasi
partinin görevidir. Onların haklarına saygımız varsa, çalışanlar arasında ayrım
yapmıyorsak, diğer 4/B’lilere de 3+1 hakkını vermemiz lazım. 
Bu
Mecliste bu düzenleme yapılmadığı sürece İYİ PARTİ Grubu olarak bu konuyu, bu
tezadı, bu tenakuzu dile getirmeye devam edeceğiz, ta ki çözülene kadar.
Mutlaka ve mutlaka çözülecektir diyorum. 
Saygılar
sunuyorum. (İYİ PARTİ sıralarından alkışlar)
BAŞKAN
– Teşekkürler Sayın Koncuk. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
Komisyonun
söz talebi var. 
Buyurun
Sayın İşler. 
IV.- AÇIKLAMALAR (Devam)
57.- Millî Eğitim, Kültür, Gençlik ve Spor Komisyonu
Başkanı Emrullah İşler’in, Adana Milletvekili İsmail Koncuk’un 90 sıra sayılı
Kanun Teklifi’nin 3’üncü maddesiyle ilgili önerge üzerinde yaptığı
konuşmasındaki bazı ifadelerine ilişkin açıklaması
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Sayın Başkanım, teşekkür ediyorum. 
Sayın
Koncuk ismimi de anarak Komisyona atıfta bulundu, hatta “Yanlış yaptı.” gibi
bir ifade de kullandı. Ben Komisyonda bir yanlış yapmadım, sadece görüştüğümüz
teklifin veya maddenin neyle ilgili olduğunu söyledim. Bunu söylemem, benim
diğerlerine karşı geldiğim anlamına gelmez. Kaldı ki az önce, sizinle
konuşmadan önce de ben burada bir açıklama yaptım, demek ki dinlememişsiniz. Hâlbuki
o açıklamada da önümüzdeki dönemde bu konunun kapsamlı bir şekilde, ilgili
paydaşlarla ve ilgili kurumlarla görüşülerek ele alınacağını Genel Kurulun ve
kamuoyunun bilgisine sundum. 
İSMAİL
KONCUK (Adana) – “Önümüzdeki dönem” ne kadar bir dönem yani? 3600 gibi olmasın
bu da. 
BAŞKAN
– Teşekkürler Sayın İşler. 
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Sinop Milletvekili Nazım Maviş ile 52
Milletvekilinin Bazı Kanunlarda ve 652 Sayılı Kanun Hükmünde Kararnamede
Değişiklik Yapılmasına Dair Kanun Teklifi (2/1963) ile Millî Eğitim, Kültür,
Gençlik ve Spor Komisyonu Raporu (S. Sayısı: 90) (Devam)
BAŞKAN
– 3’üncü maddeyi oylarınıza sunuyorum: Kabul edenler… Etmeyenler… 3’üncü madde
kabul edilmiştir. 
Değerli
milletvekilleri, 4’üncü madde üzerinde ikisi aynı mahiyette olmak üzere üç
önerge vardır. İlk okutacağım iki önerge aynı mahiyettedir. Önergeleri okutup
birlikte işleme alacağım. 
Türkiye Büyük Millet Meclisi
Başkanlığına
Görüşülmekte
olan 90 sıra sayılı Kanun Teklifi’nin 4’üncü maddesinin birinci fıkrasındaki
“31 Aralık” ibaresinin “30 Eylül” olarak değiştirilmesini arz ve teklif ederiz.

 Sevda
Erdan Kılıç  Alpay Antmen Ahmet Kaya
 İzmir Mersin Trabzon
 Neslihan
Hancıoğlu  İlhami Ozcan Aygun  Yıldırım Kaya
 Samsun Tekirdağ Ankara
 Mustafa
Adıgüzel 
 Ordu

Aynı
mahiyetteki diğer önergenin imza sahipleri:

 Abdullah
Koç Nusrettin Maçin  Filiz Kerestecioğlu Demir 
 Ağrı Şanlıurfa
 Ankara
 Ömer
Öcalan  Dirayet Dilan Taşdemir
 Şanlıurfa Ağrı
BAŞKAN
– Komisyon önergelere katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan. 
ÖZGÜR
ÖZEL (Manisa) – Gerekçeyi okutun efendim. 
BAŞKAN
– Gerekçeyi okuyorum: 
Gerekçe:

Okula
başlamada birkaç ayın bile etkili olduğu bilinmektedir. Bu nedenle 30 Eylül
itibarıyla 72 ayını dolduran çocukların ilkokula başlaması amaçlanmıştır. 
BAŞKAN
– Aynı mahiyetteki önergeler üzerinde ikinci söz Ankara Milletvekili Filiz
Kerestecioğlu’na ait.
Buyurun
Sayın Kerestecioğlu. (HDP sıralarından alkışlar) 
Süreniz
beş dakikadır.
FİLİZ
KERESTECİOĞLU DEMİR (Ankara) – Sayın Başkan, değerli milletvekilleri;
hatırlayacaksınız, 2012 yılında eğitimde Dünya Bankasının özelleştirme
planlarına uygun, eğitimi tamamen ticarileştiren bir tasarı, toplumsal ve
siyasi muhalefetin tüm itirazlarına rağmen Meclisten jet hızıyla geçti. Adı
“4+4+4”. Eğitimciler, veliler, EĞİTİM SEN gibi önemli meslek kuruluşları,
herkes ama herkes bu yasaya yekten karşı çıkmışlardı. Ne var ki okula başlama yaşını
5’e düşüren, eğitimi ticarileştiren ve 5 yaşındaki çocuklara dinî eğitim
vermeyi hedefleyen bu sisteme kim karşı çıktıysa iktidarın şiddetine muhatap
oldu. Veliler çocuklarını okula uygun bir yaşta başlatmak için rapor almak
zorunda kaldılar fakat rapor alan veliler bile dönemin Başbakanı tarafından
çocuklara ihanetle suçlandılar. Uzman eğitimcilerin tüm itirazlarına rağmen 60
aylık çocukların okula başlamalarının bilimsel olduğu öne sürüldü. Sonuç ne
oldu? “Seçmeli” denilen din dersleri seçmeli ders açılmadığından zorunlu hâle
geldi. 8’inci sınıfın ardından açık öğretim zorunlu eğitim kapsamına
alındığından binlerce kız çocuğu daha 13-14 yaşında okulu bırakıp evde okumaya
başladı, 10 yaşında çocuklar imam-hatip okullarına gittiler. Özel okullar ve imam-hatip
okullarının sayısındaki olağanüstü artışın da etkisiyle yüz binlerce çocuğun
eşit ve parasız eğitim hakkı açıkça ihlal edildi. Devlet okullarının
başarısındaki düşüşten bahsetmiyorum bile. 
Değerli
milletvekilleri, 5 yaşında çocuklardan bahsediyoruz. Bu çocuklar kaliteli,
yaşlarına uygun bir okul öncesi eğitim almalıdır, yaşıtlarıyla birlikte ve
oyunla öğrenmelidir. Bu kadar erken yaşta okula başladıkları için çocuklarımız
öğrenme zorluklarıyla karşılaştı. Çocuklar okul öncesi eğitim yerine gelişimlerine
uygun olmayan bir eğitime itildiler. Şimdi bu sistemin eğitimde yarattığı
tahribat ortaya çıkınca bir kez daha okula başlama yaşı değiştiriliyor.
Tartışmasız, açık ve net; ne 5 yaş ne 5,5 yaş, uzmanlar okula başlama yaşının
72 ay olması gerektiğini söylüyorlar ama şu anda 69 ay öngörüyorsunuz. Neden?
Çünkü 72 ay yapılırsa 2012 yılındaki sistemle aynı olacak ve hatanızı kabul
etmiş olacaksınız. Yedi yıl boyunca öğrencilere, velilere, öğretmenlere boşu
boşuna hatalı bir sistemin dayatıldığı, çocukların boşuna örselendiği ortaya
çıkacak. Ve yine aynı nedenle, çocukların gelişimlerine göre okula başlama
yaşının 72 aya uzatılabileceği ifadesi, sorunu daha da karışık hâle getiriyor.
Hatada ısrarla sorunu çözemeyiz. 72 ay olarak düzenlenmesi gerektiğini ifade
etmek isterim.
Değerli
arkadaşlar, duruşması yeni sonuçlanmış Gezi davası münasebetiyle, öncelikle
sevgili Osman Kavala’ya bir kez daha geçmiş olsun diyorum ve değerli dostum
Sırrı Süreyya’yı, ağaçları canı gibi koruyan, orada bulunan sevgili dostumu selamlıyorum
ve kızının paylaşımını size aktarmak istiyorum. “Ben babama yazlık gömlek, ince
çorap götüreceğim. Kara kış günü girdiği Kandıra’da yazı karşılayan, dün
yaşadığımız hisleri daha önce yaşayalım diye denemediği çözüm, gitmediği yol,
çalmadığı kapı, duymadığı küfür, almadığı tehdit kalmayan, haftada bir saatten
fazla göremediğim, kendimi bildim bileli bir tatile çıkmamış, bir mülk almamış,
kendinden başka her yere koşan, yedi aydır Kandıra’da tek başına hapis yatan
babama. Neden orada, biliyorsunuz. 12 Eylülde tüm gençliğini neden yıllarca
hapiste tükettiyse ondan.
Niyetim
keyif kaçırmak değil. Hepimiz umutla doluyuz, ne güzel. Gülistanı kabristana
çeviren, okunan mektupları istediği zaman suç, istediği zaman oy unsuru yapan
ve hepimizin çok alıştığı o zifirî karanlıkla savaşını da aynı umutla verdi
babam, ömrü yettikçe de verecektir; gururluyuz. Dediğim gibi, borcumuz var,
bizim hep borcumuz var. Babamdan en çok duyduğum cümle ‘Mutlunun mutsuza borcu
var.’ oldu hayatım boyunca.” 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Kerestecioğlu.
FİLİZ
KERESTECİOĞLU DEMİR (Devamla) – “Biz yıllardır bu mutsuz, sevmek nedir, hiç
tanımadığı birinin hakkı için mücadele etmek nedir bilmeyen, hiç çıkar yokken
verilen emeği anlamayan, zalim, sağır, kör karanlığa umudumuzla,
mutluluğumuzla, beraberliğimizle borcumuzu ödüyoruz. Şu özlem olmasa…”
Sırrı
Süreyya’yı selamlıyorum. Kendisinin de hoşuna gidecektir, armut dibine düşermiş
diyorum, kızının kalemi de gerçekten çok güçlü. 
Değerli
milletvekilleri, ben son olarak biraz da halkımıza seslenmek istiyorum.
İstanbul seçimlerini kazanan Ekrem İmamoğlu’nu tebrik ediyorum. (CHP
sıralarından alkışlar) Ama halkımıza şöyle seslenmek istiyorum: Lütfen, lütfen
tekçiliğe prim vermeyin, kimse için “Bu iyi çocuktur.” demeyin, “Ben hakkımı
herkese karşı savunmak zorundayım, benim hakkımı da kurumlar gözetmek zorunda.”
deyin. Biz parmağında tek yüzük gelip sonra dolarları kutulara, odalara
sığdıramayanları, halka yoksulluk, kendisine altın tahtları layık görenleri
gördük.
(Mikrofon
otomatik cihaz tarafından kapatıldı) 
BAŞKAN
– Bağlayın sözlerinizi lütfen.
FİLİZ
KERESTECİOĞLU DEMİR (Devamla) – Bunlardan yenilerini yaratmayın çünkü bu,
sadece o kişinin karakterine, iyiliğine, kötülüğüne bağlı bir şey değil; iktidar
ve güç zehirler, siz tekçiliğe prim verdikçe, siz kendi gücünüze inanmayıp hep
kurtarıcılar aradıkça daha da zehirler. Oysa en büyük güç, halkın gücü; en
gerekli denetim, halkın ve bağımsız kurumların denetimi. Derim ki sevgili
halkımız: Hep birlikte buna inanalım ve çoğulculuktan hiç ama hiçbir birey için
vazgeçmeyelim. İstanbul seçimlerini biz kazandık, hep birlikte; daha demokratik
ve barış içinde yaşadığımız bir ülkeyi de sevgili halkımız, hep birlikte
kuracağız. 
Saygılar
sunarım. (HDP ve CHP sıralarından alkışlar) 
BAŞKAN
– Teşekkürler Sayın Kerestecioğlu.
Aynı
mahiyetteki önergeleri oylarınıza sunuyorum: Kabul edenler... Etmeyenler...
Kabul edilmemiştir. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte olan (2/1963) esas numaralı Bazı
Kanunlarda ve 652 Sayılı Kanun Hükmünde Kararnamede Değişiklik Yapılmasına Dair
Kanun Teklifi’nin 4’üncü maddesinde yer alan “o yılın” ibaresinin “aynı yılın”
ibaresi ile değiştirilmesini arz ve teklif ederiz.
 Mehmet
Metanet Çulhaoğlu Arslan Kabukcuoğlu Feridun Bahşi
 Adana Eskişehir Antalya
 Hasan
Subaşı Tuba Vural Çokal Bedri Yaşar
 Antalya Antalya Samsun

 İsmail
Ok
 Balıkesir
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkanım.
BAŞKAN
– Önerge üzerinde Eskişehir Milletvekili Arslan Kabukcuoğlu konuşacaktır. 
Buyurun
Sayın Kabukcuoğlu. (İYİ PARTİ sıralarından alkışlar) 
Süreniz
beş dakikadır. 
ARSLAN
KABUKCUOĞLU (Eskişehir) – Sayın Başkan, değerli milletvekilleri; eğitim
insanların topluma kazandırılması, topluma yararlı ve faydalı bireyler
yetiştirmek için yapılan bir kamusal faaliyettir. Ben de dâhil olmak üzere yüce
Mecliste bulunan milletvekillerinin en az yüzde 90’ı, buraya geldilerse
eğitimleri sayesinde geldiler, çalışmaları sayesinde geldiler, gayretleri
sayesinde geldiler. 
Peki
bu milletvekilleri Türkiye Cumhuriyeti’nin öğrencileri için ne düşünüyorlar, ne
yapıyorlar? 7,5 milyon gencimiz yükseköğretimde, 18 milyon ilk ve ortaöğretimde
çocuğumuz var. Dünyanın 17’nci büyük ekonomisiyiz. 2002 yılında da öyleyiz, şu
anda da böyleyiz. Girdiler böyle de peki eğitimimiz ne durumda? Elimizde öyle
eğitimi kalitatif olarak değerlendirecek bazı veriler var. Şimdi bunları
anlatırken diyeceksiniz “Biz şu kadar derslik yaptık, bu kadar okul yaptık, şu
kadar öğretmen yetiştirdik.” Bunların sonuçları ne oldu, çıktıları ne oldu? 
Allah’tan
ki dünyada bunlarla ilgili rijit kriterler var. Bunların en meşhuru PISA
sınavları. 2002 yılında Türkiye’deki çocuklar PISA sınavlarında 32’nci sırada
yer alıyorlardı, şimdi ise 50’nci sıraya düştüler yani eğitim 2002’den 2015’e
kadar PISA sınavları bazında 18 sıra kaybetti. Dünyada okul öncesi öğrenim
yüzde 90 seviyelerine ulaşmışken bizde yüzde 60 seviyesinde. Yine artık
bilimsel olarak şu bilinmektedir ki çocuklar 3 yaşına kadar beyin gelişmelerini
yüzde 90 oranında tamamlamaktadırlar. Bunun anlamı şu: Biz 3 yaşına kadar ya da
okul öncesi döneme kadar çocuklara bu eğitimi vermeyerek en büyük kötülüğü
yapmış oluyoruz; diğer dünya çocukları gibi, diğer gelişmiş ülke çocukları gibi
beyinlerinin yeterince gelişmesini sağlayamıyoruz. 
Ülkemizde
her meslekten insana ihtiyaç vardır. Türkiye’de 90 bine yakın cami varken
imam-hatip liselerinde 1 milyon 300 bin çocuk öğrenim görmektedir. Bizim din
görevlilerine, Arapça bilen din görevlilerine, yabancı dil bilen din
görevlilerine, felsefe bilen din görevlilerine, aydın, pozitif ilimlerden
haberdar din görevlilerine ihtiyacımız var. Her yerde olduğu gibi imam-hatip
liselerinde de eğitim yarım yamalaktır, ihtiyacın çok üzerindedir ve niye bu
kadar imam-hatip okulu açıldığı, niye bu kadar öğrenci alındığı da ayrıca bir
muammadır. İnşaat sektöründe, sanayi sektöründe ara elemanlara ihtiyacımız var.
Bunlar kumpas kullanmayı bilen, şakül kullanmayı bilen insanlar olmalıdır,
yarım yamalak eğitim almış gençler olmamalıdır. 
AR-GE,
inovasyon, marka tescil desem hep karşı çıkacaksınız ama dünyada ilk 200’de
üniversitemiz yok, ilk 400’de atıf almış yayınımız yok, bunun yanında dünyaca kabul
edilen aşırmalar var ve olmadığı hâlde gösterilen ya da sürekli gösterilen
kongreler var. Bizde üniversite demek gençleri zapturapt altına almak demektir.
Anayasa hazırlarken bir tane hukuk fakültesi çıkıp Anayasa’yla ilgili görüş
bildirmez. Büyük kazalar olur, bir üniversite fikir belirtmez. Sadece övgüde ve
yüceltmede vardırlar; görevlerini yerine getirmekte, bilimlerini yerine
getirmekte eksiktirler. 
Geçen
hafta, bir üniversite daha açılması için yasa çıktı. Üniversiteye çok mu
ihtiyacımız var? Katiyen ihtiyacımız yok. Olması gereken, ara insan güçleridir,
gerekiyorsa meslek liseleridir; Millî Eğitim Bakanının görüşü de budur ve
oradaki yetkililerin görüşü de budur. İllaki parası varsa birisinin ve bir şey
yapmak istiyorsa... Rockefeller, Şikago Üniversitesine yapmış olduğu 20 milyar
dolar civarındaki bir yardıma karşılık ne isminin verilmesini istemiştir ne de
başka bir paye beklemiştir. Vatana hizmet, memlekete hizmet budur. Kendi adına
ya da öncüsü olduğu bir üniversite açmak diğer üniversitelerin durumu içler
acısıyken yerinde bir davranış değildir, gereksiz bir davranıştır. Bizdeki
üniversiteler, gençlerin dört yıl oyalanıp hayatla yüzleşmeden uzak, tuttuğu
hükûmetçe oyalanma makamı olmaktadır. 
(Mikrofon
otomatik cihaz tarafından kapatıldı) 
BAŞKAN
– Buyurun, bir dakika daha süre veriyorum Sayın Kabukcuoğlu.
ARSLAN
KABUKCUOĞLU (Devamla) – Hükûmet, her yeri arka bahçesi yapma, kendine seçmen
yetiştirme eğilimindedir. Yapılan işleri bu şablonda değerlendirirseniz her
şeyi açıklayabilirsiniz. 
Hepinize
saygılar sunuyorum. (İYİ PARTİ sıralarından alkışlar)
BAŞKAN
– Teşekkürler Sayın Kabukcuoğlu.
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.
4’üncü
maddeyi oylarınıza sunuyorum: Kabul edenler... Etmeyenler... 4’üncü madde kabul
edilmiştir.
5’inci
madde üzerinde iki adet önerge vardır, önergeleri aykırılık sırasına göre
işleme alacağım.
Türkiye Büyük Millet Meclisi Başkanlığına
Görüşülmekte
olan 90 sıra sayılı Kanun Teklifi’nin 5’inci maddesinin tekliften çıkarılmasını
arz ve teklif ederiz.
 Ömer
Faruk Gergerlioğlu Abdullah Koç Murat Çepni
 Kocaeli Ağrı İzmir
 Ali
Kenanoğlu Dirayet Dilan Taşdemir Ömer Öcalan
 İstanbul Ağrı Şanlıurfa
 Nusrettin
Maçin
 Şanlıurfa
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan.
BAŞKAN
– Önerge üzerinde Kocaeli Milletvekili Ömer Faruk Gergerlioğlu konuşacaktır.
Buyurun
Sayın Gergerlioğlu. (HDP sıralarından alkışlar) 
Süreniz
beş dakikadır.
ÖMER
FARUK GERGERLİOĞLU (Kocaeli) – Sayın Başkan, değerli milletvekilleri;
öncelikle, anlatacaklarımı AK PARTİ grup başkan vekillerinin ve AK PARTİ
vekillerinin çok dikkatli dinlemesini ve mutlak surette cevaplamasını
istiyorum. Çok önemli konuları gündem edeceğim. Evet, bugün 26 Haziran
İşkenceye Karşı Mücadele Günü, fakat Türkiye’de işkence var. İktidarınız
“işkenceye sıfır tolerans” deyip duruyor fakat biraz sonra açıklayacağım
belgelerle Türkiye’de artan, yaygın, sistematik bir işkence var. 
Evet,
bakın, OHAL döneminde yoğun bir şekilde gözaltı merkezlerinden işkence
haberleri aldık. Ardından, bu bitmedi, devam etti, Halfeti’den çok ciddi
işkence iddiaları geldi, 40’a yakın kişi -13 ila 75 yaş arası, kadınların ve
erkeklerin olduğu kişiler- gözaltı merkezlerinde işkence görüyordu, ters
kelepçeyle yerlere yatırılıyordu, erkek ve kadınların cinsel organlarına
elektrik veriliyordu ve hiçbir açıklama yapılmıyordu. Partimiz bunu araştırma
önergesi olarak getirdi, kabul görmedi, oylarınızla reddedildi ama işkence var.
18 Mayısta Halfeti’de bu olay oldu, reddettiniz. 26 Mayısta bu sefer
Türkiye’nin başkentinde, Ankara’da, en emniyetli yer olarak bilinen Ankara
Emniyet Müdürlüğü Mali Şube bölümünde yaşanan çok ciddi işkence iddiaları
geldi. Bunu kamuoyuna ben duyurdum, duyurduktan sonra ulusal ve uluslararası
basından çok kişi beni aradı, insan hakları kuruluşları aradı, çok ciddi
iddialar vardı ve mevzubahis olan yer Ankara Emniyetiydi. Bunun üzerine ertesi
gün Ankara Barosu Ankara Emniyetine önceden haber vermeksizin 8 avukatıyla
âdeta bir çıkarma yaptı, izin verilmek istenmedi ama gözaltındaki 111 kişiden 6
kişiyle görüştüler ve işkenceyi ispatladılar. Çok ciddi iddialar vardı,
insanlar karanlık bir odaya götürülerek çırılçıplak soyuluyor, vücutlarında cop
dolaştırılıyor ve makatlarına kayganlaştırıcı bir sıvı sürülmek suretiyle
makatlarında cop dolaştırılıyordu, tehdit ediliyordu, ağır işkenceler olduğu
iddiası kayıtlara geçirildi, rapora geçirildi. Bunu söyleyen ben değilim,
Ankara Barosu. Çok ciddi bir kurumun raporundan bahsediyorum ve Ankara Barosu,
idari, adli soruşturma istedi; olayı örtbas etmek isteyen, İstanbul
Protokolü’ne aykırı bir şekilde muayene yapılan yer ve doktor, sulh ceza
hâkimliğinde işkence ifadelerini zapta geçirmeyen hâkim ve herkes hakkında
idari ve adli soruşturma istedi ve ardından Ankara Emniyeti bir açıklama yaptı
“Hiçbir usulsüzlük yok.” dedi. Ancak Emniyette olmasına rağmen insanlar bunları
net bir şekilde söylüyordu, orada kalmaya devam etmelerine rağmen bunu
söylüyorlardı. 
Hâlen
İçişleri Bakanlığından bir açıklama yok. Sayın Süleyman Soylu’yu açıklamaya
davet ediyorum, bir aydır davet ediyorum. 26 Mayısta oldu, 26 Haziran bugün,
İşkenceyi Önleme Günü, herkes beylik laflar ediyor ancak seçim çalışmaları
peşinde koşturan İçişleri Bakanı açıklama yapması gereken konuda tek bir
açıklama yapmadı. 
Bakın,
ayrıca Sayın Şentop’u da buradan itham ediyorum çünkü çok yanlış bir iş
yapıldı. Zabit Kişi, yüz sekiz gün boyunca kaçırılan bir kişiydi, ağır
işkenceler gördü Ayten Öztürk gibi. O yüz elli güne yakın kaçırılmıştı ve biz
bunları sorduk. Türkiye’de OHAL döneminde 27 kişi kaçırıldı, 25’i konuşmadı,
ağır işkence gördükleri iddiaları vardı, konuşmadılar, 2’si konuştu, 2’sinden
birisi bana mektup yazdı. Zabit Kişi, şu anda Kandıra Cezaevinde. Yüz sekiz gün
boyunca kaçırıldığını ve bilinmeyen bir yerde işkenceye uğradığını söylüyordu
bu kişi. İfadelerinde diyor ki: “3 metrekarelik güneş ışığının girmediği mezar
gibi yerde yüz sekiz gün sistematik bir şekilde fiziki ve psikolojik işkence gördüm.
İşkence yapmadıkları zamanlarda konteynerin diğer hücrelerinde işkence gören,
sakat olan insanların sesini duyuyordum.” Ve devam ediyor, işkence esnasında
“Burada hâkim de savcı da biziz, burada avukat, polis yok, buradan çıkışın
söylediklerimizi, her şeyi kabul etmekle olur, dediklerimizi yap, ölmediğin
sürece işkence yaparız, ölürsen de gömeriz, faili meçhul olursun.” demişler bu
insana ve ben tek yorum yapmadan bunu araştırma önergesi olarak Meclis
Başkanlığına sordum, bana gelen cevap, çok açık bir Türkiye gerçeğini
gösteriyordu ve bunun da peşini bırakmayacağım. 
Şu
8 sayfalık mektup işkenceyi anlatıyor. Sayın Şentop’a da buradan tekrar
soruyorum. Bakın, bana gelen cevapta diyordu ki… 
(Mikrofon
otomatik cihaz tarafından kapatıldı) 
BAŞKAN
– Bağlayın sözlerinizi lütfen Sayın Gergerlioğlu.
ÖMER
FARUK GERGERLİOĞLU (Devamla) – “Araştırma önergenizde kaba ve yaralayıcı
ifadeler var, o yüzden kabul etmedik.”
Değerli
arkadaşlar, bir insan 8 sayfa dehşet veren işkenceyi anlatıyor. Ayten Öztürk
dehşet veren işkenceleri anlatıyor ve ben tek kelime katmıyorum, “Araştırma
önergeniz kaba ve yaralayıcı.” deniyor. Yorum yok. Ardından bakın ne var?
Türkiye’de son dört aydır 6 kişi kaçırıldı ve bu insanların da yoğun bir
şekilde şu anda işkence gördüğü düşünülüyor: Gökhan Türkmen, Özgür Kaya, Yasin
Ugan, Erkan Irmak, Salim Zeybek, Mustafa Yılmaz. Bu kişileri kaçıranlar -dört
aydır kaçırdılar- “Biz devletiz kimseye gitme, savcıya, emniyete gitme yoksa
daha fena olur.” dediler. Ve Ankara’nın göbeğinde, binlerce MOBESE kamerasının
olduğu yerde dört aydır kaçırılan bu insanlar hakkında İçişleri Bakanlığına
defalarca soru önergesi veriyorum, tek bir açıklama yapılmıyor. Aklınıza ne
geliyor? Defalarca soru önergesi veriyoruz, basın toplantılarında gündem
ediyoruz.
(Mikrofon
otomatik cihaz tarafından kapatıldı)
BAŞKAN
– Lütfen, son kez bir dakika süre veriyorum. Bağlayın Sayın Gergerlioğlu.
ÖMER
FARUK GERGERLİOĞLU (Devamla) – Evet, bakın, bunun için niye cevap verilmez?
Türkiye Cumhuriyeti vatandaşlarının yaşam hakkı en önemli hak değil mi? Dört
aydır 6 kişi kaçırılmış, yakından takip ediyorum, Zabit Kişi ve Ayten Öztürk
gibi yoğun işkence gördükleri iddiası var ve tek kelime ses yok. Ayrıca,
cezaevlerinde de bu devam ediyor. Bakın, geçen gün mektup aldım, Grup Yorum
üyesi Helin Bölek ve 3 arkadaşı açlık grevindeler. Neden? Türkiye cezaevlerinde
yüzlerce kişi şu anda tek kişilik hücrelerde, Helin Bölek de öyle. Tuvaletinin
kapısı olmayan, içeride elektriği olmayan bir hücrede kalıyor Helin Bölek
değerli arkadaşlar. Türkiye’nin gerçekleri maalesef bu. İşkence bir insanlık
suçudur. AK PARTİ yetkililerini şu iddiaları cevaplamaya davet ediyorum:
İşkence örtbas edilemez, işkence zaman aşımına uğrayamaz değerli arkadaşlar,
bunlar son derece ciddi vakalardır ve Türkiye Büyük Millet Meclisinde bu
iddiaların üstü örtülüyor. Açıklamaya davet ediyorum.
Teşekkür
ediyorum değerli arkadaşlar. (HDP sıralarından alkışlar)
BAŞKAN
– Teşekkürler Sayın Gergerlioğlu.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
ÖZLEM
ZENGİN (Tokat) – Sayın Başkan…
BAŞKAN
– Sayın Zengin, buyurun. 
IV.- AÇIKLAMALAR (Devam)
58.- Tokat Milletvekili Özlem Zengin’in, Kocaeli
Milletvekili Ömer Faruk Gergerlioğlu’nun 90 sıra sayılı Kanun Teklifi’nin
5’inci maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması
ÖZLEM
ZENGİN (Tokat) – Sayın Başkanım, çok değerli milletvekilleri; sayın hatibi
dinledim, dışarıdaydım ama dinleme imkânım oldu dışarıda. Şimdi şöyle bir şey
var: Ankara Barosu yaptığı çalışmayı burada bırakmamalı. Yani, baronun yaptığı
çalışma herhâlde siyasi partilere malzeme olsun, gelelim burada konuşalım diye
yapılmıyor. Baro bu konuda yaptığı çalışmayı, hemen arkalarında adliye var,
orada bir suç duyurusunda bulunabilirler. 
ÖMER
FARUK GERGERLİOĞLU (Kocaeli) – Bulundu Özlem Hanım, bulundu. 
ÖZLEM
ZENGİN (Tokat) – Herhâlde avukatlar ne yapacaklarını bu konuda biliyorlardır,
suç duyurusunda bulunacaklar, bu yargısal süreç devam edecek. Bu konuyla
alakalı olarak şu anda ezbere bir şey söylemek istemiyorum. Ben de İçişleri
Bakanlığımız şu ana kadar neler yaptı, ne yaptı, bilgi alıp muhakkak
paylaşacağım. Ama buradan yola çıkarak, yani işkence hepimizin meselesi,
işkenceyle ilgili ne diyeceğimizi bekliyorsunuz? Aman ne iyi olmuş denebilir mi
böyle bir şey için? Nihayetinde önemli olan, böyle bir şey var mı, yok mu? Bu
konuya dair her birimiz -gün içerisinde ifade ettik- işkenceye sıfır tolerans
diyoruz, bunun karşısındayız. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Zengin. 
ÖZLEM
ZENGİN (Tokat) – Velhasılıkelam, yani bu konuya dair ben bütün siyasi
partilerin aynı ortak hassasiyet içerisinde olduğu kanaatindeyim. O sebeple
bizim burada yapacağımız yegâne şey… Baronun yaptığı şey… Baro mahkeme midir
yani? Meclisimizde İnsan Hakları Komisyonumuz var. Eğer bu konuya dair bir şey
varsa ellerinde lütfen somut olarak bizlere sunsunlar, biz de gerekli çalışmayı
yapalım bununla alakalı. İlla önergeyi kabul ederek mi yapacağız? Bunu nasıl
yapacağımıza herhâlde parti olarak biz kendimiz karar vereceğiz?
Velhasılıkelam, ama yargıyla alakalı bir konuda da lütfen, Türkiye’de özgür
yargı var, baro başvursun, bu konuya dair bir şikâyeti olan gitsin şikâyetini
yapsın. Ama 90’lı yıllarda işlenmiş bir cinayeti, bir meseleyi bugün olmuş gibi
anlatmayı biraz da tuhaf buluyorum yani. Karmakarışık bir şeye dönüşüyor. Ayten
Öztürk olayından bahsediyorum. 
Teşekkür
ederim. 
FATMA
KURTULAN (Mersin) – Sayın Başkan…
BAŞKAN
– Teşekkürler Sayın Zengin. 
Sayın
Kurtulan... 
59.- Mersin Milletvekili Fatma Kurtulan’ın, Tokat
Milletvekili Özlem Zengin’in yaptığı açıklamasındaki bazı ifadelerine ilişkin
açıklaması
FATMA
KURTULAN (Mersin) – Teşekkürler Sayın Başkan.
Sayın
Zengin’e ben şunu söylemek isterim: Siz ikide bir bütün sunumlarınızda
“İşkenceye sıfır tolerans.” derseniz, işkenceyi bizzat gidip yerinde inceleyen,
işkence görenleri gören, beyanlarını alan, bunu belgeleyenler sürekli de
işkencenin Türkiye’de var olduğunu, sistematik bir hâl aldığını söyler;
söylemek durumundayız. “Bir siyasi partiye malzeme olsun.” demek doğrusu çok
ayıplanacak bir durumdur, bir hukukçuya hiç yakışacak bir durum değildir. 
ÖZLEM
ZENGİN (Tokat) – Hiç ayıplanacak bir şey değil.
FATMA
KURTULAN (Mersin) - Biz, işkence görenlerin durumunu partimize malzeme
yapmıyoruz. Halfeti’de çok bariz -gittik, inceledik- işkence görenleri gördük
arkadaşlar. Bizzat kadınlar… Mesela bir polis şunu diyor Özlem Hanım, ben size
bir kadın olarak söyleyeyim bunu: “4 çocuğun var, 5’incisi benden olsun ister
misin?” Bir kadın olarak gerçekten bunu kabul etmek mümkün mü? Bırakın kadını,
bunu kim kabul eder? Orada işkence görüldü, ülkemizde işkence var arkadaşlar,
işkence var.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Kurtulan, buyurun.
FATMA
KURTULAN (Mersin) – Ankara Emniyetinde de işkence var. Baronun beyanı var, suç
duyurusu var. Yapılacak şey… Şununla bağlayalım, şu dediği kabul edilebilir:
“Bunu araştıracağız, inceleyeceğiz, geleceğiz, gerekeni yapacağız.” dedikten
sonra bitirebilir, diğerleri çok uygun olmamıştır. AKP kendisinin hükûmeti
döneminde insanlara işkence yapıldığını kabul etmek du-ru-mun-da-dır. (HDP
sıralarından alkışlar)
ÖZLEM
ZENGİN (Tokat) – Sayın Başkan…
BAŞKAN
– Sayın Zengin…
60.- Tokat Milletvekili Özlem Zengin’in, Mersin
Milletvekili Fatma Kurtulan’ın yaptığı açıklamasındaki bazı ifadelerine ilişkin
açıklaması
ÖZLEM
ZENGİN (Tokat) – Sayın Başkanım, şimdi, doğrusu “bir hukukçuya yakışır,
yakışmaz” bu tarz şeylere girmek istemiyorum yani bütün gün artık bunlarla
uğraştık. Ben iyi bir hukukçuyum, kendime neyin yakıştığını da gayet iyi
biliyorum, o yüzden böyle laflardan hoşlanmıyorum. 
Biraz
evvel bir kadına söylenebilecek… Kimse bunu söyleyemez, söyleyemez; kim
söylerse karşısında ben de dururum. Bak, Özlem olarak söylüyorum; partiyi, her
şeyi bir kenara koyarak söylüyorum: Bir kadına kimse bunu söyleyemez.
EROL
KATIRCIOĞLU (İstanbul) - Söylemiş.
ÖZLEM
ZENGİN (Tokat) – Söylemişse de beraber mücadele ederiz. Ben Özlem olarak bunun
karşısındayım. 
Biraz
evvel Fatma Hanım diyorlar ki: “‘Takip edeceğiz.’ densin.” Zaten söyledim Fatma
Hanım, zaten ifade ettim biraz evvel. Biz AK PARTİ olarak, grubumuz olarak bu
konuya dair bir iddia varsa bunun takipçisiyiz. Siz sistematikten
bahsediyorsunuz. Ben “Türkiye’de hiç olmamıştır.” diyemem, insanın olduğu yerde
hata vardır ama siz “sistematik” dediğiniz zaman, o zaman sanki biz sistematik
olarak olsun diye uğraşıyoruz havası yaratıyorsunuz.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Zengin.
ÖZLEM
ZENGİN (Tokat) – Daha ötesi, hatibiniz gözümüzün içine bakarak sanki ben
yapmışım, biz yapmışız gibi bizi itham ediyor. Böyle bir şey olamaz.
ÖMER
FARUK GERGERLİOĞLU (Kocaeli) - Olayı örtbas eden ben değilim, olayı örtbas eden
sizsiniz.
ÖZLEM
ZENGİN (Tokat) - Burada yapacağımız şey -sayın hatip herhâlde konuştular- bu
konuya dair ben diyorum ki: İçişleri Bakanımızla hassaten konuşacağım, ezbere
bir şey söylemek istemiyorum. Sonuç olarak daha detaylı ben Genel Kurulumuzu bu
konuda bilgilendireceğim ama nihayetinde burada bunlar konuşulurken bu mesele
hukuken takip edilmelidir diye ifade ediyorum, hukuken ama her seferinde sanki
işkencenin tek bir yere münhasırmış gibi bir malzemeye dönüştürülmesini de
problemli görüyorum diye ifade ediyorum.
Teşekkür
ederim.
BAŞKAN
– Teşekkürler.
Sayın
Özel, buyurun.
FATMA
KURTULAN (Mersin) – Sayın Başkan…
BAŞKAN
– Gördüm, önce Sayın Özel’e söz vereceğim, sonra size Sayın Kurtulan.
61.- Manisa Milletvekili Özgür Özel’in, yasama olarak
yürütme üzerinde denetleme görevlerinin var olduğuna ilişkin açıklaması
ÖZGÜR
ÖZEL (Manisa) – Sayın Başkan, bu tartışmaya yapıcı bir katkı sağlayalım ana
muhalefet partisi olarak. Bu Meclisin -biraz önce Sayın Zengin’in de söylediği
gibi- İnsan Haklarını İnceleme Komisyonu var. İnsan Haklarını İnceleme
Komisyonunun Cezaevleri İnceleme Alt Komisyonu var, çeşitli alt komisyonları
var. Bu kararlılık önemli. Gerçi şey de önemli, hani ben şeyi beklerim: “AK
PARTİ Grup Başkan Vekili olarak söylüyorum.” demek daha iyi, Özlem Hanım’ın
kendi kişisel teminatı da kıymetlidir ama Ankara Barosunun giremediği o yere,
milletvekili kilit milit tanımaz. Yarın sabahtan tezi yok tüm partilerden İnsan
Haklarını İnceleme Komisyonundaki milletvekillerimizden oluşturulan heyet
gider, Türkiye'yi bu ayıpla yüzleşmeye, var mı yok mu, varsa engelleme konusunda…
Belki bugün gösterilecek bu kararlılık Türkiye'nin dört bir yanında hakikaten
de artan bu söylentilerin, her yerden gelen duyumların, artık bir kanaat hâlini
oluşturan bu duyumların hem önünü keser hem de…
(Mikrofon
otomatik cihaz tarafından kapatıldı) 
BAŞKAN
– Buyurun, devam edin bağlayın Sayın Özel.
ÖZGÜR
ÖZEL (Manisa) – …işkenceye, kötü muameleye yeltenmeye kalkanlar der ki:
“İktidarıyla muhalefetiyle bütün partiler bu konuda geliyor. Eğer burada böyle
bir şey olursa -belki baroyu sokmazlar ama- pat diye gelir milletvekilleri
içeri girer.” Zaten işkenceyle mücadele edilecekse böyle edilecek. İtirazım
şudur: Yasama olarak yürütme üzerinde denetleme görevimiz var her ne kadar
yetkilerimiz budanmış olsa da. “Bakanımıza soralım, erken bir şey söylemeyeyim.”
Bu, yok. Süleyman Soylu’ya bağlı olan Emniyette işkence şüphesi varsa bu
Süleyman Soylu’ya sorulmaz; gidilir, denetlenir, bakılır. Süleyman Soylu’yla iş
birliği elbette kolaylaştırıcı yönden yapacaksa yapsın ama yarın sabahki adımı
duymak isteriz. Gidiyor muyuz yarın sabah? Hazırlıyor muyuz Komisyonumuzu?
Olağanüstü toplantıya çağırıyor musunuz işkence konusunu araştırmak üzere İnsan
Hakları Komisyonunu? Somut adıma biz varız. (CHP sıralarından alkışlar)
BAŞKAN
– Teşekkürler Sayın Özel. 
Sayın
Kurtulan. 
62.- Mersin Milletvekili Fatma Kurtulan’ın, Ayten
Öztürk vakası ile Ankara Emniyet Müdürlüğünde yaşanan işkence vakasına ve Urfa
topraklarında özel bir uygulama olduğuna ilişkin açıklaması
FATMA
KURTULAN (Mersin) – Sayın Zengin’in konuşmasını, beyanını ben de önemsiyorum,
önemli buluyoruz. El atmışken madem, duyarlılık göstereceğini, bununla
ilgileneceğini söylüyorsa; Ayten Öztürk vakası önemli. Aylardır getirildiğini,
kaçırıldığını veya işkence gördüğünü iddia etmiş.
Yine,
Ankara Barosunun raporları önemli. Ankara Emniyetinde yaşanan işkence vakasını
bizzat incelemek bizim temel görevimiz olmalı, bu Meclisin. 
Aynı
zamanda da Urfa topraklarında arkadaşlar, özel bir uygulama var. Tüm AKP’li…
Bak, ön yargıdan bağımsız bunu söylüyorum. Urfa topraklarında özel bir uygulama
var. 2 polisin öldürülme durumunda da bu söylenmişti. Gözaltına alınan,
tutuklanan herkesin -bizzat cop kullanıldığına dair- erkeğine kadınına cinsel
şiddet uygulandığına dair uzun zamandır o topraklarda her zaman bu söylenir. 
(Mikrofon
otomatik cihaz tarafından kapatıldı)
BAŞKAN
– Buyurun, bağlayın sözlerinizi Sayın Kurtulan. 
FATMA
KURTULAN (Mersin) - Bunun da, özellikle Urfa’nın da özel bir incelemeye
alınması gerektiğini belirtiyorum. 
Teşekkürler
Başkanım, sabrınıza da. 
BAŞKAN
– Teşekkür ederim Sayın Kurtulan.
Buyurun
Sayın Zengin. 
Lütfen
artık bu konuyu noktalayalım. 
ÖZLEM
ZENGİN (Tokat) – Sadece bir cümle ifade edeceğim. 
BAŞKAN-
Buyurun. 
63.- Tokat Milletvekili Özlem Zengin’in, Mersin
Milletvekili Fatma Kurtulan’ın yaptığı açıklamasındaki bazı ifadelerine ve
sürecin yürüyebilmesi için yürütme ile yasamanın birlikte hareket etmesi
gerektiğine ilişkin açıklaması
ÖZLEM
ZENGİN (Tokat) – Sayın Başkanım, burada oturduğum her dakika bir grup başkan
vekili olarak burada oturuyorum fakat insan burada konuşurken verdiği her
sözün, yaptığı her konuşmanın ne anlama geldiğini bilerek söylüyor. Burada bu
konuya dair yapacağımız işlerde, bugüne kadar, şu ana kadar yaptığımız işlerde
bir istişare mekanizmamız var. Ben grubum adına bir şey söylediğimde bu
bağlayıcıdır, Özlem adına söylediğimde bu sadece beni bağlar. Diğeri, biraz
evvel de ifade ettim, grubumuzla bunu konuşuruz, müzakere ederiz, neyi nasıl
yapacağımıza karar veririz; onu da elbette burada ifade ederim yoksa bunu
söylemeye yetkim olmadığı için değil ama söze ehemmiyet veren bir insanım. Eğer
söz vermişsek sonuna kadar yapmak lazım. O sebeple bunu böyle ifade etmek
gereği duydum ve devamında da Sayın Bakana bunu sormak… Burada bunu defaatle
yaptık. İçişleri Bakanlığı olunca mı farklı oluyor? Defaatle… Millî Eğitim
Bakanımızın bir işi oluyor, Bakana soralım… Gün içinde ben bunu kaç kez
yapıyorum, dün de yaptım. İşte, Yıldırım Bey, buradalar, gerektiği zaman
bakanlarımızdan bilgi almaktan daha tabii bir şey olmaz.
(Mikrofon
otomatik cihaz tarafından kapatıldı)
BAŞKAN
– Buyurun tamamlayın Sayın Zengin, lütfen.
ÖZLEM
ZENGİN (Tokat) – Sayın Bakanlardan bilgi almanın bir mahzuru olamaz.
Unutmayalım, bu sürecin yürüyebilmesi için hem yürütmenin hem yasamanın aynı
senkron içerisinde, birlikte hareket etmesi lazım. Biz birbirimizden ayrı
yapılar değiliz, o yüzden bakanlıklardan bilgi almaktan daha doğal bir şey
olamaz. Biz kendi grubumuzda da bu konuyu muhakkak müzakere edeceğiz ve -burada
tekrar gündem olacağını da biliyorum- buraya da ben kendim getireceğim.
Teşekkür
ederim.
BAŞKAN
– Teşekkürler Sayın Zengin.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Sinop Milletvekili Nazım Maviş ile 52
Milletvekilinin Bazı Kanunlarda ve 652 Sayılı Kanun Hükmünde Kararnamede
Değişiklik Yapılmasına Dair Kanun Teklifi (2/1963) ile Millî Eğitim, Kültür,
Gençlik ve Spor Komisyonu Raporu (S. Sayısı: 90) (Devam)
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 90 sıra sayılı Kanun Teklifi’nin 5’inci maddesindeki “mesleki eğitim
merkezi programına çıraklık kayıt şartları” ibaresinin “mesleki eğitim merkezi
programına kayıt şartları” olarak değiştirilmesini arz ve teklif ederiz.
 Ahmet
Kaya  Sevda Erdan Kılıç  Alpay Antmen
 Trabzon
 İzmir  Mersin 
 Neslihan
Hancıoğlu  İlhami Özcan Aygun  Yıldırım Kaya 
 Samsun
 Tekirdağ  Ankara 
 Özcan
Özel 
 Yalova
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) – Katılmıyoruz
Sayın Başkanım.
BAŞKAN
– Önerge üzerinde Yalova Milletvekili Özcan Özel’in söz talebi vardır.
Buyurun
Sayın Özel. (CHP sıralarından alkışlar) 
Süreniz
beş dakikadır.
ÖZCAN
ÖZEL (Yalova) – Teşekkür ederim Sayın Başkan.
Sayın
Başkan, değerli milletvekilleri; 90 sıra sayılı Kanun Teklifi’nin 5’inci
maddesi için verdiğimiz önerge üzerine söz almış bulunuyorum, yüce Meclisi
saygıyla selamlıyorum.
Dünya
yeni bir döneme giriyor. Yapay zekâ alanında, enerji ve sağlık alanında, uzay
alanında çalışmalarda önemli değişimler gerçekleşiyor. Bu dört alandaki
gelişmeler gösteriyor ki önümüzdeki yedi, sekiz yıl içinde dünyanın bazı
bölgelerinde üretim sıfır iş gücü, sıfır enerji maliyetiyle gerçekleşecek.
Böyle bir dünyanın yaratacağı değişimlerin, neler olacağını tahmin etmek zor
değil. Sanayi devrimini kaçırdık; ulaşım, iletişim, bilişim devrimindeyse
üreten değil, tüketen olduk ve maalesef üzülerek görüyoruz ki dünyadaki
değişimi bir kez daha kaçıracağız. Türkiye, bu hukuk sistemiyle, yönetim
anlayışıyla, eğitimiyle geleceğin dünyasında yer alamaz. Bir an evvel devlet
aklıyla hareket eden, bilimden, hukuktan, evrensel değerlerden yararlanan, bir
arada yaşama arzusu güçlü, yurt dışını her türlü değerin üstünde gören bir
Türkiye Cumhuriyeti olmak durumundayız. 
Sayın
Başkan, değerli milletvekilleri; on yedi yıldır iktidar olanlar kendilerine şu
soruyu soracak: Benden önce eğitimde hangi sorunlar vardı, ben hangilerini
nasıl çözdüm? Bu soruyu biz kendimize sorduğumuzda aldığımız cevap, tüm temel
sorunların yerinde durduğu, hatta içinden çıkılmaz bir hâl aldığıdır,
hiçbirinin çözülmediğidir.
Eğitimde
en kolay çözülecek sorunlardan biri, kalabalık sınıflar ve öğretmen istihdamı
sorunudur çünkü bu sorunların çözümü daha fazla para kaynağı aktarmaktan
geçmektedir. Bu da tamamen bir tercih sorunudur. Bir başka yere ayıracağınız
kaynağı, eğitim yatırımlarına yatırmanız yeterli olacaktır.
Okullarımızda
çalışan öğretmen sayısı 1 milyona yaklaşırken Bakanın açıklamasına göre hâlâ
117 bin öğretmen açığımız var. Öğretmen açığını emek sömürüsüyle, ücretli
öğretmen istihdamıyla kapatmaya çalışıyoruz.
Seçimden
önce öğretmenlere 3600 sözü verdiniz, Komisyonda bu sözü yerine getirin diyerek
önerge verdik, önergeyi reddettiniz. İstanbul’da 2 defa seçim kaybeden adayınız
“Siyasetçinin kalitesini, yerine getirdiği vaatler belirler.” dedi. 3600
sözündeki tavrınız, siyasetinizin kalitesini ortaya koyuyor. 
Bir
diğer konu, sözleşmeli öğretmenler. Bu kanun teklifinde 4+2 olan süreyi 3+1’e
düşürüyorsunuz. Süreyi azaltmak değil, sözleşmeli öğretmenliği ortadan
kaldırmak zorundayız.
Bugün
aldığım bilgiler doğrultusunda ilimden, seçim bölgemden yazan bir öğretmen
arkadaşım, atanamayan bir öğretmen arkadaşım şunu talep ediyor: “Biz 5 bin kişi
olarak atanacaktık, 4 bin küsuru atandı, 900 civarı öğretmen atanamadı. Ben de
bu atanamayanlardan birisiyim. Şu talebimizi Mecliste dile getirmenizi
istiyorum: Bugüne kadar atanamadık, bekledik, yaşım 36 oldu ancak ağustosta
atanacak öğretmenlerin arasına biz de katılmak istiyoruz.” Buradan Değerli
Millî Eğitim Bakanımıza bu kardeşimizin teklifini iletiyorum. Üstelik bir de
mülakat yapıyorsunuz, mülakat varsa liyakat yoktur.
Sayın
Başkan, değerli milletvekilleri; 2002’de iktidara geldiğinizde eğitimin temel
sorunu ders müfredatları görüldü. Ders içerikleri çağ dışıydı, ilkeldi,
davranışçıydı, öğrencinin kendisini ifade etmesine imkân vermiyordu. Eğer
değiştirilirse Türkiye'nin ihtiyaç duyduğu girişimci, çağdaş, piyasanın talep
ettiği insan tipi, okullarımızdan yetişecekti. Bugünün Bakanı, dönemin Talim ve
Terbiye Kurulu Başkanı Ziya Selçuk önderliğinde dünyada hiçbir ülkenin
yapamayacağı bir işe kalkışıldı. Dönemin Bakanıyla birlikte müfredatları
tümüyle değiştirdiler. Eğitimciler iyi bilir ki bir ülkede büyük bir altüst
oluş olmamışsa, toplum büyük bir değişim geçirmemişse müfredat değiştirilmez,
müfredat geliştirilir. Ne oldu o günden bugüne, müfredatları değiştirip
duruyoruz? On yedi yılda tüm müfredatlar 4 kez baştan aşağı değiştirildi.
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın sözlerinizi Sayın Özel. 
ÖZCAN
ÖZEL (Devamla) – Teşekkür ederim Sayın Başkanım.
2002’den
önce liselere giriş bir sorundu, on yedi yılda daha büyük sorun hâline geldi.
Defalarca adı ve sınavın sayısı değiştirildi. Hayatında eğitimle ilgisi ve
öğrenci ve öğrenci velisi olmanın dışında hiçbir birikimi, bilgisi olmayan
birinin talimatıyla liselere giriş sınavını kaldırıyoruz dendi, TEOG çöpe
atıldı; yerine getirilen sistemle nitelikli lise statüsündeki okullara başarılı
öğrencilerin sınavla girmesi planlandı. Buna karşılık 1 milyon öğrenci bu sene
bu sınava girdi. Sınav kalkmadı, daha stresli, içinden çıkılmaz bir nitelik
kazandı. 
Yüce
Meclisi saygıyla selamlıyorum. (CHP sıralarından alkışlar) 
BAŞKAN
– Teşekkürler Sayın Özel.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
5’inci
maddeyi oylarınıza sunuyorum: Kabul edenler… Etmeyenler… 5’inci madde kabul
edilmiştir. 
6’ncı
madde üzerinde iki adet önerge vardır, okutup işleme alıyorum. 
Türkiye Büyük Millet Meclisi
Başkanlığına
Görüşülmekte olan 90 sıra sayılı Kanun Teklifi’nin
6’ncı maddesinin teklif metninden çıkarılmasını arz ve teklif ederiz. 
 Sevda
Erdan Kılıç  Alpay Antmen  Neslihan Hancıoğlu
 İzmir Mersin Samsun
 Ahmet
Kaya  İlhami Özcan Aygun  Yıldırım Kaya
 Trabzon Tekirdağ Ankara
 Özcan
Özel
 Yalova
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan.
BAŞKAN
– Önergenin gerekçesini okutuyorum:
Gerekçe:
Yapılan
değişikliklere uygun olarak yeniden düzenlenmesi amaçlanmıştır.
BAŞKAN
- Önergeyi oylarınıza sunuyorum: Kabul edenler… Etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan (2/1963) esas numaralı Bazı Kanunlarda ve 652 Sayılı Kanun Hükmünde
Kararnamede Değişiklik Yapılmasına Dair Kanun Teklifi’nin 6’ncı maddesinin
teklif metninden çıkarılmasını arz ve teklif ederim. 
 Mehmet
Metanet Çulhaoğlu Feridun Bahşi  Hasan Subaşı
 Adana Antalya Antalya
 Tuba
Vural Çokal Bedri Yaşar Ayhan Erel
 Antalya Samsun Aksaray
 Hüseyin
Örs 
 Trabzon
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan.
BAŞKAN
– Önerge üzerinde Trabzon Milletvekili Hüseyin Örs konuşacaktır. 
Buyurun
Sayın Örs. (İYİ PARTİ sıralarından alkışlar) 
Süreniz
beş dakikadır.
HÜSEYİN
ÖRS (Trabzon) – Sayın Başkan, çok değerli milletvekilleri; ilgili kanun
teklifinin 6’ncı maddesi üzerine konuşma yapmak üzere İYİ PARTİ Grubu adına söz
aldım. Hepinizi en iyi ve en güzel dileklerimle selamlıyorum.
Değerli
milletvekilleri, konuşmama başlarken, 23 Haziran Pazar günü yapılan tekrar
seçimde İstanbul Büyükşehir Belediye Başkanlığını kazanan Trabzonlu hemşehrim
Sayın Ekrem İmamoğlu’nu kutluyor ve başarılar diliyorum. (İYİ PARTİ ve CHP
sıralarından alkışlar) 
Genel
Başkanımız Sayın Meral Akşener’in ifadesiyle bu seçimin kazananı millî
iradedir, Türk milletidir, İstanbulludur. 23 Haziran demokrasi tarihimizin altın
sayfalarından biri olmuştur. İki seçim arasındaki süreçte kullanılan dili,
söylemleri, karalamaları, iftiraları, ötekileştirmeleri tekrar gündem yapmak
niyetinde değilim ama bir hususu da söylemeden geçemeyeceğim. 
Sayın
İmamoğlu’nun Trabzonlu olması nedeniyle onu karalamak adına yapılan mesnetsiz
iddialar ve iftiralarla tüm Trabzonlular rencide edilmişti. Şimdi bu mesnetsiz
iddia sahiplerine son bir hatırlatmada bulunmak isterim. 31 Mart seçimlerinde
her iki aday, Sayın Binali Yıldırım ve Sayın İmamoğlu arasındaki fark 13 bin
civarındaydı; 23 Hazirandaki fark ise 31 Marttaki farkın tam 61 katı olmuştur.
(İYİ PARTİ ve CHP sıralarından alkışlar) Onun için, bundan sonra Trabzon ve
Trabzonlulara kara çalmak niyetinde olanlara bir değil 61 kez düşünüp ondan sonra
konuşmalarını da tavsiye ederim. (İYİ PARTİ ve CHP sıralarından alkışlar)
Değerli
milletvekilleri, mesleki eğitim, kişilere belirli bir meslekle ilgili olarak
güncel bilgi ve becerileri kazandırma, kişinin iş alışkanlıklarını ve
tutumlarını olgunlaştırma ve kişilerin fiziksel, düşünsel ve davranışsal
yeteneklerini geliştirme yani genel anlamda iş ile birey arasındaki bir uyum
sürecidir. Örgün eğitim dışında kalan kişileri işe hazırlamak, eğitimleri
sırasında aynı zamanda kendilerini sosyal güvenceye almak, bunun yanında
çalışanların mesleklerinde gelişmelerini ve iş hayatında çalışma disiplini
edinmelerini sağlamak amacıyla kurulan, eski adı “çıraklık eğitim merkezi”,
yeni adı ise “mesleki eğitim merkezi” olan bu kurumlar kalifiye meslek elemanı
yetiştirme açısından son derece önemlidir.
Genç
nüfusun yoğun olduğu ülkemizde gençlerimizin okul ve çalışma hayatında aktif
olamaması ve genç işsizlik oranının yüksek olması uzun vadede ciddi bir
toplumsal tehdidin habercisi niteliğindedir. Otuz yılı aşkın süredir mevzuat
düzenlemeleri ve uygulamalarından kaynaklanan şartlar nedeniyle günümüzde
çıraklık sistemine, dolayısıyla meslek eğitim merkezlerine ve meslek liselerine
gençlerimizin maalesef ki ilgisi azalmıştır. Mesleki eğitimin, özellikle
mesleki okulların ikinci sınıf okul olduğu yönünde bir toplumsal algı
mevcuttur. Bu algıyı düzeltmek hepimizin ortak amacı olmalıdır. Unutmamalıyız
ki iyi bir mesleki beceri sadece el becerisi ve pratikle değil, aynı zamanda
akademik bilgi ve başarıyla desteklenerek sağlanabilir. 
Unutmayalım
ki nitelikli iş gücü verimli bir ekonomi için vazgeçilmez unsurdur. Nitelikli
iş gücüne sahip olmanın yolu ise planlanmış mesleki eğitimle mümkündür.
Ekonomik gelişmelerin tetiklediği istihdam talebi ve nitelikli iş gücü
ihtiyacının mesleki eğitime olan ilgiyi artırması beklenirken Türkiye’de tam
tersi bir durum yaşandığı aşikârdır. Bunun yanında, mesleklerin kamuoyunda
rağbet derecesi, iş imkânları, iş yeri açmak için gereken sermaye konusunda
kamuoyu ve sevgili öğrencilerimiz, gençlerimiz yeterince
bilgilendirilmemektedir. Bu mesleklerin çok yönlü medya araçlarıyla kamuoyuna
tanıtılmasına olan ihtiyacı takdirlerinize arz ediyor, hepinizi en derin
saygılarımla selamlıyorum. (İYİ PARTİ ve CHP sıralarından alkışlar) 
BAŞKAN
– Teşekkürler Sayın Örs. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
6’ncı
maddeyi oylarınıza sunuyorum: Kabul edenler… Etmeyenler… Madde kabul
edilmiştir. 
7’nci
madde üzerinde aynı mahiyette iki önerge vardır. Bu önergeleri birlikte işleme
alacağım. 
Türkiye Büyük Millet Meclisi Başkanlığına
Görüşülmekte
olan 90 sıra sayılı Kanun Teklifi’nin 7’nci maddesinin teklif metninden
çıkarılmasını arz ve teklif ederiz. 
 Ahmet
Kaya  Sevda Erdan Kılıç  Alpay Antmen
 Trabzon
 İzmir  Mersin 
 Neslihan
Hancıoğlu  İlhami Özcan Aygun  Yıldırım Kaya 
 Samsun
 Tekirdağ  Ankara 
 Süleyman
Girgin 
 Muğla

Aynı
mahiyetteki diğer önergenin imza sahipleri:

 Ömer
Öcalan  Ali Kenanoğlu Abdullah Koç 
 Şanlıurfa İstanbul Ağrı
 Nusrettin
Maçin Dirayet Dilan Taşdemir Züleyha Gülüm
 Şanlıurfa Ağrı İstanbul

BAŞKAN
– Komisyon aynı mahiyetteki önergelere katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ NAZIM MAVİŞ (Sinop) –
Katılmıyoruz Sayın Başkanım.
BAŞKAN
– Aynı mahiyetteki önergeler üzerinde ilk söz Muğla Milletvekili Süleyman
Girgin’e ait.
Buyurun
Sayın Girgin. (CHP sıralarından alkışlar) 
Süreniz
beş dakikadır.
SÜLEYMAN
GİRGİN (Muğla) – Sayın Başkan, değerli milletvekilleri; hepinizi saygıyla
selamlıyorum.
Öncelikle,
İstanbul’da, demokrasi tarihimizde, sandığa giderek güzel bir sonuç alan
İstanbullulara buradan teşekkür etmek istiyorum. 
İstanbul
seçimlerini şu Afrika sözüyle belki tek cümleyle özetleyebiliriz: Bir ormanda
aslan, ceylan, sırtlan ve zebra yan yana koşuyorsa orman yanıyor demektir. Bu
seçimde seçmen “Ben geçim derdindeyim, sen seçim derdindesin.” demiştir.
Ekonomi alev alev yanarken ısrarla “İstanbul seçimlerinde şaibe vardır.”
diyerek YSK’ye seçim yenileme kararı aldıranlara seçmen “Seçimi gündemden
düşür, yüzünü ekonomiye dön.” mesajı vermiştir. Yandaşların akıl almaz yalan ve
iftira kampanyalarına inanmadığını, kendi aklıyla dalga geçirtmeyeceğini
göstermiştir. Rayından çıkan demokrasiye, siyasallaşan hukuka, tek adama, parti
devletine, israfa, şatafata, adam kayırmacılığa, devletin kesesinden AKP
siyasetinin fonlanmasına duyduğu tepkiyi sandığa yansıtarak böylesine açık bir
farkla İstanbul Büyükşehir Belediye Başkanlığını Sayın Ekrem İmamoğlu’na
vermiştir. Bölücü, ayrıştırıcı, kutuplaştırıcı dilden artık usanmış olduğunu
birleştirici, kucaklayıcı dili tercih ederek göstermiştir. Sonuçta İstanbul
seçmeni çok net bir mesaj vermiştir: Sen benim kararıma saygı göstermek
zorundasın, egemenlik kayıtsız şartsız milletindir.
Değerli
milletvekilleri, bir istihdam biçimi olan çıraklığın zorunlu eğitim kapsamına
alınması göründüğü kadar masum bir uygulama olmayıp çocuk işçiliği teşvik eden
ve bu yolla çocukların ucuz iş gücü olarak kullanılmasına yol açabilecek bir
uygulamadır. Bugün sayıları 1,5 milyona yaklaşan stajyer, kursiyer ve
çırakların sömürüsü giderek artmakta, çırakların “çırak” “stajyer” kimliğiyle
çalıştırılması ise çocuk emeği sömürüsünü perçinlemektedir. İşçi Sağlığı ve İş
Güvenliği Meclisinin yayınladığı rapora göre AKP iktidarı tarafından Çocuk
İşçiliğiyle Mücadele Yılı ilan edilen 2018 yılı içesinde çocukların iş gücüne
katılma oranı yüzde 21 olmuştur. 60 çocuk işçi de iş kazaları nedeniyle
hayatını kaybetmiştir. 
Bakınız,
Adana Yüreğir’de narenciye posalarının altında kalan atık kâğıt toplayıcısı
çocuk işçi 15 yaşındaki Halil Yeloğlu hayatını kaybetti. Bu kardeşime Allah’tan
rahmet diliyorum ama bilinmelidir ki bu kardeşimizin altında kaldığı şey
portakal posası değil, AKP’nin vahşi kapitalist politikaları ve çocuk
işçiliğinin önünü açan uygulamalarıdır.
Değerli
milletvekilleri, teklifte özel sektör tarafından mesleki eğitim merkezlerinin
organize sanayi bölgesi yönetimlerince ve özel sektör tarafından açılabilmesi
amaçlanmaktadır. Tasarının çocuk işçilik açısından belkemiği bu ifadelerdir.
Organize sanayi bölgesi yönetimleri tarafından açılabilecek mesleki eğitim
merkezleri özel eğitim kurumu sayılacağından devlet desteği de alacaklardır.
Eğitim-istihdam bağlantısını güçlendirmek adı altında gösterilen bu değişiklik
çocuk işçiliğinin önünü açmakla kalmayıp çocuk emeğinin sömürülmesini, İş
Kanunu’nun 71’inci maddesinin zıddına çocuk işçiliğini arka kapıdan
yasallaştırmaya çalışmaktadır.
Resmî
okullarda bile denetimi sağlayamayan Millî Eğitim Bakanlığının, özel sektör
tarafından açılacak bu kurumların denetimini yapamayacağı aşikârdır. Bu açıklık
çocukların her türlü istismara maruz bırakılmasının ve ağır şartlarda
çalıştırılmasının önünü açacaktır. Bu maddeyle çocuk işçiliğinin önüne
geçilmesi gerekirken sermayenin ihtiyaçları düzleminde değişiklikler yapılmak
istenmektedir. Bunlarla birlikte, mesleki eğitim merkezleri aracılığıyla iş
yerlerinde çalışacak çırak ve stajyerlerin mevcut çalışan sayısına dâhil
edilmemesi iş güvenliğinin ve işçi sağlığının önemsenmemesi demektir. Özellikle
2014 yılında çırakların ve stajyerlerin iş yerinin ve çalışan sayısının
saptanmasında kapsam dışında bırakılmasından sonra çırak sayısı artmıştır çünkü
işverenler açısından bu uygulama birçok yükümlülükten kurtulma yolu olarak
görülmektedir. 
(Mikrofon
otomatik cihaz tarafından kapatıldı)
BAŞKAN
– Buyurun Sayın Girgin, tamamlayın lütfen.
SÜLEYMAN
GİRGİN (Devamla) - Peki, ne yapmalıyız? Mevzubahis teklifte yer alan çıraklığın
zorunlu eğitim kapsamına alınması ve “eğitim-istihdam bütünleşmesi” ifadesiyle
ne yazık ki çocuk emeğinin daha fazla sömürülmesine, çocuklarımızın bedeninin
piyasalaştırılmasına yol açılmaktadır. Bu ifadeler tamamen çıkartılmalı, çocuk
işçiliğiyle mücadelede net sınırlar çizilerek 18 yaşın altındaki çocukların
çalışmasının önüne geçilmelidir. Acilen çocuk işçiliğini önleme birimleri
kurulmalı, bu birimlere bütün sendikaların ve her türlü demokratik kitle
örgütünün katkı sağlamasının önü açılmalıdır. Çıraklık ve stajyerlik eğitimleri
okulun içinde çocukların yaratıcılığını destekleyecek ortamlarda yapılmalıdır.
İstihdam politikalarımız baştan aşağı yenilenmelidir. Hem işsizlik tavan
durumda hem de bazı işler “çıraklık, stajyerlik eğitimi” adı altında gencecik
bedenlere emanet edilmektedir. Unutmamalıyız ki öğrenciler iş yapsın diye
değil, iş öğrensin diye staj ve çıraklık eğitimi almaktadır.
Genel
Kurulu saygıyla selamlıyorum, sağ olun. (CHP sıralarından alkışlar)
BAŞKAN
– Teşekkürler Sayın Girgin.
Aynı
mahiyetteki önerge üzerinde bir konuşma daha vardı, onu da yaptıralım.
Ağrı
Milletvekili Sayın Abdullah Koç, buyurun. (HDP sıralarından alkışlar)
ABDULLAH
KOÇ (Ağrı) - Sayın Başkan, değerli milletvekilleri; çıraklık, kalfalık, ustalık
eğitimlerinin “mesleki eğitim programı” adı altında zorunlu eğitim kapsamına
alınmasına dair teklifin 7’nci maddesi üzerine grubum adına söz almış
bulunmaktayım. 
Önceki
düzenlemeye göre, ustalık eğitimi veren kurslar sadece çalışma saatleri dışında
açılmaktadır. Amaç hem iş yerindeki düzen ve işleyişi eğitimle kesintiye
uğratmamak hem de ustalık eğitimine ihtiyaç duyan genç usta adaylarının ucuz veya
ücretsiz iş gücü olarak kullanılıp sömürülmelerine engel olmaktı. Teklif edilen
düzenleme bu güvenceyi ne yazık ki ortadan kaldırmaktadır. Bu kanun teklifiyle
ne getirilmek isteniyor? Çocuk işçiliğin önü açılmaktadır. Bu kanun teklifiyle,
çocuk emeğiyle beslenen ancak sosyal güvenceden yoksun bir alan
yaratılmaktadır. Bu teklifle, zorunlu hâle getirilen on iki yıllık eğitim
sürecinin dışına çıkılmakta ve yoksul çocuklar âdeta işçiliğe zorlanmaktadır.
Öncelikle,
Birleşmiş Milletler Genel Kurulunda kabul edilen Çocuk Hakları Sözleşmesi’ni
burada hatırlatmak isterim. Buna uygun düzenlemeler yapılmasının bir zorunluluk
olduğunu belirtmek isteriz. Bu kapsamda, bu kanun teklifinin, çocuğun
kişiliğinin, yeteneklerinin zihinsel ve bedensel yeteneklerinin mümkün olduğunca
geliştirilmesi, insan haklarına ve temel özgürlüklere, evrensel hukuk
ilkelerine saygının geliştirilmesi, çocuğun kültürel kimliğine, dil ve
değerlerine, farklı uygarlıklara saygının geliştirilmesi, çocuğun barış,
hoşgörü, cinsler arası eşitlik ve tüm insanlar arasında dostluk ruhuyla özgür
bir toplumda yaşantıyı sorumlulukla üstlenecek şekilde kazandırılması ve
özellikle doğa ve çevreye saygının geliştirilmesi amaçlarına yönelmesi
gerektiğini düşünmekteyiz.
Ayrıca,
Çocuk Hakları Sözleşmesi uyarınca çocuğun, ekonomik sömürüye ve her türlü
tehlikeli işte ya da eğitimine zarar verecek veya sağlığı veya bedensel,
zihinsel, ruhsal, ahlaksal ya da toplumsal gelişmesi için zararı olabilecek
nitelikteki işlerde çalıştırılmasına karşı korunması gerekmektedir. Ancak
teklif edilen kanunla, uluslararası norm ve ilkeler dışına çıkılarak çocuk
işçiliğinin önü açılmakta ve emek sömürüsü yaşını da daha aşağılara
çekmektedir. 
“Çocuk
işçiliğine son verin” adlı uluslararası bir STK’nin verilerine göre değerli
arkadaşlar Türkiye’de çocuk emeği hâlen yaygın bir durumdadır. 2012 yılında
Türkiye’de yaklaşık olarak 900 bin çocuk işçi çalıştırılmaktadır. Bu rakam kimi
kaynaklarda şu anda 2 milyon çocuğu aşmaktadır. 
Çocuk
işçilerin çoğunluğu tarım sektöründe çalıştırılmaktadır. Tarım işçiliğinin en
yakıcı yüzü ise mevsimlik tarım işçiliğidir. Bu işçilerin çoğu sosyal ve
ekonomik ihmal sonucu daha yoksul olan Kürt illerinden gelen çocuklardan
oluşmaktadır. Tüm bu devasa sorunlar dururken teklif edilen kanunla özel
sektörün ucuz iş gücü ve çocuk emeği sömürüsüyle beslenmeye çalışılmasında
çocuğun yararının bulunmadığı kuşku olmayan bir gerçektir. 
Değerli
arkadaşlar, şimdi başka bir konuyu da gündeme getirmek istiyorum. Şimdi, tüm bu
hususların toplum için oksijen kadar yaşamsal olan adalet duygusunun ve adil
mekanizmaların kurulması ihtiyacından bağımsız olmadığını düşünmekteyiz. Adalet
duygusu bugün ayaklar altındadır. Buna rağmen acilen reforma gidilmemesi
toplumun adalet duygularını derinden yaralamaktadır. 
İstanbul
Belediye Başkanlığı seçimleri adalet duygusunu zedeleyen iktidar
politikalarının hiçbirinin toplum nezdinde kabul görmediğini tüm açıklığıyla
ortaya koymaktadır. Bu nedenle, başta Sayın Selahattin Demirtaş ve diğer
partili arkadaşlarımız olmak üzere, zindanlarda tutsak edilen siyasetçi, bilim
insanı, gazeteci ve insan hakları savunucularının derhâl serbest bırakılması
gerektiğini burada haykırmak istiyoruz. 
Ayrıca,
seçim sürecinde oluşan demokratik uzlaşmanın yeni, demokratik bir anayasa
yapılması için de uygun bir zemin olduğunu burada belirtmek istiyoruz. Herkesi
kapsayan ve kucaklayan bir toplum sözleşmesi niteliğinde yeni bir anayasanın
yapılması için derhâl çalışmalara başlanılmalı ve bu bir seçenek olmamalı,
zorunluluk hâline getirilmelidir. 
Değerli
arkadaşlar, öte taraftan önümüzde çok ciddi bir sorun hâlinde duran ve yüz
yılları da aşan Kürt sorunu Türkiye’nin önemli bir sorunudur. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Koç. 
ABDULLAH
KOÇ (Devamla) – Kürt sorununun demokratik ölçülerde tanınması ve çözüme
kavuşturulması için de bize göre çok önemli bir ortam yaratılmış ve bu yönde
bir çalışma yapılması gerektiğini burada belirtmek istiyoruz. Bu zeminin
yarattığı olanaklar kullanılarak oluşan iyimser hava ve demokratik uzlaşı
kültürü işletilerek yeni bir anayasa yapma çalışmalarına acilen başlanması
gerektiğine dair çağrımızı tüm siyasi partilere buradan iletmek istiyoruz. 
Değerli
arkadaşlar, bir de benim seçim bölgem olan Ağrı’nın Diyadin ilçesinde yakın bir
zamanda bir kaza meydana geldi. 17 Haziran 2019 tarihinde Ağrı’nın Diyadin
ilçesinde meydana gelen yağmur ve sonradan oluşan sel sonucunda 4 canımızı
yitirdik. Bu kanal Devlet Su İşlerinin denetiminde ve şehrin içinden geçen bir
kanaldır. Devlet Su İşlerinin buradaki büyük bir ihmali söz konusu ve hâlen de
bu yönde herhangi bir önlem alınmış değildir. 
(Mikrofon
otomatik cihaz tarafından kapatıldı)
BAŞKAN
– Sayın Koç, tamamlayın lütfen. 
Buyurun.

ABDULLAH
KOÇ (Devamla) – Bu nedenle bu konuyu da özellikle dikkatinize sunmak istiyorum.

Öte
yandan, değerli arkadaşlar, yine Ağrı’nın Diyadin ilçesine bağlı olan bütün iş
makineleri ruhsatları olmaması nedeniyle Kaymakamlık ve emniyet amirleri
tarafından bağlanmış ve çalıştırılamaz duruma getirilmiştir. Bu kazanın meydana
geldiği süreçte de bu makineler ne yazık ki çalıştırılamamış ve bu nedenle
biraz daha fazla mal zararına neden olmuştur. Bu nedenle bu hususu da ayrıca
dikkatinize sunmak istiyorum.
Değerli
Meclisi saygıyla selamlıyorum. Teşekkür ederim. (HDP sıralarından alkışlar)
BAŞKAN
– Teşekkürler Sayın Koç. 
Aynı
mahiyetteki önergeleri oylarınıza sunuyorum: Kabul edenler… Etmeyenler…
Önergeler kabul edilmemiştir. 
7’nci
maddeyi oylarınıza sunuyorum: Kabul edenler… Etmeyenler… Madde kabul
edilmiştir. 
Sisteme
girip söz isteyen milletvekillerine şimdi yerlerinden birer dakika süreyle söz
vereceğim. 
Sayın
Çepni… 
IV.- AÇIKLAMALAR (Devam)
64.- İzmir Milletvekili Murat Çepni’nin, Cargill
fabrikasında işten atılan işçilerin direnişine duyarlılık gösterilmesi
gerektiğine ilişkin açıklaması
MURAT
ÇEPNİ (İzmir) – Teşekkürler Başkan. 
Bursa’da
Cargill fabrikasında işten atılan 14 işçi 434 gündür direnişte. İşçilerin işe
dönmek için açtıkları mahkeme ise sürüyor. Normalde mahkeme ortalama beş ile
altı ay arasında sonuçlanırken yeni çıkan Arabuluculuk Kanunu yüzünden
mahkemeler iki yılı bulabilmektedir. Bu uygulamanın amacı işçileri bıktırmak ve
hak arayışından vazgeçirmektir. İşçi hak ve mücadelesinin önündeki en büyük
engellerden birisi sermayeden yana yargı süreçleridir. 10 Temmuz tarihinde
Cargill işçilerinin işe dönmek için açtıkları mahkemenin karar duruşması
olacaktır. Bu vesileyle kamuoyunu Cargill işçilerinin direnişine duyarlılık
göstermeye çağırıyoruz. İşçi arkadaşlarımızın direnişini selamlıyoruz ve zafere
kadar yanlarında olacağımızı bir kez daha buradan belirtiyoruz. (HDP
sıralarından alkışlar) 
BAŞKAN
– Sayın Adıgüzel…
65.- Ordu Milletvekili Mustafa Adıgüzel’in, fındık
üreticisinin devlet tarafından zarara uğratıldığına ve fındık taban fiyatının
açıklanması gerektiğine ilişkin açıklaması
MUSTAFA
ADIGÜZEL (Ordu) – Teşekkür ediyorum Sayın Başkan. 
Geçen
yıl fındık üreticisi resmen devlet tarafından soyulmuştur. Bizim 24 Haziranda
15 lira diye beklediğimiz fiyatın o gün verilemeyeceği ifade edilmiş ancak
kasım ayında tüm üretici fındığı sattıktan sonra tüccarın deposundaki fındığa
15 lira fiyat verilmiş, TMO o aldığı fındığı da bugünlerde 17-18 liradan
piyasaya sürmektedir yani vatandaş kilo başına 5 lira zarara uğratılmıştır.
Artık vatandaş her şeyin farkındadır ve sezon gelmeden, vatandaş fındığın
dalından tutmadan buradan uyarıyorum iktidarı: Sezon öncesi taban fiyat
açıklamak zorundadır. Tıpkı çayda, buğdayda olduğu gibi, bütün bölge halkı bunu
sabırsızlıkla beklemektedir. Rekolte çok yakında açıklanacak. Lütfen duyarlılık
gösterilmesini rica ediyorum ve vatandaşın talebinin, beklentisinin
karşılanmasını rica ediyorum. 
Teşekkür
ediyorum.
BAŞKAN
– Sayın Kabukcuoğlu…
66.- Eskişehir Milletvekili Arslan Kabukcuoğlu’nun,
Eskişehir ili Emek Mahallesi’nde öğrencilerin eğitim ve öğretim görebileceği
lise bulunmadığına ilişkin açıklaması
ARSLAN
KABUKCUOĞLU (Eskişehir) – Teşekkür ederim Sayın Başkanım.
Eskişehir’imizin
60 bin nüfusuyla en büyük mahallesi olan Emek Mahallesi’nde öğrencilerimizin
eğitim ve öğretim görebileceği bir lise bulunmamaktadır. Eğitim ve öğretim için
yatırım yapmak devletin nasıl bir göreviyse bu yatırımların dengeli dağılması
da bu görevi yerine getirirken özen gösterilmesi gereken bir meseledir. Bu
denge göz ardı edilirse devlet vatandaşların cebine ulaşım, servis gibi
masraflarla bir külfet yüklemiş olur. Millî Eğitim Bakanlığından Emek
Mahallesi’ne bir lise yaparak çocukları gitme gelme külfetinden, orada
beslenmelerinin sağlanmasından ve ailelerin azıcık da olsa, mütevazı da olsa
bütçelerine bir katkı yapılmasından Emekliler memnun olacaktır, mutlu
olacaktır.
Teşekkür
ederim. 
BAŞKAN
– Sayın Kerestecioğlu…
67.- Ankara Milletvekili Filiz Kerestecioğlu Demir’in,
Anıtpark Forum’un Ankara’nın sorunlarını konuşmak için oturma hakkının
engellendiğine ilişkin açıklaması
FİLİZ
KERESTECİOĞLU DEMİR (Ankara) – Teşekkürler Sayın Başkan.
Dün
Ankara’da yaşadığımız bir olayı aktarmak istiyorum. Altı yıldır toplanan
Anıtpark Forum kışın kapalı yerde, yazın da Anıtpark’ta toplanıp Ankara’nın
sorunlarını konuşan bir ekip. Dün aynı şekilde, 6’ncı yılında bir araya geldi
ve çocuklar, bisiklete binenler, çoğu kadınlardan oluşan en fazla 20 kişilik
bir grup, ben de oradaydım ve karşımızda yüzlerce polis ve bir TOMA duruyordu.
Toplantı, gösteri hakkı demiyorum, oturma hakkı engellendi. Sayın AKP Grup
Başkan Vekilini aradım, Özlem Hanım da bu duruma tanık oldu. İsimlerini
vermediler oradaki emniyet görevlileri, kimseyi tanımaz bir hâldeler.
Değerli
milletvekilleri, bu, gerçekten Ankara için bir ayıp ve sonuçta onların
sıkıntısı size de gelecek. Ben eğer Ankara’da savcı varsa bu emniyet
amirleriyle ilgili açık bir suç duyurusunda bulunmak istiyorum.
BAŞKAN
– Sayın Ok…
68.- Balıkesir Milletvekili İsmail Ok’un, 31 Mart yerel
seçimlerinden sonra Balıkesir Büyükşehir Belediyesi çalışanlarının baskılara
maruz kaldığına ilişkin açıklaması
İSMAİL
OK (Balıkesir) – Teşekkür ederim Sayın Başkan.
Biraz
önce aldığım duyuma göre, daha doğrusu Balıkesir Büyükşehir Belediyesinde
çalışan bir kamu çalışanının ifadesine göre Balıkesir Büyükşehir Belediyesinde
31 Mart yerel seçimlerinden sonra kamu çalışanlarının, yapılan baskı, mobbing
gibi uygulamalarla işten el çektirme ve hatta başka yerlere sürülme, tehdit
gibi baskılara maruz kaldıklarını üzülerek haber almış bulunuyorum. Maalesef 31
Mart yerel seçimlerinden hemen sonra Balıkesir Büyükşehir Belediyesinde mübarek
ramazan arifesinde 480’den fazla işçi çıkarılmıştır. Bu işçilerimiz ramazanı
maalesef işsiz, bayramı çocuklarına herhangi bir hediye almayı bırak,
karınlarını doyurmakta zorluk çekecek hâlde karşılamışlardır. “Özellikle
Cumhuriyet Halk Partisi ve İYİ PARTİ’li belediyelerde kıyım yapılıyor.” diye…
(Mikrofon
otomatik cihaz tarafından kapatıldı)
BAŞKAN
– Sayın Kara…
69.- Konya Milletvekili Esin Kara’nın, Konyalı
çiftçilerin Toprak Mahsulleri Ofisinin buğday ve arpa alım fiyatlarını
açıklamasını beklediğine ilişkin açıklaması
ESİN
KARA (Konya) – Sayın Başkan, Türk milletinin değerli milletvekilleri; seçim
bölgem olan Konya’nın Akşehir, Ilgın, Çeltik, Tuzlukçu, Yunak ve birçok
ilçesinde buğday ve arpa hasadı başlamıştır. Ancak Toprak Mahsulleri Ofisi
henüz bir fiyat açıklamadığı için çiftçilerimiz mağdur olup serbest piyasada
devletin açıklayacağı fiyatın altında mahsulünü satıp zarar etmek
istememektedirler. Tarlasından kalkan mahsulünden başka geliri olmayan Konyalı
çiftçilerimiz, Toprak Mahsulleri Ofisinin fiyat açıklamasını sabırsızlıkla
beklemektedirler. Buradan yetkililere seslenmek istiyorum. 
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Sinop Milletvekili Nazım Maviş ile 52
Milletvekilinin Bazı Kanunlarda ve 652 Sayılı Kanun Hükmünde Kararnamede
Değişiklik Yapılmasına Dair Kanun Teklifi (2/1963) ile Millî Eğitim, Kültür,
Gençlik ve Spor Komisyonu Raporu (S. Sayısı: 90) (Devam)
BAŞKAN
– 8’inci madde üzerinde iki adet önerge vardır, önergeleri aykırılık sırasına
göre işleme alacağım.
Türkiye Büyük Millet Meclisi Başkanlığına
Görüşülmekte
olan 90 sıra sayılı Kanun Teklifi’nin 8’inci maddesinin tekliften çıkarılmasını
arz ve teklif ederiz.
 Ömer
Öcalan  Ali Kenanoğlu Abdullah Koç
 Şanlıurfa İstanbul Ağrı
 Nusrettin
Maçin Dirayet Dilan Taşdemir Tulay Hatımoğlulları Oruç
 Şanlıurfa Ağrı Adana

BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ NAZIM MAVİŞ (Sinop) –
Katılmıyoruz Sayın Başkan.
BAŞKAN
– Önerge üzerinde Adana Milletvekili Tulay Hatımoğulları Oruç konuşacaktır.
Buyurun
Sayın Hatımoğulları Oruç. (HDP sıralarından alkışlar) 
Süreniz
beş dakikadır.
TÜLAY
HATIMOĞULLARI ORUÇ (Adana) – Teşekkür ederim.
Sayın
Başkan, değerli milletvekilleri; evet, bugün İşkenceye Karşı Mücadele ve
İşkence Görenlerle Dayanışma Günü. Doğallığında, bugün işkence üzerine burada
çok söz söylendi ve söylenmesi de gerekiyor ama sadece bugün özel bir gün
olduğu için değil, bu ülkede özellikle son birkaç senedir sistematik bir
biçimde artan işkenceleri bizim her daim Meclisin gündemine taşıma
sorumluluğumuz vardır. Evet, bu ülkede sistematik işkence var, sabaha kadar
konuşsak bununla ilgili örnekleri anlatarak bitiremeyiz. Şu an elimde Antakyalı
Ayten Öztürk’ün, işkencesini anlattığı 12 sayfalık bir mektup var. Değerli
arkadaşlar, Ayten Öztürk gençlik dönemimizde birlikte mücadele ettiğimiz bir
arkadaşımızdı, yurt dışına çıkmaya çalışırken yakalanıyor, Lübnan’dan başına çuval
geçirilerek Türkiye’ye getiriliyor, altı ay boyunca da ne ailesi ne avukatlar
ondan haber alamıyor; altı ay kendisi bile nerede olduğunu bilmeden sistematik
bir şekilde işkence görüyor. 
Bugün
bununla ilgili çok sayıda örnek verildi. Bir örneği daha eklemek istiyorum: 20
Haziranda Adana Adliyesi sorgu hâkimliği önünde HDP’li gençler ters kelepçe
takılarak yere yatırılıp darbedildiler ve araya girmeye çalışan Avukat Özgür
Yakut darbedildi. Bununla ilgili zaten raporlar mevcut. Adli tıptan alınmış
raporlar ve suç duyuruları var. Bu konuda biz bu Meclise duyarlılık ve
işkenceyle etkin mücadele konusunda gerekli olan her şeyi yapmak üzere
çağrımızı bir kez daha yenilemek istiyoruz. 
Değerli
arkadaşlar, şu an görüşülmekte olan kanun teklifinde 5’inci, 6’ncı, 7’nci ve
8’inci maddeler benzer mahiyettedir ve bununla ilgili konuşmalar yapıldı. Ben
söz alan arkadaşların yaptığı konuşmaların bir bölümüne fazlasıyla katılıyorum:
4+4+4 bu ülkede eğitim sistemini bitiren uygulamalardan bir tanesidir. İktidar
kendini sağlama almak için eğitimle uğraştı ama yine her konuda olduğu gibi ne
yazık ki eğitim politikası bu iktidarın ayağına dolandı ve defaatle
yenilemelerine rağmen bir türlü dikiş tutturamadılar. Bugün çıraklık eğitim
merkezlerinde geçen süreyi on iki yıllık zorunlu eğitimin bir parçası olarak
kabul etmek demek, on iki yıllık zorunlu eğitimi fiilen sekiz yıla indirmek
demektir, bunu da açıkça ifade etmek lazım. 
Evet,
Türkiye çocuklar için, çocuk işçiler için -üzülerek ifade ediyorum- bir
cehennem. Bununla ilgili birkaç örnek vermek isterim. Tarım işçisi, stajyer,
çırak gibi alanlarda 2 milyon çocuk çalıştırılıyor. Toplamda çalışan çocukların
1999’dan 2018’e kadarki zaman diliminde yüzde 41’den yüzde 56’ya artan bir oran
söz konusu. Yine Çalışma ve Sosyal Güvenlik Bakanlığı çocuk işçilikle mücadele
etme ve çocuk işçiliğini durdurmak üzerine Çocuk İşçiliğiyle Mücadele Yılı ilan
etti 2018’i. Ama bu sene zarfına baktığımızda, değerlendirmelere ve raporlara
baktığımızda çocuk işçiliğiyle değil mücadele etmek, artmasının önü açılmış
durumdadır. Şu an yine gelen bu kanun teklifiyle özel sektöre, organize sanayi
bölge yönetimlerinin eline resmen çocuklara deniliyor ki: “Alın, eti de sizin,
kemiği de sizin, bu çocukların iş gücünden istediğiniz gibi faydalanın.” O
nedenle bizler bu kanun teklifine net bir biçimde hayır diyoruz. 
Bir
devletin, ortalama bir devletin en önemli görevi başta çocuklar olmak üzere
eğitim ve sağlık hakkını parasız ve en iyi bir biçimde karşılamaktır. Ama gelin
görün ki bizler çocuklarımızı eğitim adı altında özel sektörün eline verip
işçileştirmenin önünü açıyoruz. Bu nedenle bizler diyoruz ki kalıcı çözümlere
yoğunlaşmalıyız. Kalıcı çözüm eşit, parasız, bilimsel ve ana dilde eğitimden
geçmektedir. 
Değerli
milletvekilleri, “Adalet çoktur diyarımızda.” diyor bu iktidar ve Sevgili Nazım
aslında bu adaletsizliği bizlerin gözü önüne apaçık bir biçimde şöyle
sermektedir.
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın lütfen Sayın Oruç.
TULAY
HATIMOĞULLARI ORUÇ (Devamla) – “Bir yanda ışıltılı bir dünya, öte yanda açlık
ve zindan / Kayış koparır kolunu çocuğun / Kemiği kırılır işten eve sapsarı bir
iskelet olarak gelir.” Elbette Sevgili Nazım bir umudu da işaret eder ve der
ki: “İnanın, güzel günler göreceğiz çocuklar/ Güneşli günler göreceğiz /
Motorları maviliklere süreceğiz / Işıklı maviliklere.” Çocuk işçilere ve tüm
çocuklara sözümüz olsun ki çocukça ve insanca yaşanacak bir düzen kurulana dek
yani motoru maviliklere ulaştırana dek bizler mücadelemizi bu Meclis kürsüsünde
sürdürdüğümüz gibi yaşamın her alanında sürdürmeye devam edeceğiz.
Teşekkür
ediyorum. (HDP sıralarından alkışlar) 
BAŞKAN
– Teşekkürler Sayın Hatımoğulları Oruç.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 90 sıra sayılı Kanun Teklifi’nin 8’inci maddesindeki “ustalık eğitimini”
ibaresinin “ustalık eğitim süresini” şeklinde değiştirilmesini arz ve teklif
ederiz.
 Abdurrahman
Tutdere Alpay Antmen Neslihan Hancıoğlu
 Adıyaman Mersin Samsun
 Ahmet
Kaya İlhami Özcan Aygun Yıldırım Kaya
 Trabzon Tekirdağ Ankara
 Sevda
Erdan Kılıç
 İzmir
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ NAZIM MAVİŞ (Sinop) –
Katılmıyoruz Sayın Başkan.
BAŞKAN
– Önerge üzerinde Adıyaman Milletvekili Abdurrahman Tutdere konuşacaktır. 
Buyurun
Sayın Tutdere. (CHP sıralarından alkışlar)
Süreniz
beş dakikadır.
ABDURRAHMAN
TUTDERE (Adıyaman) – Sayın Başkan, değerli milletvekilleri; Genel Kurulu
saygıyla selamlıyorum. 
Konuşmama
başlamadan önce İstanbul seçimleriyle ilgili birkaç hususu ben de belirtmek
istiyorum.
Öncelikle,
23 Haziranda sandık başına giderek anayasal hakkını kullanan, demokrasiden,
hukuktan yana tavır koyan bütün İstanbullulara teşekkür ediyorum. Görevli
bulunduğum Sultangazi ilçesinde birlikte çalıştığım, başta Cumhuriyet Halk
Partisi ilçe örgütü, kadın kolları ve gençlik kolları olmak üzere bütün
İstanbul ittifakının bileşenlerine de seçimde göstermiş oldukları çaba ve
gayret için yürekten teşekkür ediyorum. (CHP sıralarından alkışlar)
Sultangazi’de ve İstanbul’un değişik ilçelerinde evlerini bize açan,
sofralarını bize açan, yüreklerini bize açan bütün Adıyamanlı hemşehrilerime ve
İstanbul halkına yürekten teşekkür ediyorum. (CHP sıralarından alkışlar)
İstanbul’da, İstanbul seçimlerinde nefret dili, ötekileştiren dil kaybetmiştir;
sevgi, barış ve kardeşlik eksenli siyaset sandıktan zaferle çıkmıştır.
İstanbul’da bütün farklılıkları birleştiren, farklı siyasi düşüncedeki bütün
insanları demokrasi, kardeşlik paydası altında bir araya getiren Sayın Ekrem
İmamoğlu’na teşekkür ediyorum. (CHP sıralarından alkışlar) İstanbul Büyükşehir
Belediye Başkanı Sayın Ekrem İmamoğlu’na görevinde üstün başarılar diliyorum. 
Değerli
milletvekilleri, şu an millî eğitimle ilgili bir kanunu tartışıyoruz. Tabii,
söz konusu millî eğitim olunca, seçim bölgem olan Adıyaman’da, özellikle
Gölbaşı ilçemizin Hamzalar köyünün Hasanlar mezrasındaki 13 öğrencimizin
yaşamış olduğu dramı da buradan ifade etmek istiyorum. 
Değerli
arkadaşlar, bu mezramızda henüz elektrik enerjisi yok. Defalarca dile getirmiş
olmamıza rağmen bugüne kadar bu konuda Hükûmet tarafından atılmış herhangi bir
adım da yok. Ben bu sorunu yerimden söyledim, cevap alamadım; bütçe
görüşmelerinde, burada Sayın Bakana sözlü ve yazılı verdim, henüz cevap
alamadım, bu sefer milletin kürsüsünde milletin adına bu sorunu tekrar
ediyorum. Şu an Gölbaşı ilçesinin Hamzalar köyünün Hasanlar mezrasında henüz
elektrik enerjisi yok; buradaki öğrenciler henüz televizyonla tanışmadı,
bilgisayarla tanışmadı, buradaki kadınlarımız henüz çamaşır makinesi nedir
bilmiyor, buzdolabı nedir bilmiyor. Atatürk Barajı gibi Türkiye’nin büyük
enerji ihtiyacını karşılayan, Atatürk Barajı’na ev sahipliği yapan bir kentte,
bir mezrada elektriğin bulunmuyor olması, 2019 yılında henüz buraya daha
elektrik enerjisinin verilmemiş olması hepimizin ayıbıdır, Türkiye’nin
ayıbıdır. Hükûmeti bir an evvel Türkiye’yi bu ayıptan kurtarmaya davet
ediyorum. Buradaki öğrencilerimiz de, buradaki insanlarımız da, kadınlarımız da
artık elektrikle tanışsınlar, artık bu zulüm son bulsun. Buradan Hükûmet olarak
yıllardır, her gün bu kürsüden yaptıklarınızı anlatıyorsunuz ancak bu soruna
henüz çözüm bulunamamıştır. Bundan sonraki süreçte de bu sorunun çözülmesini
ben Adıyaman Milletvekili olarak Adıyaman halkı adına talep ediyorum. 
Seçimlerde
partinize Adıyamanlılar en yüksek oyu verirler. Bakınız, 31 Mart seçimlerinden
sonra 3 tane ödülü Adıyaman’a verdiniz. Oy almayı biliyorsunuz, hizmet etmeyi
bilmiyorsunuz. (CHP sıralarından alkışlar) Adıyamanlılar sizden ödül istemiyor,
Adıyamanlılar sizden verdikleri oyun hakkını istiyor, kamu hizmeti istiyor,
karşılığını istiyor. 
Genel
Kurulu saygıyla selamlıyorum. 
Teşekkür
ediyorum. (CHP sıralarından alkışlar)
BAŞKAN
– Teşekkürler Sayın Tutdere. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
8’inci
maddeyi oylarınıza sunuyorum: Kabul edenler… Etmeyenler… 8’inci madde kabul
edilmiştir. 
9’uncu
madde üzerinde iki önerge vardır, aynı mahiyetteki bu önergeleri birlikte
işleme alacağım. 
Türkiye Büyük Millet Meclisi Başkanlığına
Görüşülmekte
olan 90 sıra sayılı Kanun Teklifi’nin 9’uncu maddesinin teklif metninden
çıkarılmasını arz ve teklif ederiz. 
 Ahmet
Kaya  Sevda Erdan Kılıç  Alpay Antmen
 Trabzon
 İzmir  Mersin 
 Neslihan
Hancıoğlu  İlhami Özcan Aygun  Yıldırım Kaya 
 Samsun
 Tekirdağ  Ankara 

Aynı
mahiyetteki diğer önergenin imza sahipleri:

 Ömer
Öcalan  Ali Kenanoğlu Abdullah Koç
 Şanlıurfa İstanbul Ağrı
 Nusrettin
Maçin Dirayet Dilan Taşdemir Hasan Özgüneş
 Şanlıurfa Ağrı Şırnak

BAŞKAN
– Aynı mahiyetteki önergelere Komisyon katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ NAZIM MAVİŞ (Sinop) –
Katılmıyoruz Sayın Başkanım.
BAŞKAN
– Aynı mahiyetteki önergeler üzerinde ilk söz Mersin Milletvekili Alpay
Antmen’e ait.
Buyurun
Sayın Antmen. (CHP sıralarından alkışlar) 
Süreniz
beş dakikadır. 
ALPAY
ANTMEN (Mersin) – Teşekkür ederim Sayın Başkan. 
Sayın
Başkan, değerli milletvekilleri; 23 Haziran İstanbul seçimlerinde ciddi bir
farkla yeniden belediye başkanı seçilen Sayın Ekrem İmamoğlu’nu tebrik ederek
sözlerime başlamak istiyorum. Bütün iftira kampanyalarına, hukuksuzluklara,
kutuplaşmalara, karalamalara, devlet olanaklarının kendisine karşı
kullanılmasına karşın toparlayıcı, bütünleştirici ve İstanbul’a hizmette
birleştirici olmuş ve her kesimden insanımızın desteğini almıştır. Bu başarının
mimarı Genel Başkanımız Sayın Kemal Kılıçdaroğlu’nun dediği gibi, Türkiye’nin
artık kutuplaştırılmaması, Parlamentonun güçlendirilmesi ve tek adam rejiminden
uzaklaşılması gerekmektedir. 
Değerli
milletvekilleri, 90 sıra sayılı Kanun Teklifi’nin 9’uncu maddesine gelmeden
önce, Dünya Uyuşturucuyla Mücadele Günü vesilesiyle birkaç şey söylemek isterim
çünkü uyuşturucu bağımlılığı Türkiye’de kanayan bir yaradır. Sağlık Bakanlığına
konuyla ilgili vermiş olduğum önergenin yanıtlarını sizinle paylaşmak
istiyorum: Türkiye’de uyuşturucu tedavisi için 2004’te yapılan başvuru sayısı
11.239 iken bu rakam 2017’de -dikkat buyurun- 257.429, 2018’in ilk altı ayında
ise 137.455 olmuştur. Son on üç yılda madde bağımlılığı nedeniyle tedavi
görenlerin oranında yüzde 2.200’lük bir artış yaşandı. 2004 yılında madde
bağımlılığı nedeniyle yatan hasta sayısı 1.417’yken bu sayı 2017’de 15.885’e
yükseldi. Son on üç yılda yatan hasta sayısındaki artış oranı ise yüzde 1.200. 
Değerli
milletvekilleri, rakamlar son derece ürkütücü ve gün geçtikçe bu sayılar
artıyor. Bu insanlar hepimizin insanı, bu çocuklar hepimizin evladı. Bu
Meclisin en önemli görevlerinden birisi de -ki Anayasa da bize bu görevi
veriyor- çocuklarımızı uyuşturucu belasından korumaktır. Konuyla ilgili,
çocuklarımızı uyuşturucu belasından korumakla ilgili atılacak her adımı
Cumhuriyet Halk Partisi olarak destekleriz, alkışlarız, yanında oluruz. 
Değerli
milletvekilleri, görüşmekte olduğumuz kanun teklifinin 9’uncu maddesiyle, yine
bir iktidar anlayışı olan neoliberal eğitim politikası sonucunu görüyoruz. Yani
doğuştan ve anayasal bir hak olan eğitim hakkı özel kurumlara devrediliyor ve
ulusal eğitim politikasına aykırı değişiklikler içeriyor. Özel Eğitim Kurumları
Kanunu’nda yapılacak değişiklikle mesleki eğitim merkezleri özel eğitim kurumu
statüsüne alınıyor. Organize sanayi bölgesi yönetimleri tarafından açılacak
olan mesleki eğitim merkezleri “meslek eğitimi” adı altında çocuk emeği
sömürüsünün önünü açacaktır. Çocukları eğitime, okula teşvik etmek gerekirken
bunu yapması gereken Millî Eğitim Bakanlığı çocuklarımızı sömürüye itmektedir. 
Bakınız,
değerli milletvekilleri, Türkiye’de çocuk işçi sayısı 2 milyonu aştı. Her 5
çocuktan birisi çalışıyor. AKP döneminde Sosyal Güvenlik Kurumu kayıtlarına
göre 18 yaşından küçük 37.445 çocuk iş kazasında yaralanırken, iş kazası
geçiren çocuk sayısı yüzde 2.747 artmış. 120’den fazla çocuk iş cinayetine
kurban gitmiş. Ölen çocukların 3’ü 14 yaşından küçük. Hayatını kaybeden çocuk
işçilerin 116’sı 15-17 yaş arasında. Değerli milletvekilleri, hangimizin bu
yaşta çocukları yok? Yani çocuklar bizim geleceğimizken iktidar onları ucuz iş
gücü olarak görüyor. İşte bu vahşi neoliberal anlayış çocuklarımızı devlet ve
hukuk güvenliği alanında serbest piyasanın vicdanına terk ediyor. 
Değişiklik
istediğimiz maddede ayrıca çıraklık, kalfalık, ustalık eğitimlerinin zorunlu
eğitim kapsamına alınmasına ilişkin uyum düzenlemeleri var. Çıraklık eğitim
merkezlerinde geçen sürenin on iki yıllık zorunlu eğitim içerisinde sayılması
zorunlu eğitim süresini fiilen sekiz yıla indirmektedir. Hani, “Çıraklık,
kalfalık, ustalık…” dediniz ya hep, har vurup harman savurmakta; saraylar,
köşkler yapmakta, yandaşa ihale dağıtmakta ustalaştınız, doğru ama halka ve
çocuklarımıza hizmet etmeye sıra geldiğinde çırak bile olamadınız. 
Hepinizi
sevgi ve saygılarımla selamlıyorum. 
Teşekkür
ederim. (CHP sıralarından alkışlar)
BAŞKAN
– Teşekkürler Sayın Antmen. 
Aynı
mahiyetteki önergeler üzerinde ikinci konuşma Şırnak Milletvekili Hasan Özgüneş
tarafından yapılacaktır. (HDP sıralarından alkışlar) 
Buyurun
Sayın Özgüneş. 
Süreniz
beş dakikadır. 
HASAN
ÖZGÜNEŞ (Şırnak) – Sayın Başkan, değerli milletvekilleri; hepinizi saygıyla
selamlıyorum. 
Değerli
arkadaşlar, bir seçim sürecini yaşadık. Şırnak ve ilçelerini birçok, Kürt
halkının yoğunlukta yaşadığı illerde AKP Hükûmeti asker, polis taşıyarak
-özellikle Şırnak’a- en küçük ilçelere bile 2 bin, 3 bin kişi taşıyarak zorla,
hileişeriyeyle aldılar ama biz de İstanbul’u aldık. Şırnak’ı kaybetmemiz bize
bir dert oldu ama Antalya’yı, Mersin’i, Adana’yı, Yalova’yı, Ardahan’ı,
İzmir’i, İstanbul’u da size kaybettirerek size büyük bir ders ve büyük bir dert
bıraktık.
Değerli
arkadaşlar, şimdi millî eğitim sisteminin kanunlarını tartışıyoruz. Şu an
çıraklık, çocuk işçiliğini özel sektöre devretme konusu üzerinde bir şeyler
söylemek istiyorum. Ayrıca, Türk millî eğitim sistemi deve misali gibi. Ben
kendim öğretmenim, EĞİTİM SEN’in kurucusu idim, öğretmenlikten gelmeyim. Biz
hep şunu savunurduk: Bilimsel, demokratik, laik, ana dilde eğitim. 
Eğitim,
bireyin zihninde ve davranışında değişiklik yaratma felsefesidir, etkinliğidir.
Bugün Türkiye’deki eğitim sistemi aslında bu söylediğimiz temel özelliklerden
uzak; toplumu âdeta bir avuç egemen, devlet hayranı, devleti kutsayan
bürokratlara ayak yapma projesi hâline dönüştürmüştür. Hani, bir zamanlar
“başlar ve ayaklar” deniliyordu ya; işte bir avuç baş, toplumu kendisine ayak
yapıyor. Yetişkinler yetmedi, öyle anlaşılıyor ki çocuklara da el atmak
gerekiyor çünkü ekonomi çökmüş, bizim beyefendiler, egemenler artık yeterince
üretemiyorlar. 
Şimdi,
değerli arkadaşlar, AKP Hükûmeti aslında Millî Eğitim Bakanlığını milleti
ilerletme, çağdaşlaştırma, ileriye götürme bakanlığından ziyade toplumu geriye
götürme bakanlığına dönüştürdü. İşte, toplumların başına gelebilecek en büyük
felaket budur. Bugün okullardaki tecavüzleri görüyoruz, Kur’an kurslarındaki
tecavüzleri. Bu kadar hırsızlık, bu kadar eğitimsizlik, ahlaksızlık bunun ürünü
işte.
Şimdi
“bilimsel, demokratik, özgürlükçü eğitim” dedik arkadaşlar. Türkiye’de bilim
üreten üniversiteler var mı gerçekten? Sizin aklınızda, üretilmiş bir şey var
mı? Avrupalılar üretiyor, biz kullanmasını bilmiyoruz. “Demokrasi” diyoruz;
Türkiye’de demokrasi öldürülmüştür, Fatiha’yı okudunuz. “Özgürlük” diyoruz,
zaten özgürlük yok. Laiklikten bahsediyoruz, Türkiye'de laikliği Sünni mezhebe,
camilere sıkıştırdınız, onun dışında yok, devletin güdümüne alınmış, diğer
bütün inançlar reddedilmiştir. 
Ana
dilde eğitim… Cumhurbaşkanımız Almanya’da ne dedi? “Ana dilde eğitim yapmamak
suçtur, insanlık suçudur.” dedi. Şimdi, değerli AKP’liler, siz niçin insanlık
suçu işliyorsunuz bu ülkede? Sizin başkanınız söyledi yani. Şimdi, bu suçtan
vazgeçin. Türkiye, bir mozaiktir, halkların bahçesidir; Kürt’üyle, Laz’ıyla,
Çerkez’iyle, Arap’ıyla şuyuyla buyuyla var. Şu an Suriye’den gelen göçmen
kardeşlerimizin bütün dükkânları Arapça levhalarla dolu, saygı duyuyoruz, helal
olsun diyoruz, bütün halkların kimlikleriyle yaşamasını saygı ve sevinçle
karşılıyoruz ama Kürt halkı, bu ülkenin kurucusu, beş bin yıldır kimliğiyle bu
ülkede, bu topraklarda yaşıyor, siz çocukların kendi ismini kullanmasını kabul
etmiyorsunuz. Levhaların peşine düşmüşsünüz, düşürüyorsunuz. Ayıp değil mi?
Gerçekten ayıp değil mi?
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen Sayın Özgüneş, buyurun.
HASAN
ÖZGÜNEŞ (Devamla) – Değerli arkadaşlar, dolayısıyla biz Türk millî eğitim
sisteminin kökten değişmesini istiyoruz. Buradaki tarih tezi, yazılan tarih
tezleri, bilgiler, yetiştirilen silik kişilikler, bilinçsiz toplum… Bakınız,
soruyorlar “Türkiye'yi kim kurdu?” diye. Menderes’ten Özal’a kadar, Cemal
Gürsel’e kadar isim söyleniyor. “Türkiye'nin başkenti neresidir?” diye…
Antep’ten İzmir’e kadar götürülüyor. İşte, yetiştirdiğiniz toplum bu. Bir de
diyorsunuz ki: “Halk iradesi.” Halkı alabildiğince geri götürdünüz, çağın
dışına ittiniz, ondan sonra “Bize itaat edin…” Sizin istediğiniz halk,
egemenlere itaat eden, onun için çalışan, karın tokluğuyla… Toplumun gelirinin
yüzde 80’ini egemenlere, bürokratlara yedirirsiniz, geri kalan 20’sine de
“Çalışın, Allah size verir.” dersiniz, aldatırsınız. 
AHMET
ÖZDEMİR (Kahramanmaraş) – Ne alakası var? Hiç alakası yok. 
HASAN
ÖZGÜNEŞ (Devamla) – Dolayısıyla bu millî eğitim sistemi devenin kamburları
gibidir. 
(Mikrofon
otomatik cihaz tarafından kapatıldı)
BAŞKAN
– Teşekkürler Sayın Özgüneş. 
HASAN
ÖZGÜNEŞ (Devamla) – Deveye sormuşlar…
BAŞKAN
– Özgüneş, lütfen bitirin; 2’nci kere söz veriyorum.
Buyurun,
bağlayın. 
HASAN
ÖZGÜNEŞ (Devamla) – Pardon, bitiriyorum.
BAŞKAN
– Lütfen…
HASAN
ÖZGÜNEŞ (Devamla) – Deveye sormuşlar: “Boynun niye eğri?” “Neresi düzgün?” demiş.
Dolayısıyla, bu maddenin teklif metninden çıkarılmasını talep ediyoruz;
bilimsel, ana dille eğitim Kürt halkına ve diğer halkların kendi dilleriyle
ilkokuldan üniversiteye kadar eğitim görmesini talep ediyoruz.
Saygılar
sunuyorum. (HDP sıralarından alkışlar)
BAŞKAN
– Teşekkürler Sayın Özgüneş. 
MUHAMMED
LEVENT BÜLBÜL (Sakarya) – Sayın Başkan…
BAŞKAN
– Aynı mahiyetteki önergeleri oylarınıza sunuyorum: Kabul edenler… Etmeyenler…
Önergeler kabul edilmemiştir.
9’uncu
maddeyi oylarınıza sunuyorum: Kabul edenler… Etmeyenler… 9’uncu madde kabul
edilmiştir.
Buyurun
Sayın Bülbül. 
IV.- AÇIKLAMALAR (Devam)
70.- Sakarya Milletvekili Muhammed Levent Bülbül’ün,
Şırnak Milletvekili Hasan Özgüneş’in 90 sıra sayılı Kanun Teklifi’nin 9’uncu
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
MUHAMMED
LEVENT BÜLBÜL (Sakarya) – Efendim, hatip her ne kadar Adalet ve Kalkınma
Partisine yönelik eleştiri yapıyormuş gibi kendisini ifade etse de Türkiye’nin,
Türkiye Cumhuriyeti devletinin var olduğu günden bugüne kadar millî eğitim
sistemi adına ne varsa onlarla, bu sistemle, Türkiye’nin Türk millî eğitimiyle
ciddi bir hesaplaşma duygusu içerisinde olduğunu hissettik, konuşmasından bunu
gayet açık bir şekilde anladık. 
Türk
millî eğitim sisteminde her ne kadar birtakım aksaklıklar, yanlışlıklar ve
halledilmesi gereken problemler olsa da bunun bu şekilde, sistematik ve
toptancı bir şekilde reddedilmesi hiçbir şekilde kabul edilemez. Türk millî
eğitiminin… Türkiye’de eğitim bakanlığı değil Millî Eğitim Bakanlığı vardır.
Onun adının Millî…
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın lütfen Sayın Bülbül.
MUHAMMED
LEVENT BÜLBÜL (Sakarya) – Gazi Mustafa Kemal Atatürk’ün, cumhuriyetin kurucu
iradesinin sonuna kadar arkasındayız. Dün olduğu gibi bugün de Türkiye’de
gençliğin, nesillerin 1900’lerin başında İngiliz’in lejyoneri, maşası değil,
bugün de Amerika’nın lejyoneri ve maşası olmaması için memleketinin, milletinin
menfaatlerini tanıyan, bilen ve bundan daha öncelikli başka hiçbir menfaati
tanımayan nesiller olarak yetişmesi için çaba sarf etmekten başka gayemiz
olmayacaktır, olmamalıdır. Bu sebeple, hatibin konuşmasında buna hilafen ifade
ettiği bütün hususları kabul etmediğimizi ifade etmek istiyorum.
BAŞKAN
– Teşekkürler Sayın Bülbül.
VII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Sinop Milletvekili Nazım Maviş ile 52
Milletvekilinin Bazı Kanunlarda ve 652 Sayılı Kanun Hükmünde Kararnamede
Değişiklik Yapılmasına Dair Kanun Teklifi (2/1963) ile Millî Eğitim, Kültür,
Gençlik ve Spor Komisyonu Raporu (S. Sayısı: 90) (Devam)
BAŞKAN
– 10’uncu madde üzerinde bir adet önerge vardır, okutup işleme alıyorum:
Türkiye Büyük Millet Meclisi Başkanlığına
Görüşülmekte
olan 90 sıra sayılı Kanun Teklifi’nin 10’uncu maddesinin teklif metninden
çıkarılmasını arz ve teklif ederiz.
 Ahmet
Kaya  Sevda Erdan Kılıç  Alpay Antmen
 Trabzon
 İzmir  Mersin 
 Neslihan
Hancıoğlu  İlhami Özcan Aygun  Yıldırım Kaya 
 Samsun
 Tekirdağ  Ankara 
 Ömer
Fethi Gürer 
 Niğde
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ NAZIM MAVİŞ (Sinop) -
Katılmıyoruz Sayın Başkanım.
BAŞKAN
– Önerge üzerinde Niğde Milletvekili Ömer Fethi Gürer konuşacaktır.
Buyurun
Sayın Gürer. (CHP sıralarından alkışlar) 
Süreniz
beş dakikadır.
ÖMER
FETHİ GÜRER (Niğde) – Sayın Başkan, değerli milletvekilleri; eğitim bir
bütündür. Esas olan sistemde olanların durumlarıdır. Bu bağlamda millî eğitimi
değerlendirdiğimizde ne yazık ki öğretmenlerin mutlu olduğunu söyleyemeyiz. Ek
gösterge 3600’le ilgili her gelen konuşmacı burada düşüncelerini ifade etti ama
onun dışında -sizlerin de gittiğini düşünüyorum- okula gittiğiniz zaman,
öğretmen odasına giriyorsunuz, öğretmenlere baktığınızda birisi sözleşmeli,
birisi vekil, birisi kısmi zamanlı çalışan, ücretli, yüzlerine dahi yansıyor.
Ayrı ayrı ücretlerle, ayrı ayrı özlük haklarıyla öğretmenlik yaptırmaya
çalışıyoruz. Öğretmenler bu konuda gerçekten mağdur. Ucuz iş gücünü öğretmenlik
mesleğine de getirerek onların mağduriyeti üzerinden eğitimin yürüyeceğini
sanıyoruz. Kendi sorunu olan bir insanın, öğrencilerine iyi eğitim
verebileceğini düşünmek büyük bir yanılgı. Önce öğretmenler arasındaki bu
ayrımı ortadan kaldırmamız gerekiyor. 100 bin öğretmen açığı, 400 bin de atama
bekleyen öğretmen var. Bu öğretmen açığının da öğretmenlerin kadroları
verilerek bir an önce giderilmesi gerekir. Ama arkadaşlar, düşündürücü olan şu
ki sınırlı sayıda engelli öğretmenimiz var, o engeli öğretmenlerin dahi ataması
yapılmıyor, bunu anlayabilmek mümkün değil. Öğretmen açığı var, ataması
yapılabilecek durumda öğretmenlerimiz var, bu açığın giderilmesi eğitim için
büyük bir ihtiyaç; boşluk olduğunu düşünüyorum.
Keza,
okula gittiğimiz zaman gözlediğimiz bir durum daha var, okulda çalışanlar.
“Hizmetli” adı altında geçmişte her okulda görevli vardı ve onlar
çocuklarımızla öğretmen kadar ilgilenen kişilerdi. Ama şimdi, Toplum Yararına
Programlar projesi kapsamında on ay çalıştırıp iki ay işsiz bıraktığımız, iş
sürekliliği olmayanlar var. Onların yanında, okul-aile birliği tarafından işe
alınan, ücreti ödenenler var. Bunlar, sürekliliği olmadığı için kendi
sorunlarıyla baş başa olan ve hakları ne yazık ki göz göre göre yenen kesimler.
Toplum Yararına Programlar projesi kapsamında çalışan, okul-aile birliği
kapsamında çalışanların da mutlak surette hizmetli kadrolarına alınması ve
okullarda öğretmenlerin yalnız kadrolu olmasının yanında, hizmetlilerin de
kadrolu olarak çalıştırılması gerekir. Bu da yetmez. Okula gidiyorsunuz, okulun
ihtiyacı var, okul-aile birliği yardım topluyor, “Okulu badana yaptıralım,
okulun diğer ihtiyaçlarını karşılayalım.” diye, o da yetmeyince belediyelere
gidiyor. Sanırsınız ki Millî Eğitimi devlet yönetiyor. Hayırseverler okul
yaptıracak, belediyeler, ki CHP’li belediyeler çoğu yerde örnektir, onlar okul
yaptıracak; öğretmenler kadrolu, ücretli, sözleşmeli ayrımına tabi olacak,
sonra da bu millî eğitimden başarı bekleyeceksiniz.
Ayrıca,
bir şey daha söyleyeyim size: Özel rehabilitasyon merkezleri var, oraya
gidiyorsunuz, orada da çok ağır koşullarda çalışan öğretmenlerimiz var. Millî
Eğitim Bakanlığı bu arkadaşları kadroya alıp neden bunların kadrolu öğretmen
olarak çalışmasını sağlamıyor? Keza, halk eğitimdeki öğretici statüsündekilerin
de Millî Eğitimin kadrosuna alınarak bunların da öğretmen olarak kadrolarının
verilmesi gerekiyor. Kadrolu, sözleşmeli, vekil, kısmi zamanlı çalışan, ücretli
gibi ayrışımları bitirerek öğretmenlerin daha başarılı olmalarının yolu
açılmalı.
Değerli
arkadaşlar, Adalet ve Kalkınma Partisinin her bakanı değiştiğinde uygulamaları
değişir. Millî eğitim bu anlamda bir yazboz tahtasına döndü. Millî eğitim
dediğimiz, çocuklarımızın, gençlerimizin geleceği demek. Bu anlamda yapılan
düzenlemelerde “Bugün bunu geçirelim de yarın başkasını da hazırlayalım.”
mantığı doğru bir mantık değil. Biraz evvel başkanın, arkadaşların haklı
önerileri konusunda söylediği sözü de bu konuda biraz garipsedim “Bugün bunları
geçirelim, bir dahaki sefere de diğerini geçiririz.” Öyle bir şey olmaz. Bütüncül
olarak millî eğitim ele alınmadığı için sorunlarımız giderek derinleşiyor,
artıyor. Bugün OECD ülkeleri içinde, PISA değerlendirmelerinde eğer son
sıralarda yer alıyorsak bu ayıbı hepimiz oturup düşünmek zorundayız. Öğretmeni,
hizmetlisi, eğitimi, kalitesi bir bütünlük içinde değerlendirildiğinde sorunlar
daha açık ortaya çıkar. 
Ayrıca,
endüstri meslek liselerinde görev yapan teknik öğretmenlerin sorunları var. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Gürer, bir dakika daha süre vereyim, bitirelim lütfen.
ÖMER
FETHİ GÜRER (Devamla) – Teşekkürler Başkanım.
Bunun
dışında, bir de taşımalı eğitim ucubesi var. Biliyorsunuz, köylerdeki okullar
kapandı, o okullar harap oluyor, 1 milyon 300 bin çocuk servislerle eğitim için
taşınıyor. Bu taşımalıda özellikle kız çocuklarımız mağduriyet yaşıyor.
Köylerde okullar kalmıyor. Bu taşımalı mantığından vazgeçip köylerde yeniden
okulların varlığını sağlayacak düzenlemeler konusunda daha önceki bakanların da
birkaç kez açıklamaları vardı ama taşımalı eğitime yönelik de görebildiğim
kadarıyla bu aşamada bir çalışma yok. Taşımalı eğitimin kendi içinde sorunları
var. Çocukların öğle yemeği yemekten tutun da sabah erken saatte okula gidiş
geliş yaptıklarında yaşadıkları sorunların ötesinde, ailelerin çocukları ile
okul arasındaki birlikteliği sağlamada sorun yaşadıkları bir gerçek. Eğitimi
yeniden şekillendireceksek ve doğru anlamda çocuklarımızın iyi eğitim almasını
sağlayacaksak önce eğitimde görev alanların sorunlarını çözmeliyiz ve bu anlamda
eğitimin kalitesini yükseltmeliyiz diyorum. 
Yüce
Meclisi saygıyla selamlıyorum. (CHP sıralarından alkışlar) 
BAŞKAN
– Teşekkürler Sayın Gürer.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
10’uncu
maddeyi oylarınıza sunuyorum: Kabul edenler… Etmeyenler… 10’uncu madde kabul
edilmiştir.
Birleşime
üç dakika ara veriyorum. 
Kapanma Saati: 21.13
DÖRDÜNCÜ OTURUM
Açılma Saati: 21.14
BAŞKAN: Başkan Vekili Mithat SANCAR
KÂTİP
ÜYELER: Rümeysa KADAK (İstanbul), Burcu KÖKSAL (Afyonkarahisar)
----- 0 -----
BAŞKAN
– Türkiye Büyük Millet Meclisinin 94’üncü Birleşiminin Dördüncü Oturumunu
açıyorum.
90
sıra sayılı Kanun Teklifi’nin görüşmelerine devam ediyoruz. 
Komisyon?
Yok.
Ertelenmiştir.
Gündemimizde
başka bir konu bulunmadığından, alınan karar gereğince kanun teklifleri ile
komisyonlardan gelen diğer işleri sırasıyla görüşmek için 27 Haziran 2019
Perşembe günü saat 14.00’te toplanmak üzere birleşimi kapatıyorum.
Kapanma Saati: 21.15




(x) 90 S. Sayılı Basmayazı 25/6/2019
tarihli 93’üncü Birleşim Tutanağı’na eklidir.




