



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ
44’üncü Birleşim
21 Aralık 2017 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 1.- 2018 Yılı Merkezi Yönetim Bütçe
Kanunu Tasarısı (1/887) ile Plan ve Bütçe Komisyonu Raporu (S. Sayısı: 503)
2.- 2016 Yılı Merkezi Yönetim Kesin Hesap
Kanunu Tasarısı (1/861), 2016 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2016 Yılı Genel Uygunluk Bildiriminin,
2016 Yılı Dış Denetim Genel Değerlendirme Raporunun ve 6085 Sayılı Sayıştay
Kanunu Uyarınca Hazırlanan 174 Adet Kamu İdaresine Ait Sayıştay Denetim
Raporunun Sunulduğuna İlişkin Sayıştay Başkanlığı Tezkeresi (3/1187), 6085
Sayılı Sayıştay Kanunu Uyarınca Hazırlanan 2016 Yılı Faaliyet Genel Değerlendirme
Raporunun ve 2016 Yılı Mali İstatistikleri Değerlendirme Raporu ile 2016 Yılı
Kalkınma Ajansları Genel Denetim Raporunun Sunulduğuna İlişkin Sayıştay Başkanlığı
Tezkeresi (3/1188) ile Plan ve Bütçe Komisyonu Raporu (S. Sayısı: 504)
IV.- AÇIKLAMALAR
1.- İstanbul Milletvekili Mehmet Muş’un,
İstanbul Milletvekili Ali Şeker’in 503 sıra sayılı 2018 Yılı Bütçe Kanunu
Tasarısı’nın 9’uncu maddesi üzerinde CHP Grubu adına yaptığı konuşmasındaki
bazı ifadelerine ilişkin açıklaması
2.- İstanbul Milletvekili Engin Altay’ın,
İstanbul Milletvekili Mehmet Muş’un yaptığı açıklamasındaki bazı ifadelerine
ilişkin açıklaması
3.- İstanbul Milletvekili Mehmet Muş’un,
Uşak Milletvekili Özkan Yalım’ın 503 sıra sayılı 2018 Yılı Bütçe Kanunu
Tasarısı’nın 10’uncu maddesi üzerinde şahsı adına yaptığı konuşmasındaki bazı
ifadelerine ilişkin açıklaması
4.- İstanbul Milletvekili Mehmet Muş’un,
Kırklareli Milletvekili Vecdi Gündoğdu’nun 503 sıra sayılı 2018 Yılı Bütçe
Kanunu Tasarısı’nın 11’inci maddesi üzerinde CHP Grubu adına yaptığı konuşmasındaki
bazı ifadelerine ilişkin açıklaması
5.- Manisa Milletvekili Özgür Özel’in,
Türkiye’nin önündeki ilk sandıkta Adalet ve Kalkınma Partisine ve Genel
Başkanına meydan okuduklarını ifade etmek istediğine ilişkin açıklaması
6.- İstanbul Milletvekili Mehmet Muş’un,
Diyarbakır Milletvekili Sibel Yiğitalp’in 503 sıra sayılı 2018 Yılı Bütçe
Kanunu Tasarısı’nın 11’inci maddesi üzerinde HDP Grubu adına yaptığı
konuşmasındaki bazı ifadelerine ilişkin açıklaması
7.- Manisa Milletvekili Özgür Özel’in,
İstanbul Milletvekili Mehmet Muş’un yaptığı açıklamasındaki bazı ifadelerine
ilişkin açıklaması
8.- Muş Milletvekili Ahmet Yıldırım’ın, 23
Aralık günü yapılacak HDP Muş İl Kongresi için ilan afişlerinin billboardlarda
yer almasını Valinin on gündür keyfî sebeplerle engellemeye çalışmasına ve bu
anayasal suçun mutlaka takipçisi olacaklarına ilişkin açıklaması
9.- Samsun Milletvekili Erhan Usta’nın,
Kalkınma Bakanı Lütfi Elvan’ın 503 sıra sayılı 2018 Yılı Bütçe Kanunu
Tasarısı’nın 12’nci maddesi üzerindeki soru-cevap işlemi sırasında yaptığı
konuşmasındaki bazı ifadelerine ilişkin açıklaması
10.- İstanbul Milletvekili Mehmet Muş’un,
Adana Milletvekili Seyfettin Yılmaz’ın 503 sıra sayılı 2018 Yılı Bütçe Kanunu
Tasarısı’nın 13’üncü maddesi üzerinde MHP Grubu adına yaptığı konuşmasındaki
bazı ifadelerine ilişkin açıklaması
11.- Adana Milletvekili Seyfettin
Yılmaz’ın, İstanbul Milletvekili Mehmet Muş’un yaptığı açıklamasındaki bazı
ifadelerine ilişkin açıklaması
12.- Sakarya Milletvekili Engin Özkoç’un,
milletin hakkını ve hukukunu her şeye rağmen korumaya devam edeceklerine
ilişkin açıklaması
13.- Samsun Milletvekili Erhan Usta’nın,
Samsun’un Çarşamba ilçesinin Şenyurt Mahallesi’nde tespit edilen rayiç bedelle
ilgili problemlerin çözülmesi gerektiğine ilişkin açıklaması
14.- Kocaeli Milletvekili Saffet
Sancaklı’nın, Muğla Milletvekili Nurettin Demir’in 503 sıra sayılı 2018 Yılı
Bütçe Kanunu Tasarısı’nın 14’üncü maddesi üzerinde CHP Grubu adına yaptığı
konuşmasındaki bazı ifadelerine ilişkin açıklaması
15.- İstanbul Milletvekili Mehmet Muş’un,
Afyonkarahisar Milletvekili Burcu Köksal’ın 503 sıra sayılı 2018 Yılı Bütçe
Kanunu Tasarısı’nın 15’inci maddesi üzerinde CHP Grubu adına yaptığı konuşmasındaki
bazı ifadelerine ilişkin açıklaması
16.- Manisa Milletvekili Özgür Özel’in,
Amerika vetosuna, tüm tehditlere ve şantajlara karşı Birleşmiş Milletler Genel
Kurulunda Kudüs’le ilgili alınan kararın hem bölge açısından hem Filistin davası
açısından memnuniyet verici olduğuna ilişkin açıklaması
17.- İstanbul Milletvekili Filiz
Kerestecioğlu Demir’in, Kudüs’ün bütün semavi dinlerin ortak mekânı olduğuna ve
yapılması gerekenin dünyanın neresinde mazlum halklar varsa onlar için
mücadeleye destek vermek olduğuna ilişkin açıklaması
18.- Samsun Milletvekili Erhan Usta’nın,
Birleşmiş Milletler Genel Kurulunun Kudüs’le ilgili almış olduğu karardan
dolayı memnuniyet duyduklarına ilişkin açıklaması
19.- İstanbul Milletvekili Mehmet Muş’un,
Birleşmiş Milletler Genel Kurulunun Kudüs’le ilgili almış olduğu kararın
hayırlı olmasını dilediğine ilişkin açıklaması
20.- Manisa Milletvekili Özgür Özel’in,
OHAL için çıkarılmış KHK yetkisinin taşeronlarla ilgili düzenleme için
kullanılmamasını ve bu konunun Meclis uzlaşmasına emanet edilmesini
beklediklerine ilişkin açıklaması
21.- İstanbul Milletvekili Mehmet Muş’un,
İzmir Milletvekili Zeynep Altıok’un 504 sıra sayılı 2016 Yılı Kesin Hesap
Kanunu Tasarısı’nın 3’üncü maddesi üzerinde CHP Grubu adına yaptığı konuşmasındaki
bazı ifadelerine ilişkin açıklaması
22.- İstanbul Milletvekili Mehmet Muş’un,
Batman Milletvekili Ayşe Acar Başaran’ın 504 sıra sayılı 2016 Yılı Kesin Hesap
Kanunu Tasarısı’nın 3’üncü maddesi üzerinde HDP Grubu adına yaptığı konuşmasındaki
bazı ifadelerine ilişkin açıklaması
23.- Batman Milletvekili Ayşe Acar
Başaran’ın, İstanbul Milletvekili Mehmet Muş’un yaptığı açıklamasındaki bazı
ifadelerine ilişkin açıklaması
24.- Maliye Bakanı Naci Ağbal’ın, İzmir
Milletvekili Özcan Purçu’nun 504 sıra sayılı 2016 Yılı Kesin Hesap Kanunu
Tasarısı’nın 3’üncü maddesi üzerinde şahsı adına yaptığı konuşmasındaki bazı
ifadelerine ilişkin açıklaması
25.- İstanbul Milletvekili Mehmet Muş’un,
İzmir Milletvekili Özcan Purçu’nun 504 sıra sayılı 2016 Yılı Kesin Hesap Kanunu
Tasarısı’nın 3’üncü maddesi üzerinde şahsı adına yaptığı konuşmasındaki bazı
ifadelerine ilişkin açıklaması
26.- Tekirdağ Milletvekili Mustafa Yel’in,
İzmir Milletvekili Özcan Purçu’nun 504 sıra sayılı 2016 Yılı Kesin Hesap Kanunu
Tasarısı’nın 3’üncü maddesi üzerinde şahsı adına yaptığı konuşmasındaki bazı
ifadelerine ilişkin açıklaması
27.- Ankara Milletvekili Sırrı Süreyya
Önder’in, Roman vatandaşların sorunları konusunda gösterilen yaklaşıma ilişkin
açıklaması
28.- Maliye Bakanı Naci Ağbal’ın, Ankara
Milletvekili Sırrı Süreyya Önder’in yaptığı açıklamasındaki bazı ifadelerine
ilişkin açıklaması
29.- Ankara Milletvekili Sırrı Süreyya
Önder’in, Maliye Bakanı Naci Ağbal’ın yaptığı açıklamasındaki bazı ifadelerine
ilişkin açıklaması
30.- Samsun Milletvekili Erhan Usta’nın,
etnik kökeni, mezhebi, meşrebi, inancı ne olursa olsun bu ülkede yaşayan
herkesin Türk milletinin bir ferdi ve Türkiye Cumhuriyeti’nin şerefli bir
vatandaşı olduğuna ve bu konu üzerinden tartışma yürütmenin doğru olmadığına
ilişkin açıklaması
31.- Samsun Milletvekili Erhan Usta’nın,
şehir hastanelerinin kira ödemelerine ilişkin bilgi almak istediğine ilişkin
açıklaması
32.- Maliye Bakanı Naci Ağbal’ın, Samsun
Milletvekili Erhan Usta’nın yaptığı açıklamasındaki bazı ifadelerine ilişkin
açıklaması
33.- Sakarya Milletvekili Engin Özkoç’un,
Yozgat Milletvekili Ertuğrul Soysal’ın 504 sıra sayılı 2016 Yılı Kesin Hesap
Kanunu Tasarısı’nın 5’inci maddesi üzerinde şahsı adına yaptığı konuşmasındaki
bazı ifadelerine ilişkin açıklaması
34.- İstanbul Milletvekili Mehmet Muş’un,
Sakarya Milletvekili Engin Özkoç’un yaptığı açıklamasındaki bazı ifadelerine
ilişkin açıklaması
35.- İstanbul Milletvekili Filiz
Kerestecioğlu Demir’in, Bitlis’te Yukarıölek köyü mezarlığında bulunan 267
cenazenin savcılık talimatıyla çıkarılarak İstanbul Adli Tıp Kurumuna
gönderilmesine ilişkin açıklaması
V.- SATAŞMALARA İLİŞKİN KONUŞMALAR
1.- Sakarya Milletvekili Engin Özkoç’un,
Manisa Milletvekili İsmail Bilen’in 503 sıra sayılı 2018 Yılı Bütçe Kanunu
Tasarısı’nın 12’nci maddesi üzerinde şahsı adına yaptığı konuşması sırasında
Cumhuriyet Halk Partisine sataşması nedeniyle konuşması
2.- İstanbul Milletvekili Mehmet Muş’un,
Adana Milletvekili İbrahim Özdiş’in 503 sıra sayılı 2018 Yılı Bütçe Kanunu
Tasarısı’nın 13’üncü maddesi üzerinde CHP Grubu adına yaptığı konuşması sırasında
Adalet ve Kalkınma Partisi Genel Başkanına sataşması nedeniyle konuşması
3.- İstanbul Milletvekili Mehmet Muş’un,
Mardin Milletvekili Mithat Sancar’ın 503 sıra sayılı 2018 Yılı Bütçe Kanunu
Tasarısı’nın 13’üncü maddesi üzerinde HDP Grubu adına yaptığı konuşması sırasında
Adalet ve Kalkınma Partisine sataşması nedeniyle konuşması
4.- Mardin Milletvekili Mithat Sancar’ın,
İstanbul Milletvekili Mehmet Muş’un sataşma nedeniyle yaptığı konuşması
sırasında şahsına sataşması nedeniyle konuşması
5.- İzmir Milletvekili Zeynep Altıok’un,
İstanbul Milletvekili Mehmet Muş’un yaptığı açıklaması sırasında şahsına
sataşması nedeniyle konuşması
6.- Sakarya Milletvekili Engin Özkoç’un,
Tekirdağ Milletvekili Metin Akgün’ün 504 sıra sayılı 2016 Yılı Kesin Hesap
Kanunu Tasarısı’nın 3’üncü maddesi üzerinde şahsı adına yaptığı konuşması sırasında
Cumhuriyet Halk Partisine sataşması nedeniyle konuşması
7.- Sakarya Milletvekili Engin Özkoç’un,
Tekirdağ Milletvekili Mustafa Yel’in yaptığı açıklaması sırasında Cumhuriyet
Halk Partisine sataşması nedeniyle konuşması
8.- Manisa Milletvekili Tur Yıldız
Biçer’in, Kayseri Milletvekili Mustafa Elitaş’ın 504 sıra sayılı 2016 Yılı
Kesin Hesap Kanunu Tasarısı’nın 7’nci maddesi üzerinde AK PARTİ Grubu adına
yaptığı konuşması sırasında şahsına sataşması nedeniyle konuşması
9.- Kayseri Milletvekili Mustafa Elitaş’ın,
Manisa Milletvekili Tur Yıldız Biçer’in sataşma nedeniyle yaptığı konuşması
sırasında şahsına sataşması nedeniyle konuşması
10.- Manisa Milletvekili Tur Yıldız
Biçer’in, Kayseri Milletvekili Mustafa Elitaş’ın sataşma nedeniyle yaptığı
konuşması sırasında şahsına sataşması nedeniyle konuşması
VI.- ÖNERİLER
A) Danışma Kurulu Önerileri
1.- Danışma Kurulunun, (11/18) esas
numaralı Gensoru Önergesi’nin gündemin "Özel Gündemde Yer Alacak İşler”
kısmının 3’üncü sırasına alınmasına ve gensoru önergesinin gündeme alınıp
alınmayacağına ilişkin görüşmelerin Genel Kurulun 22 Aralık 2017 tarihli
45’inci Birleşiminde 2018 Yılı Merkezi Yönetim Bütçe Kanunu Tasarısı ile 2016
Yılı Merkezi Yönetim Kesin Hesap Kanunu Tasarısı’nın görüşmelerinin
tamamlanmasından sonra yapılmasına ve bu birleşimde (11/18) esas numaralı
Gensoru Önergesi’nin gündeme alınıp alınmayacağına ilişkin görüşmelerin
tamamlanmasına kadar Genel Kurulun çalışmalarına devam etmesine ilişkin önerisi

VII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet
Aydın’ın, Birleşmiş Milletlerin Kudüs Karar Tasarısı’nı kabul etmesine ilişkin
konuşması
2.- Oturum Başkanı TBMM Başkan Vekili Ahmet
Aydın’ın, Roman vatandaşlarla ilgili konulara Hükûmetin gerek tüm siyasi parti
gruplarının çok ciddi bir desteği olduğuna ilişkin konuşması
VIII.- YAZILI SORULAR VE CEVAPLARI
1.- Burdur Milletvekili Mehmet Göker’in,
kamuya tahsis edilen araçlara ilişkin Başbakandan sorusu ve Maliye Bakanı Naci
Ağbal’ın cevabı (7/18246)
2.- Adana Milletvekili Elif Doğan
Türkmen’in, 2002-2017 yılları arasında göreve başlayan veya çeşitli sebeplerle
görevi sona eren Bakanlık personeline ilişkin sorusu ve Bilim, Sanayi ve
Teknoloji Bakanı Faruk Özlü’nün cevabı (7/18861)
3.- İstanbul Milletvekili Mustafa Sezgin
Tanrıkulu’nun, 2018 mali yılı içerisinde Bakanlığa bağlı kurum ve kuruluşlarca
Adıyaman’a aktarılan ödenek miktarına ilişkin sorusu ve Milli Savunma Bakanı
Nurettin Canikli’nin cevabı (7/18864)
21 Aralık 2017 Perşembe
BİRİNCİ OTURUM
Açılma Saati: 11.01
BAŞKAN: Başkan Vekili Ahmet AYDIN
KÂTİP ÜYELER: İshak GAZEL (Kütahya), Barış KARADENİZ (Sinop)
-----0-----
BAŞKAN
– Türkiye Büyük Millet Meclisinin 44’üncü Birleşimini açıyorum.
Toplantı
yeter sayısı vardır, gündeme geçiyoruz.
Sayın
milletvekilleri, programa göre 2018 Yılı Merkezi Yönetim Bütçe Kanunu Tasarısı
ile 2016 Yılı Merkezi Yönetim Kesin Hesap Kanunu Tasarısı üzerindeki
görüşmelere devam edeceğiz.
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 1.- 2018 Yılı Merkezi Yönetim Bütçe
Kanunu Tasarısı (1/887) ile Plan ve Bütçe Komisyonu Raporu (S. Sayısı: 503)
2.- 2016 Yılı Merkezi Yönetim Kesin Hesap
Kanunu Tasarısı (1/861), 2016 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2016 Yılı Genel Uygunluk Bildiriminin,
2016 Yılı Dış Denetim Genel Değerlendirme Raporunun ve 6085 Sayılı Sayıştay
Kanunu Uyarınca Hazırlanan 174 Adet Kamu İdaresine Ait Sayıştay Denetim
Raporunun Sunulduğuna İlişkin Sayıştay Başkanlığı Tezkeresi (3/1187), 6085
Sayılı Sayıştay Kanunu Uyarınca Hazırlanan 2016 Yılı Faaliyet Genel
Değerlendirme Raporunun ve 2016 Yılı Mali İstatistikleri Değerlendirme Raporu
ile 2016 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/1188) ile Plan ve Bütçe Komisyonu Raporu (S.
Sayısı: 504) (x)
BAŞKAN –
Komisyon ve Hükûmet yerinde.
Geçen birleşimde
2018 Yılı Merkezi Yönetim Bütçe Kanunu Tasarısı’nın 8’inci maddesi kabul
edilmişti.
Şimdi 9’uncu
maddeyi okutuyorum:
ÜÇÜNCÜ
BÖLÜM
Yatırım
Harcamaları, Mahalli İdareler ve Fonlara İlişkin Hükümler
Yatırım harcamaları
MADDE 9- (1) 2018 Yılı Yatırım Programına
ek yatırım cetvellerinde yer alan projeler dışında herhangi bir projeye harcama
yapılamaz. Bu cetvellerde yer alan projeler ile ödeneği toplu olarak verilmiş
projeler kapsamındaki yıllara sari işlere (Ulaştırma, Denizcilik ve Haberleşme
Bakanlığınca gerçekleştirilecek şehir içi raylı ulaşım sistemleri ve metro
yapım projeleri ile diğer demiryolu yapımı ve çeken araç projeleri hariç) 2018
yılında başlanabilmesi için proje veya işin 2018 yılı yatırım ödeneği, proje
maliyetinin yüzde 10’undan az olamaz. Bu oranın altında kalan proje ve işler
için gerektiğinde projeler 2018 Yılı Programının Uygulanması, Koordinasyonu ve
İzlenmesine Dair Karar esaslarına uyulmak ve öncelikle kurumların yatırım
ödenekleri içinde kalmak suretiyle revize edilebilir.
(2) Merkezi yönetim kapsamındaki kamu
idarelerinin, yatırım programında ödenekleri toplu olarak verilmiş yıllık
projelerinden makine- teçhizat, büyük onarım, idame-yenileme, tamamlama ile bilgisayar
yazılımı ve donanımı projelerinin detay programları ile alt projeleri
itibarıyla tadat edilen ve edilmeyen toplulaştırılmış projeler ile ilgili
işlemlerde 2018 Yılı Programının Uygulanması, Koordinasyonu ve İzlenmesine Dair
Karar esasları uygulanır.
(3) Merkezi yönetim kapsamındaki
kamu idarelerinin bütçelerine yatırım projeleri ile ilgili olarak yapılacak
ödenek ekleme, devir ve aktarma işlemleri 2018 Yılı Programının Uygulanması, Koordinasyonu
ve İzlenmesine Dair Kararda yer alan usul ve esaslara göre yatırım programı ile
ilişkilendirilir.
(4) 2018 Yılı Yatırım Programına
ek yatırım cetvellerinde yıl içinde yapılması zorunlu değişiklikler için 2018
Yılı Programının Uygulanması, Koordinasyonu ve İzlenmesine Dair Kararda yer
alan usullere uyulur.
(5) 14/2/1985 tarihli ve 3152
sayılı İçişleri Bakanlığı Teşkilat ve Görevleri Hakkında Kanunun 28/A maddesi
ve geçici 10 uncu maddesi gereği 2018 yılı bütçesine devren kaydedilecek
ödenekler, Kalkınma Bakanlığına bilgi vermek kaydıyla proje sahibi ilgili kurum
tarafından Yatırım Programında yer alan projelerle ilişkilendirilir.
BAŞKAN
– 9’uncu madde üzerinde söz isteyen gruplar adına ilk söz Milliyetçi Hareket
Partisi Grubu adına Samsun Milletvekili Erhan Usta’ya aittir.
Sayın
Usta, buyurun. (MHP sıralarından alkışlar) 
Süreniz
on dakikadır.
Sayın
milletvekilleri, lütfen süreye riayet edelim.
MHP
GRUBU ADINA ERHAN USTA (Samsun) – Teşekkür ederim Sayın Başkan.
Sayın
Başkan, değerli milletvekilleri; öncelikle Genel Kurulu saygıyla selamlarım. 
9’uncu
madde üzerinde grubumuz adına söz aldım. Bu madde yatırımlarla ilgili madde.
Tabii, bütçe olması hasebiyle kamu yatırımlarıdır esas itibarıyla, ancak ben
çok kısa bir şekilde genel yatırımlardan bahsettikten sonra kamu yatırımlarına
ilişkin birkaç hususu gündeme getireceğim.
Şimdi,
tabii, kalkınmak için yatırım gerekli bir şeydir. Yatırım yapmak için de
tasarrufunuzun olması lazım, çok fazla dış kaynak kullanmak istemiyorsanız veya
ekonominizin kırılganlığını artırmak istemiyorsanız; o fasıla girmeyeceğim ancak
yatırım önemlidir, yatırım kadar da yatırımın niteliği önemlidir. Türkiye’de,
biliyorsunuz, geçen yıl bir seri düzeltmesi yapıldı millî gelirde. Bu millî
gelirdeki seri düzeltmesinin aslında önemli bir kısmı yatırım harcamalarında ve
yatırımlarda da makine, teçhizatta değil aslında inşaat yatırım harcamalarında
yapıldı. Örnek olsun diye söylüyorum, 2015 yılında, TÜİK tarafından daha önce
açıklanan inşaat yatırımları 175 milyarken, bu, seri düzeltmesinde 380 milyar
TL’ye çıkarıldı; 175 milyardan 380 milyar TL’ye. Aralarında birkaç ay fark
olan, ikisi de TÜİK rakamıdır, bunu dikkatinize sunmak istiyorum; bir rakamı
2,17 katına çıkardı TÜİK düzeltme yaparken.
Şimdi,
bu şey yatırım inşaat kaynaklı dedik, inşaatta böyle bir düzeltme yapıldı.
Tabii, inşaat harcamaları… Ben hep söylüyorum, inşaat üzerinden kalkınma,
inşaat üzerinden büyüme olmaz, bu, ülkeyi en sonunda gelip tıkadı. Bunu çok net
bir şekilde görüyoruz çünkü inşaat yatırımlarının -ihtiyacınızdan fazla olanı
anlamında söylüyoruz, yoksa ülkenin bir konut ihtiyacının zaten karşılanması
lazım- üretken olmaması - ihtiyaç fazlasında yapılan şeyler için- bunun en
büyük handikabıdır. Yani inşaat yatırımları üretken değildir. Çarpan etkisi
elbette vardır, inşaat yapıldığı esnada, hangi harcamayı yaparsanız yapın
ekonomiyi büyütme etkisi olur ancak daha sonra bir gelir yaratma etkisi olmaz.
Ticarete konu değildir, “…”(x)
inşaat yatırımları, dolayısıyla buradan da sizin cari açığınızı artırıcı etkisi
olur. Bir de bizde inşaat harcamalarında, eğer arz ve kullanım tablolarına
bakarsanız, ithalat bağımlılığı da aslında az değildir.
Dolayısıyla,
inşaat yatırımlarının, daha da tehlikeli olanı, millî gelire payı artıyor. Bu
son seride, 2002 yılında yüzde 9,4’ken inşaatın toplam millî gelir içerisindeki
payı, bakın, bu çok hızlı bir yükselme kaydederek yüzde 17,5’e çıkmış. Bunun
uluslararası standardı, tam bir standardı yok ama gelişmiş ekonomilerde yüzde
10’un altında -onu söyleyebilirim- gelişmekte olan ekonomilerin de birçoğunda
bizdeki bu oranın altındadır. Yani bu ekonomi ciddi bir şekilde inşaata kaynak
tahsis ediyor ve dolayısıyla ekonominin böyle bir sıkıntısı var ve tabii bunu,
bu kaynak tahsisini de borçlanarak yapıyor. Toplam yatırımların kendi
içerisindeki payına baktığımızda da inşaat yatırımlarının payının arttığını
görüyoruz; bu da diğer bir sıkıntıdır. 
Özel
sektör yatırımları açısından üzerinde durmamız gereken bir yatırım alanı olarak
kimya sektörünün olduğunu özellikle vurgulamak istiyorum çünkü burada cari
açığı azaltacak ve aslında katma değer yaratma açısından da önemli bir
sektördür. Ekonomide kimya sektörüne yeteri kadar ağırlık vermiyoruz. Burada
teşviklerimizi, yer tahsislerimizi kimya sektörüne odaklamamız lazım. 
Diğer
bir konu ise yatırımların, özel sektörün yatırımlarının artırılması açısından,
bizde çok zayıf olan yatırım bankacılığının artırılması gerekir diye
düşünüyorum.
Şimdi,
biraz daha işin kamu boyutuna gelecek olursak, burada kamu yatırımlarının millî
gelir içerisindeki payına şöyle kabaca bir bakacak olursak -şöyle söyleyeyim-
şu anda, son yıl olarak 2018’de millî gelirin yüzde 4,1’i… Adalet ve Kalkınma
Partisi hükûmetleri döneminin ortalaması da 2017’yi dâhil edersek 3,9; 2017’yi
dâhil etmezsek -yani yıl tam bitmediği için diyorum- 3,8 yani Adalet ve
Kalkınma Partisi hükûmetleri döneminde kamu yatırımlarına ayrılan kaynağın
millî gelire oranı yüzde 3,8. Hani “Biz bütçeyi şöyle yaptık, böyle yaptık.”
deniliyor ya zaman zaman, ondan önceki Hükûmet döneminde, 57’nci Hükûmet
döneminde ise bu oran 4,8. Yani kıt imkânlarla, Türkiye'nin o sıkıntılı
imkânlarında bugünkünün çok daha üzerinde bir oranda kamu yatırımlarına kaynak
tahsisi yapılmış, bunu not etmemiz gerekiyor. (Komisyon sıralarından alkışlar)
Bununla ilgili bir açıklama belki yapılabilir. Şimdi, bu yatırımlarla ilgili…
Efendim
Sayın Bakan? Sataşıyor musunuz?
MALİYE
BAKANI NACİ AĞBAL (Bayburt) – Yok, yok, tebrik ediyoruz yani alkışlıyoruz. 
ERHAN
USTA (Devamla) – Tabii, bu alkışlanacak bir şey. Yani eğer bu rakamın ne
olduğunu kavrayabilirsek bu alkışlanacak bir şey. Yani 1990’lı yılların o
sıkıntılı dönemlerinden gelen bir Hükûmet, 1999’da yüzyılın depremini yaşayan
bir Hükûmet, kaynaklarının, kamu kaynaklarının ortalamada yüzde 4,8’ini
yatırımlara tahsis etmiş. Sonraki gelen…
MALİYE
BAKANI NACİ AĞBAL (Bayburt) – Faize ne kadar verdik?
ERHAN
USTA (Devamla) – O önemli değil, bu faizi düşürmek için zaten o programlar
uygulandı. Bakın, şimdi hep aynı söylüyorsunuz, ya hakikaten bir kavrama
sıkıntısı var ya da bile bile bu yapılıyor. O Hükûmet zaten 1990’lı yıllardan
gelen bir yükü alıyor ve 1999 yılında gelir gelmez yaptığı ilk reform
bankacılık reformu, ikinci reform sosyal güvenlik reformu. Birazdan, bugün, gün
içerisinde bunları konuşacağız, sosyal güvenlik reformunda reformun etkisi
hemen nasıl orada görülüyor. Zaten faiz yükü olduğu için bir program
uygulanıyor ve o faiz yükü azaltılıyor ama şunu söylemeye çalışıyorum: O faiz
yükü altında dahi kamu yatırımlarına millî gelirin yüzde 4,8’i kadar -bunların
hepsi devletin rakamları- kaynak ayrılıyor. Bugün ayırdığımız kaynak 3,8
arkadaşlar, onu ifade etmeye çalışıyorum.
Şimdi,
burada tabii daha başka sıkıntılar var ama oraya girmeyeceğim. Mesela işte,
57’nci Hükûmetin yani Milliyetçi Hareket Partisinin koalisyon ortağı olduğu
hükûmetin yaptığı bazı şeyleri söylüyoruz, bunlardan bir tanesi de -konumuzla
ilgili olduğu için söylüyorum- kamu yatırımlarının rasyonelleştirilmesi
çalışmasıdır. Yani geçmişten beri siyasi güdülerle kamu yatırım programına
yapılıp yapılmayacağı belli olmaksızın o kadar çok proje girmiş ki hepsine azar
azar para ayırarak. O günkü Hükûmet 57’nci Hükûmet 2001 yılında yaptığı bir
çalışmayla kamu yatırım programını rasyonelleştirdi. Ne yaptı? Programdan proje
attı. Niye? Çünkü tamamlanma süreleri çok uzun diye. Bu, siyaseten çok zor bir
karardır. Burada hemen küçük bir anekdotu da anlatayım. O zaman Devlet Planlama
Teşkilatı bu işleri yapıyor tabii ki, Devlet Planlama Teşkilatından sorumlu
Bakan da Başbakan Yardımcısı Devlet Bahçeli. Devlet Planlama Teşkilatının
-Sayın Yılmaz da bu konuları bilir- o gün iktisadi sektörlerden sorumlu, bu
işlerden sorumlu Genel Müdür ve Müsteşar Yardımcısı Vekili Bakana gidiyor,
Devlet Bahçeli’ye şunu söylüyor: “Efendim, bir rasyonelleştirme çalışması
ihtiyacı var çünkü yatırım programı çöp olmuş.” Ancak, bu, siyaseten zor bir
şey. Şimdi, sizin ilinizde, yapılsın, yapılmasın, bir tane projeyi zar zor
milletvekilleri yatırım programına koydurmuş, o projelerin yatırım programından
atılması lazım, çıkartılması lazım. Bahçeli’ye gelip “Sayın Bakanım, böyle
böyle bir sıkıntı var ama bu, seçimlerde gündeme gelecek, siyaseten çok zor bir
karar ama böyle bir şeyin yapılma ihtiyacı var.” denildiğinde, Devlet Bey
devlet adamlığını bugün nasıl gösteriyorsa o gün de gösteriyor ve “Siyasi
zorluğunu ve riskleri siz bize bırakın. Devletin menfaati, milletin menfaati ne
gerektiriyorsa onu yapın.” diyor ve o rasyonelleştirme çalışmaları o şekilde
başlıyor. Bugün 3,5 yıla, 3,8 yıla filan düşürdüysek verdiğiniz kaynaklar
yüksek olduğu için değil, ayırdığın kaynak nihayetinde 3,8 ama o çalışmalar
neticesinde 8,5’li yıllardan 3-4 yıllara düşürülmüştür yatırımların ortalama
tamamlanma süresi. Bunları takdir etmek lazım…
MALİYE
BAKANI NACİ AĞBAL (Bayburt) – Bu dönemde yapılanları da takdir edin. 
ERHAN
USTA (Devamla) - …bunları görmemiz lazım eğer adil davranma gibi bir
ihtiyacımız veya bir alışkanlığımız varsa. 
MALİYE
BAKANI NACİ AĞBAL (Bayburt) – Biz sizi takdir ediyoruz, siz de bizi takdir
edin. 
ERHAN
USTA (Devamla) - Şimdi, önümüzdeki diğer bir husus, yatırımlar deyince belki
“Evet, biz bugün kamuda yatırımlara az pay ayırıyoruz çünkü kamu-özel iş
birliği projeleriyle bazı kamu yatırımlarını yapıyoruz.” diye bir savunma getirilebilir,
bunu söylerseniz anlarım. Şimdi, burada da, dünyada hakikaten ilk sıralarda bir
şeyimiz var. Bakıyorum -rakamları çıkarttırdım, Dünya Bankası rakamlarını-
gelişmekte olan ülkeler içerisinde yatırım büyüklüğü açısından ilk üçteyiz ama
toplam yatırımların yani kamu-özel iş birliği kapsamında yani özel sektöre…
Hani “bedava yatırım” diyorlar ya, bedava yatırımların proje stokunun millî
gelire oranı bizde yüzde 16 arkadaşlar. Bu, yüksek bir oran. Bir defa, mesela,
Dünya Bankasının bir çalışması var, “Mevzuat altyapısı Türkiye’de ne kadardır?”
diye. Yani yüzde 16’lık bir yatırım stokunuz var elinizde ama mevzuatımız,
hemen hemen en az gelişmiş olan mevzuat bizde yani mevzuat altyapımız kötü.
Kötü mevzuat altyapısıyla bu kadar büyük yatırımları yaptığımızda yarın
karşımıza neler gelecek bunları tahmin etmek zor. Bu çok önemli bir husustur. 
En
büyük risklerimizden bir tanesi de sözleşme riskidir. Yani bu konuyla ilgili
çok az birikimi olduğu hâlde, bu kadar çok, bir anda böyle bir alana
girilmesiyle ciddi bir sözleşme riskiyle Türkiye’nin karşı karşıya olduğunu
bilmemiz lazım. 
KÖİ
kapsamında yani kamu-özel iş birliği kapsamında yapılan işlerin hiçbirisi
bedava kaynak değildir arkadaşlar. Hani “Bunlar bilmiyorlar, biz burada bedava
yatırım yapıyoruz, özel sektöre yaptırıyoruz.” filan değil. Bir defa, özel
sektör de yapsa bu devletin borçluluğunu artırıyor, nihayetinde bir dış borçla
yapılıyor. Burada ya biz ileride bir harcamaya katlanacağız… Şehir hastaneleri
kapsamında, Dünya Bankasının rakamlarına göre 31 milyar dolar devlet kira
ödeyecek bu bedava dediğiniz şehir hastanelerine. Bunların bugün havasını
bugünkü Hükûmet atacak, bunun bedelini gelecekteki hükümetler ödeyecek, bunu
görmemiz lazım.
İki,
reel bir gelirden vazgeçiyorsunuz. Yani bir gelirinizden vazgeçiyorsunuz.
Bedava kaynak filan değil, bedava kaynak olmuş olsa kimse dünyada bu işte bizi
ilk sıralara yerleştirmez, onu görmek lazım. Bunu maalesef yetiştiremedim. 
Ben
bir soru soracağım yalnız: Bedava kaynaksa, Osman Gazi Köprüsü’ne açıldığı günden
bugüne kadar ne kadar para ödedik, alım garantisi üzerinden devlet ne kadar bir
yüklenime girdi, bunu Sayın Maliye Bakanımız açıklarsa ben çok memnun olacağım.
ÖZKAN
YALIM (Uşak) – Bir yıllık maliyeti 352 milyon dolar Sayın Usta. 
ERHAN
USTA (Devamla) - Genel Kurulu saygıyla selamlıyorum. (MHP sıralarından
alkışlar) 
BAŞKAN
– Teşekkürler Sayın Usta.
Söz
sırası Cumhuriyet Halk Partisi Grubu adına İstanbul Milletvekili Ali Şeker’e
aittir.
Buyurun
Sayın Şeker. (CHP sıralarından alkışlar) 
CHP
GRUBU ADINA ALİ ŞEKER (İstanbul) – Sayın Başkan, değerli milletvekilleri ve
televizyonları başında bizleri izleyen saygıdeğer yurttaşlarımızı saygı ve
sevgiyle selamlıyorum. 
Yatırım
harcamaları üzerine söz almış bulunmaktayım, özellikle kamu yatırımları. 1
Kasımda seçilmiş olan Başbakan Davutoğlu’nun yerine atanmış olan Başbakan
Binali Yıldırım’ın hazırladığı ikinci bütçeyi konuşuyoruz. Milyarlarca liralık
örtülü ödeneğin yetmediği sarayın fiilî başkanlık uygulamalarına tanıklık
ediyoruz. Üç ay bile sürmeyeceği söylenen OHAL koşullarında ikinci bütçeyi
hazırlıyor bu Meclis. Dünyanın neresinde olursa olsun, Başbakanın söylediği
sözün kıymetinin olmadığı, demokrasinin olmadığı ülkeye yatırım gelmez. Kimse,
bir kişinin iki dudağının arasında olan sisteme yatırımını emanet etmez. 
Ülkemizde
153 gazeteci hapiste. 2017 rakamlarına göre, Basın Özgürlüğü Endeksi’nde 180
ülke arasında 155’inci sıradayız. Dünyada en çok gazetecisi cezaevinde olan
ülkeyiz. Kadınların kendisini güvende hissetme sıralamasında 105’inci
sıradayız. Aynı listede Güney Afrikalı kadınlar 51’inci sırada, Çinli kadınlar
87’nci sırada, Suudi Arabistanlı kadınlar 99’uncu sıradalar. Bizim
kadınlarımızın Çinli kadınlardan da, Afrikalı kadınlardan da, Suudi kadınlardan
da daha mutsuz ve 105’inci sırada.
Şimdi,
cezaevlerindeki insan sayısına gelince, OECD ülkeleri arasında ilk 3’teyiz
cezaevindeki insan sayısı olarak. Milleti cezaevinde yatırmak için yeni
cezaevlerine yatırım yapacağınızı müjdeliyorsunuz. Yatırımlarınızı cezaevlerine
değil ülkeyi kalkındıracak alanlara yapmanız lazım.
Bugün
Çağlayan’da dünyaca ünlü anayasa profesörü İbrahim Kaboğlu’nu barış talebi
nedeniyle yargılıyorsunuz binlerce akademisyen gibi. İbrahim Kaboğlu’nu da o
yatırım yapacağınız cezaevlerine mi tıkmak istiyorsunuz? Özgürlüklerin, demokrasinin,
hukukun yerleşmediği ülkelerde yatırım yapılmaz, bunu hâlâ öğrenemediniz mi?
Şimdi,
Deli Dumrul köprüleri ve yolları yapıyorsunuz. Deli Dumrul köprüleri, Deli
Dumrul yollarıyla geleceğimizi çalıyorsunuz. “Vatandaşın cebinden tek kuruş
çıkmayacak.” dediniz, tek kuruş bırakmadınız vatandaşın cebinde vergi
cehennemine çevirdiğiniz ülkemizde. Ülke vergi cehennemiyken siz vergi
cennetlerinde, Man’da, Malta’da volta atıp halay çekiyorsunuz. Osman Gazi
Köprüsü’nün maliyetini hayatları boyunca oradan geçmeyecek Kastamonulu, Muşlu,
Antalyalı köylü yurttaşlarımızın cebinden karşılıyorsunuz. 
Şehir
hastaneleri meselesi var bir de. Ben bir hekimim, sağlıkta dönüşüm
politikalarınızı da yakından takip ediyorum. Yurttaşlarımızın hak ettikleri
sağlık hizmetine kavuşması için eskiyen hastanelerin yenilenmesini,
modernleştirilmesini elbette istiyoruz ama bunu yapmak için seçtiğiniz Deli
Dumrul modeli şehir hastaneleri dünyada terk edilmiş durumda, yanlış bir
modeldir. İngiltere ve Kanada’nın terk ettiği bir modeldir. Kamu-özel ortaklığı
ihale biçimine, şehir merkezlerindeki hastanelerin kapatılıp şehirden uzakta
sağlık hizmeti verilmesine karşıyız biz. Mesela Kayseri Şehir Hastanesi.
Devlet, arsalarını kendi verdiği hastane için 427 milyon TL yatırım karşılığı
yirmi beş yılda tam 3 milyar 343 milyon TL kira bedeli ödeyecek. İşletmecinin
kazanacağı ek gelirler hariç olmak üzere kamu yararı bunun neresinde? Tam 8
katını bizim çocuklarımız ödeyecek o yatırımcılara, sözüm ona, o yandaşa
verdiğiniz kapitülasyonlarla yaptırılan o hastaneler karşılığında. Burada bir
vurgun var, burada bir yağma var, burada bir talan var. Çocuklarımızın
geleceğini rehin tutuyorsunuz, buna hakkınız yok. On beş yıllık iktidarınız
boyunca 15 milyon insanımızı sosyal yardıma muhtaç ettiniz ve bununla
övünüyorsunuz. Yoksulluğu gideremiyor, yoksulluktan besleniyor, yoksulluğu
sömürüyorsunuz. Çocuklarımızın sırtına yirmi beş yıl borç yükleyerek onların
geleceğini çalan, yandaşa verilen kapitülasyonlara karşıyız. (CHP sıralarından
alkışlar)
Bir
Filistin modeli var, gözümüzün önünde yoksulluğa mahkûm edilmiş bir Filistin
modeli var ve toprakları bir bir elinden alınmış bir Filistin modeli var. Siz
çocuklarımıza ödeyemeyecekleri borçlar yükleyip onları işsiz bırakıp elindeki
arsalarını, varını yoğunu, bütün kaynaklarını satmasının altyapısını
hazırlıyorsunuz, ikinci bir Filistin mi yaratmaya çalışıyorsunuz?
Bu
kapitülasyonlar sonucunda gelecek yıllarda gelir dağılımı adaletsizliği daha da
bozulacak. O yandaş müteahhitlere para ödemek için varlığından daha çok
kaybedecek bu millet. 2002 yılında yüzde 1 olan en zenginin serveti yüzde
38’ken bugün yüzde 58’e yaklaştı o en zengin yüzde 1’in serveti. O en zengin
yüzde 1’in, o Mehmet Cengizlerin, o yandaş müteahhitlerin yüzde 58’e yaklaştı
servetleri. Bu ne demektir? AKP iktidarı on beş yıl boyunca yoksul yüzde 99’dan
aldı, yandaşa teslim etti ve bu Deli Dumrul projeleriyle önümüzdeki dönem çok
daha büyük borçlanmalara tabi tutulacak, belki o yüzde 1 yandaşın serveti yüzde
78’lere çıkacak ve yüzde 99 daha çok mağdur olmaya devam edecek. 
Bir
de nükleer santraller var, bunlar da Deli Dumrul santralları. Bu santralleri
fay hattı üzerine yapıyorsunuz. Ecemiş Fay Hattı üzerinde geri bir teknolojiyle
Akkuyu Nükleer Santralini kuruyorsunuz. Yapım ihalesini millete küfreden o
Mehmet Cengiz’e veriyorsunuz, işletme ihalesini de Rosatom’a veriyorsunuz.
Rosatom kim biliyor musunuz? Rudenyum felaketine yol açan, geçen, Avrupa’da
tespit edilip Türkiye’ye İstanbul üzerinden de, Trakya üzerinde de saçıntı
olarak geldiği tespit edilen rudenyum skandalına sebebiyet veren santrali
işleten Rus şirketi.
Türkiye’de
balığın yüzde 50’sini karşılayan Sinop’a, longoz (subasar) ormanlarının
ortasına, İğneada’ya nükleer santral inşa ediyorsunuz. İğneada bölgesinde,
Türkiye’deki balığın yüzde 20’si, Sinop’ta da yüzde 50’si üretiliyor. Siz
balıkçılığı da mı tüketmeye çalışıyorsunuz? 
Nükleer
santrallerin kapatılma maliyeti yapım maliyetlerinden çok daha fazla, 15-20
milyar dolara her bir santrali yaptırıyorsunuz, 20 milyarın 3-4 katı kapatılma
maliyetleri var, bunu da kamuya yüklüyorsunuz. 
Sinop’ta
nükleer santral sözleşmesinde 12 sent civarında bir ücretle anlaştınız.
Akkuyu’da da 12,35 sente anlaştınız. 2,5-3 sent maliyetle rüzgâr enerjisi
santralleri bugün ihaleye verilebiliyorken bunun 4 katı, 5 katı maliyetle niye
bu nükleer santral ihalelerini veriyorsunuz, bunlara teslim ediyorsunuz? Hem
tehlikeli hem pahalı. Akıl bunun neresinde? Rüzgâr enerji santralini
biliyorsunuz, geçenlerde verildi 3,48; dünyada da 2,5-3 sent kilovatsaatinin
maliyeti enerji santrallerinin. Sizin buradaki derdiniz ne? Yandaşlarınıza
kaynak aktarmak mı? Küstüğünüz devletlerle anlaşmak için çocuklarımızın
geleceğini ipotek altına almak mı? 
Dünya,
küresel ısınma sebebiyle kömür kullanımından vazgeçerken siz, Çatalağzı’na, Eskişehir’e,
Silivri’ye, Çanakkale’ye, ülkenin her yerine termik santraller kurma
sevdasındasınız yandaşlarınıza kaynak aktarmak için, bedelini çocuklarımıza
ödetmek için. (CHP sıralarından “Bravo” sesleri, alkışlar) 
Bir
başka Deli Dumrul projesi daha var, Kanal İstanbul Projesi. Bir kişinin zaman
zaman gündem değiştirmek için kullandığı Kanal İstanbul Projesi’ne “Çılgın
Proje” diyorsunuz. 20 milyar dolarlık bir projeden bahsediyorsunuz. Siz, Irak’a
bizim çocuklarımızı göndermek için, askerlerimizi göndermek için 1 milyar dolar
karşılığında buradan tezkere geçirmeye çalıştınız. Allah’tan Cumhuriyet Halk
Partisi vardı da çocuklarımız o bataklıkta şehit olmadı. (CHP sıralarından
alkışlar) 
Bilim
adamları Kanal İstanbul Projesi’yle ilgili olarak açıklama yapıyor,
dinlemiyorsunuz. “İstanbul ve Marmara Denizi çürük yumurta kokacak.” diyorlar,
“Canlı yaşamı son bulacak.” diyorlar. Yandaşlarınıza kaynak aktarmak için,
hafriyatçılara kaynak aktarmak için böyle bir projenin peşinde koşuyorsunuz.
Çevreyi, geleceği tüketiyorsunuz. Bir avuç yandaşınıza aldırdığınız arsaların,
rantın daha çok değer kazanması için Türkiye’yi mahvediyorsunuz. 
Eğer
bir ülkede yatırım yapacaksanız eğitime yapmanız gerekiyor. AKP’nin iktidara
geldiği 2002 yılında Millî Eğitim Bakanlığı bütçesinden eğitim yatırımlarına
ayrılan pay yüzde 17,18 iken 2018 yılı itibarıyla bu oran yüzde 8,36’ya
gerilemiş durumda. Millî Eğitim Bakanlığı bütçesinden yatırımlara ayrılan pay
AKP iktidarı döneminde sürekli azalıyor, tarikatlara, gerici yapılara ülkenin eğitimini
teslim ediyorsunuz. Eğitim yatırımı yapmadan dünyada gelişmek mümkün değil.
Gençliğe ve eğitime yatırım yapan Hindistan yazılım alanında dünya lideri
durumunda. Teknoloji yatırımları yapan Kore dünyanın en gelişmiş
teknolojilerini üretiyor. Sizin on beş yıllık iktidarınızın sonunda, genç
nüfusta işsizlik yüzde 20’lere, 15-64 yaş grubunda da yüzde 10,8’e çıkmış
durumda. 
Nohudu,
buğdayı, eti, samanı bile ithal ederken ülkemizde tarımsal altyapı yatırımı
yapmıyorsunuz. Kapanan şirketler de hızla artıyor ve yüzde 23 daha fazla şirket
kapandı. Dış borç faizi konusunda da rakamlarla oynayarak bir şey yapamazsınız.
2016 yılında 7 milyar TL dış borç faizine para ödedi bu Hükûmet. 
Zekeriya
Öz’den medet umuyorsunuz. İçişleri Bakanınız diyor ki: “Bir Zekeriya Öz gider
bin Zekeriya Öz gelir.” Siz böyle mi ülkeyi düzelteceksiniz. 
Saygılar
sunuyorum. (CHP sıralarından alkışlar) 
BAŞKAN – Teşekkürler.
Sayın Muş, sisteme girmişsiniz.
Buyurun,
İç Tüzük 60’a göre bir dakika süreyle söz veriyorum.
IV.- AÇIKLAMALAR
1.- İstanbul Milletvekili
Mehmet Muş’un, İstanbul Milletvekili Ali Şeker’in 503 sıra sayılı 2018 Yılı
Bütçe Kanunu Tasarısı’nın 9’uncu maddesi üzerinde CHP Grubu adına yaptığı
konuşmasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; hepinize hayırlı
sabahlar diliyorum, iyi çalışmalar diliyorum. 
Bugün
yoğun bir gündemimiz var. Bazı konulara birkaç açıklama yapma gereği hissettim.
Sayın Binali Yıldırım, atanmış değil, Hükûmetini kurmuş ve Meclisten onay almış
bir Başbakandır. Bunun bir kere altını çizmemiz gerekiyor ve onun Hükûmetine
onay veren de bu Gazi Meclistir, bu Gazi Mecliste bulunan milletvekilleri de
halk iradesiyle seçilerek gelmişlerdir.
ALİ
ŞEKER (İstanbul) – Melih Gökçek ne oldu?
MEHMET
MUŞ (İstanbul) - Burada “Man Adası’nda voltalar atılıyor, halaylar çekiliyor.”
gibi ifadeler kullanıldı. Burada heyecana fazla gerek yok. Zaten mahkeme süreci
devreye girmiştir, orada bakacağız kim halay çekiyor, kim volta atıyor, mahkeme
süreci neticesinde bunu bütün milletimiz görecek, fazla heyecana gerek yok
diyorum.
Hatibin
projeleri eleştirmek gibi bir şeyi oldu. Tabii ki, eleştirebilir, tabii ki,
farklı bir yaklaşım ortaya koyabilir. Fakat burada “vurgun” “talan” “yolsuzluk”
gibi ifadeleri noktasında kendisine şunu söylüyorum -biz de bundan büyük bir
memnuniyet duyarız- burada iddia ettiği gibi unsurlar varsa…
(Mikrofon
otomatik cihaz tarafından kapatıldı) 
MEHMET
MUŞ (İstanbul) - …bunları hemen yargı sürecine taşımasını kendisine tavsiye
ediyorum. Behemehâl gördüğü eksiklikleri götürüp…
ALİ
ŞEKER (İstanbul) – Sözleşmeleri niye saklıyorsunuz?
MEHMET
MUŞ (İstanbul) – Bir milletvekilinin, milletvekilliğinin yasama görevi kadar
aynı zamanda denetim görevi de vardır. 
ALİ
ŞEKER (İstanbul) – Cevap vermiyorsunuz bizim soru önergelerimize.
MEHMET
MUŞ (İstanbul) - “Yoksulluktan beslenmek” gibi bir söylem… Kesinlikle böyle bir
düşüncemiz olamaz. 
Sayın
Başkan, bitiriyorum.
BAŞKAN
– Bitirelim lütfen.
ALİ
ŞEKER (İstanbul) – “Ticari sır” diyorsunuz, saklıyorsunuz.
MEHMET
MUŞ (İstanbul) – Türkiye'de AK PARTİ döneminde yoksulluklar azalmıştır,
yoksulluktan beslenen bir iktidar değil, yoksulluğu azaltan bir iktidar söz
konusudur.
TANJU
ÖZCAN (Bolu) – Öyle mi?
MEHMET
MUŞ (İstanbul) - Kapitülasyonlar Türkiye Cumhuriyeti devleti kurulduğu zaman
son bulmuştur. Bu millet Kurtuluş Savaşı vermiş, kapitülasyonları bitirmiştir.
Onlar tarihin sayfalarında yerini almışlardır.
ALİ
ŞEKER (İstanbul) – Yandaşa kapitülasyon başladı, yandaşa kapitülasyon
veriyorsunuz, imtiyaz veriyorsunuz yandaşlarınıza.
MEHMET
MUŞ (İstanbul) – Şimdi, Türkiye Cumhuriyeti devleti nasıl büyüyeceğini, ileriye
doğru nasıl gideceğini ifade ediyor ve bunu gösteriyor. 
Tekrar
ifade ettim, sizler daha iyi projeler koyarsınız ortaya, sizler yapacaklarınızı
daha iyi anlatırsınız, millet bunun değerlendirmesini yapar. Bizim şu an ortaya
koyduğumuz projeler, şu an ortaya koyduğumuz vizyon bu. Hepsini millet
değerlendiriyor ve bir karar veriyor. Dolayısıyla eğer iddia ortaya
koyuyorsanız bunu da mutlaka destekleyecek şekilde burada kanıtlamanız gerekir.
Teşekkür
ederim.
ALİ
ŞEKER (İstanbul) – Hepsi destekli.
BAŞKAN
– Teşekkürler.
Sayın
Altay, size de İç Tüzük 60’a göre söz veriyorum.
Buyurun.
2.- İstanbul Milletvekili
Engin Altay’ın, İstanbul Milletvekili Mehmet Muş’un yaptığı açıklamasındaki
bazı ifadelerine ilişkin açıklaması
ENGİN
ALTAY (İstanbul) – Teşekkür ederim.
Bu
ne perhiz bu ne lahana turşusu. Sayın Muş güzel bir girizgâh yaptı, dedi ki:
“Bugün gündemimiz yoğun.” hakikaten de yoğun. Ee, ama beri yandan da hatibimizin
eleştirileriyle ilgili âdeta sataşmadan söz alır gibi Meclisin üç dakikasını
yedi. Ee, böyle, o zaman mütekabiliyet, ben de üç dakikasını yiyeyim. Her
konuşmadan sonra topa girersek bu Meclis bugün bu gündemini tamamlayamaz.
Öte
yandan, Sayın Muş bilmelidir ki, bu Hükûmet dünyanın en doğru işini bile yapsa
bizim bu Hükûmeti alkışlayacak hâlimiz yok. Milletin bize verdiği görev bu
kardeşim. 
MEHMET
MUŞ (İstanbul) – Eleştiride sorun yok kardeşim.
ENGİN
ALTAY (İstanbul) – Evet.
Kaldı
ki, bu Hükûmet çok da yanlış işler yapıyor. Muhalefetin, milletin kör kuruşunun
hesabını sormaktan doğal, daha önemli ne işi olabilir? Biz, bize intikal eden
duyum, bilgi, belge her ne varsa bunu tek meşru zemin olan Türkiye Büyük Millet
Meclisinde sorgulayacağız. Hükûmet ve Hükûmeti içinden çıkaran çoğunluk partisi
de bunlara cevap verebilir.
(Mikrofon
otomatik cihaz tarafından kapatıldı)
BAŞKAN
– Tamamlayın lütfen siz de.
Buyurun.
ENGİN
ALTAY (İstanbul) – Ama her eleştiride “Elinizde ne varsa savcıya gidin.”
denmez. Burası çare müessesesidir, burası çözüm merkezidir.
Sorularımıza
cevap alamıyoruz Sayın Muş. Daha dün ben bir soru sordum, “Süleyman Aslan’ın el
konulan paraları için -bir sürede el konulduğu için- devlet kaç lira faiz
ödedi?” dedim. Dün, Özkan Yalım dedi ki: “Osman Gazi Köprüsü’nden, geçilmeyen
köprüden, milletin geçemediği köprüden millet adına milletin kesesinden
yüklenici firmaya kaç para, kaç lira ödüyorsunuz?” Şehir hastanelerinin
maliyeti ve akıbetinde tereddütlerimiz var. Ee, siz bize şunu diyorsanız onu yapalım:
Kalkıp gidelim biz, muhalefetsiz bir Mecliste siz kafanıza göre iş yapın.
“Savcıya gidin.” diyeceğinize çıkın burada doğruca millete ve milletin
vekillerine hesap verin. 
Teşekkür
ediyorum. (CHP sıralarından alkışlar)
BAŞKAN
– Teşekkür ediyorum.
III.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
1.- 2018 Yılı Merkezi
Yönetim Bütçe Kanunu Tasarısı (1/887) ile Plan ve Bütçe Komisyonu Raporu (S.
Sayısı: 503) (Devam)
2.- 2016 Yılı Merkezi Yönetim
Kesin Hesap Kanunu Tasarısı (1/861), 2016 Yılı Merkezi Yönetim Kesin Hesap
Kanunu Tasarısına İlişkin Olarak Hazırlanan 2016 Yılı Genel Uygunluk
Bildiriminin, 2016 Yılı Dış Denetim Genel Değerlendirme Raporunun ve 6085
Sayılı Sayıştay Kanunu Uyarınca Hazırlanan 174 Adet Kamu İdaresine Ait Sayıştay
Denetim Raporunun Sunulduğuna İlişkin Sayıştay Başkanlığı Tezkeresi (3/1187),
6085 Sayılı Sayıştay Kanunu Uyarınca Hazırlanan 2016 Yılı Faaliyet Genel
Değerlendirme Raporunun ve 2016 Yılı Mali İstatistikleri Değerlendirme Raporu
ile 2016 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/1188) ile Plan ve Bütçe Komisyonu Raporu (S.
Sayısı: 504) (Devam)
BAŞKAN
– Söz sırası Halkların Demokratik Partisi Grubu adına Mahmut Celadet Gaydalı’ya
aittir. 
Sayın
Gaydalı, buyurun. (HDP sıralarından alkışlar) 
HDP
GRUBU ADINA MAHMUT CELADET GAYDALI (Bitlis) – Sayın Başkan, değerli
milletvekilleri; partim ve grubum adına, 2018 Yılı Merkezi Yönetim Bütçe Kanunu
Tasarısı’nın 9’uncu maddesi üzerine söz almış bulunmaktayım. Kamuoyunu ve Genel
Kurulu saygıyla selamlarım. 
Değerli
milletvekilleri, artık, bir bütçe sürecinin daha sonuna yaklaşıyoruz. Gönül
isterdi ki hazırlanan bütçe katılımcı, özgürlükçü, barışçıl ve şeffaf olsun fakat
bu bütçenin içerisinde özgürlükler değil kısıtlamalar, barış değil savaş,
şeffaflık değil şaibe vardır. Bu bütçenin aynı zamanda şöyle bir tarihî yeri
vardır ki o da “OHAL’i kaldırdık.” diyenlerin OHAL yetkileriyle kendilerini
donatıp “halkın bütçesi” adı altında hazırladıkları 2’nci bütçe olmasıdır. Biz,
bu bütçenin şeffaflıktan, adaletten, eşitlikten ve denetimden uzak olduğu
kanaatindeyiz. Bir yandan halka yüklenen vergiler artırılırken diğer yandan
vergi cennetlerinde milyonları hiç edenlerin de farkındayız. 
Değerli
milletvekilleri, iktidar on beş yıldır bu ülkede bütçe hazırlıyor. Peki, bugüne
kadar hazırladığınız bütçelerde asıl sorun alanlarıyla ilgili ne yaptınız?
Hayvancılıktan tarıma, ekonomiden adalete, çevreden uluslararası ilişkilere,
eğitimden insan haklarına varıncaya kadar tüm alanların içi boşaltıldı. Bakın,
tüm tarım arazileri birer ikişer imara açıldı. Bugün, Çukurova gibi verimli bir
bölge betonlaştırıldı. Sanayileşme hırsıyla meraları yok edecek tasarılara imza
atıldı. Çiftçi âdeta tarımdan koparıldı. Ülkenin en büyük zenginliklerinden
olan tütün, üvey evlat muamelesi gördü. 
Sadece
tarım alanları değil, tarımla uğraşan emekçiler de, mevsimlik işçiler de bu
ülkenin bir yarası hâline geldi. Türkiye’de 6-6,5 milyon insandan oluşan tarım
iş gücünün yaklaşık yarısı mevsimlik tarım işçisi olarak çalışmaktadır.
İstatistiklere göre, her 2 mevsimlik işçiden 1’i, doğduğu andan itibaren
mevsimlik tarım için seyahat etmekte ve ortalama 48 farklı kente mevsimlik
tarım iş gücü olarak gitmektedir. Mevsimlik tarım işçilerinin yaklaşık yüzde
60'ı ulusal yoksulluk sınırının altında yaşamaktadır. Bunca yıldır bütçe
hazırlayan iktidar bu sorunu hâlâ çözemedi. 
Değerli
milletvekilleri, ithalatçı devlet anlayışı o kadar egemen oldu ki buğday bile
ithal edilir hâle geldi. Bu ülkenin asıl hayati alanlarından olan hayvancılık
bitirildi. Yüksek fiyata et satışları, eti artık bir lüks tüketim malzemesi
hâline getirdi. Aynı zamanda, iki market üzerinde oluşan et satışları,
beraberinde haksız bir rekabet doğuracak ve sadece bu marketlerin hızlı
büyümesine yardımcı olacaktır. Bu durum, küçük esnafın piyasada tutunmasını
zorlaştıracaktır. 
Tarım
ve hayvancılığın yanında çevre sorunları da bu ülkede her geçen gün artmasına
rağmen Çevre ve Şehircilik Bakanlığı tamamen “Şehircilik Bakanlığı” olarak
çalışmıştır. Türkiye, nefes alamaz bir ülke hâline geldi. Ormanlar her geçen
gün biraz daha yok oldu, yeşil alanlar mega projelere kurban edildi. Bakın,
sadece Türkiye adına değil, dünya adına önemli bir adım olan Paris İklim Sözleşmesi,
Yeşil Fon'dan ekonomik kaynak alınamayacağı gerekçesiyle askıya alındı. Ne
yazık ki iktidar, bunun ekonomik bir kaynak olarak değerlendirilmemesi
bilincinde değil. Bilakis, bu sözleşme gelecek nesillere karşı en önemli
sorumlulukların başında gelmektedir. Maalesef, son noktada ekolojiyi “ekonomi”
olarak anlayan bir siyasi anlayışla karşı karşıyayız. “Rant olmadan hayat
olmaz.” diyenlerin ekolojik yıkıma duyarlı olması beklenemez. 
Ekolojik
problemler hâlâ sürerken bir yandan da ekonomik problemler hayat buldu. Dolar
3,80 olmuş, bakanlar “Türkiye ekonomisi güçlü, Türkiye ekonomisi büyüyor.”
demekten başka bir şey bilmiyor. Keşke “Her şey düzgün.” demekle her şey
düzelebilseydi. 2016 yılının tamamında 29,5 milyar TL açık veren bütçe, 2017
yılının ilk on ayında 35 milyar TL açık vermiştir. İşsizlik artıyor, genç
işsizlik artıyor, kadın işsizliği artıyor, yoksulluk artıyor ama soracak
olursanız “Her şey yolunda, hiçbir sıkıntı yok, büyümeye devam.” diyecekler.
Yine offshore hesaplarında milyon dolarlar çevirenlere bir şey olmayacak, olan
halka, garibana olacak. İktidarın bazı konularda ciddi anlamda sorumluluk
alması gerekmektedir.
Değerli
milletvekilleri, sorulan bazı soruların etrafında dolanıldı veya hiç cevap
verilmedi. Sayın Kılıçdaroğlu “Çiftçi Malta’ya, Man Adası’na gidebiliyor mu?
Kamyoncu, tırcı vergi cennetine gidebiliyor mu?” diye sordu, kimse cevap
vermedi, bari ben cevap vereyim; bunun cevabı tabii ki hayır. Çiftçi traktör
yerine yat veya kotra alsaydı, kamyoncu da kamyon yerine gemi alabilseydi hem
yakıtını yarı fiyatına alacaktı hem de cennetin nimetlerinden faydalanacaktı.
Ama bu dünyada olmadı, inşallah öbür dünyada bunun tersi gerçekleşir. (HDP ve
CHP sıralarından alkışlar)
Değerli
milletvekilleri, Sayın Oktay Vural’ın Ulaştırma Bakanına yönelik bazı soruları
vardı. "Otoyolların bakım maliyeti açısından, 1 kilometre otoyolun bakımı
2006'da 27 bin lira iken 2016'da 259 bin lira olmuş; artış yüzde 480. Devlet ve
il yollarının 1 kilometre bakım maliyeti incelendiğinde, emanet bakımda 2006 yılında
9 bin, 2016 yılında ise 24 bin lira olmuş; artış yüzde 165'tir. İhaleli bakımda
ise 1 kilometre bakım 2006'da 2 bin lira iken 2016'da 21 bin lira olmuştur;
artış yüzde 880'dir. 2006-2016 yılları arasında Tüketici Fiyat Endeksi'nin
yüzde 118, Üretici Fiyat Endeksi'nin yüzde 96 arttığı dikkate alındığında,
birim maliyet bakım maliyetlerinin artışı dikkat çekicidir." demiştir ve
açıklama istemiştir. Sayın Bakan ise bu hususta "Demir yollarında ve kara
yollarında kilometre başına bakım masrafları arttı, yüzde yüz doğru tespit.
Sebebi: Yüz sene önce yapılan demir yollarını kaderine terk etmiştik, bakım
yapmıyorduk; karayollarını kaderine terk etmiştik, bakım yapmıyorduk. Biz şimdi
bakımları, iyileştirmeleri, modernizasyonu yaptığımız için elbette ki bakım masrafları
artacak, artıyor; nitekim bunun gereğini yapıyoruz." demiştir.
Sayın
Bakan AKP'nin alışkanlık hâline getirdiği, Sultan Abdülhamit döneminden
başlayarak dönemlerini mukayese ediyorlar. Şunu hatırlatmak isterim ki Sayın
Vural'ın sorduğu soru 2006 ile 2016 yılları muhasebesi ve mukayesesidir, bu
dönem tamamen AKP iktidarlarının dönemidir.
Mühendislik
eğitimi almış bir bakanın birim fiyat (unit price) mukayesesini böyle temelsiz,
sığ ve akla mantığa uymayan bir şekilde geçiştirmesini de kendisine yakıştıramadım.
Bu, resmen gargara yapmak, halkı uyutmaktır.
Gönül
isterdi ki Bakan “İşçi ücretlerine yüzde 300, yüzde 500 zam yaptık, dolayısıyla
maliyetler arttı.” desin. Gerçek şu ki bu artışlar işçi için değil müteahhitler
için yapılmıştır
Değerli
milletvekilleri, Enerji Bakanı konuşmasında da sondaj gemisi satın alındığından
bahsetmiştir. Bizde bu teknoloji olmadığından, bunu çalıştırmak için gereken
ekip ve ekipmanın olmadığı da hepinizin malumudur. Eğer bundan sonra bu
teknolojiyi geliştirip Karadeniz, Ege ve Akdeniz'de profesyonelce bu işi
yapacak ve bu konuda söz sahibi olacak isek bu doğru bir adımdır, aksi takdirde
israftır. Bu işi profesyonelce yapan ekip ve ekipmanıyla kiralanacak bir
gemiyle sondaj yaptırılması daha ekonomik olabilirdi. Tabii, gemi konusunda
benim sizler kadar tecrübem yok ama petrol ve sondaj konusunda biraz malumatım
var. Kara sondajında bile kule, ekip ve ekipman kiralanması büyük şirketler
tarafından tercih edilen bir husustur, daha ekonomik olur çünkü komple
personeliyle beraber bir kule sondajı günlük 100 bin dolara kiralanıyor;
geminin fiyatının ne olduğunu bilmiyorum. Ama alınan gemi konvertibl bir gemi
ise sondaj faaliyetleri bitince yelkenleri açıp sahillerimizde turistik
seferler yapıp turist gezdireceğiz diyorsanız diyeceğim bir şey yok. 
Mükemmel
olmanıza gerek yok, sahte olmayın yeter diyorum, hepinizi saygıyla
selamlıyorum. (HDP ve CHP sıralarından alkışlar)
BAŞKAN
– Teşekkürler. 
Şahıslar
adına ilk söz, Rize Milletvekili Hasan Karal’a aittir. 
Sayın
Karal, buyurun. (AK PARTİ sıralarından alkışlar) 
Süreniz
beş dakikadır. 
HASAN
KARAL (Rize) – Sayın Başkan, değerli milletvekilleri; 2018 yılı bütçesi
üzerinde şahsım adına söz almış bulunuyorum. Yüce heyetinizi saygıyla
selamlıyorum. 
Bugün
görüşmelerini gerçekleştirdiğimiz 2018 yılı bütçesi Adalet ve Kalkınma Partisi
hükûmetlerinin aralıksız olarak gerçekleştirdiği 16’ncı bütçe olup, bu,
cumhuriyet hükûmetlerinde hiçbir iktidara nasip olmamış, rekor niteliğinde bir
başarıdır. 16’ncı bütçe, siyasi istikrar içinde sağlanan ekonomik istikrarın da
bir yansımasıdır. Bu başarı esas itibarıyla bizlere destek vererek bugünlere
gelmemizi sağlayan milletimizin başarısıdır. Zira bizler AK PARTİ olarak yola
çıkarken milletimize yüreğimizi açtık, kadirşinas milletimiz de bizlere yüreğini
açarak “Yola devam.” dedi. 
Türkiye’de
son on altı yılda alınan mesafeler, nabzımızın milletimizin nabzıyla beraber
atmasının bir eseridir. Bu nedenle, elde ettiğimiz başarılarımızın tamamı aziz
milletimizin başarısıdır. Unutulmamalıdır ki milletimizin son on beş yılda
yapılan seçimlerde partimize ardı ardına zaferler yaşatarak siyasi istikrarı
pekiştirmesi, yüksek, sürdürülebilir ekonomik büyümenin de önünü açmıştır. 
Sayın
Başkan, değerli milletvekilleri; Adalet ve Kalkınma Partisi, seçim
meydanlarında tutamayacağı sözü vermeyen, insanımızı boş vaatlerle aldatmayan,
verdiği sözleri ise sıkı sıkıya takip eden bir anlayışla bugün gerçekleşen
güven ortamını inşa etmiştir. AK PARTİ hükûmetleri sadece bir partiyi değil,
topyekûn siyaset kurumuna olan güveni artırmış ve böylece sivil siyasetin ve
demokrasinin zeminini sağlamlaştırmıştır. Darbeler, algı operasyonları,
ekonomimize yönelik saldırılar, diplomatik gerginlikler, Türkiye’yi durdurmaya
yetmemiştir ve yetmeyecektir. Türkiye emin ve sağlam adımlarla büyümesini devam
ettirmektedir. Ülkemiz ekonomisi son on altı yılda yüzde 5,6’lık büyüme
oranıyla Avrupa ortalamasının 2 katı büyümeyi başarmıştır. Türkiye, böylece tüm
algı operasyonlarına ve saldırılara en güzel cevabı rakamlarla vererek geçen
yıl bu zamanlar kriz tellallığı yapanları fena hâlde yanıltmış, ekonomimiz tüm
analistleri şaşırtan yüksek bir büyüme performansı sergilemiştir. 
Sayın
Başkan, değerli milletvekilleri; bugün görüştüğümüz bütçemiz insan odaklı ve
huzuru esas alan, Türkiye'nin geleceğini hesaba katan, büyümeyi, istihdamı,
yatırımı destekleyen ve aynı zamanda mali disiplini gözeten bir bütçedir.
Bütçemizin en önemli özelliği, üçte 1’inden daha fazlasının sadece ve sadece
eğitim ve sağlık harcamalarına ayrılan bir bütçe olmasıdır. Sosyal destek
harcamaları, tarımsal destekleme projeleri, mahallî idarelerin bütçelerinin
artırılması, kamu yatırımlarının ülkemizin rekabet gücünü artıracak olması,
büyüme ve istihdamı destekleme açısından çok önemli artışlar sağlamaktadır.
Bütçemizin
bölgemize yansıması adına seçim bölgem Rize’den de şu bilgileri sizlerle
paylaşmak isterim: İktidarımız döneminde Rize’miz, ülkemizin her tarafında
olduğu gibi, devasa hizmet ve yatırımlardan hak ettiğini almış ve almaya devam
etmektedir. Başta Doğu Karadeniz’i güneydoğumuza, Kafkaslara kesintisiz
bağlayacak, ülkemizin en uzun tüneli olan Ovit Tüneli; deniz üzerinde inşa
edilen ülkemizin İkinci Havalimanı, bölgemizi bir ticaret üssü hâline çevirecek
İyidere Lojistik Merkezi, Güney Çevre Yolu, Sahara Tüneli, Batı Park Projesi,
çayda organik üretime geçiş projemiz, dünyaca ünlü Ayder Yaylamızın inşa ve
ihya çalışmaları, turizm, sağlık ve altyapı çalışmalarımız, Karadeniz Sahil
Yolu’muz, Recep Tayyip Erdoğan Üniversitemizin ve ÇAYKUR’umuzun devasa
yatırımları, yine deniz dolgusu üzerine planladığımız şehir hastanesi projemiz,
organik sanayi bölgemiz gibi birçok başlayan, devam eden ve sonuçlanan
projeleri bir dünya lideri çıkarmış güzel Rize’mize kazandırdık, kazandırmaya
devam ediyoruz. 
Sayın
Başkan, değerli milletvekilleri; dünyanın en pahalı arazisini kendisine vatan
edinmiş bir milletin evlatları olarak, millî birlik ve bütünlük içerisinde
farklılıklarımızı zenginliğimiz kabul ederek tek millet, tek bayrak, tek vatan,
tek devlet inanç ve kararlılığıyla omuz omuza verdiğimiz takdirde ne
atalarımıza dil uzatma küstahlığını gösteren Körfez’in kendini beğenmiş riyakâr
soytarıları ne toprakları ellerinden alınmış mazlum Filistin halkına destek
veren ülkelere aba altından sopa gösteren Firavun döneminin günümüzdeki
aktörleri ne de içimize fitne sokarak İslam ümmetini birbirine düşürmeyi
amaçlayan, ad ve künyelerinde bolca “Allah” lafzı bulundurarak sinsi emellerine
kilitlenmiş şeytanın gayrimeşru çocukları bizlere zarar veremeyecektir. 
Bu
duygu ve düşüncelerle yarınlarımızın bugünlerimizden daha hayırlı ve verimli
olmasını diliyorum. 2018 yılı bütçemizin ülkemiz ve milletimiz için hayırlı
hizmetlere vesile olmasını Yüce Yaratıcı’dan niyaz ediyor, hepinizi saygıyla
selamlıyorum. (AK PARTİ sıralarından alkışlar)
BAŞKAN
– Teşekkür ediyorum. 
Şahısları
adına ikinci ve son söz Burdur Milletvekili Mehmet Göker’e aittir. 
Buyurun.
(CHP sıralarından alkışlar)
Sayın
Göker, bu bütçede ikinci konuşmanız. Teveccüh hiç eksilmiyor ama. 
MEHMET
GÖKER (Burdur) – Sayın Başkan, değerli milletvekilleri; rakamlara dayanmadan,
özel, anlayabileceğimiz dilde bir konuşma yapayım dedim ama az önce Sayın Muş
dedi ki: “Yolsuzluk ve yoksulluk da AKP iktidarında sıfırlandı.” Ya, vallahi
billahi yuh ya! Ya sizin yaşadığınız ülke farklı ya bizim yaşadığımız atmosfer
farklı. İnanın ki anlayamıyoruz. Nasıl yoksulluk azaldı? Bakın, 2016 Orta
Vadeli Programı’mızda dolar öngörünüz 2018 yılı itibarıyla 3.700. Ya, 2017
bitmeden yani 2018’e girmeden dolar oldu rabia. Ya, bu millet zaten kafadan bir
yıl geriden yoksullaşmış gidiyor. (CHP sıralarından alkışlar)
HAYDAR
AKAR (Kocaeli) – Onun için yapıyordu o işareti zaten, dolar 4 lira olacak diye
yapıyordu.
MEHMET
GÖKER (Devamla) - Bir diğeri, yani Mecliste garip garip şeyler duyuyoruz, az
önceki hatibe istinaden; “şeytanın gayrimeşru çocuğu” dedi yani şeytanın normal
çocuğu var mı? Vallahi biz bulamadık, ama hani bakınca oluyor. Neyse… 
Şimdi,
1 milyon kişiyi, yakınlarıyla birlikte yaklaşık 5 milyon kişiyi ilgilendiren
bir konuyu, taşeron yasasını Meclisten ve sendikalardan kaçırarak onlarla
görüşmeden, bir iletişim içerisine girmeden, OHAL hakkınızı da kullanarak
KHK’yle bu yasayı çıkarmaya çalışmanız gerçekten bizim endişelerimizi
artırmakta çünkü evine asgari ücretle ekmek götürmeye çalışan bu kişiler bu
yasayı on beş yıldır umutla beklemekte. Gerekçe ne, Meclisten kaçırmanın
gerekçesi? Meclis gündeminin yoğunluğu. Buradan sesleniyoruz: Biz çalışmaya
hazırız Cumhuriyet Halk Partisi olarak. On beş günlük tatilinizden feda edin,
gelin, bu yasayı tartışarak, işçinin, taşeronun, emekçinin hakkını vererek
çıkaralım. (CHP sıralarından alkışlar) Zira Cumhuriyet Halk Partisi olarak biz,
işçiden ve emekçiden yana olan, bütünü kapsayan böyle bir yasaya destek vermeye
hazırız. 
Şimdi,
bu bütçeye neden destek vermediğimize gelecek olursak: Enerji tüketimini
azalttığı iddiasıyla saat uygulamasında ısrar eden, milleti şafak operasyonuna
gider gibi işe gönderen bir Enerji Bakanına mı onay vereceğiz? 
Kirasız
olarak FETÖ okullarında okuduğunu kendisi ifade eden Sayın Bakan, yayın
hayatını FETÖ’yle mücadeleye adamış Sözcü gazetesini FETÖ’cülükten yargılayan
bir yargı. Bu Adalet Bakanlığına mı “evet” diyeceğiz? 
Nepotizm
yani hısım akrabaya öznel ve adil olmayan şekilde ayrımcılık yapmak demek.
Peki, “aileden sorumlu” değil de “ailesinden sorumlu” bakanlığa dönüşen,
neredeyse tüm hısım akrabasını bakanlıkta yüksek mevkilere getirmiş olan bu
bakanlık bütçesine mi “evet” diyeceğiz? 
Adaları
Yunanistan’a kaptıran, yemek duasını değiştirmekten başka bir iş yapmayan;
yetmediği gibi, vatan toprağını koruyan Mehmetçiklerimize at eti yediren Millî
Savunma Bakanlığına mı “evet” diyeceğiz? (CHP sıralarından alkışlar) 
Sistematik
olarak soruların çalınmasına rağmen çıkıp bir özür dahi dilemeyen, 400 bin
atanamayan öğretmen varken sözleşmeli öğretmenlerle eğitim sistemimizi
götürmeye çalışan Millî Eğitime mi “evet” diyeceğiz? 
Yediği
ekmek, içtiği suyla aynı vergiyi ödeyen ama benzin almaya gittiğinde Porsche
ile 10 bin liralık arabasına aynı vergiyi ödeyen, vergide adaletsizlik
sistemini ortadan kaldırmayan bu Maliye Bakanlığına mı “evet” diyeceğiz? 
Koruyucu
hekimlik yapması gerekirken yüzde 70 hasta garantisi veren, ilaç ham
maddelerinde haram-helal tartışması başlatan, doktoru değil de bilgisayar
programını öncelik sayan, hastaneleri ticarethaneye çeviren bu Sağlık
Bakanlığına mı “evet” diyeceğiz?
Mazotun
5 lira olduğu bir ülkede tarlasını ekemeyen çiftçiyi görmezden gelen,
desteklemeleri yarıya indiren, samandan mercimeğe ithal eden bu Tarım
Bakanlığına mı “evet” diyeceğiz? Burada yaşadığımız çelişki şu aslında, sosyal
medyada da bu çok dönüyor: Hayvan az diye hayvan ithal ediyoruz, saman az diye
saman ithal ediyoruz. Hayvan azsa bu samanı kim yiyor? Nereye gidiyor bu saman?
(CHP sıralarından alkışlar)
Kendiniz
itiraf ettiniz kentlere ihanet ettiğinizi, Genel Başkanınız söyledi ama daha
dün Bolu Gölcük’te bir araziyi yine bir yandaş firmaya peşkeş çektiniz. Her
şeyi ithal yaptığınız…
(Mikrofon
otomatik cihaz tarafından kapatıldı) 
MEHMET
GÖKER (Devamla) – Sayın Başkan, tamamlayayım lütfen.
HAYDAR
AKAR (Kocaeli) – Tamamlıyor Sayın Başkan, müsaade edin tamamlasın.
BAŞKAN
– Adaletten bahsettiniz ya, adaleti tesis etmek adına hiç kimseye uzatma
yapmadım; adaletli olalım diyoruz.
Teşekkür
ediyoruz.
Birleşime
beş dakika ara veriyorum. 
Kapanma Saati: 11.51
İKİNCİ OTURUM
Açılma Saati: 12.04
BAŞKAN: Başkan Vekili Ahmet AYDIN
KÂTİP ÜYELER: İshak GAZEL (Kütahya), Barış KARADENİZ (Sinop)
-----0-----
BAŞKAN
– Sayın milletvekilleri, Türkiye Büyük Millet Meclisinin 44’üncü Birleşiminin
İkinci Oturumunu açıyorum.
2018
Yılı Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
Komisyon
ve Hükûmet yerinde. 
Şimdi,
9’uncu madde üzerinde on dakika süreyle soru-cevap işlemi yapılacaktır. Bu
sürenin yarısı soru sormak için verilecek, geri kalan yarısı da cevap işlemi
için kullanacaktır.
Evet,
Sayın Topal, hazır ve nazır bekliyorsunuz.
Buyurun,
sizden başlıyoruz.
SERKAN
TOPAL (Hatay) – Teşekkür ediyorum Sayın Başkan.
Sayın
Bakanım, OECD verilerine göre ilk ve ortaokul öğretmenlerinin en fazla maaş
aldığı 10 ülke arasında Türkiye maalesef yok. Şaşırdık mı? Hayır. Peki, Türkiye
nerede? İlk ve lise kademelerinde öğretmenlerin en düşük maaş aldığı 10 ülke
arasında, Çek Cumhuriyeti, Macaristan ve Polonya’dan sonra 4’üncü sırada, en
kötü, maalesef. Bunu yüce milletimizin takdirine bırakıyorum.
Şimdi,
atanamayan öğretmen 400 bin kişi, atanamadığı için intihar eden 42 kişi. Man
Adası’nda 5 kuruşluk şirket üzerinden milyonlar kazanan emekli öğretmen enişte
Ziya’nın kazandığı gelire öğretmenlerimiz de sahip olmak istiyor. Bu konuda…
(Mikrofon
otomatik cihaz tarafından kapatıldı)
SERKAN
TOPAL (Hatay) – …enişte Ziya’nın seminer ve hizmet içi eğitim vermesini talep
ediyorum. Bakanlığınızın bu konuda kaynağı var mı?
Teşekkür
ediyorum.
BAŞKAN
– Sayın Yalım…
ÖZKAN
YALIM (Uşak) – Teşekkür ediyorum Sayın Başkan. 
Sayın
Bakan, ilk önce günaydın, iyi çalışmalar tekrar.
Şimdi,
dün akşamki bitirdiğimiz konuşmalardan sonra, yalnız, bir konuya zamanımdan
dolayı değinememiştim, şimdi onun da sorusunu soracağım. Uşak bölgesinde Afyon,
Kütahya ve Uşak’ın arasına bir tane Zafer Havalimanı yapıldı ve de bu sayede
maalesef Uşak Havalimanı da atıl hâle geldi, artık kullanılmıyor. Zafer
Havalimanı, yapıldığında, aynı Osman Gazi Köprüsü gibi yap-işlet-devret
sözleşmesiyle yapıldı. Verilen garantilerden dolayı, 2 euro yolcu başına
garanti verildi… Maalesef ne ülke içinde ne iç hatlarda ne dış hatlarda,
özellikle dış hatlarda kesinlikle -verilen taahhüt yerine gelmek değil- hiçbir
sefer yapılmadı. Bundan dolayı mali kaybımız nedir…
(Mikrofon
otomatik cihaz tarafından kapatıldı)
BAŞKAN
– Sayın Özdemir…
SİBEL
ÖZDEMİR (İstanbul) – Teşekkür ederim Sayın Başkan. 
Sayın
Bakan, dünkü oturumlarda gündeme getirmiştim ben, sorum yarım kalmıştı. Terörle
mücadele sırasında yaralanıp gazi sayılmayanların çok önemli talepleri vardı.
Değerli Başkanları Kadir Tuna Bey sürekli bu konuyu gündeme getiriyor, bizlere
ve bütün milletvekillerine. Çatışmalarda yaralanmalarına rağmen Sağlık
Yönetmeliği’ndeki koşullar nedeniyle hak ettikleri gazilik unvanı verilmemekte.
Özellikle 15 Temmuz gazilerimiz için sağlık koşullarının uygulanmaması
gazilerimiz arasında bir ayrımcı uygulamaya neden olmakta. Siz dün Aile ve
Sosyal Politikalar Bakanlığına ileteceğinizi söylediniz. Biz bütçe
görüşmelerinde bu konuyu -gerek Aile ve Sosyal Politikalar Bakanlığında gerek
İçişleri Bakanlığında- gündeme getirdik ancak bir cevap alınamadı. Sizden
istirhamımız, bu gaziler arasındaki ayrımcılığı ilk Bakanlar Kurulunda gündeme
getirmeniz ve bu konuda kim, hangi bakanlık ilgiliyse bu ayrımcılığa son
vermelerini ben…
(Mikrofon
otomatik cihaz tarafından kapatıldı)
BAŞKAN
– Sayın Tüm…
MEHMET
TÜM (Balıkesir) – Sayın Başkan, ABD’de, İran’a yönelik ambargoyu deldiği
iddiasıyla yargılanan Rıza Sarraf’ın ülkemizde Roysar Denizcilik, Roysar
Holding, Roysar Gıda Dış Ticaret, Roysar Altın Ticaret İthalat ve İhracat,
Cameron Denizcilik, ARE Havacılık ve Roysar Mobilya adlı şirketleri
bulunmaktadır. Sayın Bakana soruyorum: Bu şirketler 2011 yılından itibaren ne
kadar ihracat yapmıştır? Ve bu ihracatlar ihracat mevzuatına uygun olarak
yapılmış mıdır? İkincisi: Bu şirketler yaptıkları ihracattan dolayı ne kadar
katma değer vergisi… Ve katma değer vergisi iadesi almışlardır. Bu iadeler
hangi vergi dairelerinden alınmıştır? Bu iadelerin incelemeleri hangi inceleme
elamanı ya da yeminli mali müşavirler tarafından yapılmıştır?
BAŞKAN
– Sayın Kara’nın yerine Sayın Şeker…
ALİ
ŞEKER (İstanbul) – Sayın Bakan, çocukların tecavüzcüleriyle evlendirilmesi için
Meclisten yasa çıkarmak için Meclise yasa düzenlemesi getirdiniz ama modern
kölelik düzeni taşerona kadro düzenlemesiyle ilgili niye Meclisten kaçırıp gece
yarısı KHK’siyle geçirmeye çalışıyorsunuz? Biz taşeronun sorunlarıyla ilgili
olarak burada konuşmaya, fikirlerimizi ortaya koyup bu sorunun çözümüne katkı
vermeye hazırız. Bunun KHK’yle değil de bir kanuni düzenlemeyle güvence altına
alınması gerekiyor.
Çağlayan’a
45-50 milyon euro rüşvet verdiğini söyleyen bir Reza Zarrab var ortada. 4-5
milyon euroluk tadilat için Mecliste müteahhitlere ne tavizler verildi?
Meclisin parası yok mu, Maliyenin parası yok mu; bir avuç müteahhide Meclis
müşkül duruma düşürülüyor?
Teşekkür
ederim.
BAŞKAN
– Son olarak, Sayın Özdiş…
İBRAHİM
ÖZDİŞ (Adana) – Teşekkür ediyorum Sayın Başkan.
Sorum
Gıda, Tarım ve Hayvancılık Bakanına: Adana ili Ceyhan ilçesinin Üçdutyeşilova
köyünde yaklaşık seksen yıldır köylülerin mera olarak kullandığı, TİGEM’e ait
bir arazi var. Büyükşehir Yasası’ndan sonra köyün tüzel kişiliği kalmadığı için
zilyetlik ortadan kalkmış, TİGEM’in yeni Genel Müdürü de “Araziyi sürün,
tohumculukta kullanalım.” demiş. Et ithal ediyorsunuz, karşı çıkıyoruz, cevap
olarak “Yerli hayvancılığı da destekliyoruz ama.” diyorsunuz. Bir köyün
yıllardır kullandığı merayı yok etmek, yerli hayvancılığı geliştirmek,
desteklemek midir Sayın Bakan?
Teşekkür
ediyorum Sayın Başkan.
BAŞKAN
– Teşekkür ediyorum.
Sayın
Bakanım, soruları cevaplandırmak üzere şimdi mikrofonunuzu açıyorum.
Buyurun.

MALİYE
BAKANI NACİ AĞBAL (Bayburt) – Sayın Başkanım, teşekkür ediyorum.
Sayın
Topal çok hayati bir konuyu gündeme getirdi. Gerçekten, eğitim, ülkemizin
kalkınması ve büyümesi, gelişmesi açısından son derece önemli. Hükûmet olarak
eğitim alanında, hem eğitim ortamlarının geliştirilmesi hem öğretmenlerimizin
sayısının artırılması, niteliklerinin geliştirilmesi hem de özellikle, eğitimde
aslında yararlanıcı durumunda olan öğrenciler bakımından eğitimin daha kaliteli
ortamda sağlanması noktasında da önemli çalışmalarımız var. Son on beş yılda,
bu açıdan bakıldığında, öğretmen sayısı neredeyse 2 katına çıktı. Burada, artık
öğretmen başına düşen öğrenci sayıları, derslik başına düşen öğrenci sayıları
noktasında çok önemli ilerlemeler kaydettik.
Yine,
bu dönemde, özellikle eğitimde erişilebilirliğin önünü açacak önemli düzenlemeler
yaptık, gerek okul öncesi eğitimde gerek ilköğretimde gerek ortaöğretimde ve
gerekse yükseköğretimde. Artık eğitimde erişilebilirlik oranlarına bakıldığında
önemli ilerlemeler kaydedildiğini görüyoruz. Artık her ilimizde bir üniversite,
hatta bazı ilçelerimizde bile üniversitelerimiz var ve insanlar bulundukları
yerlerde yükseköğretime erişebiliyorlar. Okul öncesi eğitimde de önemli ölçüde
ilerlemeler bu dönemde kaydedildi. Aslında eğitim süreci içerisine
bakıldığında, en önemli unsur, okul öncesi eğitimde erişilebilirliği artırmak
ve çocukların bu dönemde eğitim ortamının nitelik ve nicelik olarak
geliştirilmesi. 
Uluslararası
karşılaştırmalara bakıldığında da Türkiye son on beş yılda eğitim alanında
önemli ilerlemeler kaydeden bir ülke oldu; eğitimde teknolojiyi kullanan,
eğitimde erişilebilirliği artıran bir ülke konumuna geldi. Tabii ki takdir
edersiniz, bu bir süreç. Yani 2002 yılında AK PARTİ iktidara geldiğinde
hâlihazırda bir verili eğitim ortamı vardı. O dönemde öğretmenlerin özlük
hakları ne ise o hâliyle devralındı.
SERKAN
TOPAL (Hatay) – Sayın Bakanım, 40 bin öğretmenin atamasını yapın, anlaşalım,
bitirelim bu işi.
MALİYE
BAKANI NACİ AĞBAL (Bayburt) – O dönemde gerek okulların kapasiteleri,
nitelikleri bakımından baktığımızda da benzeri bir sorunu görüyoruz. 
Daha
yapacak çok işimiz var. Yani bir ülkenin büyümesi için, kalkınması için şu anda
en önemli sermaye, sahip olduğu insan kaynağı ve insan kaynağının niteliği.
Artık yeni dünyada, yeni ekonomik düzende petrolünüzün olması, doğal kaynaklarınızın
olması önemli değil; önemli olan, nitelikli insan kaynağına sahip olmanız ve AK
PARTİ hükûmetleri olarak bu vizyon içerisinde insana yatırım yapan, insanı
merkeze alan bir anlayışla eğitime, inovasyona, AR-GE’ye önemli anlamda
yatırımlar yapıyoruz, harcamalar yapıyoruz ve her anlamda da ayırdığımız
kaynağı bu anlamda artırıyoruz. 
SİBEL
ÖZDEMİR (İstanbul) – On altı yıl oldu. 
MALİYE
BAKANI NACİ AĞBAL (Bayburt) – Bakın, 2018 yılı bütçesini görüşüyoruz, 2018 yılı
bütçesinde en büyük payı hangi kesim alıyor? Eğitim. Eğitime en fazla kaynağı
yine bu bütçeden veriyoruz, bunu daha da artırmamız lazım. Çocuklarımız için,
geleceğimiz için, ülkemizin kalkınması için eğitime ne kadar yatırım yapsak, ne
kadar para harcasak azdır. Bunu hep beraber başaracağız. 
Geçenlerde,
bir OECD raporunda çok güzel bir tespit var, okurken gördüm, yani mesele tek
başına okullaşma değil yani okulları daha fazla yapmanız değil, önemli olan,
öğrenme ortamının ve öğrenmeyi sağlayacak gerekli donanımın ve koşulların
sağlanması ve AK PARTİ olarak özellikle FATİH Projesi bağlamında…
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum.
SİBEL
ÖZDEMİR (İstanbul) – Diğer sorular ne oldu Sayın Bakan?
SERKAN
TOPAL (Hatay) – Sayın Başkan…
BAŞKAN
– Sayın milletvekilleri, şimdi 9’uncu madde üzerinde bir önerge vardır,
okutuyorum: 
Türkiye Büyük Millet Meclisi Başkanlığına
Görüşülmekte
olan 2018 Yılı Merkezi Yönetim Bütçe Kanunu Tasarısı'nın 9’uncu maddesinin (1)
numaralı fıkrasındaki "(Ulaştırma, Denizcilik ve Haberleşme Bakanlığınca
gerçekleştirilecek şehir içi raylı ulaşım sistemleri ve metro yapım projeleri
ile diğer demiryolu yapımı ve çeken araç projeleri hariç)" ibaresinin
madde metninden çıkarılmasını arz ve teklif ederiz.
 Zekeriya Temizel Bihlun Tamaylıgil Lale
Karabıyık
 İzmir İstanbul Bursa
 Kadim Durmaz Bülent Kuşoğlu Musa
Çam
 Tokat Ankara İzmir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EJDER AÇIKKAPI (Elâzığ) – Katılmıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Sayın milletvekilleri, Anayasa’nın bütçe görüşmelerini düzenleyen 162’nci
maddesinin “Değişiklik önergeleri üzerinde ayrıca görüşme yapılmaksızın okunur
ve oylanır.” hükmü gereğince önergenin gerekçesini okutuyorum:
Gerekçe:

TBMM'de
16/11/2016 tarihinde kabul edilen 6761 sayılı Kamu Mali Yönetimi ve Kontrol
Kanunu ile Bazı Kanunlarda Değişiklik Yapılması 










Hakkındaki Kanun’un 6’ncı maddesiyle, 4/1/2002 tarihli
ve 4734 sayılı Kamu ihale Kanunu’nun 62'nci maddesinin birinci fıkrasının (a)
bendine "ilk yıl için öngörülen ödenek” ibaresinden sonra gelmek üzere “
yılı merkezî yönetim bütçe kanununda belirlenen stratejik öneme sahip
yatırımlar veya projeler hariç olmak üzere,” ibaresi eklenmiştir.
2018
Yılı Merkezi Yönetim Bütçe Kanun Tasarısı’nın 9’uncu maddesinin (1) numaralı
fıkrasıyla, 2018 Yılı Yatırım Programı’na ek yatırım cetvellerinde yer alan
projeler dışında herhangi bir projeye harcama yapılamayacağı ve bu cetvellerde
yer alan projeler ile ödeneği toplu olarak verilmiş projeler kapsamındaki
yıllara sari işlere 2018 yılında başlanabilmesi için proje veya işin 2018 yılı
yatırım ödeneğinin proje maliyetinin yüzde 10'undan az olamayacağı
belirtilirken, parantez içine alınan "Ulaştırma, Denizcilik ve Haberleşme
Bakanlığınca gerçekleştirilecek şehir içi raylı ulaşım sistemleri ve metro
yapım projeleri ile diğer demiryolu yapımı ve çeken araç projeleri" bu
kurallardan istisna tutularak parantez içinde sayılan söz konusu projelerin
2018 Yılı Yatırım Programı’na ek yatırım cetvellerinde yer alması ve 2018 yılı
yatırım ödeneğinin proje maliyetinin yüzde 10'undan az olmaması kurallarının
aranmayacağı hüküm altına alınmaktadır.
Görüşülmekte
olan 2018 Yılı Merkezi Yönetim Bütçe Kanunu Tasarısı'nın 9’uncu maddesinin (1)
numaralı fıkrasındaki "(Ulaştırma, Denizcilik ve Haberleşme Bakanlığınca
gerçekleştirilecek şehir içi raylı ulaşım sistemleri ve metro yapım projeleri
ile diğer demiryolu yapımı ve çeken araç projeleri hariç)” ibaresi yukarıdaki
yeni düzenlemeye atıf yapmakta ise de 2015 Yılı Merkezi Bütçe Kanunu’nun 9’uncu
maddesinde yer alan benzeri bir hükmün iptali konusunda yapılan başvuruyu
değerlendirip söz konusu düzenlemeyi Anayasa’nın 87 ve 161’inci maddelerine
aykırı bularak iptal eden Anayasa Mahkemesinin 26/05/2016 tarih E.2015/7,
K.2016/47 sayılı Kararı’nda belirtilen tespit ve açıklamalara da uygun
bulunmamaktadır.
Parantez
içinde sayılan projeler için bütçeden harcama yapılabilmesi için 2018 Yılı
Merkezi Yönetim Kanunu’nda ödenek tahsis edilmiş olması ve ayrıca bütçe
kanununun yürürlüğe girmesinden sonra Kalkınma Bakanlığı tarafından
hazırlanacak 2018 Yılı Yatırım Programı’na ek yatırım cetvellerinde yer alması,
641 sayılı KHK'nin 32’nci ve 5018 sayılı Kanun'un 19’uncu maddesinin gereği ve
zorunlu bir sonucudur. Bundan böyle, ödeneği olmayan ya da yeterli ödeneği
olmayan yatırımlara başlanılmasının, seçim yatırımlarının yeniden hortlamasının
ve zaten sınırlı olan kamu kaynaklarının çarçur edilmesinin yolu açılacaktır.
Anayasa'nın
161’inci maddesinin dördüncü fıkrasında, bütçe kanununa bütçeyle ilgili
hükümler dışında hiçbir hüküm konulamayacağı açık bir şekilde belirtilirken;
163’üncü maddesinde bütçede değişiklik yapılabilmesi esasları ayrıca
düzenlenmiş, Bakanlar Kuruluna kanun hükmünde kararnameyle bütçede değişiklik
yapma yetkisi dahi verilmemiştir.
Bütçe
kanunlarını diğer kanunlardan ayrı tutan anayasal kurallar karşısında yasayla
düzenlenmesi gereken bir konunun bütçe yasasıyla düzenlenmesi veya yürürlükte
bulunan herhangi bir yasada yer alan hükmün bütçe yasalarıyla değiştirilmesi,
kaldırılması, uygulanmaması veya aykırı düzenlemeler yapılması olanaksızdır.
Söz konusu hüküm Anayasa'nın 87, 88, 89, 161’inci maddelerine aykırı
bulunduğundan bu önerge verilmektedir.
BAŞKAN
– Zekeriya Temizel ve arkadaşlarının önergesini oylarınıza sunuyorum: Kabul
edenler... Kabul etmeyenler... Önerge kabul edilmemiştir. 
9’uncu
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
Şimdi
10’uncu maddeyi okutuyorum:
Mahalli idarelere ilişkin işlemler
MADDE 10- (1) Maliye Bakanlığı bütçesinin;
a) 12.01.31.00-06.1.0.07-1-05.2 tertibinde yer
alan ödenek, 13/1/2005 tarihli ve 5286 sayılı Kanun uyarınca il özel
idarelerine devredilen personelin aylık ve diğer her türlü mali ve sosyal
haklarına ilişkin ödemelerini karşılamak üzere il özel idarelerine, 
b) 12.01.31.00-06.1.0.08-1-07.1 tertibinde yer
alan ödenek, Köylerin Altyapısının Desteklenmesi Projesi (KÖYDES) kapsamında
köylerin altyapı ihtiyaçları için il özel idareleri ve/veya köylere hizmet
götürme birliklerine,
c) 12.01.31.00-06.1.0.09-1-07.1 tertibinde yer
alan ödenek, Su Kanalizasyon ve Altyapı Projesi (SUKAP) kapsamında
belediyelerin içme suyu ve atıksu projelerini gerçekleştirmek üzere İller
Bankası Anonim Şirketine,
tahakkuk ettirilmek suretiyle kullandırılır.
SUKAP kapsamında ihtiyaç olması hâlinde genel bütçe kapsamındaki ilgili kamu
idaresi bütçesine veya özel bütçeli idare bütçesine ödenek aktarılabilir. Bu
fıkra kapsamında ilgili idarelere yapılan Hazine yardımları haczedilemez ve
üzerine ihtiyati tedbir konulamaz.
(2) Birinci fıkranın (a) bendine göre yapılacak
ödemelere ilişkin usul ve esaslar İçişleri Bakanlığı ve Maliye Bakanlığı
tarafından birlikte belirlenir. 
(3) Birinci fıkranın (b) ve (c) bentlerinde yer
alan ödeneklerin, 2018 Yılı Yatırım Programında belirlenmesini müteakip, KÖYDES
Projesi için iller bazında; SUKAP için ise belediyeler bazında dağılımı,
kullandırılması, izlenmesi ve denetimine ilişkin usul ve esaslar Yüksek
Planlama Kurulu tarafından karara bağlanır.
BAŞKAN
– Madde üzerinde gruplar adına ilk söz Milliyetçi Hareket Partisi Grubu adına
Muğla Milletvekili Mehmet Erdoğan’a aittir. 
Buyurun
Sayın Erdoğan. (MHP sıralarından alkışlar)
Süreniz
on dakikadır, lütfen süresinde tamamlayalım.
MHP
GRUBA ADINA MEHMET ERDOĞAN (Muğla) – Sayın Başkan, değerli milletvekilleri;
2018 Yılı Bütçe Kanunu Tasarısı’nın 10’uncu maddesi üzerinde Milliyetçi Hareket
Partisi Grubu adına söz almış bulunmaktayım. Bu vesileyle, yüce heyetinizi ve
ekranları başında bizleri izleyen aziz Türk milletini saygıyla selamlıyorum.
Değerli
milletvekilleri, bütçe kanununun 10’uncu maddesiyle mahallî idarelere ilişkin
işlemler düzenlenmektedir. 10’uncu maddenin (1)’inci fıkrasında il özel
idarelerine devredilen personelin -ki Köy Hizmetleri Genel Müdürlüğünün
lağvedilmesiyle- aylık ve diğer her türlü mali haklarını ödemek üzere buraya
ödenek konmaktadır. Bu rutin bir işlemdir. Aslında, bunun bir takviminin
belirlenip her yıl bütçe kanununda yer almasının önlenmesinde fayda vardır. 
Yine,
KÖYDES kapsamında köylerin altyapı ihtiyaçları için il özel idareleri veya
köylere hizmet götürme birliklerine aktarılacak ödenekler burada yer
almaktadır.
Yine,
SUKAP kapsamında belediyelerin içme suyu ve atıksu projelerini gerçekleştirmek
üzere İller Bankası Anonim Şirketine tahakkuk ettirilmek üzere kullandırılan
ödenekler burada yer almaktadır. “SUKAP kapsamında ihtiyaç olması hâlinde genel
bütçe kapsamındaki ilgili kamu idaresi bütçesine veya özel bütçeli idare
bütçesine ödenek aktarabilir. Bu fıkra kapsamında ilgili idarelere yapılan
Hazine yardımları haczedilemez ve üzerine ihtiyati tedbir konulamaz.” ibaresi
var kanunda. Buradan da anlaşılmaktadır ki küçük belediyelerimizin, bu yardıma
ihtiyaç duyan belediyelerimizin birçoğu bu hacizle karşı karşıyadır, artık kendi
işlerini, kanunla kendilerine verilen görevleri yapamaz hâle gelmişlerdir. 
Yine
bütçe kanunun 10’uncu maddesinin 2’nci fıkrasıyla 1’inci fıkranın (a) bendine
göre yapılacak ödemelere ilişkin usul ve esaslar İçişleri Bakanlığı ve Maliye
Bakanlığı tarafından yapılacağı belirlenmektedir. 10’uncu maddenin (3)’üncü
fıkrasında ise “Birinci fıkranın (b) ve (c) bentlerinde yer alan ödeneklerin,
2018 Yılı Yatırım Programında belirlenmesini müteakip, KÖYDES Projesi için
iller bazında; SUKAP için ise belediyeler bazında dağılımı, kullandırılması,
izlenmesi ve denetimine ilişkin usul ve esaslar Yüksek Planlama Kurulu
tarafından karara bağlanır.” denilmektedir. Buradan da anlaşılmaktadır ki
Yüksek Planlama Kurulu Hükûmet üyelerinden oluştuğuna göre burada ihtiyaca göre
değil, siyasi tercihe göre bir dağılım söz konusu olacaktır. 
Değerli
milletvekilleri, 10’uncu maddeyi dikkatle incelediğimizde, özel idare ve
belediyelerin kaynaklarının kanunlarla kendilerine verilen asli görevlerini
yerine getirme konusunda yetersiz olduğu ortadadır. Dolayısıyla, bu projeler
için kaynak aktarıp, belediyeler ve özel idarelerini kaynak arayışı için farklı
yerlere yönlendireceğinize, buralarda, Ankara’nın kapısında bekleteceğinize
konuyu kökten çözecek bir çalışma yapılması lazım. Bu manada da Belediye
Gelirleri Kanunu’nun ve özel idare paylarının ciddi manada masaya yatırılması
lazım. 
Tabii,
bunları görüşürken de tek başına nüfus kriterine göre konuşmak bugüne kadar
bizi yeterli çözüme ulaştıramamıştır arkadaşlar. Dolayısıyla bu konuda ihtiyacı
karşılayacak, sorunu kökten çözecek bütün kriterleri masaya koymamız
gerekmektedir. Bu çerçevede, köylerin, beldelerin ve illerin coğrafi genişliği,
iklim şartları, turizm beldeleri açısından yaz ve kış nüfusları gibi birçok
farklı kriter göz önüne alınarak belediye gelirleri ve özel idare payları buna
göre düzenlenmelidir. Yoksa, her yıl bütçe kanununa konulacak birtakım
kaynaklarla bu sorunları kalıcı olarak çözmek mümkün değildir, bu ancak günü
kurtarma operasyonu olur. 
Değerli
milletvekilleri, 6360 sayılı büyükşehir belediyesi Kanunu’yla birlikte köyler
ve belde belediyeleri kapatılmıştır. İlçe belediyelerinin de gelir
kaynaklarının önemli bir kısmı büyükşehir belediyelerine devredilmiştir. Bu
sebeple, ilçe belediyeleri kendilerine ayrılan kaynaklarla kendi görevlerini
yapamaz hâle gelmişlerdir. Bu bakımdan, ilçe belediyelerinin gelirlerini
artıracak bir düzenlemeye de acilen ihtiyaç vardır. Ayrıca ilçe belediyeleri
tarafından yapılabilecek birçok hizmetin de büyükşehir belediyelerinin yetkisine
bırakılması hem bu hizmetlerin pahalanmasına sebep olmakta hem de
vatandaşlarımızın hizmete ulaşımını güçleştirmektedir.
Diğer
yandan, özellikle turizm bölgelerindeki belediyelere kaynak aktarılırken sadece
nüfus kriterine göre planlama yapılması haksız bir uygulamadır. Bugün Muğla’ya
mevcut 923 bin nüfusuna göre kaynak aktarılmaktır ancak Muğla’mız ve ilçeleri
yıl boyu milyonlarca yerli ve yabancı turisti ağırlamaktadır. Dolayısıyla
belediyelerimiz şehrin altyapısını buna göre yapmak zorundadır. Yoksa, yapılan
altyapı hizmetleri de, üst yapı hizmetleri de yetersiz kalacak ve günlük
belediye hizmetleri de aksayacaktır. Kısaca ifade etmek gerekirse, belediyelere
en azından kendilerine kanunla verilen görevlerini layıkıyla yapabilecek
miktarda, objektif kriterlere göre ve adil şekilde kaynak ayrılmalıdır. Burada
şunu da ifade etmek gerekir ki: Yerel yönetimlerde hizmet kalitesinin
yükseltilmesi ve hizmet hızının artırılması maksadıyla yapılacak her türlü
düzenlemeye Milliyetçi Hareket Partisi olarak katkı vermeye hazırız.
Sayın
Başkan, değerli milletvekilleri; şimdi, biraz da mahallî idarelerinin seçilmiş
ve atanmış mensuplarının hak ve hukuklarını, beklentilerini dile getirmek
istiyorum. Yıllardır muhtarlarımızın özlük haklarıyla ilgili burada çok
konuştuk, Allah’a şükür muhtarlarımızın özlük hakları belli bir zemine oturdu.
İnşallah, bundan sonra geri adım atılmaz, daha da iyiye doğru bir gelişme olur.
Yine,
mahalle muhtarlarımızın, kendilerinin -bugün en önemli sorunlarından biri-
muhtarlık ofisleriyle ilgili sorunları vardır. Bazı belediyeler bu sorunu
çözdüğü hâlde bazı belediyelerin bu konuda herhangi bir adım attığı yoktur.
Burada, Hükûmetimizin, bütün belediyelerin bütün bu muhtarların ofis sorununu
çözecek bir adım atmasında fayda vardır.
Değerli
milletvekilleri, bir başka sorun da belediye başkanlığı yapmış değerli
insanların emeklilik haklarıyla ilgilidir. Tabii, çalışırken herkes belirlenen
kriterlere göre belediye başkanı ödeneğini almaktadır ancak emeklilikte durum
aynı değildir. Özellikle, emekliyken belediye başkanı seçilen BAĞ-KUR ve Sosyal
Sigortalar Kurumu emeklileri emekli oldukları için kendilerinden prim
kesilmemekte ve bu durumdaki belediye başkanlarımız belediye başkanlığı süresi
bittikten sonra makam tazminatı alamamaktadır. Çalışanlar için belirlenen ortak
kriterler emekliler için de belirlenmeli ve emekli olan bütün belediye
başkanları da aynı haklarından yararlanabilmelidir.
Yine,
il genel meclisi üyelerimiz önemli görevler yapmakta ancak bunların ne bir
sosyal güvencesi bulunmakta ne de emeklilik hakları bulunmaktadır. İl genel
meclisi üyelerinin görevleriyle mütenasip bir özlük hakkına kavuşturulmasının
da zamanı gelmiş, geçmektedir.
Sayın
Başkan, değerli milletvekilleri; belediye meclis üyelerinin de ne özlük hakları
ne sosyal güvenlikle ilgili herhangi bir güvenceleri vardır. İl genel meclis
üyeleri ve muhtarlar kamu görevlisi olarak görevleri süresince silah ruhsatı
alabildikleri hâlde belediye meclisi üyeleri bu haktan mahrumdur. Belediye
meclis üyelerinin de bu sorununun çözülmesi yerinde olacaktır. Ayrıca belediye
meclis üyelerinin de görevleriyle mütenasip bir sosyal güvenceye kavuşturulması
yerinde olacaktır.
Bu
arada, ülkemiz genelde geçerli olan bir soruna dikkatlerinizi çekmek istiyorum.
İmar planları yapılırken bir ilde kullanılabilecek bütün alanlar en iyi şekilde
planlanmalı, şehirlerimiz bir kimliğe kavuşturulmalıdır. Bu iş yapılırken de
tarım alanlarının korunması muhakkak sağlanmalıdır. İnsanoğlu, bugüne kadar
birçok şeyi fabrikalar kurarak üretmiştir ancak bugüne kadar tarım arazisi
üreten bir fabrikayı kurmayı başaramamıştır. 
Yine,
seçim bölgem Muğla örneğinden yola çıkarak bir hususu daha dile getirmek
istiyorum. Bugün, dünyadaki çam balının yüzde 90’ını Türkiye, Türkiye’deki çam
balının da yüzde 90’ını Muğla ilindeki arıcılarımız üretmektedir. Muğla
üzerinden yola çıkarak, bu şehir planlamaları yapılırken arıcılık gibi, çam
balı gibi yöresel ürünlerin üretimlerini koruyacak ve bu ürünlerin
üretimlerinin sürekliliğini sağlayacak tedbirlerin alınması, bu üretimlere
zarar vermeyecek bir şehir yapılanmasının kurulması da zorunludur. 
Sayın
Başkan, değerli milletvekilleri; bugün Hükûmetin de gündemindeki en önemli
husus taşeron yasasıdır. Bu konuda, taşrada herkesin beklentisi var ama yasanın
kapsamıyla ilgili bugüne kadar daha Hükûmet üyeleri de detay olarak
Parlamentoya bilgi veremediler -buna ilgili bakan, Çalışma ve Sosyal Güvenlik
Bakanı da dâhil- ancak bu konuda özellikle belediyelerde çalışan taşeron
işçilerinin de beklentisi yüksektir. Bunların da beklentilerini karşılayacak
bir taşeron düzenlemesinin yapılmasını onlar adına talep ediyoruz. 
Bu
duygu ve düşüncelerle, 2018 yılı mali bütçesinin devletimize, milletimize
hayırlı olmasını diliyor, yüce heyetinizi ve ekranları başındaki aziz Türk
milletini saygıyla selamlıyorum. (MHP sıralarından alkışlar) 
BAŞKAN
– Teşekkür ediyorum. 
Gruplar
adına ikinci söz, Cumhuriyet Halk Partisi Grubu adına Adana Milletvekili
Zülfikar İnönü Tümer’e aittir.
Buyurun
Sayın Tümer. (CHP sıralarından alkışlar) 
CHP
GRUBU ADINA ZÜLFİKAR İNÖNÜ TÜMER (Adana) – Sayın Başkan, değerli
milletvekilleri; 2018 Merkezî Yönetim Bütçe Kanunu Tasarısı’nın 10’uncu
maddesini oluşturan “Mahalli idarelere ilişkin işlemler” üzerine Cumhuriyet
Halk Partisi Grubumuz adına söz almış bulunuyorum.
Büyükşehir
belediyelerinin yönetim yapısındaki son düzenleme 6 Aralık 2012 tarihli Resmî
Gazetede yayımlanarak yürürlüğe giren 6360 sayılı Yasa’yla gerçekleşmiştir.
Kırsalın, çiftçinin ve tarımın geleceğini ilgilendiren ve biçimlendiren kanun
“Kervan yolda düzelir.” anlayışıyla çıkarılmış ve hem yerel yönetimleri hem
tarımı hem de kırsalda yaşayanları hazırlıksız yakalamıştır. Bu durum, bir
kanunun çıkış gerekçesi ve yaklaşımı ile ters düşen bir olgudur çünkü Kanun,
toplumsal uzlaşı ve politik bilgilendirme olmadan, yerelde yaşayan ve yaşam
yerinin statüsü değişen halka sorulmadan çıkarılmıştır. Özellikle
kırsaldakiler, kanunla geleceği biçimlenecek çiftçiler, konuyu yani Büyükşehir
Kanunu’nu tam olarak ele alamamış, kavrayamamış ve Kanun’un kendileri açısından
gelecekte kötü şeyler getireceğinin de farkına varamamıştır.
Değerli
milletvekilleri, 6360 sayılı Büyükşehir Belediye Kanunu ile birlikte
“büyükşehir”ler “bütünşehir”ler olmuş, merkezî idarenin temsilcisi olan valinin
denetleyici rolü sözde yerelin güçlenmesi adına tartışmalı hâle gelmiştir. Bu
düzenlemeyle birlikte, yaklaşık 1.600 kasaba belediyesi ile 16 binden fazla köy
ve 30 ilde il özel idaresi ve il genel meclislerinin tüzel kişiliği 30 Mart
2014’teki ilk mahalli idareler seçiminden sonra kaldırılmıştır. Kanunla, tarım
arazileri kentsel araziye dönüşmüş, yeni rant alanları yaratılmış, tarım
arazileri ve taşınmazlar üzerinde amaç dışı kullanımlar artmış ve devamında,
kır kültürü, köylülük kültürü bitirilmeye yüz tutmuştur. 
Tarımın
ülkemiz için gerçek bir “sigorta ve güvence” aracı olması, tarıma ev sahipliği
yapan kırsal alanlar geleceği korumak açısından çok önemlidir yani kırsal ve
kırsallık, tarımsal üretim ve devamlılık için, kültürel geçmişi korumak ve
yaşatmak için, bireylerin sağlıklı, mutlu bir ortamda, bulundukları yerde
yaşamlarını sürdürebilmeleri için, temiz hava, doğa ve sağlıklı beslenebilmek
için, yazılı olmayan kültürel mirası korumak için, toprağın sahiplenilmesi ve
sürdürülebilir kullanımı için, toprakları ranta kurban etmemek için, geçmiş ve
gelecek arasında köprü oluşturmak için, kendine yetmeye çalışan yoksul ve orta
sınıf için çok önemlidir.
Saygıdeğer
milletvekilleri, tarım ve kırsalın belirtilen önemleri Büyükşehir Kanunu’yla
tehdit altına girmiştir. Bir yanda kırdaki insan, bir yanda çiftçi, bir yanda
tarım toprakları, doğal kaynaklar tehdit altındadır. Türkiye, kanunla kentleşen
bir ülke durumuna gelmiştir ve bu son derece tehlikeli bir süreçtir. Türkiye’de
kırsal nüfusun en fazla olduğu iller aynı zamanda büyükşehir kapsamına giren
illerdir. Bu illerdeki kırsal nüfusun artık “kırsallık” tanımı kalmamıştır.
Mahalle statüsüne dönüştürülen buradaki köy ve kasabalar artık geleneklerini,
ortak kullanım alanlarını, mezarlıklarını, çeşmelerini, maddi, manevi
değerlerini yitirme noktasına gelmiştir. Büyükşehir kapsamındaki illerin büyük
bölümü kıyılardadır. Kanunla büyükşehirlere verilen yetkiler bu kıyıların,
tarım alanlarının, doğal kaynakların amaç dışı kullanım yollarını ortaya
çıkarmıştır. Kanunla büyükşehir sınırlarına dâhil edilen köylerde yaşayanlar,
içme suyu, atık su gideri, altyapı yatırımları ve benzerleri için zamanla
bedel, katılım payı gibi yeni harcama kalemleriyle karşılaşmaktadır. Bu
giderler zaman içinde metropol alandaki fiyatlar düzeyine ulaşarak gittikçe
daha ağır maliyetli bir yaşama mahkûm edecektir. Kanunla kırsaldaki hizmetler
büyükşehir değerleri üzerinden belirlenmeye başlanmıştır ancak zaten yoksulluk
kırsalda kronikleşmiştir. Bu hizmet sunumu yaklaşımıyla daha yüksek maliyetler
çıkmıştır. Bu durumda yeni bir kırdan kente göç dalgasıyla karşılaşmak işten
bile değildir. 
Türkiye’de
kullanılan suyun yüzde 75’inin tarımda kullanıldığı düşünülürse, su artık kamu
için büyük bir gelir kapısı, çiftçi ve kırdaki aile için büyük bir yaşama
maliyetini beraberinde getirmiştir. Bahçedeki, tarladaki, yayladaki, meradaki
su, şehir şebeke fiyatıyla ücretlendirilmiş, buralarda belediyelerin bir
yatırımı olmadan belediyelere su geliri ortaya çıkartılmıştır.
Değerli
milletvekilleri, kanunla birlikte tarımsal ve kırsala yönelik yeni rantlar
oluşmuş, meraların amaç dışı kullanımının önü açılmış, doğal kaynaklar üzerinde
baskı artmış, kırsalda yaşam maliyeti artmış, küçük çiftçi kente göçe zorlanmış
ve toprakları elden gitmiştir. Yeni kanunla birlikte, kırsaldaki sermaye için
yeni ucuz iş gücü ortaya çıkmış, kırsal arazi kentsel arsaya dönüşmüş ve kırsal
bölge topraklarının imara açılması kaçınılmaz olmuştur. Toprak artık sermaye
birikim aracı hâline gelmiş ancak bu durum kırdaki için değil, kırın
kaynaklarını ranta çevirmek isteyenler için geçerli olmuştur. Büyükşehir
belediyesi olgusu, merkezî politikaların en küçük birimlerine kadar
yayılmasının aracına dönmüş, merkezî idarenin gücünü yerel düzeyde
etkinleştirmenin mekanizması olarak etkili bir araç konumuna getirmiştir. Kanun
yönetimin tek elde toplanmasını sağlayan, yereldeki farklılıkları görmeyen,
özgünlükleri göz ardı eden bir düzenlemeyi getirmiştir. Kırsal yaşamın kendine
özgü niteliklerini, değerlerini aşındırmıştır. Kanunla köylere yönelik
yürütülecek hizmetler kentin öncelikleri içinde geri planda bırakılmıştır.
Kent-kır ayrımını ortadan kaldıran kanunla genişleyen belediyenin hizmet
alanının büyük bir kısmını, yerleşim bölgesi olmayan tarım arazileri, meralar,
orman alanları ve ekolojik hassasiyeti bulunan bölgeler oluşturmuştur. Kanunun
bu hâli kır nüfusunu azaltmakta, tarımsal üretim maliyetini ve kırda yaşama
maliyetini yükseltmektedir. 
Sayın
milletvekilleri, köyler, kasabalar idari olarak şehir nüfusuna dönüştürülebilir
ama bin yıllık yaşam geleneğine devam edildiği göz önüne alınmalıdır. Bu yapıyı
bozmak kolay olmamalıdır. Kanun sadece ekonomik boyutla ön plana çıkmıştır.
Bireyi, kültürü, sosyolojik bakış açısını dikkate almamıştır. Bu hâliyle
tarımı, kırsalı bugünkünden çok daha zor günler beklemektedir. Yerel halka
sorulmadan çıkarılan kanun, yerelin değerlerini ve sosyoekonomik yaşam biçimini
olumsuz etkilemektedir. Burada belediyecilik anlayışına, yerel yönetim
anlayışına sorumluluklar ve yeni yetkiler düşmektedir. Yerel yönetimler kanunla
ortaya çıkan tehditleri bertaraf etmek için vatandaşı, kırsal yapıyı, tarımı,
doğal kaynakları ön plana alan bir politik duruş benimsemek durumundadır. 
Başta
Adana’daki raylı sistem olmak üzere, metro, büyük sanat yapıları, dere
yataklarının ve nehirlerin ıslahı devlet eliyle gerçekleşmelidir. Büyükşehirlere
merkezî Hükûmetten gelen paylar artırılmalıdır. Öz gelir çeşitliliğinin
yetersizliği, kredi alımında yürütülen prosedürün zorlukları da belediyeleri
kıskaca almıştır. Özellikle muhalif belediyelere bakanlıklardan projelere
yatırım ve hibe sağlanmasının önü neredeyse kapatılmıştır. 
Büyükşehir
belediyesi modelinin kendisi sorunlu bir yönetim modelidir. Alan büyüklüğü
görev/yetki ilişkileri ve üst kademeyle alt kademe ilişkileri bakımından
kapsamlı biçimde yeniden tanımlanmalıdır. Kentsel ve kırsal yerleşmeler
sınıflandırılmalı, bunlar kentsel belediye ve kırsal belediye ana sınıfları
içinde sosyoekonomik özelliklere uygun yönetim modellerine kavuşturulmalıdır.
Ülkemizin tarımsal ve sınai üretimini mümkün kılmak, artırmak, ülke geneline
dengeli biçimde yaymak, ancak bünyeye uygun yönetim modelleriyle
gerçekleştirilebilir.
Ölçek
ekonomisinden yararlanmanın çok farklı yolları vardır. Bunlardan biri de yerel
yönetim birlikleri sistemidir. 6360 sayılı Yasa’yla birer küçük yerleşim
birimlerine ve mahalleye dönüştürülen, merkeze uzak köylere sunulan hizmet
kalitesi düşmektedir. Bu hizmetlerin sunulması için yapılan kamu harcamaları
verimsiz ve pahalı hâle gelmektedir. Büyükşehir belediyelerinin yetki ve
görevlerinin ilçe belediyelerine göre orantısız olması ve bazı hizmetlerin
niteliği gereği, örneğin çöp toplama hizmetinin ilçe, depolama, imha etme
işinin büyükşehirde olmasıyla 2 yerel yönetim birimi arasında pratikte bir
denetim yetkisi ortaya çıkmıştır. Yerel ve ortak nitelikli hizmetlerin ilçe
belediyeleri tarafından sunulduğu durumlarda bütçe, imar, ulaşım ve altyapı
gibi birçok konuda büyükşehir belediyesinin denetleyici nitelikte yetkilerinin
olduğu ve bu yetkilerini ayrı bir tüzel kişiliği bulunan ilçe belediyeleri
üzerinde uyguladığı söylenebilir. 
Büyükşehir
belediyelerinin, kurumsal olarak, illerde merkezî bir planlama ve koordinasyon
birimi olmak yerine tek yetkili bir yönetim birimi hâline dönüştürüldüğü
görülmektedir. Bu hizmetlere bakıldığında, ilçe belediyelerinin aslında
büyükşehir belediyelerine bağlı birer belediye şubesi gibi çalışmasının
öngörüldüğü söylenebilir. Özellikle yüzölçümü büyük olan illerde
büyükşehirlerin kendi sorumluluk alanlarındaki hizmetleri yerine getirmek için
uzak ilçe merkezlerinde müdürlükler açtığı görülmektedir. Ancak, var olan ilçe
belediyelerine bu hizmetlerin yetki ve sorumlulukları verilmek yerine yeni
birer bürokratik örgütlenmeye gidilmesi anlamsızdır. 
İl
özel idareleri gibi kırsal alanın yönetiminde uzmanlaşmış birimler yerine,
büyükşehir belediyeleri gibi, bu alanda birikimi olmayan bir birim kırsal alanı
yönetmeye başlamıştır. 6360 sayılı Yasa öncesinde büyükşehir belediyelerinin öz
gelirlerinin gerilediği, mali olarak merkeze bağımlılığının arttığı
görülmektedir. Buna karşılık, merkezî hükûmetin genel bütçe vergi gelirlerinden
büyükşehir belediyelerine aktardığı payların kişi başına öngörülen miktarında
bir artış görülmektedir. 
6360
öncesinde Karayolları Genel Müdürlüğünün görev alanına giren bazı hizmetler
büyükşehir belediyelerine devredilmiştir. Geçmiş dönemde kent içinde bile
sağlıklı olarak yerine getirilemeyen ana yolları yapmak, yaptırmak, bakım ve
onarım işleri ile bu yolların temizliği ve karla mücadele çalışmalarını
yürütmek gibi hizmetlerin, yeni düzenleme sonrasında kent merkezlerine uzak
bölgelerde yerine getirilmesinin pratikte karşılığı yoktur. 
Bütünşehir
yasasının ardından geniş bir coğrafyaya hizmet üretmek zorunda kalan büyükşehir
belediyeleri hizmetleri aksatmakta ve bu büyük sıkıntılara yol açmaktadır. (CHP
sıralarından alkışlar) 
BAŞKAN
– Teşekkür ediyorum Sayın Tümer. 
Halkların
Demokratik Partisi Grubu adına Diyarbakır Milletvekili Ziya Pir konuşacaktır. 
Sayın
Pir, buyurun. (HDP sıralarından alkışlar) 
HDP
GRUBU ADINA ZİYA PİR (Diyarbakır) – Sayın Başkan, çok değerli milletvekilleri;
Halkların Demokratik Partisi adına 10’uncu madde üzerinde konuşmak üzere söz
almış bulunmaktayım. 
Bu
maddeyle, kaldırılan Köy Hizmetleri Genel Müdürlüğünden il özel idarelerine
devredilen personelin özlük haklarının ödenmesi -ödeyin, destekliyoruz- KÖYDES
kapsamında yolu ve suyu olmayan köylerin altyapılarının desteklenmesi -siz
yapın, biz destekleriz, destek bizden, siz yapın lütfen- ve SUKAP kapsamında
belediyelerin içme suyu ve atık su projelerinin İller Bankası aracılığıyla
desteklenmesi amacıyla düzenleme… Düzenlemeyi biz yaparız, siz vatandaşın
yapılacak bir şeyi varsa yapın lütfen. Yani destekliyoruz, tamamen
destekliyoruz bunu yeter ki vatandaş için bir şeyler yapılsın. Bu maddeyi
böylelikle kapatmış olayım. 
Şimdi,
değerli milletvekilleri, son günlerde ben özellikle burada sunumlarını yapan
bakanları dikkatlice dinledim ve normalde 317 milletvekili olan bir iktidar
partisinin bakanlarının buraya öz güvenle çıkıp kendi projelerini öz güvenle
müdafaa etmeleri, sunmaları gerekirken biz ne gördük burada? Özellikle
Dışişleri Bakanı, Avrupa Birliği Bakanı, Adalet Bakanı -İçişleri Bakanından hiç
bahsetmek istemiyorum, seviyemi düşürmek istemiyorum- ne yaptı burada? Durup
dururken, hiçbir şey yokken agresif bir sunum yapmaya başladılar. “Niye acaba?”
diye sorarsanız, bana göre, içerideki ve dışarıdaki gelişmeleri artık takip
edemiyorlar, yetişemiyorlar, metal yorgunluğu var. Bu yüzden, bu şekilde
agresif davrandılar. 
Şimdi,
değerli arkadaşlar, devlet aklı hâlâ “Kürt’ü, muhalifi, bilim adamını nasıl
bastırırım?” noktasında duruyor. Oysa şu an dünyada yeni bir medeniyet
kurulması söz konusu. Ne devlet aklının ne devletin ne bakanlıkların bundan
haberi var; haberleri yok ve bu gidişatı biz kaçırıyoruz.
Bakın,
bundan birkaç ay önce, 9’uncu ayda ben “bitcoin”le ilgili bir soru önergesi
vermiştim. Cevabı geldi, Merkez Bankasının değerlendirmesi aylar sonra geldi ve
burada diyor ki: “İlgili herhangi bir yasal düzenleme yoktur -tamam- ve BDDK
elektronik para olmadığını tespit etmiştir.” Günaydın, yani “bitcoin”in ya da
“ethereum”un elektronik para olmadığını bütün dünya biliyor, bunu söylemek için
bana cevap vermesine gerek yoktu. Ama Hükûmetten önce başkası cevap verdi,
nadide kuruluşlarımızdan Diyanet İşleri Başkanlığı fetva verdi ve dedi ki:
“Bitcoin dinen uygun değildir.” Hayda! “Bitcoin dinen uygun değildir.” Ben o
konuya hiç girmek istemiyorum. Sayın Bakan, siz de kafanızı eğdiniz,
haklısınız. Bence bu meseleyi Diyanet İşleri Başkanlığının insafına lütfen terk
etmeyelim, kendimiz bir çalışma yapalım.
Bizim
meseleyi ne yücelterek ne de şeytanileştirerek ele almamız gerekiyor, ülkemiz
ve insanlarımız için yararlarını ve zararlarını ortaya çıkarmamız gerekiyor. 
Bütün
dünya bu -biraz önce dedim ya yeni bir medeniyet- “blockchain” “hashgraph”
“fintech” “bitcoin” “ethereum” gibi kavramları kullanırken siz hâlâ “Kürt’ü
nasıl bastırırım, burada ‘kürdistan’ kelimesini nasıl yasaklarım.” onun
peşindesiniz. Günaydın demek istiyorum, dünya başka yerlere gidiyor, biz de
uyanalım artık. Daha doğrusu, biz uyanığız zaten de siz de uyanın.
Değerli
milletvekilleri, salı günü burada bir konuşma yapıyordum, yerli uçak ve
otomobil meselesinde kalmıştık. O zaman da demiştim, arkadaşlar “yerli uçak” ve
“yerli otomobil” diye bir şey yok, “yerli marka” deyin buna, “yerli marka
otomobil” “yerli marka uçak” deyin. O zaman bizden de destek alırsınız ama öyle
yaparsanız, geçen gün de söyledim, komik duruma düşersiniz. 
Bakın,
2007’de seçim beyannamenizde şöyle bir şey var: “Türkiye ‘takeoff’a geçiyor.”
Şöyle resimlerle gösterelim de daha belirgin olsun. 2011’de “Yerli Uçağımız
Göklerde” diye afişler astınız, “Yerli Uçağımız Göklerde.” Başbakan o zaman
Sayın Erdoğan’dı. Şuraya, uzaklara da bir uçak, çekirgeye benzeyen bir grafik
koymuşsunuz, ayıp etmişsiniz. 2015’e gelince ne değişti? Başbakan değişti, o
çekirge de oradan silindi, yerli yolcu uçağımızı yapıyorsunuz. Yeter mi, keser
mi? Kesmez. Dediniz ki: “Kendi savaş uçağımızı yapalım.” Artık Davutoğlu savaş
uçağını yapıyordu. Ne zamanlar? Hani, Selahattin Başkana “Ben artık Selahattin
demeyeceğim.” diyordu, o zaman savaş uçağına geçti. Daha sonra baktı, ya bir
süreç var, ağır aksak işleyen bir süreç vardı, barış süreci ve “Bu olmaz, ayıp
oluyor, başka bir şey bulalım…” Ne bulalım? Düşündüler, ya ne olur, ne olur,
neyi henüz afişlemedik? Elektrikli otomobili. “Elektrikli otomobil yapıyoruz
arkadaşlar.” dedi. Sonra ne oldu, Türkiye uçtu mu? Hayır.
SIRRI
SÜREYYA ÖNDER (Ankara) – Kendisi uçtu!
ZİYA
PİR (Devamla) – Uçan bir şey oldu, o da Sayın Davutoğlu. Öyle bir uçtu ki daha
Meclise bile uğrayamıyor o gün bugündür. 
Şimdi,
değerli arkadaşlar, bu işler şakaya gelmez, bu işler öyle… Seçim vaatlerinde
falan bunları koyabilirsiniz ama arkasında durmanız gerekiyor, bir şeyler
yapmanız gerekiyor. Yoksa, insanlar şöyle grafikler yapar, sonra der ki:
“Burada AK PARTİ’liler uçuyoruz, uçak falan yok.” Ama bu halkı bir yere
uçuruyorsunuz siz bu gidişle, uçuruma doğru uçuruyorsunuz, bundan vazgeçin
lütfen. 
Şimdi,
bunları atalım bir kenara. Ben de hani, Süleyman Soylu çıkmıştı ya buraya, onun
gibi bir şeyler yapayım dedim ama onun gibi artistlik hareketler yapamıyoruz.
Biz biraz daha konumuza dönelim.
Şimdi,
yanlış anlamayın, tekrarlıyorum: Biz yerli marka otomobile ya da uçağa karşı
değiliz, biz de bunun arkasındayız ama bunu düzgün yapmak lazım.
Bir
de Sayın Sanayi Bakanı, TÜBA ödülleri töreninde şöyle bir konuşma yapıyor,
diyor ki: “Bizim bütün gayretimiz bilim merkezi, teknoloji üssü ve ileri sanayi
ülkesi bir Türkiye’yi inşa etmek.” Şimdi, AK PARTİ’liler burada bu “inşa”
kelimesini almış, herkes üstüne atlıyor, inşa “Binaları inşa edelim...”
Binaları inşa ediyorsunuz.
Şimdi,
değerli arkadaşlar, bütün dünyada şu konuşuluyor: Kalite detaydadır, kalite
detayda. Ben altı ay önce burada bir konuşma yaptım, Dicle Teknokent, hani
“bilim merkezi teknoloji üssü” diyorsunuz ya aynı konuşmayı aşağı yukarı
tekrarlamak zorundayım burada maalesef. Yine iki gün önce internet sitelerini
araştırdım, baktım, nedir ya, bunlar ne iş yapar diye baktım. Hiçbir değişiklik
yok, iki tane sayfası değişmiş. Nereye tıklarsanız tıklayın 25 sayfası var, şu
sayfa çıkıyor: 2691 sayılı Kanun’u yazmışlar, şu sayfa, nereye tıklarsanız
tıklayın bu çıkıyor karşınıza. Hedeflerimiz diyorsunuz, o sayfa çıkıyor;
ortaklar diyorsunuz, bu sayfa çıkıyor; ondan sonra, kurum vergisi muafiyeti, şu
sayfa; gelir vergisi, bu; KDV, bu; prim desteği diyorsunuz, bu sayfa çıkıyor;
personel avantajı, bu; yabancı uyruklu personelle ilgili, bu sayfa çıkıyor;
akademisyenler için AR-GE desteği, şu çıkıyor; yatırım istisnası falan, bu
sayfa çıkıyor; bu da boş, boş sayfa. Bunları da geçelim, giriş sayfasında
haberler var, en son haber, 7 Şubat 2017’de bilim teknolojiden bahsediyor, 7
Şubat 2017’de WhatsApp’la ilgili bir haber yazmışlar, gülünç bir durum. Ama
misyon ve vizyonumuz bu altı ayda değişmiş, tebrik ederim. 
Dedim
ya şurayı bir arayalım kim var? İdari yapı sayfasını tıkladım, bir tane isim
“Profesör X Genel Müdür” ulaşamıyorsunuz. Bir sayfa beni çok şey yaptı. Geçen
de aynı sayfalar çıkıyordu, Teknoloji Transfer Ofisi, heyecanlandım, tıkladım.
Ne çıkıyor biliyor musunuz? Koskocaman bir sayfa bir hiç. Eskiden en azından
öbür metin vardı, bu sefer onu da kaldırmışlar, koskocaman bir hiç, sizin
vizyonunuz bu. 
ÖMER
FETHİ GÜRER (Niğde) – Önemli olan bunu başarmak!
ZİYA
PİR (Devamla) – Arayalım dedik. Bize ulaşın, bizimle iletişime geçin. Telefon
numarası, artı 90, gerisi boş; faks numarası, artı 90, gerisi boş. Mümkün değil
ulaşamıyorsunuz. Valiliği arattım, o ona bağladı, bu buna, dediler ki: “Öyle
bir bina var biliyoruz ama bizde kayıtları yok.” Telefon kayıtları valilikte de
yok. 
SIRRI
SÜREYYA ÖNDER (Ankara) - Cibali karakolu gibi. 
MAHMUT
TOĞRUL (Gaziantep) - Ne zaman kurulmuş Ziya Bey, ne zaman? Yıllardır kurulmuş.
ZİYA
PİR (Devamla) – Tabii, 2010’da kurulmuş, heyecanla atlamışsınız üstüne, binayı
kurmuşsunuz, 2010’da faaliyete girmiş ve orada insanlar ne diyor biliyor
musunuz? “Onun üst katında çok güzel mangal yapılıyor.” diyor. 
MAHMUT
TOĞRUL (Gaziantep) – Güzel bir restoranı var evet, güzel bir restoranı var. 
ZİYA
PİR (Devamla) – Hepinizi saygıyla selamlıyorum. (HDP sıralarından alkışlar)
BAŞKAN
– Teşekkür ediyorum. 
Şahıslar
adına ilk söz Samsun Milletvekili Fuat Köktaş’a aittir. 
Sayın
Köktaş, buyurun. (AK PARTİ sıralarından alkışlar) 
Süreniz
beş dakikadır. 
FUAT
KÖKTAŞ (Samsun) – Teşekkür ediyorum Sayın Başkanım. 
Sayın
milletvekilleri, görüşülmekte olan 2018 yılı Merkezi Bütçe Kanun Tasarısı’nın
10’uncu maddesi üzerine şahsım adına lehte söz almış bulunmaktayım. Genel
Kurulu ve Samsunlu hemşehrilerimi saygıyla selamlıyorum. 
Sayın
milletvekilleri, ülkemiz geçmişten bugüne kadar yöntemleri farklı da olsa
hedefleri aynı olan darbeler, muhtıralar, terör, siyasi ve ekonomik krizler
gibi olaylarla defaatle karşı karşıya kalmıştır, güven ve istikrar bozulmuştur.
Güven ve istikrarın bozulması, fabrika şalterlerinin inmesi, iş yerlerinin
kapatılması, istihdamın azalması ve üretimin de durma noktasına gelmesi gibi
birçok sonucu da ortaya çıkarmıştır.
Her
ülke vatandaşının devletinden beklediği sağlık, eğitim, ulaşım, altyapı gibi
temel hizmetleri alamaması, birçok sosyal ve ekonomik sorunları beraberinde
getirmiş, ülkemiz IMF’ye mahkûm olmuştur. Bu kötü gidişe “dur” demek için seçim
sandığını fırsat bilen aziz milletimiz, 3 Kasım 2002 seçimlerinde “Yeter artık,
söz de karar da milletindir.” diyerek; halka hizmeti Hakk’a hizmet gören
halkçı, “İnsanı yaşat ki devlet yaşasın.” anlayışıyla devletçi, halkımızın
geleceği, devletimizin bekası için reformlar yapacağına inandığı Sayın Recep
Tayyip Erdoğan’ın liderliğindeki AK PARTİ’yi, devrimci bir hükûmeti iş başına
getirmiştir. 
AK
PARTİ iktidarı kısa, orta ve uzun vadeli planlamalarla çözümler üreterek
yukarıda saymış olduğum ekonomik ve sosyal sorunları bir bir çözmeye başlamış,
içeride siyasetin, dışarıda ise Türkiye'nin itibarını artırmaya başlamıştır. Bu
ilerlemeyi içine sindiremeyenler, Türkiye'nin büyümesini, gelişmesini
istemeyenler her dönemde olmuştur. Ülkemizin birliğine, dirliğine, istikrarına
yönelik birçok saldırıyla da karşı karşıya kalınmıştır. 
Sayın
milletvekilleri, üzerinde şahsım adına söz aldığım bütçe kanunu tasarısının
10’uncu maddesinde yer alan BELDES, KÖYDES ve SUKAP projelerini hayata geçiren
AK PARTİ iktidarı, kaynaklarını sağlamış, kronikleşmiş sorunları çözmüş,
köylerimizde yaşayan vatandaşlarımıza devletin sıcak yüzünü göstermiştir.
Güçlenen Türkiye yıllardır mücadele ettiği kronikleşmiş sorunları bir bir
çözerken, içerideki sorumluluklarının yanında, dünyanın neresinde olursa olsun,
yoksulluğa, zulme uğrayan, yaşadığı doğal afetler sonucunda yardım bekleyenlere
“Veren el, alan elden üstündür.” anlayışıyla ilk uzanan yine Türkiye
Cumhuriyeti’nin eli olmuştur. Ekonomisi büyümüş, ihracatı ve millî geliri
artmış, içeride ve dışarıda devraldığı borçlarını bir bir ödemiştir. Dünyada
alınan kararlara seyirci kalan bir ülke olmaktan çıkan Türkiye, masanın
etrafında yerini alan bir konuma gelmiştir. Bu süreç içerisinde, insanlarımızın
kardeşliğine, adalet, demokrasi ve özgürlüklerine kasteden FETÖ terör örgütü
olmak üzere nice hain girişimlere maruz kalınmıştır. İşte bu Türkiye, ülkemizi
yakinen ilgilendiren bölgemizdeki olaylara müdahale ederek geleceğini sağlam
temeller üzerine inşa etmeye devam etmektedir. 
Filistin
başta olmak üzere Somali’ye, Arakan’a, Yemen’e ve iç savaştan ülkelerini terk
eden Suriyelilere, “Dünya 5’ten büyüktür.” diyen Türkiye Cumhuriyeti’nin Cumhurbaşkanı
Sayın Recep Tayyip Erdoğan’ın eli uzanmıştır. 
Son
günlerde ABD’nin Kudüs’ü başkent ilan etmesine de en güçlü ve en yüksek tepki
yine Türkiye’den çıkmıştır. İnsanlığın ortak değeri olan Kudüs’ü oldubittiyle
İsrail’in başkenti yapmak isteyenleri şiddetle kınıyoruz. Alınan kararı
reddediyor, bu kararı alanlara geçit vermeyeceğimizi bir kez daha haykırıyoruz.
Filistin’in ve mazlum halkının hak ve hukukunun yok edilmesine asla müsaade
etmeyeceğiz. 
Bütçenin
hayırlı olmasını diliyor, hepinizi saygıyla selamlıyorum. (AK PARTİ
sıralarından alkışlar)
BAŞKAN
– Teşekkür ediyoruz.
Şahıslar
adına ikinci ve son konuşmacı Uşak Milletvekili Özkan Yalım olacaktır. 
Sayın
Yalım, buyursunlar. (CHP sıralarından alkışlar)
ÖZKAN
YALIM (Uşak) – Teşekkür ederim Sayın Başkan, Yüce Divan.
Çok
değerli çalışma arkadaşlarıma ve de ekranları başında bizi izleyen bütün
vatandaşlarımıza sevgi ve saygılarımı sunuyorum. 
Sayın
Bakan -yaklaşık yirmi dört saattir sizinle birlikteyiz ve de görüşmelerimiz
devam ediyor- dün, ekonomiyle alakalı, bu köprülerin vesaire, ekonomimize
verdiği bütün zararları, verilebilecekleri zararları, hepsini açıkladık.
Yapılan yanlış anlaşmalardan, sözleşmelerden dolayı nelerin başımıza geleceğini
hepsini tek tek rakamlarıyla sizlerle paylaştım. Ancak esas işin büyüğü,
torbadaki büyük turp duruyor. Bu ne? Maalesef düne kadar “vatandaşım”
dediğiniz, kendisi için Amerika’ya nota gönderdiğiniz Sayın Zarrab. Sayın
Zarrab’ın açıklamalarından sonra ismi geçen 5 tane banka var, özellikle Halk
Bankası. Maalesef bu davanın sonucunda 20 ila 25 milyar dolarlık bir cezayla
karşı karşıya gelebiliriz. Bu ne demek? İnanın, ülke dışındaki yapacak
olduğumuz bütün işlemlerin bloke olması, kilitlenmesi demek. 
Sayın
Muş, özellikle size de sesleniyorum. Neden sesleniyorum? 60’ıncı ve 61’inci
Hükûmette yer alan 4 Bakanı biliyorsunuz, Ekonomi Bakanı Sayın Zafer Çağlayan,
İçişleri Bakanı Muammer Güler, Avrupa Birliği Bakanı Egemen Bağış ve Çevre ve
Şehircilik Bakanı Erdoğan Bayraktar. 
Ben
-tam tarihini de size söyleyeyim, böylelikle hata olmasın- 6 Aralıkta Türkiye
Büyük Millet Meclisi Başkanlığına ve de Sayın Başbakana gerekli bilgileri
gönderdim, önergemi verdim. 60’ıncı ve 61’inci Hükûmetin kendisini temize
çıkarması adına, yargılanmasına izin vermediğiniz bu 4 Bakanın… O zamanlar
diyordunuz ki: “Bu 4 Bakan suçlu değil, suç işlememişler.” Ama süreç geçti,
nota verdiniz -bir hafta sonra ne olduysa siyah, beyaz oldu veya beyaz, siyah
oldu- “vatandaşım” dediğiniz bir anda “vatan haini” oldu. Bu vatandaşın bu
bakanlara rüşvet verdiğini artık sizler de kabul etmeye başladınız; Sayın
Cumhurbaşkanı da aynı şekilde bir şeyler anladı ki bir anda değişti, “vatandaş”
değil bir anda “ajan” oldu vesaire, vesaire.
Ben
de diyorum ki: Gelin, buyurun, bu 4 bakanı –büyük bir ihtimalle grup başkan vekillerim
de aynı kanaatte olacaklardır, bundan eminim- tekrar getirelim, Yüce Divana
gönderelim. Eğer suçsuzlarsa göğüslerini gere gere Türkiye Cumhuriyeti
topraklarında dolaşsınlar ama suçlularsa da gerekli cezayı alsınlar. Ve bu 4
bakanı aklayan, o komisyonda olan başta Hakkı Köylü, Kastamonu Milletvekili;
Yılmaz Tunç, Bartın Milletvekili; Mustafa Kemal Şerbetçioğlu, Bursa
Milletvekili; şu andaki Grup Başkan Vekili arkadaşınız İlknur İnceöz; İsmet Su,
Bilal Uçar, Mustafa Akış, Yusuf Başer ve Ayşe Türkmenoğlu, bunları tekrar
göreve davet ediyorum. Eğer bu bakanlar göğüslerini gere gere dolaşmak
istiyorlarsa… Bu bakanları aklayan bu gruba da, sizlere de buradan tekrar
sesleniyorum. Bu bakanların Yüce Divana gitmesiyle ilgili gerekli müracaatı biz
yaptık, gelin, siz de gerekli desteği verin -göreceksiniz ki grup başkan
vekillerimiz de aynı şekilde destek verecekler- Yüce Divana gönderelim;
suçluysa suçlu, suçlu değilse de her şey ortaya çıksın ve de 60’ıncı ve 61’inci
Hükûmetlerdeki bu bakanların, kendilerinin temiz olup olmadığı bir şekilde
meydana çıksın. 
Bunun
yanında, bakın, üç vatandaşlık taşıyan Sayın Zarrab, İran ambargosunu delmek
adına maalesef, koskoca Türkiye Cumhuriyeti’nin alnına kara bir leke sürmüştür.
Bu kara lekeyi kaldırmak adına bu bakanların tekrar yargılanmasını, İçişleri
Bakanlığında oturan o zatın birilerinin önüne yattığını, kendisini siper
ettiğini tekrar tekrar altını çizerek hatırlatıyorum. 
Şimdi
bu kişilerin yargılanmasıyla ilgili size soruyorum Sayın Muş: Getirecek misiniz
bu önergeyi? Bu vermiş olduğum önergeyi onaylayacak mısınız? Araştırma
önergesine destek verecek misiniz? Getirin, Yüce Divana gönderelim. 
Bu
büyük meselenin, özellikle Türkiye Cumhuriyeti devletine verecek olan zarardan,
25 milyar dolardan bahsediyorum. Eğer böyle bir şey olursa… Yapmış olduğunuz ne
Osmangazi Köprüsü ne üçüncü köprü ne de 1915 Çanakkale Köprüsü’nün toplamları
bile bu rakamı bulmuyor. Onun için gelin, gereğini yapın diyorum. 
Teşekkür
ederim. (CHP sıralarından alkışlar)
BAŞKAN
– Teşekkür ediyorum. 
MEHMET
MUŞ (İstanbul) – Sayın Başkan…
BAŞKAN
– Sayın Muş, söz talebiniz var 60’a göre.
Buyurun.

IV.- AÇIKLAMALAR (Devam)
3.- İstanbul Milletvekili
Mehmet Muş’un, Uşak Milletvekili Özkan Yalım’ın 503 sıra sayılı 2018 Yılı Bütçe
Kanunu Tasarısı’nın 10’uncu maddesi üzerinde şahsı adına yaptığı konuşmasındaki
bazı ifadelerine ilişkin açıklaması
MEHMET
MUŞ (İstanbul) – Sayın Başkan, şimdi, ismimi de ifade ettiği için sayın
konuşmacı, bununla alakalı tekrar bir söz alma gereği ihtiyacı hissettim. 
Şimdi,
Amerika Birleşik Devletlerinde yürüyen -sözüm ona- bir davadan bahsediliyor,
hukuki dayanaktan yoksun bir dava. Orada FBI’la anlaşan… 
HAYDAR
AKAR (Kocaeli) – Her şeyi ihbar kabul ediyorsunuz.
MEHMET
MUŞ (İstanbul) – …ve orada rehin durumda bulunan birisinin beyanatlarına dayalı
olarak, tekrar burada 17-25 Aralıkta FETÖ’nün kurduğu bir tezgâhı tekrar ısıtıp
ısıtıp burada gündeme getirmenin bir faydası olmadığı kanaatindeyim. 
MEHMET
TÜM (Balıkesir) – Ama bakanınız onun önüne yatıyordu.
MEHMET
MUŞ (İstanbul) – Orada adam, FBI’la anlaştığını, Amerika çıkarlarına uygun
hareket edeceğini beyan etmiş, orada bazı ifadelerde bulunuyor, beyanatlarda
bulunuyor. Buradan hareketle, bizim bir çalışma yapmaya veya bizi bir çalışmaya
davet etmenin ben gereksiz olduğunu düşünüyorum. Kaldı ki Türkiye’de bu
meselelerle alakalı bir yargılama süreci yaşanmıştır, Mecliste bir süreç
yaşanmıştır. 
GARO
PAYLAN (İstanbul) – Ne yargılaması? Üstünü örtme süreci.
MEHMET
MUŞ (İstanbul) - Dolayısıyla, yaşanan bir süreci tekrar tartışmaya, tekrar,
yeniden ısıtıp gündeme taşımanın gereksiz olduğu kanaatindeyim.
Teşekkür
ederim.
BAŞKAN
– Teşekkür ediyorum.
MEHMET
TÜM (Balıkesir) – Siz, onu örtbas ettiniz Sayın Muş.
III.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
1.- 2018 Yılı Merkezi
Yönetim Bütçe Kanunu Tasarısı (1/887) ile Plan ve Bütçe Komisyonu Raporu (S.
Sayısı: 503) (Devam)
2.- 2016 Yılı Merkezi
Yönetim Kesin Hesap Kanunu Tasarısı (1/861), 2016 Yılı Merkezi Yönetim Kesin
Hesap Kanunu Tasarısına İlişkin Olarak Hazırlanan 2016 Yılı Genel Uygunluk
Bildiriminin, 2016 Yılı Dış Denetim Genel Değerlendirme Raporunun ve 6085
Sayılı Sayıştay Kanunu Uyarınca Hazırlanan 174 Adet Kamu İdaresine Ait Sayıştay
Denetim Raporunun Sunulduğuna İlişkin Sayıştay Başkanlığı Tezkeresi (3/1187),
6085 Sayılı Sayıştay Kanunu Uyarınca Hazırlanan 2016 Yılı Faaliyet Genel
Değerlendirme Raporunun ve 2016 Yılı Mali İstatistikleri Değerlendirme Raporu
ile 2016 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/1188) ile Plan ve Bütçe Komisyonu Raporu (S.
Sayısı: 504) (Devam)
BAŞKAN
– Sayın milletvekilleri, şimdi, on dakika süreyle soru-cevap işlemi
gerçekleştireceğim. Beş dakikası soru, beş dakikası cevap olacak bunun.
Sayın
Özdemir’in yerine Sayın Tarhan, buyurun.
TAHSİN
TARHAN (Kocaeli) – Teşekkür ederim Sayın Başkan.
Sayın
Bakan, gıda ürünleri -başta et üretimi olmak üzere- teşvik edilmesi gerekirken
gıda ithalatını teşvik etmek amacıyla yapılan vergi ve harç indirimlerinden
dolayı mali idarenin bir yılda uğradığı kayıp ne kadardır?
BAŞKAN
– Sayın Topal’ın yerine Sayın Özdiş.
Buyurun
Sayın Özdiş.
İBRAHİM
ÖZDİŞ (Adana) – Teşekkür ediyorum Sayın Başkan. 
Sorum,
Orman ve Su İşleri Bakanına: Orman Genel Müdürlüğü bünyesinde “teknik denetim
ve danışmanlık hizmeti” adı altında taşeron olarak yaklaşık 1.500 orman
mühendisi çalışmaktadır. Bir yıllık zaman dilimi içerisinde altı ay, sekiz ay,
on ay gibi sürelerle çalışan bu personeliniz kadro bekliyor. Çalışma Bakanıyla
gerekli görüşmeleri yapıp taşeron olarak çalışan orman, orman endüstri ve ağaç
işleri endüstri mühendislerine hak ettikleri özlük haklarını ve kadroyu verecek
misiniz Sayın Bakan? 
Teşekkür
ederim Sayın Başkan. 
BAŞKAN
– Sayın Yalım’ın yerine Sayın Gürer…
ÖMER
FETHİ GÜRER (Niğde) – Teşekkürler Sayın Başkan.
Sayın
Bakan, 2015 seçimlerinde “Taşerona istisnasız kadro sözünü üç ayda yerine
getireceğiz.” dediniz, iki yıl geçti, yeniden taşeronu gündeme getirdiniz.
Cumhurbaşkanı “900 bin taşerona kadro” sözünü tekrarladı ancak belediye
taşeronlarını belediye şirketlerine alacağınızı duyurdunuz yani belediye
kadrosuna almıyorsunuz. Böylece, taşeron olup asıl çalışanın işini yapana eş
değer kadro ve ücret vermiyorsunuz, taşeronu taşeron şirketine devrediyorsunuz.
Yardımcı zabıtalar dâhil, belediyelerde tüm “taşeron” adı değişiyor ama kadro
verilmiyor. KİT çalışanlarına asıl kadro verilmiyor, şeker fabrikası,
Karayolları, ÇAYKUR çalışanları kadroya alınmıyor, orman işçileri, millî eğitim
çalışanları, sağlık çalışanları, aile hekimliği çalışanları, Kızılay
çalışanları, demir yolu yüksek hızlı tren çalışanları gibi kadro beklentisi
olanlar da aynı statüde kalıyor. Maliye Bakanısınız. Acaba, asıl işi yapan kaç
taşeron, hangi kurumda kadroya alınıyor? Hükûmetin taşeronların nerede
çalıştığını bilmemesi mümkün değil ama kamuoyuna yansıdığı kadar ve yapılan
açıklamalara istinaden görüyoruz ki taşeronların tamamı için kadro verilmiyor.
Bu konudaki değerlendirmenizi soruyorum.
BAŞKAN
– Sayın Sarıhan, buyurun.
ŞENAL
SARIHAN (Ankara) – Sayın Bakan, diğer arkadaşlarım tarafından da sorulmuş olan
bir soruyu biraz farklı bir nedenle size yöneltmek istiyorum.
Taşerona
kadro düzenlemesini kanun hükmünde kararnameyle yapacağınız açıklaması var.
Kanun hükmündeki kararnamelerin olağanüstü hâlin ilan nedenine bağlı olarak
düzenlenmesi gerekiyor. Olağanüstü hâlin nedenleri içinde de FETÖ tarafından
yapılmış darbe girişimi ve Terörle Mücadele Yasası kapsamındaki eylemler ancak
bu kapsamda değerlendirilebilecek. 
Şimdi,
siz, taşeron sorununu bu iki konudan hangisiyle bağlantılı görüyorsunuz? Bu
konuda yapacağınız işlemlerin ileride hukuk yolları açıldığında mutlaka iptal
edilecek bir düzenleme olduğu ve bunların da lehine çalışmayı planladığımız
taşeronun aleyhine olduğu konusunu acaba değerlendirdiniz mi?
(Mikrofon
otomatik cihaz tarafından kapatıldı)
BAŞKAN
– Sayın Şeker…
ALİ
ŞEKER (İstanbul) – Sayın Bakan, “Taşeronu kaldıracağız.” diyorsunuz ama okul
aile birlikleri, taşeron şirket gibi çalışıyor. Müstahdem kadrosu vermediğiniz
için, müstahdem çalıştırmadığınız için temizlik işlerinde maalesef okul aile
birlikleri 15, 20, 30 kişi çalıştırmak zorunda kalıyorlar. Müstahdeme verecek
paramız yok mu?
Teşekkür
ederim.
BAŞKAN
– Sayın Gürer’in yerine Sayın Yalım.
Sorular
kısa olunca çok kişiye söz vermek hakkı doğuyor.
Buyurun
Sayın Yalım…
ÖZKAN
YALIM (Uşak) – Teşekkür ederim Sayın Başkan. 
Aynı
şekilde ben de taşeron işçilerinin kesinlikle KHK’yle değil, Meclise gelip
Mecliste hep birlikte görüşüp inanın -dün grup başkan vekillerimizin de dediği
gibi- en fazla iki saatte biz bu işi çıkaracağımız kanaatindeyim. Bütün 800 bin
kişinin haklarını hep birlikte adil bir şekilde verelim ve de kesinlikle şunun
da altını çiziyorum. Ne olur, hiçbir taşeron işçiyi kadroya alınmadan önce
çifte standart olmaması adına imtihana sokturmayalım lütfen diyorum.
Teşekkür
ederim.
BAŞKAN
– Sayın Erdoğan, buyurun son olarak size söz veriyorum.
MEHMET
ERDOĞAN (Muğla) – Teşekkür ediyorum Sayın Başkan. 
Dün
de sormuştum Sayın Maliye Bakanına. Bu 4/B’li çalışanların seyyar görev
tazminatı ve geçici görev yolluğu ödenemeyeceği ifade ediliyor, böyle bir
görüş, 4/B’li çalışanlara. Şimdi, tarımda, kadastroda vesaire birçok kurumda
aynı arabayla göreve giden 2 mühendis, birisi 4/B’li, birisi diğer statüde,
657’ye tabi; birisinin maaşı yüksek, birisinin maaşı az ama maaşı az olan bu
sosyal hakların hiçbirisinden yararlanamıyor. Bu adaletsizliğin önüne geçecek
bir çalışmanız var mı? Bu sorunu ne zaman çözmeyi düşünüyorsunuz?
Teşekkür
ediyorum.
BAŞKAN
– Teşekkür ediyorum.
Şimdi,
sorulara cevap vermek üzere Sayın Maliye Bakanı Naci Ağbal’ın mikrofonunu
açıyoruz.
MALİYE
BAKANI NACİ AĞBAL (Bayburt) – Sayın Başkanım, müsaade ederseniz aslında Sayın
Tarhan’ın sorduğu soru hariç diğer bütün sorular taşeron çalışmayla ilgili.
Sayın
Tarhan, tabii, önemli bir konuya değindiler. Bugün gıda fiyatları, gıdanın
uygun ortamlarda sunulması son derece önemli bir konu. Dolayısıyla
vatandaşımızın ihtiyacı olan gıdayı uygun koşullarda ve uygun fiyatla temin
edebilmek adına ekonomi yönetimi olarak diğer bütün bakanlıklar koordinasyon
hâlinde çalışmalarımızı yürütüyoruz. 
Tarım
sektörü, önemli bir sektör. Mevsimsel koşullardan etkileniyor. Arzı etkileyen
diğer faktörler de var. Zaman zaman bazı ürünlerde de arzda yetersizlikler
meydana gelebiliyor, bu da tabii ki fiyat hareketlerini yukarı yönlü olarak
itebiliyor. Böyle durumlarda dış ticaret vergileriyle ilgili geçici nitelikte
bazı düzenlemeler yapmak suretiyle arz ve talep dengesini dengelemeye
çalışıyoruz. Burada arzın yüksek olduğu zamanlarda verginin buna göre
ayarlanması mümkün olduğu gibi, tam tersi durumlar da geçerli. O açıdan dış
ticaret vergilerinde geçici olarak vazgeçtiğimiz vergileri zarar olarak
görmemek lazım. O anda Hükûmet olarak bu Bakanlar Kurulu kararıyla piyasadaki
arz ve talebi dengelemeye çalışıyoruz ama arkadaşlara söyledim, bu konuda
vazgeçilen vergi tutarlarına ilişkin Ekonomi Bakanlığından rakamları da tedarik
edip sizlere veririz.
Diğer
taraftan, Sayın Özdiş’in, Sayın Gürer’in, Sayın Sarıhan’ın, Sayın Şeker’in ve
Sayın Yalım’ın hep birlikte ortaklaşa gündeme getirdikleri taşeron konusu,
gerçekten şu anda 1 milyondan fazla çalışanın bir an önce çıksın diye beklediği
bir düzenleme. Bu konuyla ilgili dün de ifade ettim, gerekli çalışmalar
tamamlandı, temel kararlar oluşturuldu. Çalışma Bakanlığıyla Maliye Bakanlığı,
şu anda çalışmayla ilgili artık son anlamda birtakım detay hususlarla ilgili
değerlendirmelerini ve çalışmalarını yapıyorlar, inşallah bu hafta içerisinde
bu çalışmalar tamamlanmış olacak.
Tabii,
taşeron çalışma dediğimiz zaman bakanlıklar bakımından baktığımızda en fazla
çalışan, sağlık sektöründe. Sağlık Bakanlığında yaklaşık 170 bin bu şekilde
çalışan kardeşimiz var. Yine, üniversite hastanelerinde çalışan önemli bir grup
var.
ÖMER
FETHİ GÜRER (Niğde) – Belediyelerde de var.
MALİYE
BAKANI NACİ AĞBAL (Bayburt) - Onun dışında Millî Eğitim Bakanlığında, Aile
Bakanlığında çalışan arkadaşlarımız var. İkinci ana grup tabii ki mahalli
idareler, belediyelerde ve il özel idarelerinde yaklaşık 450 binden fazla bu
şekilde çalışan kardeşimiz var. 
Taşeron
çalışma, tabii, yıllar itibarıyla, Hükûmet olarak kamu hizmetlerini
vatandaşımıza daha uygun koşullarda eriştirebilmek amacıyla geliştirilen bir
sistem. 
ÖMER
FETHİ GÜRER (Niğde) – Modern kölelik. 
MALİYE
BAKANI NACİ AĞBAL (Bayburt) – Kamu İhale Kanunu mevzuatı çerçevesinde, personel
çalıştırılmasına dayalı hizmet alımı ihaleleri çerçevesinde bu kardeşlerimiz,
arkadaşlarımız çalışıyorlar. Aslında 2014 yılında bu arkadaşların mali ve özlük
haklarıyla ilgili önemli iyileştirmeleri de yaptık ama şu aşamada artık bu
arkadaşlarımız, kamuya geçmek noktasında bir durumla karşı karşıyalar. 
Hükûmet
olarak yaptığımız çalışmada bu çalışanlarımızın bugünkü haklarının korunması,
uygun koşullarda kamuya geçmelerinin sağlanması ve diğer taraftan da kamu hizmetlerinin
aynı şekilde etkin, verimli bir şekilde sürdürülebilmesi hususlarını göz önünde
bulundurduk. 
Burada
sizin yasanın çıkması noktasında ifade ettiğiniz hususların da her birisi
önemli, hem kapsam olarak birtakım hususları temenni olarak ifade ettiniz hem
düzenlemenin yapılma biçimine ilişkin temennilerinizi ifade ettiniz. Ben de
şunu söyleyeyim: Yani bu konuda tabii ki nihai karar Hükûmete ait. Bu konuyla
ilgili çalışmalar devam ediyor. Ne tasarının içeriğiyle ilgili ne de yöntemiyle
ilgili bu konuda nihai karar oluşana kadar söylenen hususları çok da fazla
dikkate almamak gerekiyor ama bütün gayretimiz, bu 1 milyondan fazla olan
taşeron çalışanlarımızın bu beklentilerini en hızlı şekilde, en kısa yöntemle
ve taleplerine de uygun bir şekilde yapmak olacak. Sizin burada gündeme
getirdiğiniz birçok konu, bizim de zaten değerlendirmelerimiz içerisinde olan
konulardır ama herhâlde, yeni yıla girmeden önce bu çalışanların da bu müjdeli
haberi gerçekleşme şeklinde almaya ihtiyaçları var. 
Teşekkür
ediyorum.
BAŞKAN
– Teşekkür ediyorum.
10’uncu
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
Birleşime
yirmi dakika ara veriyorum.
Kapanma Saati: 13.18
ÜÇÜNCÜ OTURUM
Açılma Saati: 13.48
BAŞKAN: Başkan Vekili Ahmet AYDIN
KÂTİP ÜYELER: İshak GAZEL (Kütahya), Barış KARADENİZ (Sinop)
-----0-----
BAŞKAN
– Sayın milletvekilleri, Türkiye Büyük Millet Meclisinin 44’üncü Birleşiminin
Üçüncü Oturumunu açıyorum.
2018
Yılı Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
Komisyon
ve Hükûmet yerinde.
11’inci
maddeyi okutuyorum: 

Fonlara ilişkin işlemler
MADDE 11- (1) Türk Silahlı Kuvvetlerinin stratejik hedef planı
ile Jandarma Genel Komutanlığı ve Sahil Güvenlik Komutanlığının ihtiyaç
planları uyarınca temini gerekli modern silah, araç ve gereçler ile
gerçekleştirilecek savunma ve NATO altyapı yatırımları için yıl içinde
yapılacak harcamalar; 7/11/1985 tarihli ve 3238 sayılı Kanunla kurulan Savunma
Sanayii Destekleme Fonunun kaynakları, bu amaçla bütçeye konulan ödenekler ve
diğer ayni ve nakdî imkânlar birlikte değerlendirilmek suretiyle Savunma
Sanayii İcra Komitesince tespit edilecek esaslar çerçevesinde karşılanır.
(2) Millî Savunma Bakanlığı, Jandarma Genel
Komutanlığı ve Sahil Güvenlik Komutanlığına bütçe ile tahsis edilen mevcut
ödeneklerden birinci fıkra hükümleri gereğince tespit edilecek tutarları;
Emniyet Genel Müdürlüğüne bütçe ile tahsis edilen mevcut ödeneklerden zırhlı
araç, uçak ve helikopter, insansız hava araçları (İHA), uçuş simülatörü ve
Elektronik Harp (HEWS) ile Haberleşme ve Kent Güvenlik Yönetim Sistemleri
(KGYS) projelerine ilişkin tutarları; Türkiye Hudut ve Sahiller Sağlık Genel
Müdürlüğüne bütçe ile tahsis edilen mevcut ödenekler ile bu Genel Müdürlük
bütçesine kaydedilen ödeneklerden motorbot alımına yönelik tutarları; Orman
Genel Müdürlüğüne bütçe ile tahsis edilen mevcut ödenekler ile bu Genel
Müdürlük bütçesine kaydedilen ödeneklerden Helikopter Alım Projesine ilişkin
tutarları; Maden Tetkik ve Arama Genel Müdürlüğüne bütçe ile tahsis edilen
mevcut ödenekler ile bu Genel Müdürlük bütçesine kaydedilen ödeneklerden
araştırma gemisi alımına yönelik tutarları; Enerji ve Tabii Kaynaklar Bakanlığı
bütçesi ödeneklerinden petrol ve doğalgaz boru hatları entegre güvenlik sistemi
tedarikine ilişkin tutarları; Afet ve Acil Durum Yönetimi Başkanlığına bütçe
ile tahsis edilen mevcut ödeneklerden Afet Sonrası Görüntü İşleme İstasyonu
Kurulması Projesine ilişkin tutarları; Türkiye Bilimsel ve Teknolojik Araştırma
Kurumuna bütçe ile tahsis edilen mevcut ödenekler ile bu Kurum bütçesine
kaydedilen ödeneklerden yüksek hızlı rüzgar tüneli yapımına yönelik tutarları;
Sivil Havacılık Genel Müdürlüğüne bütçe ile tahsis edilen ödenekler ile bu
Genel Müdürlük bütçesine kaydedilen ödeneklerden Özgün Helikopter Projesi
Sertifikasyonu, Bölgesel Sivil Uçak Projesi Sertifikasyonu ve diğer sertifikasyon
faaliyetlerine dair projelere ilişkin tutarları; ilgili hizmetleri
gerçekleştirmek üzere Savunma Sanayii Destekleme Fonuna ödemeye ilgisine göre;
Afet ve Acil Durum Yönetimi Başkanlığından sorumlu Başbakan Yardımcısı, Millî
Savunma Bakanı, İçişleri Bakanı, Sağlık Bakanı, Orman ve Su İşleri Bakanı,
Enerji ve Tabii Kaynaklar Bakanı, Bilim, Sanayi ve Teknoloji Bakanı veya
Ulaştırma, Denizcilik ve Haberleşme Bakanı yetkilidir.
(3) Savunma Sanayii Destekleme Fonundan
Hazineye yatırılacak tutarları bir yandan genel bütçeye gelir, diğer yandan
Millî Savunma Bakanlığı bütçesinin ilgili tertiplerine ödenek kaydetmeye ve
geçen yıllar ödenek bakiyelerini devretmeye Maliye Bakanı yetkilidir.
(4) İlgili yıllar bütçe kanunları uyarınca, yürütülmesi
öngörülen projeler için Savunma Sanayii Destekleme Fonuna aktarılan tutarlardan
kullanılmayan kısımlar, Savunma Sanayii Destekleme Fonundan ilgili genel
bütçeli idarenin merkez muhasebe birimi hesabına; özel bütçeli idarelerde ise
muhasebe birimi hesabına yatırılır ve ilgili idarenin (B) işaretli cetveline
gelir kaydedilir. Gelir kaydedilen tutarlar karşılığını ilgili idare bütçesine
ödenek kaydetmeye genel bütçeli idarelerde Maliye Bakanı, özel bütçeli idarelerde
ise ilgili özel bütçeli idare yetkilidir. Millî Savunma Bakanlığı, Jandarma
Genel Komutanlığı ve Sahil Güvenlik Komutanlığı dışındaki idarelerde ödenek
kaydı yılı yatırım programı ile ilişkilendirilerek yapılır.
BAŞKAN
– Madde üzerinde gruplar adına ilk söz, Milliyetçi Hareket Partisi Grubu adına
Kahramanmaraş Milletvekili Fahrettin Oğuz Tor’a aittir. 
Sayın
Tor, buyurun. (MHP sıralarından alkışlar) 
MHP
GRUBU ADINA FAHRETTİN OĞUZ TOR (Kahramanmaraş) – Sayın Başkan, değerli
milletvekilleri; 2018 bütçe tasarısının 11’inci maddesi olan “Fonlara ilişkin
işlemler” konusunda Milliyetçi Hareket Partisi adına söz almış bulunuyorum.
Genel Kurulu ve bizleri izleyen değerli vatandaşlarımızı saygılarımla
selamlıyorum. 
Değerli
milletvekilleri, 11’inci madde Türk Silahlı Kuvvetlerinin stratejik hedef planı
ile Jandarma Genel Komutanlığı ve Sahil Güvenlik Komutanlığının ihtiyaç
planları uyarınca temini gerekli modern silah, araç ve gereçleri alımının
Savunma Sanayii Destekleme Fonu aracılığıyla yapılacağına ilişkin bir hükümdür.
Türk Silahlı Kuvvetlerimiz, ordumuz, Emniyetimiz mevcudiyetimizi borçlu
olduğumuz göz bebeğimizdir, onlar için ne yapılsa azdır. 
Jeopolitik,
jeostratejik olarak baktığımızda ülkemizin önemini söylemeye gerek yoktur.
Tarihin tüm dönemlerinde birçok ülkenin iştahını kabartmıştır ve düşmanı eksik
olmamıştır. Bugün dışarıdan bazı tazyiklerden bahsedilmesi problemin bugün
ortaya çıktığını göstermez. Yüz yıl önce de, iki yüz yıl önce de durum farklı
değildi, yüz yıl sonra da durum farklı olmayacaktır. 15 Temmuz darbe girişimini
kimler planlamışsa, 1960 ihtilalini, 1971 darbesini, 1980 ihtilalini de bu
güçler planlamış ve gerçekleştirmişlerdir. Eğer bugün ülkemizin, siyasi veya
ekonomik darboğaza sürüklenmek istendiği düşünülüyorsa aynı güçlerin payı
büyüktür. 
Kısaca
şunu söylemek istiyorum: Ülkemizin, Büyük Atatürk'ün deyimiyle, muasır
medeniyetler seviyesine yükselmesi hiçbir zaman istenmemiştir, istenmeyecektir.
Dün düşmanımız kimlerse bugün aynıdır, dün kaç taneyse bugün de o kadardır,
azalmamıştır.
Değerli
milletvekilleri, sonuç olarak, bu zor coğrafyada güçlü olmanın yolu, güçlü bir
ordudan geçmektedir; sadece sayısal olarak değil, donanım, ekipman olarak güçlü
bir ordudur. "Vatan sevgisi imandandır.” diyen, heyecan dolu, aklı, ilmi
önde tutan bir ordudur.
Tarih
derslerle doludur; bunu, Kıbrıs Barış Harekâtı’nda da gördük. Siz ne kadar
haklı olursanız olun her zaman haksızlıklarla karşılaşmanız mümkündür. Nitekim
Kıbrıs Barış Harekâtı bize bir ders olmuş ve savunma sanayisinin kurulmasında
önemli bir kilometre taşı olmuştur. 
Türk
Silahlı Kuvvetlerinin caydırıcı bir güç olmasının, barışı temin etmesinin yolu,
fiziki, beşerî ve teknolojik kapasitesinin artırılması ve dışa bağımlılığının
azaltılmasıyla mümkün olacaktır. Silah sistemlerinin imalinde yerli malzeme
kullanım oranı artsa da tamamıyla millî olduğunu söyleyemeyiz; örneğin, bir
tank motorunda, bir uçak motorunda, yazılımda dışa bağımlı iseniz savunma
sanayisinin bağımsızlığından söz edemeyiz. Millî savunma, millî silah
sanayimizi bir an önce kurmak için daha çok çalışmalıyız.
İşte,
bu ve diğer birçok sebeple Türk Silahlı Kuvvetlerimizi, Jandarma Genel
Komutanlığımızı, Sahil Güvenlik Komutanlığımızı modern silah, araç ve
gereçleriyle donatmak mecburiyetindeyiz; moral değerlerini her şeyin üstünde
tutmalıyız. Onlar kuş uçmaz kervan geçmez dağlarda, yağmurda çamurda, kar kış
demeden, uyumadan, yemeden ülkemizin bütünlüğü, milletimizin birliği için büyük
fedakârlıklara katlanan yiğit evlatlarımızdır. Büyük şairimiz Necip Fazıl’ın
deyimiyle, onlar ülkemizin tekerleğinin tümsekte kalmaması, yarınlarda huzurlu
olmamız, evlerimizde güvenle oturmamız için gayret gösteren, alnı açık başı dik
yiğit kardeşlerimizdir. Hepsini saygı, sevgi ve hürmetle selamlıyorum.
Milliyetçi Hareket Partisi her yerde ve her zaman Türk Silahlı Kuvvetlerimizin
yanındadır, desteği tamdır. 
Değerli
milletvekilleri, bütçe görüşmeleri sırasında muttali olduğum birkaç hususa da
değinmek istiyorum. Bunu söylemeye gerek olmasa da Türkiye Cumhuriyeti son on
beş yıldan ibaret değildir. Adalet ve Kalkınma Partisi kurulmadan önce de
Türkiye Cumhuriyeti vardı, Adalet ve Kalkınma Partisinden sonra da var olmaya
devam edecektir, ta ki sonsuza kadar. 2018 bütçe tasarısının görüşmelerini Plan
ve Bütçe Komisyonunda ve özellikle Genel Kurulda çok yakın takip ettim. Söz
alan Adalet ve Kalkınma Partisi milletvekillerinin büyük bir çoğunluğu, 2002
yılını baz alarak son on beş yılda yapılanları özetleyerek konuştular, çok büyük
işler başarıldığını açıkladılar, hatta bazen o kadar abarttılar ki doğrusunu
söylemek gerekirse bana göre zaman zaman geçmişe de ayıp ettiklerini
düşünüyorum. Bunları özetlemeyeceğim ancak Adalet ve Kalkınma Partisi döneminde
Türkiye'nin geçmişe göre 3 kat büyüdüğünden, güçlü ekonomiden, kaliteli
demokrasiden, iflas etmiş hazine devralındığından bahsettiler. Ben diyorum ki
kim samimiyetle ve dürüstlükle bu ülkenin duvarına taş üstüne taş koymuşsa
Allah ondan razı olsun, tırnağına taş gelmesin. Başta Büyük Atatürk olmak
üzere, arkadaşlarından, İsmet İnönü’den, Adnan Menderes'ten, Süleyman
Demirel'den, Bülent Ecevit'ten, Necmettin Erbakan'dan Allah razı olsun diyorum.
Bu memlekete kurduğu güzide kurumlarla büyük hizmetleri olmakla beraber, çok
daha önemlisi, yetiştirdiği milyonlarca evladıyla Başbuğ Alparslan Türkeş'ten
de Allah razı olsun diyorum. Öğretmeninden, öğretim üyesinden, mühendisinden,
doktorundan, esnafından, köylüsünden, çiftçisinden, işçisinden, işvereninden de
Allah razı olsun. Kimi emeğiyle, kimi bilgisiyle, kimi verdiği vergiyle, kimi
yarattığı istihdamla Türkiye Cumhuriyeti duvarına taşlar koymuşlardır. 
Değerli
milletvekilleri, bir kısmı satılsa da bugün Türkiye Büyük Millet Meclisi Kamu
İktisadi Teşebbüsleri Komisyonunun denetimi altında toplam 86 kurum vardır.
Büyük çoğunluğu Adalet ve Kalkınma Partisi döneminde kurulmamıştır. Ziraat
Bankasını siz kurmadınız; Eximbankı, İller Bankasını, Kalkınma Bankasını, Halk
Bankasını siz kurmadınız; Toplu Konut İdaresini, Devlet Malzemeyi, TÜBİTAK’ı,
Demiryollarını, Sümerbankı, Denizcilik İşletmelerini, Eti Madeni, Makina
Kimyayı, KOSGEB’i, EÜAŞ’ı, TEDAŞ’ı, TPAO’yu, Şeker Fabrikalarını, AOÇ’yi,
PTT’yi, TRT’yi siz kurmadınız. Konumuzla ilgisi olması bakımından Savunma
Sanayii Müsteşarlığını, ASELSAN’ı TAI’yi, ROKETSAN’ı HAVELSAN’ı siz kurmadınız.
Bu güzide kurumları, hatta daha da ilave etmek istiyorum, büyük barajların,
köprülerin çoğunu da siz kurmadınız. Türkiye’de KİT ve benzeri kuruluşların
sayısını son on beş yılda üçe katladığınızı söyleyemezsiniz. Ben söylüyorum;
artırmadınız, azalttınız. Özelleştirmeden 60-70 milyar dolar gelir elde
ettiyseniz geçmişin birikimlerine borçlusunuz. Hamaset yapalım, doğrudur,
yapılır da, hamasetin de bir sınırı vardır, işi çığırından çıkarmayalım
diyorum, böbürlenmeyelim diyorum, mütevazı olalım; güzel olanı budur.
Değerli
milletvekilleri, geçmişte mecbur kalınmış ve koalisyon hükûmetleri kurulmuştur.
İkili, üçlü koalisyon hükûmetleriyle idare zordur. Bakınız, batmış bankacılık
sistemi bugün sorunsuz olarak ayaktaysa 57’nci Hükûmetin bankacılık reformuna
borçludur. Bu hakkı teslim etmemiz lazım. Sosyal güvenlik sistemi sürdürülemez
hâldeydi; 57’nci Hükûmet döneminde, “mezarda emeklilik” sloganları altında, her
türlü siyasi risk göze alınarak yasa çıkarıldı. Bu yasalar çıkarılmasaydı bugün
Hükûmet ayakta duramazdı.
İhale
keşmekeşliğine çıkarılan yasa ve kurulan Kamu İhale Kurumuyla son verildi.
İşsizlik Sigortası Fonu kuruldu, işsize birazcık derman oluyorsa İşsizlik Fonu
sayesindedir. Düzenleyici ve denetleyici kurumların çoğu bu dönemde
kurulmuştur. Terörün önlenmesinde ciddi mesafe alınmıştır, 2002 yılındaki şehit
sayısına bakarsanız bunu görürsünüz. Bunları da hatırlamamız lazım diyorum. 
Tek
parti iktidarında hükûmet etmek zor değildir. Böyle olduğu hâlde, gelinen noktada
işsizlik artmıştır, bütçe açıkları artmıştır, faiz giderleri artmıştır, yatırım
bütçesi azalmaktadır, toplam borç stoku artmıştır, takibe düşen, kara listeye
giren vatandaş sayısı milyonları aşmıştır, son oranlara baktığımızda kayıt dış
artmaktadır. Ben diyorum ki tek parti Hükûmetinde keşke bunlar olmasaydı. 
Değerli
milletvekilleri; sözlerimin sonuna doğru bir konuyu daha burada dikkatlerinize
sunmak istiyorum. Bildiğiniz gibi, vefa imandandır, hatırlanmak güzel şeydir.
Görüşmeler sırasında burada, Adalet ve Kalkınma Partisi milletvekillerinden
hiçbirisi -hiçbirisi ama- geçmişi hatırlamadı, haklarını teslim etmedi. Şimdi
Sayın Maliye Bakanımız burada, bu ülkeye samimiyetle, dürüstlükle, haksız
zenginleşmeden hizmet eden ve ebediyete intikal edenleri yâd etmelerini rica
ediyorum. Ben, bu ülke için canlarını feda etmiş, bu ülkenin duvarına taş
koymuş tüm şehitlerimizi ve hizmet erbabını rahmetle, şükranla anıyorum.
Bütçenin
hayırlara vesile olmasını diliyor ve bu vesileyle saygılar sunuyorum. (MHP sıralarından
alkışlar)
BAŞKAN
– Teşekkür ediyorum Sayın Tor. 
Gruplar
adına ikinci söz Cumhuriyet Halk Partisi Grubu adına Kırklareli Milletvekili
Vecdi Gündoğdu’ya aittir. 
Sayın
Gündoğdu, buyurun. (CHP sıralarından alkışlar)
CHP
GRUBU ADINA VECDİ GÜNDOĞDU (Kırklareli) – Sayın Başkan, sayın milletvekilleri;
2018 Yılı Bütçe Kanunu Tasarısı’nın 11’inci maddesi hakkında Cumhuriyet Halk
Partisi Grubu adına söz almış bulunuyorum.
Hükûmetlerin
ekonomik ve toplumsal gelecek tercihlerinin en önemli göstergesi merkezi
yönetim bütçeleridir. Bütçeler, aynı zamanda siyasi iktidarın toplumun hangi
kesimlerinin çıkarlarına öncelik verdiğinin de bir göstergesidir. Bu bütçe
emekçilerin, çalışanın, üretenin, çiftçinin, köylünün bütçesi değildir. AKP’nin
bütçesi, bir avuç yandaş sermayeye rant aktarma, mutlu azınlığı koruma ve
kollama bütçesidir. On beş yıldır uygulanan AKP bütçeleri dar gelirlilerin ve
orta sınıfın, maalesef, yaşamını kâbusa dönüştürmüştür. Yıllık tüketici
enflasyonu 11,9’a çıkarken 4 kişilik bir ailenin açlık sınırı 1.544 lira. Yine,
4 kişilik bir ailenin yoksulluk sınırı ise 5.030 liraya yükselmiştir. Yoksulluk
sınırı altında çalışan ve emekli sayısı her geçen gün artmakta. 
Tarım
sektörü de maalesef, can çekişmektedir. Çiftçi, köylü ürettiğinin karşılığını
alamadığı için artık toprağına küsmüştür. Hükûmet, on beş yıldır izlediği
gayrimillî tarım ve hayvancılık politikalarıyla yabancı ülkelerin çiftçilerini
desteklemektedir. AKP iktidarları 2006-2017 yıllarında toplam 11 milyar 777
milyon dolarlık buğday ithalatı, yine aynı dönemde 5 milyar 433 milyon dolarlık
canlı hayvan ve karkas et ithalatı yapmıştır. AKP döneminde çiftçimizin
borçları 1 milyar liradan 89 milyar liraya yükselmiştir yani üretici, yaşamını
banka kredileriyle sürdürmek zorunda bırakılmıştır.
2002’de
dış borç 129 milyar dolarken 2017 yılında Türkiye’nin dış borcu 452 milyar
dolara çıkmıştır. Bireysel kredi veya kredi kartı borcundan dolayı yasal takibe
giren kişi sayısı yılın ilk on ayında 1 milyon 100 bin kişiye ulaşırken, toplam
borcunu ödeyemeyen kişi sayısı 3 milyon 135 bin 97 kişiye ulaşmıştır sayın
milletvekilleri. Milyonlarca vatandaşımız gırtlağına kadar borçlanmış, ekonomik
özgürlüğünü kaybetmiş, beş yıl, on yıl sonraki kazancını dahi ipotek altına
sokmuştur. Ekonomik tablo bu kadar vahim iken Hükûmet “Tarihî büyümeyi
yakaladık. Üçüncü çeyrekte yüzde 11,1 büyüdük.” diyor, övünüyor ve bununla
ilgili de açıklamalar yapıyor. 
Buradan,
tüm milletimize soruyorum, açlık sınırı altında yaşam mücadelesi veren asgari
ücretliye de soruyorum: Sizler mi büyüdünüz, zenginleştiniz? Ay sonunu zor
getiren emeklimize soruyorum; borç sarmalı içerisindeki çiftçimize, köylümüze
soruyorum: Sizler mi büyüdünüz, zenginleştiniz? Kırklareli’nin sanayi
sitesindeki esnafına soruyorum: Sizler mi büyüdünüz, zenginleştiniz yoksa
Lüleburgaz’daki eli nasırlı, alnı terli işçimiz mi büyüdü, zenginleşti? (CHP
sıralarından alkışlar) Demirköy’ümüzün, Vize’mizin, Pınarhisar’ımızın,
Babaeski’mizin, Pehlivanköy’ümüzün, Kofçaz’ımızın köylerinde yaşayan çiftçi
zenginleşti de bizim mi burada, Ankara’da haberimiz olmadı? Milletimize
soruyorum ve milletimize de şöyle sesleniyorum: Zenginleşenler ve büyüdükçe
büyüyenler saraylarda, yalılarda yaşayan AKP’nin yarattığı yandaş, mutlu
azınlık ve rüşvetçilerdir. 
Ne
güzel söylemiş şair: “Hemen yutun düşünmeyin haramını, helalini /Yiyin
efendiler yiyin, bu han-ı iştiha sizin./ Doyunca, tıksırınca, çatlayıncaya
kadar yiyin!” 
Madem
ekonomi büyüyor, rekorlar kırılıyor, Türkiye zenginleşiyor, neden asgari ücreti
2 bin liraya çıkarmıyorsunuz? Çalışana, memura -sadaka verir gibi- yüzde 7,5
yerine yüzde 15 zam neden vermiyorsunuz? Madem ekonomide rekor büyümeler
yaşıyoruz, neden açlık sınırı altında yaşayan emekliye yüzde 20 zam
vermiyorsunuz? Hormonlu rakamlarla büyüttüğünüz ekonomide fakirleşen bir halk
yaratan AKP’li milletvekillerini buradan uyarıyorum: Sakın ola, sakın, açıkça
söylüyorum arkadaşlar, bir köy kahvesinde veya şehirlerimizin varoşlarında
gidip de “Ekonomi büyüdü, zenginleştik, büyüme rekorları kırdık.” demeyin.
İnanın, vallahi, sizi sopayla kovalarlar, çok açıkça söylüyorum. (CHP
sıralarından alkışlar)
Bir
yandan et, nohut, mercimek ve saman ithal ederek yerli üreticiyi perişan
edeceksiniz, diğer yandan da “Yerli otomobil yapacak babayiğitler arıyoruz.”
diyeceksiniz. Milletin asıl aradığı babayiğitler, tarımsal üretimi
millîleştirmek için İsrail’den tohum ithalatını durduracak babayiğitlerdir.
Milletimiz, termik santrallerden vazgeçip yenilenebilir enerji kaynaklarına
yatırım yapan babayiğitler arıyor. Milletimiz, Kırklareli’de, Ergene’de,
Istranca Dağları’nda, Longoz Ormanlarında her geçen gün katledilen doğayı
kurtaracak babayiğitler arıyor. Milletimize söylüyorum ve buradan sesleniyorum:
Tabelalardaki T.C. kısaltmalarından rahatsız olup kaldırtanlar, milletimizi
yerli gıda yerine ithal gıdayla besleyenler şimdi sıkılmadan, utanmadan
milliyetçilik siyaseti de yapmasınlar. 
Milletimiz,
FETÖ için ABD’ye nota verecek babayiğitler arıyor. Milletimiz, işgal edilen
adalarımız için Yunanistan’a iki sözcük söyleyecek babayiğitler arıyor, askerlerimizin
başına çuval geçirenlere nota verecek babayiğitler arıyor. Milletimiz, Kuzey
Kıbrıs Türk Cumhuriyeti’mize sahip çıkacak ve yavru vatanın tanınmasını
sağlayacak babayiğitler arıyor. Milletimiz, Süleyman Şah Türbesi’ni
koruyabilecek babayiğitler arıyor. (CHP sıralarından alkışlar) Milletimiz,
Ankara’yı parsel parsel satanlardan, İstanbul’u beton denizine dönüştürenlerden
hesap soracak babayiğitler arıyor. Milletimiz üçkâğıtçı, düzenbaz, rüşvetçi
Reza’nın önüne yatanlardan hesap soracak babayiğitler arıyor; 2017 Basın
Özgürlüğü Endeksi’nde Türkiye 180 ülke arasında 155’inci sıraya düşmüş, bundan
hesap soracak babayiğitler arıyor. Milletimiz, boşanmaların yüzde 37 arttığı ve
yine fuhşun yüzde 790 arttığı, çocuk istismarı, cinsel istismarın yüzde 434 arttığı,
uyuşturucu bağımlılığının yüzde 678 arttığı, kadına şiddetin ise yüzde 1.400
arttığı ortamı yaratanlardan hesap soracak babayiğitler arıyor. 
Milletimiz,
eğitimde, sağlıkta, ekonomide, istihdamda fırsat eşitliğini sağlayacak
babayiğitler arıyor. Allah aşkına, nerede o babayiğitler? Nerede? (CHP
sıralarından “Burada, burada.” sesleri)
MELİKE
BASMACI (Denizli) – Burada. 
ALİ
ŞEKER (İstanbul) – Burada, burada.
ÖZGÜR
ÖZEL (Manisa) – Buradayız. Cumhuriyet Halk Partisi.
VECDİ
GÜNDOĞDU (Devamla) – Evet, ben de görüyorum, Cumhuriyet Halk Partisi, o
babayiğitler orada. (CHP sıralarından alkışlar)
Bugün
milletten babayiğitlik bekleyenler, önce kendileri babayiğit olacak.
Milletimiz, artık gerçekleri duymak istiyor, barış ve kardeşlik içinde yaşamak
istiyor, her türlü tehdit ve saldırılara karşı tek vücut olmak istiyor. Bunu
sağlamanın yolu, Parlamentodaki dört siyasi parti liderinin ailesinin ve
yakınlarının mal varlıklarının araştırılmasıdır; ardından da liderlerin canlı
yayında, halkın önünde, çıkıp demokrasinin olmazsa olmazı tartışma kültürünü
başlatmaktan geçiyor. Milletimizin huzurunda şeffaflık sağlanmadan birlik ve
beraberlik de sağlamak mümkün değildir. Bu konuda ilk cesur adımı Genel
Başkanımız Sayın Kemal Kılıçdaroğlu atarak dürüstlük, şeffaflık ve milletin
huzurunda hesaplaşmak için kendisi ve yakınları hakkında Türkiye Büyük Millet
Meclisinde araştırma yapılmasını istedi; ardından, AKP Genel Başkanına “Hodri
meydan!” diyerek canlı yayında, halkın karşısında tartışmaya davet etti.
Korkmayın Sayın AKP Genel Başkanı, korkmayın, bu milletin huzuruna Sayın Kemal
Kılıçdaroğlu’yla çıkmaktan korkmayın. On beş yıldır Ana Muhalefet Lideriyle
milletin huzurunda canlı yayında tartışamayan, konuşamayan, Ana Muhalefet
Liderinden kaçan bir Genel Başkan olmayın. Milletimiz artık tüm gerçekleri
görsün. Milletimiz alnı açık, cesur, korkusuz, şeffaf, milletinden gizlisi
saklısı olmayan, helal süt emmiş, haram yememiş babayiğitler arıyor.
Milletimiz, her kandırıldığında milletimize ağır bedeller ödetip kendisi ve
çevresi sarayda oturmaya devam eden yöneticiler aramıyor. Milletimiz
kandırılmayan, kandırıldığındaysa vatandaşları gibi bedel ödemeyi, koltuğunu
bırakmasını bilen gerçek babayiğitler arıyor. Bakın, şair ne güzel söylemiş,
sözlerimi bitirirken onları da sizlere hatırlatmak isterim, diyor ki şair: 
“Memleket
isterim
Ne
zengin fakir, ne sen ben farkı olsun;
Kış
günü herkesin evi barkı olsun.
Memleket
isterim
Yaşamak,
sevmek gibi gönülden olsun;
Olursa
bir şikâyet ölümden olsun.”
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ediyorum.
MEHMET
MUŞ (İstanbul) – Sayın Başkanım, 60’a göre bir söz istiyorum.
BAŞKAN
– Sayın Muş, buyurun 60’a göre.
IV.- AÇIKLAMALAR (Devam)
4.- İstanbul Milletvekili
Mehmet Muş’un, Kırklareli Milletvekili Vecdi Gündoğdu’nun 503 sıra sayılı 2018
Yılı Bütçe Kanunu Tasarısı’nın 11’inci maddesi üzerinde CHP Grubu adına yaptığı
konuşmasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; Adalet ve Kalkınma
Partisi, iktidara geldiği ilk günden beri yolsuzlukla mücadele etmektedir,
rüşvetçilerle mücadele etmektedir. Bir kere, bunun böyle bilinmesini isterim. 
Bir
diğeri, Cumhurbaşkanımız, Genel Başkanımız şimdiye kadar ne bir kuldan ne de
başka bir güruhtan korkmamıştır, çekinmemişti; milletin bir babayiğit evladı
olarak, girdiği bütün seçimleri kazanarak partisi iktidarda kalmıştır, kendisi
de Türkiye Cumhuriyeti’nin seçilmiş ilk Cumhurbaşkanıdır. 
ALİ
ŞEKER (İstanbul) – Kenan Evren de halk tarafından seçilmişti. Yanlış
bilgileniyorsunuz.
MEHMET MUŞ (İstanbul) – Dolayısıyla millet babayiğidini bulmuştur. Burada, eğer birileri babayiğit
arıyorsa o onların bileceği iş, onlar bir babayiğit aramaya devam etsinler.
Bizim Genel Başkanımız girdiği her seçimi kaybetmedi, girdiği her seçimi
kazanarak bugünlere geldi.
ALİ ŞEKER (İstanbul) – Beyoğlu Belediye Başkanlığını
kaybetti.
MEHMET MUŞ (Devamla) – Dolayısıyla millet, bütün
değerlendirmeleri kendisi yapıyor, yanlışı da doğruyu ayırt edebiliyor; eğer AK
PARTİ ya da onun lideri yanlış yapsaydı, onu iktidarda tutmazdı, gereğini
yapardı.
Teşekkür ederim.
BAŞKAN – Teşekkür ediyorum.
Sayın Özel, 60’a göre size de söz veriyorum bir
dakikayla süreyle.
Buyurun.
5.- Manisa Milletvekili
Özgür Özel’in, Türkiye’nin önündeki ilk sandıkta Adalet ve Kalkınma Partisine
ve Genel Başkanına meydan okuduklarını ifade etmek istediğine ilişkin
açıklaması
ÖZGÜR
ÖZEL (Manisa) – Sayın Başkanım, gerçi tutanaklara da yansıdı. Tabii,
hatibimizin güzel ve etkileyici konuşmasında ve retoriğinde sorduğu babayiğit,
o soruların tamamına cevap verebilecek parti Cumhuriyet Halk Partisidir. Her
milletvekili babayiğit değildir, kadın milletvekillerimiz anayiğitlerimizdir.
Adalet ve Kalkınma Partisinden teslim almak üzere olduğumuz enkazı hızla
kaldırmak ve sayın hatibin talep ettiklerini hatibimizle de beraber yapmak için,
Türkiye’nin önündeki ilk sandıkta Adalet ve Kalkınma Partisine ve Genel
Başkanına meydan okuyoruz. Bunu da buradan ifade etmek isterim. (CHP
sıralarından alkışlar)
GÖKCEN
ÖZDOĞAN ENÇ (Antalya) – On beş yıldır okuyorsunuz. On beş yıl oldu, on beş yıl.
Özgür Bey, on beş yıldır okuyorsunuz.
MEHMET
MUŞ (İstanbul) – Siz ana muhalefeti kaybetmeyin de.
BAŞKAN
– Teşekkürler. 
III.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
1.- 2018 Yılı Merkezi
Yönetim Bütçe Kanunu Tasarısı (1/887) ile Plan ve Bütçe Komisyonu Raporu (S.
Sayısı: 503) (Devam)
2.- 2016 Yılı Merkezi
Yönetim Kesin Hesap Kanunu Tasarısı (1/861), 2016 Yılı Merkezi Yönetim Kesin
Hesap Kanunu Tasarısına İlişkin Olarak Hazırlanan 2016 Yılı Genel Uygunluk
Bildiriminin, 2016 Yılı Dış Denetim Genel Değerlendirme Raporunun ve 6085
Sayılı Sayıştay Kanunu Uyarınca Hazırlanan 174 Adet Kamu İdaresine Ait Sayıştay
Denetim Raporunun Sunulduğuna İlişkin Sayıştay Başkanlığı Tezkeresi (3/1187),
6085 Sayılı Sayıştay Kanunu Uyarınca Hazırlanan 2016 Yılı Faaliyet Genel
Değerlendirme Raporunun ve 2016 Yılı Mali İstatistikleri Değerlendirme Raporu
ile 2016 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/1188) ile Plan ve Bütçe Komisyonu Raporu (S.
Sayısı: 504) (Devam)
BAŞKAN
– Söz sırası Halkların Demokratik Partisi Grubu adına Diyarbakır Milletvekili
Sibel Yiğitalp’e aittir.
Sayın
Yiğitalp, buyurun. (HDP sıralarından alkışlar) 
HDP
GRUBU ADINA SİBEL YİĞİTALP (Diyarbakır) – Sayın Başkan, değerli
milletvekilleri; hepinizi saygıyla selamlıyorum. Ekranlarında bizi izleyen,
insanlık mücadelesi veren bütün herkese de sevgilerimi, saygılarımı iletiyorum
buradan.
Evet,
bugünden tam bir buçuk yıl önce 15 Temmuz darbe girişimi olmuştu ve aradan bir
buçuk yıl geçti. 15 Temmuz darbe girişimine karşı burada dört parti bir araya
geldi, darbenin hem sivil hem askerî darbe olmasına karşı ortak bir deklarasyon
sundu. Burada amaçlanan, murat edilen neydi? Çünkü darbeler, bu ülkeyi her
zaman geriye götüren, sürekli işkence getiren, antidemokratik uygulamaları
normalleştiren bir yaşam biçimi sunuyordu. Bundan kaynaklıdır ki insanlar, dört
parti, Meclis dışındakiler de herkes ortak bir ruhla darbeye karşı ortak bir
deklarasyon yayınladı ve bunu yaparken bu halk da sokağa çıktığında 248 insan darbenin karşısına sırf darbe olmasın diye sokağa
çıktı. Neden? Az önce bahsettiğim sebeplerden dolayı sokağa çıktı. 248 insan
yaşamını yitirdi ve 2.196 kişi yaralandı ve yaralanırken, yaşamını yitirirken şunun
için yaptı, hayatını şunun için verdi: Burası demokratik bir ülke olsun. Burada
insanlar, özgür, eşit yurttaşlık hukukunda bir arada yaşanması için sokağa
çıktı, bunun için hayatını kaybetti. Bu kadar ağır bir bedel karşılığında
uygulamalara bakıyorsunuz, vallahi de billahi de o 248 insanın vebali sizin
boynunuzadır. 248 insan siz OHAL ilan edin diye hayatını kaybetmedi; 248 insan
Türkiye'nin bir tarafında sıkıyönetim, bir tarafında OHAL ilan edin diye de
hayatını vermedi; cezaevlerine askerî düzen getirin diye de hayatını vermedi;
yolsuzluk, talan ve vurgun yapın diye de hayatını vermedi; bu ülkenin huzur ve
barış içinde yaşaması için verdi ama hiçbirimiz… Ve bu işin mimarları ve aktörleri,
o insanların hayatını kaybettiğini söylerken ne için kaybettiğini söylemek
konusunda hep imtina ediyor. Şunu tekrar söylüyorum: 248 insan olarak
belirlenen -ki kanımca daha fazla olduğunu düşünüyorum- bu insanlara sizin
borcunuz var arkadaşlar, bu Meclisin de borcu var. Bugün, bu kadar
antidemokratik bir yaşamı bize dayatıyorsanız, bu yaşam biçimiyle o insanlara
bir borcunuz var, başta Hükûmetin borcu var. Sokağa çıkma yasaklarına,
JÖH’lerin, PÖH’lerin, kürdistanda, Cizre’de, Şırnak’ta, orada burada,
insanların yatak odalarındaki ırkçı, cinsiyetçi, küfür dolu sözlerine karşı bu
Meclis tutum almadığı için darbe mekaniği devreye girdi, yine bunu da
söyleyeyim. Ve yine, bundan dolayı 2016, 2017’de 15 Temmuzda beraber olanlar
yani 15 Temmuzun karşısında, darbenin karşısında duranlar -20’den fazla çocuğun
polis ya da askerî araçlar tarafından- panzer cinayetleri incin de sokağa
çıkmadı. Bunlar neden yapıldı? Çünkü bu ülke 12 Eylül 1980’i yaşadı, 1960’ları
yaşadı, 1970’leri yaşadı, 1993’ü yaşadı, e-muhtıraları yaşadı, 2000’leri
yaşadı; hâlen hafızamızda, canlı canlı tarihler duruyor.
Bakın,
5 no.lu cezaevi var. Şu anda, Diyarbakır 5 no.lu Cezaevi üzerine bir komisyon
kuruldu, o komisyona gelen insanlar cezaevinde neler yaşadığını satır satır
anlatıyor, çoğu zaman duygulanarak anlatıyor çünkü 1980 cezaevi, Türkiye
tarihinin en kara dönemlerinden biridir. Şimdi, o uygulamaların hepsi neredeyse
bütün Türkiye cezaevlerine sirayet etmiş durumda. Biz bugün, burada 5 no.lu
Cezaevinin neden böyle olduğunu konuşuyoruz ama yanı başımızdaki bütün
cezaevleri neredeyse bu uygulamalarla yüz yüze. Orada binlerce, yüz binlerce
insan zorla tutuklanmış durumda. Yani 600’den fazla çocuk, daha doğrusu bebek,
annesiyle cezaevinde. Bu nasıl bir utanmazlıktır, bu nasıl bir garabettir?
Bebekler gözlerini cezaevlerinde açıyor, hamileler cezaevinde. İnsanlar doğum
yaparken kapıda asker, polis bekliyor ve bu 15 Temmuz darbe girişimine karşı
insanlar da hayatını siz böyle bir yaşam kurgulayın diye, böyle bir iktidar
inşa edin diye de vermedi. Bunu da en başta o insanların sözü adına söylüyorum,
cezaevinde 600 bebeğin, annesi ve bebeğin büyük bir haksızlığa uğradığını ve
veballerinin de sizin olduğunu tekrar hatırlatarak diğer 12 Eylül
uygulamalarından bazılarını, bugün için 12 Eylül uygulamalarından bazılarını
söylemek istiyorum.
Evet,
daha dört gün önce, Antalya Alanya’da, Murat Araç “Emniyette intihar.” dendi ve
yaşamını yitirdi. Bugünün İçişleri Bakanı onun PKK tarafından intihar etmesi
talimatıyla intihar ettiğini söylüyor. Fakat o çocuğun üzerinde darp var, dişi
kırılmış ve otopsi raporu henüz insanların eline geçmedi. Soruyorum ben o
zaman: Alanya’nın Emniyet Müdürü PKK’nin elinde midir arkadaşlar, PKK mı orayı
kontrol ediyor, PKK mı diyor “Hadi, sen git buradan intihar et. Ben sana bu emri
veriyorum.” O Emniyetin orada bir görevlisi yok mu? Nasıl intihar edebiliyor?
Bu vebal de sizin üzerinizde. 
“İnsanı
yaşat ki devlet yaşasın." diyorsunuz, kim kaldı hayatta, kim kalacak
hayatta yani? Size biat ve itaat edenlerin dışındaki insanların hayatta kalma,
yaşama, demokratik bir zeminde yaşama hakkı yok mu, barış içinde yaşama hakkı
yok mu? Ama bu uygulamalarınız, bu hâliniz ve bu mevcut durumuyla bütçenin
gelmiş olması… Bu ülkenin son derece karanlık, utanç verici bir dönemde
olduğunu tekrar hatırlatırım. Bakın, İnsan Haklarını İnceleme Komisyonuna hak
ve ihlallerine ilişkin 1.559 kişi dilekçe vermiş. Bu dilekçelerden keyfî tutum
ve işkence konulu 485 dilekçeyle resmî olarak başvuru yapılmış ama bir sonuç
alınamamış. 
Türkiye’de
24 binin üzerinde kapasite fazlası tutuklu ve hükümlü bulunuyor, Türkiye’de
bulunan toplam 384 cezaevinin kapasitesi 207.339 iken şu anda cezaevinde
232.134 mahkûm var; tutuklu ve hükümlü var. Üstelik, bu rakamlar, OHAL sonrası
uygulanan kısmi affa rağmen hâlen de bu kadar yüksek. Adalet Bakanı müjde verdi
bize, bu kadar hukuksuzluğu görmezden gelip başka şekilde söylüyor, diyor ki:
“Biz 2018 yılında da ayrıca 38 tane cezaevi yapacağız.” Bu kadar insan niye
cezaevinde? Bunlara yargı mekanizmasını hızlandıralım demesi gerekirken 38 tane
daha cezaevi yapalım diyecek bir bakış açısıyla -bu ülkedeki insanların aklına
saygı mı, değil mi onu da sizin takdirlerinize bırakıyorum- böyle vaatlerde
bulunuyor. Şu anda, barış akademisyenleri mahkemelerde ifade veriyor. O
aydınlar, o bilim insanları bilim üretmesi gerekirken ihraç edildiler. 
Yine,
15 Temmuz darbe girişimindeki 248 insan, siz bunları böyle yapın diye hayatını
da vermedi. Ve HDP üzerinden gece gündüz, 7/24 fikir beyan edenler, sözünü,
siyasetini yargılayanlar, bunca ağır sorunları görmezden gelip her gün ve her
gün, neden bu darbe mekanizmasının sivil darbeye dönüştüğünü oturup tartışacak
düzeyde bir cesarete ve bir zemine maalesef sahip değiller. 
Devleti
devlet yapan hukuktur. Eğer hukuktan vazgeçerseniz herkes kendisine göre bir
hukuk belirler ve bir çete rejimi gelişir ve her tarafta mafyatik örgütler
kendine göre bir sistem oluşturur, sokakta öldürme çağrılarında bulunur, bir
gün oradan söyler, bir gün buradan söyler, televizyondan söyler ve herkes
kendisine göre bir adalet mekanizması yaratır ki devlet de burada kendi
hukukundan vazgeçmiş anlamına gelir. Dolayısıyla oluşacak sokaktaki kadın
cinayetlerinden tutun iş cinayetlerine kadar bu hukuksuz zeminin de sorumlusu
başta AKP Hükûmetidir. 
Ve
son olarak şunu söylüyorum: Karanlık bir dönemden geçiyoruz, OHAL döneminden
geçiyoruz, KHK’ler üzerinden geçiyoruz ve bu ortamda, bu koşullarda bu kadar
ağır ihlallerin olduğu bir yerde, bu zihinsel yapı, bu mantık bütçe getirdi
buraya. Bunun bütçesini oyluyoruz burada, bunun bütçesini tartışıyoruz. Bu
bütçeye sahip olanların, bu bütçeyi verenlerin Meclisteki üyelerinin, zamanında
Taybet İnan’ın yedi gün sokakta cenazesinin yerde yattığını görüp sessiz
kalanların da sorumlu olduğunu hatırlatarak bir şey söylemek istiyorum: 
Bakın,
Taybet İnan’ın çocuğu şöyle bir cümle kurmuş: “Annem, tam tamına yedi gün
sokakta kaldı. Hiç birimiz uyumadık, köpekler gelir, kuşlar konar diye. O orada
yattı, biz 150 metre ileride öldük.” O gün bu ülkenin vicdanları öldü. Yedi gün
orada cenazesini izleyip sessiz kalanlar, bu insanlık ayıbından, bu utançtan
hiçbir zaman ve hiçbir zaman, asla ve asla kurtulamayacaktır. O cenazeyi
izleyenlerin de o cenazeyi yaşatanların da o katliamları yapanların da zihinsel
yapısı ve cezasızlık, kuralsızlık bugün o bütçeyi yapıyor. 
Buradan
şunu söylüyorum: Bu yollar, bu yöntemlerle siz her gün ama her gün dağın yolunu
açıyorsunuz. O Taybet anaya yapmış olduklarınız, Karadeniz’deki Havva ananın
“Devlet benim.” dediği hâlde oradaki talana karşı sessizliğiniz, dağın yolunu açmaktan
başka hiçbir yola gitmiyor. Bu yol, yol değildir. Bir an önce antidemokratik
uygulamadan vazgeçip bu ülkede eşit, ortak ve bir arada yaşamanın zeminini
yaratmak gerekmektedir. Bu da hepimizin sorumluluğundadır.
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ediyorum.
MEHMET
MUŞ (İstanbul) - Sayın Başkan, 60’a göre kısa bir söz almak istiyorum.
BAŞKAN
– Sayın Muş, buyurun.
IV.- AÇIKLAMALAR (Devam)
6.- İstanbul Milletvekili
Mehmet Muş’un, Diyarbakır Milletvekili Sibel Yiğitalp’in 503 sıra sayılı 2018
Yılı Bütçe Kanunu Tasarısı’nın 11’inci maddesi üzerinde HDP Grubu adına yaptığı
konuşmasındaki bazı ifadelerine ilişkin açıklaması
MEHMET
MUŞ (İstanbul) - Türkiye 15 Temmuzu atlattı. 15 Temmuz bir darbe girişimiydi,
milletimizin gayretiyle geri püskürtüldü. Bu noktada şehitler verdik, gaziler
verdik. O insanlar Türkiye'nin geleceği için, Türkiye'nin bekası için bu
mücadeleyi verdiler milletin kendi temsilcileriyle birlikte. Dolayısıyla
talanmış, yolsuzlukmuş, vurgunmuş, bunun için elbette ki vermediler. Biz, AK
PARTİ iktidarı olarak bununla mücadele ederek bugünlere geldik, bundan sonra da
mücadele edeceğimizi unutmayalım.
Irkçılığın
her türlüsünü lanetlediğimizi buradan bir kez daha ifade etmek isterim.
Irkçılık hiçbir zaman bizim politikalarımızda olmamıştır, lanetliyoruz ve
ırkçılıkla da mücadele etmek, her bir birey olarak bizim görevimizdir. 
OHAL
konusu, Sayın Başkan, FETÖ’ye karşı ve onun gasbetmeye çalıştığı ülkemizi
korumak adına Türkiye Büyük Millet Meclisi tarafından karara bağlanmış bir
uygulamadır; bu, keyfiyetten ortaya çıkmamıştır. AK PARTİ, iktidara ilk
geldiğinde uygulamada olan OHAL’i kaldıran bir partidir ama bugün karşı karşıya
kaldığımız tehlike ülkemizin bekasıyla alakalı bir sorundur, bundan dolayıdır.
Bir
diğeri, bakın, şu ifadeyi yadırgadığımı, çok yanlış bulduğumu ifade etmek
isterim: “Dağın yolunu açıyorsunuz.” gibi bir ifade hiçbir milletvekilinin
kullanmaması gereken bir şeydir. Burada herkes sözünü söyleyebiliyor. Bizim
amacımız dağın yolunu açmak değil, dağın yolunu kapatmaktır, dağda örgütlenmiş
olan, eli silahlı olanların bu millete zarar vermesini engellemektir. Burada,
iktidarıyla muhalefetiyle her milletvekilinin bu anlamda mücadele etmesi
gerektiği kanaatindeyim.
Teşekkür
ederim.
BAŞKAN
– Teşekkür ediyorum.
AHMET
YILDIRIM (Muş) – Sayın Başkan…
BAŞKAN
– Buyurun Sayın Yıldırım.
AHMET
YILDIRIM (Muş) – Şimdi, ülkenin yakın geçmiş siyaset tarihinden bihaber olanlar
-vekilimizin ifade etmiş olduğu cümle sanki ilk kez kullanılıyormuş gibi
anlaşılır- şu ülkede valilik yapmış olan, bakanlık yapmış olan hatta o bölgede
generallik yapmış olan, emekli, komuta kademesindeki birçok kişinin “Bizim
yaptığımız yanlışlar dağın yolunu açtı ve bu işi bu aşamalara getirdi.”
sözünden biraz haberdar olurlardı. Sorun biraz budur.
İkinci
bir husus: Hani, Sayın Grup Başkan Vekilinin burada ifade edilen ve
yaşanmışlıklar üzerinden dile getirilen konulara dair rahatsızlığını anlıyorum
ben, gerçekten anlıyorum çünkü…
MEHMET
MUŞ (İstanbul) – Ahmet Bey, sende bir rahatsızlık var, bende değil.
AHMET
YILDIRIM (Muş) – …hiç kimsenin savunamayacağı işler yapıldı son iki yılda;
hiçbir hükûmetin yüzleşme anına geldiği anda onurla, gururla döneme, çağa ve
geleceğe bakamayacağı uygulamalardı. Bu sebeple, bunlardan rahatsızlık duymuş
olmaları en azından bir aşamadır.
Teşekkürler.
BAŞKAN
– Teşekkür ediyorum.
MEHMET
MUŞ (İstanbul) – Sayın Başkan, kayıtlara geçsin diye…
BAŞKAN
– Buyurun siz de, kayıtlara geçsin. 
MEHMET
MUŞ (İstanbul) – Ben geçmişten bihaber değilim, geçmişi gayet iyi biliyorum.
Burada, bu uygulamalarla bizim partimize bir atıf var; “Siz dağın yolunu
açıyorsunuz.” gibi bir ifade kullandı.
SİBEL
YİĞİTALP (Diyarbakır) – Evet.
AHMET
YILDIRIM (Muş) – Evet, aşırı güvenlikçi politikalar. 
MEHMET
MUŞ (İstanbul) – Bizim kabullenemediğimiz, kabul etmediğimiz bu ifadedir. Bizim
rahatsızlık duyduğumuz herhangi bir konu yok. Biz savunamadığımız hiçbir şeyi
burada konuşmayız. 
Teşekkür
ederim.
BAŞKAN
– Teşekkür ediyorum Sayın Muş.
ÖZGÜR
ÖZEL (Manisa) – Sayın Başkan…
SİBEL
YİĞİTALP (Diyarbakır) – Başkanım, bir açıklama yapabilir miyim?
BAŞKAN
– Sayın Özel, size de söz vereyim 60’a göre.
Buyurun.

7.- Manisa Milletvekili
Özgür Özel’in, İstanbul Milletvekili Mehmet Muş’un yaptığı açıklamasındaki bazı
ifadelerine ilişkin açıklaması
ÖZGÜR
ÖZEL (Manisa) – Teşekkür ederim.
Kısa
bir düzeltme yapmak isterim. Sayın Muş “AK PARTİ, iktidara geldiğinde var olan
OHAL’i kaldırdı.” dedi. Şunu kastediyor: 3 Kasım 2002’de iktidara gelmişlerdi.
Sadece Tunceli’de son kez uzatılmış ve 22 Kasımda süresi kendiliğinden dolan
OHAL uygulamasını uzatmadılar. Aldıkları Türkiye'de, Tunceli gibi bir ilde on
dokuz gün sonra kendiliğinden sona eren bir OHAL uygulaması var. Devretmek
üzere oldukları Türkiye'de, seksen bir ilde on yedi aydır ve büyük bir zevkle
uzattıkları OHAL’le yönetilmek zorundayız. 
Teşekkür
ediyorum. 
BAŞKAN
– Teşekkürler.
SİBEL
YİĞİTALP (Diyarbakır) – Bir düzeltme yapacağım da…
BAŞKAN
– Sayın Yiğitalp, Sayın Yıldırım açıklık getirdi o sözlere karşılıklı olarak.
Dilerseniz geçelim bu konuyu, polemiği uzatmayalım.
SİBEL
YİĞİTALP (Diyarbakır) – Peki, tamam.
BAŞKAN
– Teşekkür ediyorum.
III.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
1.- 2018 Yılı Merkezi
Yönetim Bütçe Kanunu Tasarısı (1/887) ile Plan ve Bütçe Komisyonu Raporu (S.
Sayısı: 503) (Devam)
2.- 2016 Yılı Merkezi
Yönetim Kesin Hesap Kanunu Tasarısı (1/861), 2016 Yılı Merkezi Yönetim Kesin
Hesap Kanunu Tasarısına İlişkin Olarak Hazırlanan 2016 Yılı Genel Uygunluk
Bildiriminin, 2016 Yılı Dış Denetim Genel Değerlendirme Raporunun ve 6085
Sayılı Sayıştay Kanunu Uyarınca Hazırlanan 174 Adet Kamu İdaresine Ait Sayıştay
Denetim Raporunun Sunulduğuna İlişkin Sayıştay Başkanlığı Tezkeresi (3/1187),
6085 Sayılı Sayıştay Kanunu Uyarınca Hazırlanan 2016 Yılı Faaliyet Genel
Değerlendirme Raporunun ve 2016 Yılı Mali İstatistikleri Değerlendirme Raporu
ile 2016 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/1188) ile Plan ve Bütçe Komisyonu Raporu (S.
Sayısı: 504) (Devam)
BAŞKAN
– Şimdi, şahıslar adına ilk söz, Ordu Milletvekili Oktay Çanak’a aittir.
Buyurun
Sayın Çanak. (AK PARTİ sıralarından alkışlar) 
OKTAY
ÇANAK (Ordu) – Sayın Başkanım, çok değerli milletvekilleri; 11’inci madde
üzerinde şahsım adına söz almış bulunuyorum. Genel Kurulu saygıyla
selamlıyorum. 
Sayın
Başkan, çok değerli milletvekilleri; gerçekten, güzelliklerle ve köklü
medeniyet birikimleriyle dolu ancak çok büyük ölçekte iktisadi ve sosyal
tahribatların söz konusu olduğu ve güvenlik dengelerinin hızlıca değiştiği bir
coğrafya ve zaman dilimi içerisindeyiz. Bütün bu sorun alanlarının tam da
kesişme noktasında yer alan ülkemiz, bir yandan bölgemizi içeride ve dışarıda
karıştırmak isteyenlere karşı bir medeniyet, istikrar ve yükseliş mücadelesi
verirken diğer yandan da üçüncü çeyrekte 11,1 büyüme hacmini elde etmiştir. Son
bir yıllık ihracatını 155 milyar dolara çıkaran Türkiye, aynı zamanda bu yıl 28
milyon turisti de ağırlama başarısını başarıyla göstermiştir ve tüm bunları,
muhalefetin karşı çıktığı OHAL döneminde yapmaktadır. Yani her şeye rağmen, tüm
düşmanlıklara rağmen kendi potansiyelini ortaya koyan, içeride ve dışarıda
kendi menfaatlerini önceleyen ve kendi siyasetini sınırları dışında da
konuşabilen, yaptırabilen, uygulayabilen bir Türkiye yönetimi vardır. 
Geçmişte
olduğu gibi bugün de yüzyıllardır bulunduğumuz bu coğrafyada hep söz sahibi
olduk, istikrarlı ve güçlü bir ülke olarak sözümüzü hiçbir haksızlıktan
sakınmadık. Tabii, bunu yapabilmek için güçlü bir ekonomiye, güçlü bir askerî
yapıya sahip olmak gerekli. İşte Türkiye, AK PARTİ iktidarını Türkiye'ye
kazandırdığı, bu milletin oyuyla, eliyle 3 Kasım 2002 tarihinden bugüne kadar
on beş senedir millî savunmada çok güzel şeyler yapıyor. 
Bugün,
kendi piyade tüfeğini, insansız hava aracını, uydusunu, eğitim uçağını,
helikopterini, savaş gemisini, zırhlı aracını, roket ve füze sistemlerini
üretebilen bir ülke konumuna ulaşmış bulunmaktayız. 
Savunma
sanayimiz yıllık 5 milyar doları aşan üretime, 2 milyar dolara yaklaşan ihracat
rakamına ulaşmış bulunmaktadır. 2002 yılında bu ihracat rakamı 250 milyon
dolardı. Bugün gelinen nokta, hiç şüphesiz bu başarıyı açıkça ortaya
koymaktadır. Savunma sanayimiz yıllık 1 milyar dolar seviyesinde AR-GE
harcamasıyla Türkiye'nin en fazla AR-GE ve teknoloji yatırımı yapan sektörü
konumundadır. Türk savunma sanayisi şirketleri yurt dışına zırhlı araçlar, hava
savunma, roket sistemleri, simülatörler, sahil güvenlik gemileri, askerî
haberleşme sistemleri, komuta kontrol sistemleri ve yazılım ihraç etmeye
başlamıştır. 
Hâlen
yürütülmekte olan önemli savunma projelerinden bir tanesi de Millî Muharip Uçak
Projesi’dir. İlk uçuşun 2023’te gerçekleşeceğini planladığımız Millî Muharip
Uçak Projesi’yle Hava Kuvvetleri Komutanlığının Türkiye’de ilk defa kendi
uçağını artık kendi havasında uçurabileceği özgün tasarım modeli tasarlanmış
durumdadır. 
Güvenlik
olarak iç güvenlikte çalışma yaptığımız alanlarda 268 bin emniyet personeli,
180 bin jandarma, 5.043 sahil güvenlik ve 50.727 güvenlik korucumuz İçişleri
Bakanlığı bünyesinde görevlerini yapmaya devam etmektedir. Hiç şüphesiz, bu da
göstermektedir ki Türkiye kendi güvenliğini her geçen gün hem içeride hem de
dışarıda büyüterek devam ettirmektedir. Sınır güvenliği noktasında 2015-2017’de
gerçekten büyük bir büyüme kaydedilmiştir. 
Bu
vesileyle bütçemizin ülkemiz ve milletimiz için hayırlı uğurlu olmasını temenni
ediyor, Genel Kurulu saygıyla selamlıyorum.
Allah’a
emanet olun. (AK PARTİ sıralarından alkışlar)
BAŞKAN
– Teşekkürler.
Şahıslar
adına ikinci ve son söz Adıyaman Milletvekili Behçet Yıldırım’a aittir. (HDP
sıralarından alkışlar)
Sayın
Yıldırım, alkış gayet güzeldi. Konuşma da eminim o ölçekte güzel olacak.
Buyurun.
BEHÇET
YILDIRIM (Adıyaman) – Eyvallah. İnşallah sen de bir gün alkışlarsın.
(Gülüşmeler)
BAŞKAN
– Yürekten alkışlıyorum seni Sayın Yıldırım.
BEHÇET
YILDIRIM (Devamla) – Eyvallah.
Sayın
Başkan, değerli milletvekilleri; bugün bütçe görüşmelerinin sonuna gelmiş
bulunmaktayız. 11’inci madde üzerine şahsım adına söz almış bulunmaktayım.
Ekranı başında bizleri izleyen değerli halkımı saygıyla selamlıyorum.
Bu
konuşmamda iktidarın çatışmalı ortamından kaynaklı ve 15 Temmuz darbe girişimi
bahanesiyle kamudan ihraç ettiği emekçi kardeşlerimin mağduriyetine değinmek
istiyorum. Otuz iki yıl kamuda çalışan biri olarak bu emekçi kardeşlerimi çok
iyi anlıyorum. Keşke iktidar vekilleri de bu çevreleri biraz anlayabilseler.
Belki de anlayabiliyorlar ama, mağduriyetlerinin farkındalar ama sarayın
korkusundan üç maymunu oynuyorlar. Çünkü ihraç edilen bu emekçiler bize
ulaştıkları gibi iktidar vekillerine de ulaşıyorlar, iktidar vekillerinden
aldıkları cevaplar: “İşte, haklısınız ama elimizden bir şey gelmiyor, zamanla
düzeltiriz.” “İnşallah”larla, temennilerle başlarından savdıklarına şahit
oluyoruz. Bu ihraçlar meselesi gerek bizim gerekse diğer muhalefet partilerinin
araştırma, soru önergeleriyle Meclis gündemine getirildi, maalesef iktidarın
sayısal üstünlüğüyle bunlar reddedildi. İktidar vekilleri Meclis dışındaki ve
kulislerdeki demokratlıklarını keşke Genel Kurulda da gösterebilse o zaman bu
mağduriyetlerin önüne geçilirdi diye düşünüyorum. 
15
Temmuz darbe girişimi sonrasında kamuda başlatılan ve darbecilere yönelik
olduğu iddia edilen soruşturmalarla kitlesel açığa alınmalar ve ihraçlar
yaşanmıştır ve bu ihraçların büyük bir kısmı 1 Eylül 2016 Dünya Barış Günü’nde
oldu. 1 Eylül 2016 günü alınan öğretmen arkadaşlarımızın işlerini, emeklerini
ellerinden aldınız, barış hediyesi olarak bunu verdiniz, bu durum devam etti ve
devam ediyor. İhraç edilen arkadaşlarımız olmayan iç hukukumuzu tüketip AİHM’e
başvurmuşlardır. İktidar, Olağanüstü Hâl Komisyonu değil, oyalama komisyonu
kurunca AİHM tekrar OHAL Komisyonuna göndermiştir dosyaları. Oyalama komisyonu
diyorum çünkü 100 binden fazla kişinin dosyasına 7 kişilik komisyon bakacak.
Size soruyorum: Nasıl bakacaklar bunlara? Kasım ayı sonunda açıklanacağı
söylenen ilk karar hâlâ açıklanmadı, aralık ayının sonuna gelmişiz, ne zaman
açıklanacak bu karar diyoruz. Gerçi ülkede kimse bağımsız değil ki, OHAL
Komisyonu da savcısı da yargısı da talimatlarla çalıştığı için tüm söylemlerim
saraya. Saraya şunu soruyorum: Bir yıldan fazla süredir haksız, hukuksuz yere
ihraç edilen 100 bini aşkın kişinin yaşadığı mağduriyetlerin farkında mısınız?
Aynı aileden 4 kişiyi ihraç etmek ne demek? Hangi ahlaka, imana, izana sığar
bu? Haklarında daha önce açılmış herhangi bir idari, adli kovuşturma olmadan
rastgele insanların ekmeğiyle nasıl oynayabiliyorsunuz? Bu insanlar birilerinin
yaptığı gibi soruları çalarak kamuya yerleşmediler; çalışarak, çabalayarak,
alın teri dökerek kamuya yerleştiler. Bu insanları sizin gibi düşünmedikleri
için çok rahat bir şekilde terörist ilan edip işlerine son verdiniz. Bu
insanlar ihraç edildikten sonra neler yaşadı biliyor musunuz? Kalp krizi
geçirip öldüler, yaşadıkları sorunlarla baş edemeyip yaşamlarına son verdiler.
Yurt dışına çıkışları yasak olduğu için kaçak yollarla yurt dışına gitmek
isteyen 5 kişilik aile boğulup öldü. Yaşam standartları düştüğü için psikolojik
sorunlar yaşamaya başladılar. Daha önce hiç yapmadıkları işlerde çalışmak
zorunda kaldılar. En azından kendi çevrem için söylüyorum, bu arkadaşlar çiçek
sattılar, tütün sattılar, yiyecek, içecek, giyecek sattılar ama onurlarını
satmadılar, arkadaşlarını satmadılar. Onları da bu kürsüden selamlıyorum. (HDP
sıralarından alkışlar) Ama iktidarın yıllarca birlikte hareket ettiği, beraber
yürüdükleri, beraber ıslandıkları yol arkadaşları hep birbirlerini sattılar;
dosyalara bakın onları göreceksiniz, davaların yarısı birbirlerini satmayla
ilgilidir. Ama yine de biz onları ayırmak istemiyoruz, yine de adil bir
yargılanmadan yanayız. Gerek 15 Temmuzdan önce gerek sonrasında ihraçların en
azından bir kısmının keyfî olduğunu hepimiz biliyoruz. Sırf çatışmalı ortam son
bulsun, barış olsun, çocuklar ölmesin diye haykıran insanların atıldığına
hepimiz şahit olduk. Bu insanlar eninde sonunda görevlerine tüm haklarıyla
birlikte iade edilecekler, bunu da biliyoruz ve arkadaşlarımızın, tarafsız bir
yargı tarafından yargılansa, AİHM’de yargılansa hepsi maddi ve manevi
tazminatlarıyla birlikte görevlerine iade edileceklerine inanıyorum. Bu
arkadaşların yüklü tazminat alacaklarını biliyorum. 
Peki,
2018 bütçesinde bunlara para ayırdınız mı, tazminata para ayırdınız mı? Çünkü
bunlar dönecekler işlerine. Ama bilmediğiniz bir şey daha var arkadaşlar, tarih
boyunca hep yaptığınız bu hukuksuzluklarla anılacaksınız. Bu karanlık dönem
elbet geçecek, o zaman hepiniz “Ben orada değildim, ben aslında böyle
düşünmüyordum.” diye kendinizi aklamaya çalışacaksınız. Ama ne biz ne bu halk
asla bunları unutmayacak, asla sizleri affetmeyecek diyor, Genel Kurulu
saygıyla selamlıyorum. (HDP sıralarından alkışlar)
BAŞKAN
– Teşekkür ediyorum. 
Şimdi,
on dakika süreyle soru-cevap işlemi gerçekleştireceğiz.
Sisteme
giren sayın milletvekillerine beş dakika süreyle soru sorması için süre
tanıyacağım.
Evet,
Sayın Tümer, buyurun.
ZÜLFİKAR
İNÖNÜ TÜMER (Adana) – Sayın Bakan, Türk sporunda köklü geçmişe sahip Adana’da
profesyonel spor kulüplerinin yanı sıra amatör spor dalları da Gençlik ve Spor
Bakanlığından gerekli desteği görememektedir. Ülke ve dünya basketbolunda
önemli başarılara imza atan ve Adana’da doğan BOTAŞ Spor’un Ankara’ya taşınması
büyük üzüntü kaynağıdır ve bu karar yeniden gözden geçirilmelidir. 
Adana’nın
Sarıçam ilçesinde yapımına 2014 yılında başlanan stadyum, geçen süre zarfında
henüz tamamlanmamıştır. Türkiye Futbol Federasyonu Birinci Lig’de mücadele eden
Adanaspor ve Adana Demirspor futbol takımları son haftalarda saha içerisinde
büyük haksızlıklara maruz kalmıştır. Kıt olanaklarla mücadele eden iki
kulübümüzün serzenişlerine kulak verilmelidir. Ayrıca, Adana Demirspor
Kulübünün hizmetindeki hazine arazisi üzerine kurulu tesisin kulübe
kazandırılması sağlanmalıdır. Adana amatör branşlarında mücadele eden spor
kulüpleri ise spor kompleksi, saha ve tribün ile sağlık hizmetlerinden yoksun
bir şekilde çalışmalara çıkmaktadır. 
Adana’ya
tüm spor dallarında Bakanlık bütçesinden ne kadar pay ayrılmıştır? Türk
sporunun ileri taşınması için Adana başta olmak üzere, amatör spor kulüpleri...
(Mikrofon
otomatik cihaz tarafından kapatıldı) 
BAŞKAN
– Sayın Özdemir...
SİBEL
ÖZDEMİR (İstanbul) – Teşekkür ederim Sayın Başkan.
Sayın
Bakan, dün Sayın Maliye Bakanına TÜİK verilerine dayalı bir soru sormuştum.
Kendisi de “Siz kendi verilerinizi üretiyorsunuz.” demişti. Tesadüf, bugün de
sizin Bakanlığınıza bağlı TÜİK üzerinden bir soru soracağım. 
Tabii
ki -elbette- Sayın Bakan, biz burada soruları gündeme getirirken devletin resmî
kurumlarının açıkladığı verilere dayanarak bu sorunları gündeme getiriyoruz,
toplumun belli alanlarındaki kötüye gidişinin nedenlerini sizlere soruyoruz.
İşte, bugün, yine devletin resmî İstatistik Kurumu olan TÜİK’in açıkladığı
Tüketici Güven Endeksi 2017 Aralık ayı verisi 65,1 olarak gerçekleşti ve
böylece bu endeks yılın en düşük seviyesini görmüş oldu ve kötümser olarak
tanımlandı. Bu düşüşü nasıl değerlendiriyorsunuz ve bu düşüşü engelleyebilecek
misiniz? 
Değerli
milletvekilleri, doğal olarak sadece toplumda Tüketici Güven Endeksi’nde bir
düşüş yok; toplumun tüm kesimlerinde, esnaf, çiftçi, işçi, kadın, yaşlı, genç
tüm kesimlerde bir güven eksikliği mevcuttur.
(Mikrofon
otomatik cihaz tarafından kapatıldı) 
BAŞKAN
– Sayın Yıldırım...
BEHÇET
YILDIRIM (Adıyaman) – Sayın Bakanım, tütün konusunda defalarca Maliye Bakanıyla
görüştüm. Maliye Bakanı şu anda yok ama Sayın Hükûmete yine soruyorum: Bölge
itibarıyla kooperatiflerin hangi bakanlık birimi tarafından kurulacağı; iki,
yönetmeliklerin hangi kurum tarafından hazırlanacağı; sarmalık kıyılmış tütün
tesislerinin son teknoloji otomasyon kapsamında mı, yoksa süregelen eski kıyım
makineleriyle mi üretmeye devam edecekleri ve piyasa arzındaki maktu vergilerin
ne olacağı; bölge üreticileri bu konuda bilgi istiyorlar bizden. Benim bu
arkadaşlara cevabım: İnşallah, güzel şeyler olur diyorum ama tütünün ruhuna el
Fatiha diyorum çünkü pratiğe baktığımız zaman, tütünün gerçekten şu anda hiçbir
alıcısı yok, tütün piyasası olduğu gibi durmuş durumda. Bölge halkının tek
geçim kaynağı olan tütün satışının yasaklanmasına, halkın yaşadığı ekonomik
sorunların giderilmesine ilişkin ne tür çalışmalarınız var? Kooperatifler
kuruluncaya kadar halkın geçimine ilişkin çözüm önerileriniz nedir? 
BAŞKAN
– Sayın Yiğitalp…
SİBEL
YİĞİTALP (Diyarbakır) – Sayın Bakan, 450-500 bin civarında atama bekleyen bir sağlık
emekçisi var. Sağlık Bakanlığı bu konuda çok net bir rakam söylemedi çünkü
Maliye Bakanlığı ne kadar kadro ihdas edecek, o önemli. 
Bir
de engellilerin ataması var mı, engelli alımı olacak mı? Alınacaksa ne kadar
engelli alınacak? 
Son
aldığımız bir haber daha var. Sur’da evini terk etmek istemeyen ailelerin, ev
sakinlerinin etrafı güvenlik güçleriyle kapatılmış, zorla çıkarılmaları yönünde
baskı yapılıyor, şimdi haber aldık. Bu konuda, evet, siz yetkili değilsiniz ama
diğer Bakanlık olarak ne yapabilirsiniz? Bunu söylemek istedim. 
Teşekkürler.

BAŞKAN
– Son olarak Sayın Erdoğan…
MEHMET
ERDOĞAN (Muğla) – Teşekkür ediyorum Sayın Başkan. 
Sayın
Bakan, 4/B’lilerin seyyar görev tazminatı ve geçici görev yolluklarıyla ilgili
iki gündür Sayın Maliye Bakanına bir soru sordum ama herhâlde Maliye Bakanı
konuyu araştırmaya gitti, inşallah gelince cevap verir. 
Sayın
Bakan, Ankara-Esenboğa Havalimanı arasına ne zaman bir metro yapacaksınız?
Teşekkür
ediyorum. 
BAŞKAN
– Teşekkür ediyorum. 
Şimdi
soruları cevaplandırmak üzere sözü Sayın Bakana bırakıyorum. 
KAZIM
ARSLAN (Denizli) – Zaman var Sayın Başkan. 
ÖMER
FETHİ GÜRER (Niğde) – Otuz bir saniye var. 
BAŞKAN
– Zaman kalırsa Sayın Arslan’a döneceğim sonradan. 
Sayın
Bakan, buyurun.
KALKINMA
BAKANI LÜTFİ ELVAN (Mersin) – Sayın Başkan, çok teşekkür ediyorum. 
Adana’yla
ilgili, özellikle sporla ilgili bir soru yöneltildi. Şunu öncelikle ifade
etmeliyim: On beş yıllık iktidarımız döneminde gerçekten çok sayıda spor tesisi
hemen hemen tüm illerimize kazandırıldı ve bu yönde Gençlik ve Spor
Bakanlığımızla birlikte yoğun bir çaba sarf ediyoruz. Önümüzdeki günlerde çok
daha iyi ve daha fazla spor tesisi yapımına devam edeceğiz. Ancak, Botaş
Spor’la ilgili konuyu, konunun detayını bilmiyorum. Bilahare ilgili vekilimize,
ilgili Bakanımızdan bu konuda bilgi alıp cevap verebilirim. 
İkincisi:
Türkiye İstatistik Kurumunun Tüketici Güven Endeksi’ndeki düşüşten yola çıkarak
“Ne zaman yükselecek, nasıl engelleyebiliriz?” şeklinde bir soru yöneltildi.
Şunu ifade etmeliyim: 2017 yılı aylar itibarıyla baktığınızda, Tüketici Güven
Endeksi’nin genellikle yükselme eğiliminde olduğunu görürsünüz ancak belirli
aylarda Tüketici Güven Endeksi’nde zaman zaman düşüşler söz konusu olabiliyor.
Ama genel olarak baktığımızda, 2017 yılı Türkiye açısından, ekonomimiz
açısından gerçekten oldukça başarılı bir yıl olarak geçmiştir. İşte, en son
üçüncü çeyrekteki büyüme rakamımız da bunu net bir şekilde ortaya koyuyor. 
İmalat
sanayisi kapasite kullanım oranlarına baktığımızda, yüzde 80’lere ulaşmış bir
kapasite kullanım oranı söz konusu. İhracat performansımız oldukça yüksek,
yüzde 10’un üzerinde bir ihracat artışımız söz konusu ve özellikle üçüncü
çeyrek büyümesine baktığımızda, sanayi üretiminin yaklaşık yüzde 15 civarında
büyüdüğünü görüyoruz. Bu da bizim açımızdan son derece önemli. Harcama tarafına
baktığımızda ise yatırım malı artış hızında da oldukça yüksek bir rakama
ulaştığımızı görüyoruz, yüzde 12,3’lük bir artış olduğunu görüyoruz ki bu, özel
tüketim harcamalarının üzerinde seyreden bir büyümeyi ifade ediyor. 
Tütünle
ilgili bir soru yöneltildi yine. Bu konudaki çalışmalarımız devam ediyor.
Çalışmalarımız tamamlandıktan sonra sizlere net bir şekilde cevap
verebileceğiz. 
Engelli
atamasına yönelik yine bir soru yöneltildi. Bildiğiniz gibi, kurumların dolu
kadro sayısının yüzde 3’ü oranında atama yapılabilmektedir. Başvurulara göre
Devlet Personel Başkanlığımız bu atamaları yapmaktadır. 2018 yılında da ilgili
kamu kurum ve kuruluşlarımızın başvuruları değerlendirilerek gerekli atamalar
gerçekleştirilecektir. 
Bir
başka soru, evet, geçici görev yolluklarıyla ilişkili. 6245 sayılı Harcırah
Kanunu’nun 49’uncu maddesine göre, seyyar görev tazminatı memur ve hizmetlilere
ödenmekte olup, memur ve hizmetli kapsamında yer almayan sözleşmeli personele
seyyar görev tazminatı ödenmesi mümkün bulunmamakla birlikte sözleşmeli
personele bu görevleri sebebiyle Harcırah Kanunu’nun genel hükümlerine göre
geçici görev yolluğu da ödenmektedir. 
Ben,
arkadaşlarımızın soruları için de çok teşekkür ediyorum. 
BAŞKAN
– Teşekkür ediyorum.
Sayın
Arslan, buyurun.
KAZIM
ARSLAN (Denizli) – Maliye Bakanına soruyorum: Bakanlığınızca 2018 yılında 20
bin öğretmene kadro verileceği belirtilmiştir. Şu anda atamayı bekleyen 400
bine yakın öğretmenimiz vardır. Millî Eğitim Bakanı Mecliste yaptığı konuşmada
“126 bin öğretmen açığımız var.” dedi. Bu kadar açığa rağmen 20 bin öğretmen
atamasının yapılacak olması, atamayı bekleyen 400 bin öğretmenimizle alay etmek
değil midir? 126 bin öğretmen açığı 20 bin atamayla karşılanamayacağına göre,
birçok okulumuz öğretmensiz kalmayacak mı? Öğretmensiz okullarımızda eğitim ve
öğretim nasıl sağlanacak? Ücretli ve sözleşmeli öğretmenlerle eğitim ve öğretim
sağlıklı yürütülebilir mi? Artık, atanmayı dört gözle bekleyen
öğretmenlerimizin hayallerini yok etmeyin. Sizler kandırılıyorsunuz fakat
öğretmenlerimizi artık kandırmayın.
Teşekkür
ederim.
BAŞKAN
– Teşekkür ederim.
Sayın
Gürer, hadi siz de bir on saniyede sorun hemen.
ÖMER
FETHİ GÜRER (Niğde) – Teşekkür ederiz Sayın Başkan.
Sayın
Bakan, son aylarda kesif yem fiyatlarına yüzde 9, kaba yem fiyatlarına yüzde 10
zam geldi. Besici yem sorunu yaşıyor, ithal saman çare olmuyor. Temmuz,
ağustos, eylül ayı süt destekleri ise daha önceki süt desteklerine göre yüzde
100 aşağı olarak açıklandı. 8 kuruşluk destek 4 kuruşa, 6 kuruşluk destek 3
kuruşa yuvarlandı. Enflasyonun yüzde 13 arttığı yerde destekler yetersiz
kalıyor, girdiler artıyor, destekler düşüyor.
Bu
arada, besiciler için inek yerine buzağı desteği verildi, buzağının ölümüyle
besicinin desteği de düşürüldü. Niğde ilinde temmuz, ağustos, eylül ayı çiğ süt
destekleri de hâlen ödenmedi. Çoğu iller aldı, Niğde’ye neden ödenmiyor, ne
zaman ödemeler yapılacak? Besicilerin perişanlığını çözmek için ne
düşünüyorsunuz? (CHP sıralarından alkışlar) 
Teşekkür
ederim.
BAŞKAN
– On saniye dedim ama bize ayrılan sürenin sonuna kadar kullandınız.
Yazılı
mı cevap vereceksiniz Sayın Bakan? Bir dakikada…
Buyurun
Sayın Bakan.
KALKINMA
BAKANI LÜTFİ ELVAN (Mersin) – Sayın Başkan, şunu yapabilirim: İsterseniz bir
sonrakinde cevap verebilirim, isterseniz şimdi cevap verebilirim.
ÖZGÜR
ÖZEL (Manisa) – Yok, yok, şimdi versinler efendim.
KALKINMA
BAKANI LÜTFİ ELVAN (Mersin) – Çok kısa olarak cevap vereyim o zaman müsaade
ederseniz.
Öğretmen
atamalarına yönelik olarak, ihtiyaç duydukça öğretmen alımlarına devam ediyoruz
ama şunu görmemiz gerekiyor: 2002 yılında toplam öğretmen sayımız 510 bin
469’ken, bugün toplam öğretmen sayımız 901 bin 859’a ulaşmış durumda. Ve
atamalara baktığımızda da, yıllar itibarıyla atamalara baktığımızda da, toplam
584 bin 115 öğretmen ataması gerçekleştirilmiş durumda. Dolayısıyla ihtiyaç
duyulduğu anda bu atamaları biz gerçekleştiriyoruz, gerçekleştirmeye de bundan
sonraki süreçte devam edeceğiz.
BAŞKAN
– Teşekkür ediyoruz.
KAZIM
ARSLAN (Denizli) – Sayın Bakan “İhtiyaç var, 126 bin açık var.” diyor. 
BAŞKAN
– 11’inci maddeyi oylarınıza sunuyorum: Kabul edenler… Kabul etmeyenler… Madde
kabul edilmiştir.
AHMET
YILDIRIM (Muş) – Sayın Başkan…
BAŞKAN
– Sayın Yıldırım, söz talebiniz mi var?
AHMET
YILDIRIM (Muş) – İç Tüzük 60’a göre yerimden söz istiyorum.
BAŞKAN
– Buyurun efendim, 60’a göre yerinizden söz veriyorum. 
IV.- AÇIKLAMALAR (Devam)
8.- Muş Milletvekili Ahmet
Yıldırım’ın, 23 Aralık günü yapılacak HDP Muş İl Kongresi için ilan afişlerinin
billboardlarda yer almasını Valinin on gündür keyfî sebeplerle engellemeye
çalışmasına ve bu anayasal suçun mutlaka takipçisi olacaklarına ilişkin
açıklaması
AHMET
YILDIRIM (Muş) – Teşekkür ederim Sayın Başkan.
Sayın
Başkan, şimdi, bizim cumartesi günü, 23 Aralık günü Muş İl Kongremiz var. Tam
on gündür Muş Valiliğine ulaşmaya çalışıyor ve kiraladığımız billboardlara
kongre ilan afişlerimizi girmek istiyoruz -biz burada İçişleri Bakanıyla rahat
görüşüyoruz, diğer bakanlarla rahat görüşüyoruz- haddini bilmez, gerçekten,
yasal yetkilerini zorlayan bir vali on gündür keyfî sebeplerle engellemeye
çalışıyor. Kimse ama kimse kamu adına, halk adına oturduğu makamları kendi
egoları ve ideolojik tahayyülleri için kullanamaz, yaparsa suç işler. Çünkü
Anayasa 67 ve 68’in siyaset yapma ve siyasi partilerle ilgili amir hükmü
açıktır. Bunun adı zorbalıktır ve söyleyince bazı iktidar mensuplarının zoruna
gidiyor ama bunun adı faşizmdir. Böyle bir bürokratik vesayet olamaz.
Ve
söylüyoruz buradan: Bu suçu işleyenler, bir siyasi partinin keyfî sebeplerle
faaliyetlerini engellemeye çalışanlar bu iktidarın hep kalacağını ve kendisini…
(Mikrofon
otomatik cihaz tarafından kapatıldı)
BAŞKAN
– Tamamlayın lütfen. 
AHMET
YILDIRIM (Muş) – Tamamlıyorum.
…koruyacağını,
o suçlarının, anayasal suçlarının üstünü örteceğini sanıyor olabilirler ama hiç
güvenmesinler, elbet, bütün iktidarlar gibi bu iktidar da gider ve bu iktidar
gittiğinde, ne zaman olursa olsun, zaman aşımı olmayan bu anayasal suçtan
yargıyla yüz yüze gelirler. Çünkü geçmiş dönemde, keyfî sebeplerle, yetkilerini
aşarak neredeyse darbecilerin işini gören birçok valinin bugün içeride olduğu
gibi, bugün, Muş Valisinin ilin vekilinden kaçan, keyfî sebeplerle bir siyasi
partinin faaliyetlerini engellemeye çalışan bu anayasal suçunun mutlaka
takipçisi olacağız.
Teşekkür
ederim. 
BAŞKAN
– Teşekkür ediyorum. 
III.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
1.- 2018 Yılı Merkezi
Yönetim Bütçe Kanunu Tasarısı (1/887) ile Plan ve Bütçe Komisyonu Raporu (S.
Sayısı: 503) (Devam)
2.- 2016 Yılı Merkezi
Yönetim Kesin Hesap Kanunu Tasarısı (1/861), 2016 Yılı Merkezi Yönetim Kesin
Hesap Kanunu Tasarısına İlişkin Olarak Hazırlanan 2016 Yılı Genel Uygunluk
Bildiriminin, 2016 Yılı Dış Denetim Genel Değerlendirme Raporunun ve 6085
Sayılı Sayıştay Kanunu Uyarınca Hazırlanan 174 Adet Kamu İdaresine Ait Sayıştay
Denetim Raporunun Sunulduğuna İlişkin Sayıştay Başkanlığı Tezkeresi (3/1187),
6085 Sayılı Sayıştay Kanunu Uyarınca Hazırlanan 2016 Yılı Faaliyet Genel
Değerlendirme Raporunun ve 2016 Yılı Mali İstatistikleri Değerlendirme Raporu
ile 2016 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/1188) ile Plan ve Bütçe Komisyonu Raporu (S.
Sayısı: 504) (Devam)
BAŞKAN
– 12’nci maddeyi okutuyorum: 
DÖRDÜNCÜ BÖLÜM
Çeşitli Hükümler
Hazine garantili imkân ve dış borcun
ikraz limiti ile borç üstlenim taahhüt limiti ve borçlanmaya ilişkin işlemler
MADDE 12- (1) 2018 yılında, 28/3/2002 tarihli ve 4749 sayılı Kamu
Finansmanı ve Borç Yönetiminin Düzenlenmesi Hakkında Kanuna göre sağlanacak;
garantili imkân ve dış borcun ikraz limiti 4,5 milyar ABD dolarını aşamaz.
(2) 1 inci maddenin birinci fıkrasının (a)
bendi ile belirlenen başlangıç ödeneklerinin yüzde l'ine kadar ikrazen özel
tertip Devlet iç borçlanma senedi ihraç edilebilir.
(3) 2018 yılında 4749 sayılı Kanunun 8/A
maddesi çerçevesinde Hazine Müsteşarlığınca sağlanacak borç üstlenim taahhüdü 4
milyar ABD dolarını aşamaz.
BAŞKAN
– 12’nci madde üzerinde gruplar adına ilk söz Milliyetçi Hareket Partisi Grubu
adına Antalya Milletvekili Mehmet Günal’a aittir. 
Sayın
Günal, buyursunlar. (MHP sıralarından alkışlar) 
MHP
GRUBU ADINA MEHMET GÜNAL (Antalya) – Teşekkür ederim Sayın Başkan. 
Değerli
milletvekilleri, hepinizi saygıyla selamlıyorum. 
Değerli
arkadaşlar, hemen Kâtip arkadaşımızın okuduğu miktarlar üzerinden gidelim.
Ayrıca, Sayın Elvan’ın burada olmasından da mutlu oldum çünkü söyleyeceklerim
Maliye Bakanından çok kendisini ilgilendiriyor Hazine Bakanıyla beraber. 
“4,5
milyarlık borçlanma limiti” “4 milyar borç üstlenim limiti” diye 2 tane rakam
söyledi arkadaşlarımız maddede. Şimdi, ne kadar üstleneceğimiz belli mi? Değil.
Bir limit veriyoruz. Bir sürü şeyler geçecek ama ben, özellikle baştan rakamı
söyledim ki şimdi konuşacağımız şeylerin bir anlamı olsun diye. Sayın Bakan
biliyor zaten ama nedense kaç senedir bir türlü bu konudaki mevzuatlar bir
araya gelemedi. 
Şimdi
bir metin okuyacağım. Arkadaşlarımız onu kimin yazdığını anlayacaklar. “Kamu
yatırım ve hizmetlerinin kamu-özel iş birliğiyle gerçekleştirilmesinde
ülkemizde imtiyaz, yap-işlet-devret, işletme hakkı devri, yap-işlet,
yap-kirala-devret gibi modeller günümüze kadar uygulanmış ve uygulanmaya devam
etmektedir. Söz konusu hukuki düzenlemeler yapılmakla birlikte kamu-özel
ortaklığı alanındaki kanun ve yönetmeliklerin sayısındaki artış, çeşitlilik
mevzuatta dağınıklığa ve farklı uygulamalara yol açmış ve bu sebeple idari
uygulamalarda belirli bir standardizasyonun oluşması sağlanamamıştır. Bu durum
ayrıca kamu-özel iş birliğinin mevzuat altyapısının anlaşılıp benimsenmesini ve
uygulayıcılar tarafından istenildiğinde kolaylıkla ulaşılmasını da
zorlaştırmıştır. Kamu özel ortaklığı mevzuatının dağınıklığı hem kamu idareleri
hem de özel sektör yatırımcıları tarafından eleştirilmiş ve bu doğrultuda
kamu-özel iş birliğine ilişkin çerçeve bir kanun ihtiyacı olduğu ile söz konusu
kanunun yasalaşmasının sağlanacağı başta Onuncu Kalkınma Planı olmak üzere
diğer resmî belgelerde ve çeşitli toplantılarda dile getirilmiştir.” 
İşte
bu çerçeve kanunun henüz yasalaşmamasıyla kamu-özel iş birliği mevzuatının
dağınıklığı, çokluğu ve sistematik bir yapıda bulunmayışı gibi nedenler dikkate
alınarak arkadaşlarımız bir çalışma yapmıştı. Başlığını size de göstereyim.
Sayın Bakan iyi biliyor. 2015’te arkadaşlarımızın hazırladığı mevzuattaki
gerekçe hâlen geçerliliğini koruyor. Defalarca, bu konuda düzenlemeler
yapılırken de söyledik, sayın bakanlar da iletti, Sayın Cevdet Yılmaz varken de
söylemiştik. Tekrar, Lütfi Bey oraya geldi, hâlâ o dağınıklık sürüyor.
Diyeceksiniz ki “Hangi dağınıklık?” Mevzuatın “içindekiler” kısmında değişik
kurumlarla ilgili konu başlıkları var. Şimdi içinden size bir iki tanesini
söyleyeyim. Hangi konularda bu işleri yapıyoruz? 
Önce
kanunumuz var, sonra karar var, elektrik üretimiyle ilgili var, Karayolları
Genel Müdürlüğüyle ilgili var, bunun dışındaki kanunlarla düzenlenen çalışmalar
var, Sağlık Bakanlığının meşhur şehir hastaneleriyle ilgili yap-kirala-devret
düzenlemeleri var, Millî Eğitim Bakanlığının var, var oğlu var. Hatta alan
başkanlığına bile bu yetkileri verdik, herkes kendine göre bir yap-işlet-devret
modeli yapıyor. Hâlen daha -şaşıracaksınız “Niye böyle söylüyorsun?” diye-
bugün itibarıyla yine Resmî Gazete’de -Allah’tan bu biraz daha zaman sınırıyla
ilgili bir düzenleme- yönetmeliğin bir maddesinde değişiklik yayımlandı Sayın
Bakanım, otuz güne kadar bildirilmesiyle ilgili, borç üstlenimiyle ilgili
şeylerden bahsediyorum. Bu hazine garantileri üstlenimleri taahhütlerinin bir
zapturapt altına alınması gerekiyor. Bu madde onunla ilgili.
Kısaca,
genel konuşmamda söylemiştim ekonomi kurumlarıyla ilgili konuşurken ama şimdi
buraya baktığımız zaman gerçekten çok karmaşık bir mevzuat yapısı var, dedik
ki: Bunun izlenmesi, yapılması… Özellikle şehir hastaneleri Plan ve Bütçe
Komisyonunda tartışılırken Sayın Başkan, burada çok ağır tartışmalar yaşadık,
hatta tam biterken bakan değişikliği olmuştu. Niye onu söylüyorum? Önü
belirsiz, maliyeti belirsiz. Şimdi, koyduğumuz limite o üstlenimler… Eğer
riskler gerçekleşirse belki bunun 3 misli ödemek zorunda kalacağız. Yani borç
yönetimi açısından baktığımız zaman yaklaşık bir rakam koyuyoruz oraya,
bunların hiçbirini bilmiyoruz. Şu anda yaklaşık olarak ben size kabaca rakamını
söyleyeyim. Baktığımız zaman eğer sabit yatırımla bunları yapmış olsak, diyelim
ki 10 milyara mal olacak tesisler için 30 milyar dolar kira ödeyeceğiz yirmi
beş senede. Net bugünkü değer hesaplaması basittir, formüle koyduğunuz zaman
Excel’de de verir, hemen hesap makinesinde de yapabilirsiniz. Yani bu kadar
faiz gideri olur mu, eğer kredi olmuş olsa bu kadar maliyeti olur mu diye bunu
hesaplamak lazım.
Şunu
söylemiştik, dedik ki: Bunların hemen hepsini birden işletmeye almayın, en
azından bir model denemesi yapın, bir görelim. Yani, şimdi, Sayın Bakan da o
zaman Komisyon Başkanımızdı, kendisi de iyi hatırlayacaktır, rakam vermiştim.
Bu hastaneler yapılırken o anda ülkemizin bu planlarında belirlemiş olduğu orta
vadedeki yatak hedefine 2015 yılı sonuna kadar planlanan normal sağlık
yatırımlarıyla zaten ulaşılıyordu. E, bir taraftan da Yüksek Planlama Kurulu
yetki veriyor, 7 tane ayrı yatırımı söylüyor, diyor ki: “Bunlarda yeni yatak
kapasitesi yapmadan bu yatırımı yapın.” Biz de dedik ki: Sadece hastanenin otel
gibi yıldızını yenilemek için bu kadar yükümlülüğe girilir mi? Ha, zaruri
olanlar olabilir, bakarız, model denemesi… Ama “Hepsini birden alelacele
yapalım.” demek, o zaman birtakım tartışmaları yanında getiriyor. Bunun
müştemilatı var, yan tesisleri var, onların yerine verilen, hastanelerde
yaratılan rantlar var. O zaman tartışmaya yol açıyor. Yani “Attığınız taş
ürküttüğünüz kurbağaya değecek.” diye bir deyimimiz var biliyorsunuz. Bu
kapsamda, bu çalışmaların baştan bir gözden geçirilmesi gerekiyor. 
Şimdi,
kara yollarında, köprülerde alıştık -şu kadar geçti, bu kadar geçmedi;
taahhüdümüze uyduk mu, uymadık mı- ama bana bu, hastane işinde çok daha garip
geliyor arkadaşlar. Bakan bey açıklama yapmış, geçen okuduk gazetelerde de.
Hasta garantisi vermeden… Şimdi, yaklaşık yüzde 70 hasta garantisi veriliyor,
düşünebiliyor musunuz? Kiranın yıllık bir bedeli var, ona göre bir tahminî
bütçe yapıyoruz, diyoruz ki: “Bu kadar adam gelecek sana, gelmezse farkını biz
ödeyeceğiz.” Tamam, otoyolda, köprüde anladık -anlamıyoruz ama anladık diyelim-
ama insanlara hastalanma garantisi verilir mi? Eğer sağlıkta ilerleme olursa
beş sene, on sene içinde, tedavi yöntemleri gelişirse… Hani onun için diyoruz,
kredi alırsak bunun borcunu öderiz. Ama o hastaneye yirmi beş yıl boyunca kira
ödeyeceğiz, yirmi beş yıl. Yani beş yıl olsa eyvallah, olur, bakarız, yaparız.
Dolayısıyla bunun hepsini böyle alelacele yapmayı ve yanına yenilerini eklemeyi
gerçekten anlamıyoruz. Onun için dedik, bunu herkes, her bakanlık kendi
kafasına göre yapmasın. 2003, 2004 yılından beri hazırlık vardı, 2007-2008
herhâlde ilk taslağın hazırlanması. Sayın Bakan bilir onu. İlk kamu özel
ortaklığı tasarısı taslağını Kalkınma Bakanlığına dönüşmeden önce o zamanki
Devlet Planlama Teşkilatında arkadaşlarımız hazırlamıştı. Nedense o iç
bürokrasiyi yenip de bunu bir çatı altında toplayamadık. 
Dolayısıyla
bu dağınıklığın -özellikle göstermemin nedeni o- etkisi ne oluyor? Etkisi, borç
yönetimi anlamında, nakit yönetimi anlamında, döviz yükümlülükleri anlamında
önümüzdeki riskleri göremiyoruz. Bunlardan bir tanesini örnek vereyim size:
Sayıştayın denetim raporuna baktığınız zaman, burada birçok madde var.
Hazineyle ilgili olan raporundan bahsediyorum. Bulgu 5; diyor ki: “Yıl içinde
imzalanan dış kredi ve borç üstlenim anlaşmalarının nazım hesaplarda eksik olarak
izlenmesi.” Yani geçici hesaplarda diye söylemiştik, henüz gerçekleşmediği için
şu kadarlık taahhütte bulunduk. Geçen gün de söyledim, üç tanesi görülüyor
“8,5” demiş, bu yıl bakmışız, 11-11,5 milyar kredi tutarına ulaşmış toplam
proje bedeli. Önümüzdeki yıl ne kadar olacak bilmiyoruz. Aynı projeyle ilgili
de üstlenimler çoğalabiliyor yani maliyet artışı oluyor, diğer şeyler
gerçekleşiyor. 
Şimdi
burada diyor ki -işin teknik boyutuna vaktim yok, sonraki maddelerde belki
anlatırım ama- özet olarak: “Dış Ekonomik İlişkiler Genel Müdürlüğünün
verilerine göre 2016 yılında 1 adet borç üstlenim anlaşması, 4 adet dış kredi
anlaşması imzalanmıştır. Ancak bu anlaşmalardan 420 milyon dolar tutarındaki
borç üstlenimine ait anlaşma ile 150 milyon avro tutarındaki dış kredi
anlaşmasının muhasebe kayıtlarında yer almadığı, dolayısıyla tüm anlaşmaların
2016 yılı mali tablolarına yansımadığı tespit edilmiştir.” Yani devamı da var,
şu kadar, şu kadar olmuş diye devam ediyor ama ben size yirmi saniyede işin
sadece etkileyecek kısmını söyleyeyim: “Nazım hesaplara kayıt yapılması,
muhasebenin bilgi verme ve izleme fonksiyonunun bir gereğidir. Bu görevlerini
tam olarak yerine getirebilmesi için, Merkezi Yönetim Muhasebe Yönetmeliği'nin
494 ve 519’uncu maddelerinde yer alan düzenlemelere uygun olarak kredi
anlaşmaları ve borç üstlenimi anlaşmalarının tamamının nazım hesaplara
kayıtlarının yapılması gerekmektedir.” “Bu hatayı düzelttik.” diye yazmışlar
ama 2017’yle ilgili 2016 hesabında herhangi bir değişiklik ve kayıtta ne olduğuna
dair bir şey yok. 
(Mikrofon
otomatik cihaz tarafından kapatıldı) 
MEHMET
GÜNAL (Antalya) – Sayın Başkanım, çok teşekkür ediyorum.
Saygılar
sunuyorum. (MHP sıralarından alkışlar)
BAŞKAN
– Teşekkürler Sayın Günal.
Söz
sırası, Cumhuriyet Halk Partisi Grubu adına Denizli Milletvekili Melike
Basmacı’ya aittir. 
Sayın
Basmacı, buyursunlar. (CHP sıralarından alkışlar) 
CHP
GRUBU ADINA MELİKE BASMACI (Denizli) – Sayın Başkan, sevgili vekiller; hepinizi
saygıyla, sevgiyle selamlıyorum.
Tüm
dünya her şeyi bıraktı, Türkiye’yi konuşuyor. Hani “Bir Türk dünyaya bedel.” diye
mi? Sanmıyorum böyle konuştuklarını. Ya da “İngilizleri Tanrı sanırdık Mustafa
Kemal Atatürk onları yenmeden önce.” diye mi? Sanmıyorum. Ya da “Böyle
giderlerse bizi geçerler Sanayi Devrimi’nde.” diye mi? Sanmıyorum. Bütün dünya
maalesef Türkiye’de hangi bakan rüşvet yedi, yedi mi, hangi bürokrat onun önüne
yattı, paralar Man’dan geldi mi, Man’a mı gitti; oradan, Cibuti’ye niye liman
kuruyoruz, maalesef tüm dünya bugün bunu konuşuyor. Neyse konumuz bütçe,
ekonomi; ben fazla Man’ı, Van’ı, Cibuti’yi karıştırmayayım.
Dolaylı
olarak yüzde 72 vergi alınan, dolaysız olarak direkt bazılarına verilen bir
vergi düzeninde olan ülkeyiz. Vatandaşın sırtına öyle bir vergi yükü yükledik
ki ben de düşündüm, acaba dedim çalışmayan yani çok özür dilerim çalışmayan
demeyeyim, gerek olmayan ya da milletin kendi işini döndürdüğü bakanlıkların
bütçelerini vergiden düşersek bu yük azalır mı? Mesela Millî Eğitim Bakanlığı,
zaten müfredat berbat, çocuklar elementleri “G.O.R.A” filminden, Osmanlı’yı
“Hürrem Sultan” dizisinden, Türk tarihini “Diriliş” dizisinden öğrenirlerse
sıkıntı yok. (CHP sıralarından alkışlar) Atanamayan öğretmenler, zaten sıkıntı
yok, hepsi iş buldu; taşeron oldu, simitçi oldu, onlar işini halletti. E,
baktığınızda zaten teknik olarak Millî Eğitim Bakanlığının bir yetkisi yok ki,
akşamdan sabaha TEOG falan değişebiliyor. Yani Millî Eğitim Bakanlığının
bütçesini vergiden düşersek bence bir miktar işe yarar. 
Ya,
Aile ve Sosyal Politikalar Bakanlığına bakalım. Kadına şiddet yüzde 1.400
artmış, fuhuş yüzde 790. E, zaten kadın istihdamı düşmüş. E, kadın programları
var, sağlığı, yemeği falan oradan öğrenirler. E, evlenme programları var. Zaten
boşanmak kolay, bir SMS attın mı bitti. E, ne gerek var o zaman bu bakanlığa
bütçe ayırıyoruz? Bence bunu da vergiden düşelim ki milletin biraz daha yükü
azalsın. 
E,
tabii, bu kadar değil, gelelim Tarım ve Hayvancılık Bakanlığına. Saman, buğday,
meyve, pamuk zaten ithal. Şimdi, samanı ithal edip bunu yedirecek hayvanımız
olmadığı için onlar da elimizde kalıyor, et de ithal ama bence bütçesini
düşmeyelim, vergi de kalsın. Niye, biliyor musunuz? Adını değiştirelim, “Tarım
ve Hayvancılık Bakanlığı” yerine “İthalat Bakanlığı” sanki daha iyi oldu. (CHP
sıralarından alkışlar)
Mesela,
devam edeyim, Çevre ve Şehircilik Bakanlığı. “Çevre” dediğiniz üç beş ağaç, bir
göl; zaten ağaçları kesiyorsunuz, gölleri doldurdunuz çoktan, beton oldu.
“Şehircilik”e hiç takılmayın, bütün yetkilerini rantsal dönüşümden belediyeye
devrederiz; belediyeye devrettik ya, kolay, canımızın istemediğine kayyum
atarız, beğenmediğimizi de istifa ettiririz. Ne gerek var? Bence Çevre ve
Şehircilik Bakanlığının bütçesini de vergiden düşelim ki insanlar rahat etsin. 
Hele
gelelim şimdi hiç lüzumsuz bir bakanlığa, Adalet Bakanlığı. Konuşanı, düşüneni,
yazanı; bunların hepsini zaten otomatik olarak hapse atıyoruz. Mahkemeye falan
ne gerek, hâkime, savcıya; boşuna bütçe harcıyoruz. Zaten adalet yok,
mübaşirler kalır, gerisini vergiden düşeriz. Olmayan adaletin bakanlığına bütçe
ne gerek?
Ekonomi
Bakanlığı bence zaten komple kalksın, film gibi. Mesela, yumurta enflasyonu
yüzde 43, kuru soğan yüzde 32, et yüzde 62; Bakanlığın enflasyonu yüzde 12.
Açlık sınırı, işsizlik… Aman, hep rakam, rakam, ne sıkıcı. Büyüme yüzde 12.
Ararız direkt TÜİK Başkanını -onun da başkanı atanmadı ama sıkıntı yok,
hallederiz- sıralar rakamları. Niye böyle bir bütçeye gerek var? Bence Ekonomi
Bakanlığının bütçesini de vergiden düşelim de insanlar biraz daha nefes alsın. 
Bir
de Çalışma Bakanlığı var; adına bak, adına “Çalışma”. Zaten baktığı konuya bak:
Taşeron, SGK… Yoksulluk sınırı olmuş asgari ücretin 2 katı, açlık sınırını
zaten söylemiyorum. Bence çalışmamaya devam ettiği için otomatik olarak onun da
bütçesini vergiden düşelim diyorum. 
Sağlık
Bakanlığına el değdirmem, o ayrı. Orada biraz sıkıntılar var: İşte, randevu
alamıyorsun; randevu alsan bu sefer doktoru bulamıyorsun; doktoru bulsan dayak
yiyorsun, dayak atıyorsun falan filan, oralar karışık ama… 13 ilde, biliyorum,
söz verdiniz. Bütçesi kalsın. E, şehir hastanesi yapıp, insanları hasta edip,
hasta edemezseniz de parasını ödeyeceksiniz. O yüzden ona lafım yok. 
Aslında,
bu vergileri azaltmak bu ülkede mümkün değil. Neden mi? Mesela elmasta,
pırlantada, altında vergi yok, serbest; kefende var. Lütfen, ölenler pırlantaya
sarılsın, kefende yüzde 18 KDV var. (CHP sıralarından alkışlar) Ekmekte var
mesela, gazozda var mesela, suda var mesela. O yüzden, bu bütçe, bu vergi
düzeni 2 kişiye yarar. Zamanın birinde padişah tebdilikıyafet dolaşmaya çıkmış.
Kahvenin birinde bir adam görmüş, önünde börekler, çörekler. Yanına yaklaşmış,
“Ya arkadaş, sen iyi kazanıyorsun galiba.” “Evet, çok iyi kazanıyorum.
Padişahım sağ olsun.” demiş. “Allah Allah! Peki, padişah vergileri daha
artırır, asgari ücreti iyice aşağı çekerse kaç kazanırsın?” “Of, 5 kazanırım.”
demiş. “Ya, nasıl olur?” demiş. “Peki, vergileri biraz daha artırır, enflasyonu
yükseltir, kemerleri sıkarsa…” “O zaman 10 kazanırım.” demiş. “Bre zındık, sen
benimle eğleniyor musun? Ne iş yapıyorsun sen?” demiş. “Efendim, ben
mezarcıyım.” demiş. İşte bu vergiler, bu bütçe ancak mezarcıya ya da padişaha
yarar.
Aslında,
velhasıl sevgili vekiller, şunu söylemek lazım: Ülkenin içinde bulunduğu durumu
anlatmaya ne kelimeler ne de fıkralar yeter. Bugün, ülkemizde maalesef -maalesef
diyorum ve bundan çok esef duyuyorum- bir anne olarak, Mustafa Kemal Atatürk’ün
şiarını kalbime koymuş biri olarak şunu düşünüyorum: Biz bunu hak etmiyoruz.
Aslında bu kadar kötü yönetilmesek yani siz ey “A-Ka-Pe” vekilleri, elinizi
vicdanınıza koyup da gerçekten bu ülke için çalışmaya başlasanız bunlar çözülür
diyeceğim ama zaten sizde bir vicdan olduğunu düşünmüyorum. 
Asıl
şunu konuşmak lazım: Terörü bitirecektiniz, bitiremediniz. Kanun hükmünde
kararnamelerle insanları içeri attınız. Etrafınızda ne kadar insan varsa
ayrıştırdınız; diliyle, diniyle, kıyafetiyle, konuşmasıyla tamamen bir ayrışma
yöntemi güttünüz. Ama bunları size söylemenin hiçbir anlamı yok, yakında teslim
edeceğiniz hükûmette son günlerinizi yaşıyorsunuz. Ama tek duam şudur ki:
İnşallah, daha fazla zarar vermeden, daha fazla bu ülkenin değerlerini yok
etmeden gidersiniz. 
Sevgili
“A-Ka-Pe” vekilleri, bence artık makam için değil, vatan için çalışma zamanınız
geldi.
Ey
“A-Ka-Pe” vekilleri! İlahi adaletin zaman aşımı yoktur, bunu sakın unutmayın.
Teşekkür
ediyorum. (CHP sıralarından alkışlar)
Teşekkür
ediyorum Başkanım.
BAŞKAN
– Teşekkürler. 
Gruplar
adına söz sırası şimdi Halkların Demokratik Partisi Grubu adına İstanbul
Milletvekili Hüda Kaya’ya aittir. 
Sayın
Kaya, buyurun. (HDP sıralarından alkışlar)
HDP
GRUBU ADINA HÜDA KAYA (İstanbul) – Sayın Başkan, sayın vekiller; hepinizi
saygıyla selamlıyorum. 2018 bütçesiyle ilgili bugünkü 12’nci madde üzerine söz
almış bulunuyorum. 
Yine
bizleri izleyen sevgili halkımızı, zindanlarda ve sürgünlerde bizleri izleyen
değerleri arkadaşlarımızı saygıyla selamlıyorum. 
Değerli
vekiller, günlerdir yurdumuz ve dünya sorunları üzerinde konuşup tartışıyoruz;
her şey konuşuldu, tartışıldı ama en az konuşulan konu, kadınlar konusu oldu.
Modernizmin
ve dinci gelenekçiliğin kirli ve kanlı yönelimleriyle adına “ahlak” diyerek her
çeşit yaptırım ve ayrımcılık bu ülkenin kadınlarına boca edilmeye devam
ediliyor. Özellikle, Müslüman ve kendini muhafazakâr kabul eden kadınların bu
iktidar eliyle kendilerine dayatılan bir Emevi dinciliği tehlikesinin her geçen
gün artarak devam ettiğini görüyoruz. Bunu neden söylüyorum? Kadınların
boşanmalarının artmasından rahatsız olup boşanmalarını zorlaştırıcı bir
mekanizma ve ikna odalarını hatırlatan ara bulucularla kadını razı olmadığı bir
yaşama zorlarken bugünkü iktidar ve Diyanet zihniyeti, diğer yandan iş erkeğe
gelince SMS ile “boş ol” diyerek boşanmasını kolaylaştıracak fetvalara kadar
ayrımcılığı bu noktaya getirmiş bulunuyor. Diyanetin fetva metninden hemen
kısaca bir örnek verirsem: “Bir kimse, yüzüne karşı ‘Seni boşadım, benden boş
ol.' gibi boşamayı ifade eden sözleri şifahi olarak söylemek suretiyle eşini
boşayabileceği gibi, bu sözleri telefon, mektup, mesaj, internet ve faks
yoluyla da bildirerek boşayabilir.” gibi bununla ilgili düşüncesini ifade
ediyor ve kaynaklarını veriyor. İşte Kudame, İbn Abidin’in “Reddü’l-muhtâr”ı
gibi kaynaklar örnek veriliyor. Din adına bu “boş ol” diyerek boşanma
cehaletinin, sapkınlığının neresinden tutsak elimizde kalıyor. Bunu ayrıca,
muhakkak ki tartışmak gerekiyor ama dakikalarla sınırlı olan kürsü bu bunun
yeri değil elbette.
İslam
adına insanların yetki mercisi olarak bildikleri Diyanetin fetva referanslarına
bakın, Kur’an yok arkadaşlar. Muhammed Peygamber’den on yıllar veya yüz yıllar
sonrasında yaşamış kişilerin o çağda kendi akli yetilerine göre yaptıkları
yorumları dinin asli kaynağı gibi kabul ediyorlar ve bunları fetva olarak
yayımlıyorlar. Vahim olan da tam budur. Referans Kur’an değildir ama insanlar
böyle sanmaktadır. Şunu ifade etmek istiyorum. Muhammed Peygamber’in vahiy ile
kadını eşit insan olarak tanımlaması, ailevi, toplumsal, ekonomik yaşamda bunu
pratikleştirmesine rağmen onun vefatından sonra dini saltanatlaştıran,
ırkçılaştıran Emeviler dini erkekçi bir dinciliğe dönüştürdüler. Dini bir
iktidar aracı hâline getirerek kadınların kaderini de -kendilerini haklı
bularak- yazma hadsizliğine düştüler. Allah ve peygamber adına yalan ve
iftiralarla bu sahte din anlayışının kaynaklarını ve külliyatlarını
oluşturdular. Dinci iktidarcıların en büyük saldırıları hep kadınlara karşı
olmuştur ve dinde en büyük tahrifat da yine kadın meselesinde olmuştur. İşte bu
Emevi dincilik geleneğinde kadının konumu peygamberlikten önceki cahiliye
dönemlerinden daha kötü bir duruma dönüştürülmüştür. Kitapların ve
peygamberlerin karşı çıktığı, alaşağı ettiği ne varsa aynen din adına yeniden
inşa edilmiştir bu zihniyette ve yine zaman içerisinde, Allah’ın gönderdiği
vahyi, Peygamberin pratiğini yetersiz görürcesine dine yeni ilaveler, yeni
zamlar yapmaya giriştiler ve bu hâlâ devam ediyor. Kendi sapkın anlayışlarını
din yerine koyarak kadını sadece mutfak ve yatak odasına hapsettiler ve bunu da
kadına “kader” diye öğrettiler. Erkekliği de kutsal bir cins diye öğrettiler,
hatta erkek cinsini tanrısallaştırdılar. Kadının bu dünya ve sonraki yaşamında
kaderini ve cennetlik olup olmamasını bile erkeğin memnuniyetine bağladılar. Bu
Kur’anî olmayan fetvaların hariç tutulduğu bazı kadınlar tarihte olmuştur
elbette. Erkek ve kadın eşitsizliğinin yanında kadınlar arasında da sınıfçılık
oluşturulmuş ve saray kadınları bu fetvadan hariç tutulmuşlardır; aynen bugün
şeriatla yönetildiklerini iddia eden, halkı Müslüman olan bazı ülkelerdeki
saltanatçı yönetimlerde olduğu gibi, kendilerinin helvadan yaptıkları putları
acıkınca yiyen müşrikler gibi. Bugünkü iktidarın kadın ve erkeğe yaklaşımı ve
zihniyeti de pratik olarak tam da bu manzarayı gösteriyor arkadaşlar. Millî
Eğitim Bakanlığı müfredatındaki yazılanlar tam bu kaynaklardan alıntılanmış
ifadelerdir. Ne acı ki Millî Eğitim Bakanının “Kadının itaati ibadettir.” sözü
de işte tam bu erkekçi, saltanatçı, iktidarcı, Emevici dinciliğin bir
tezahürüdür arkadaşlar. Kadın ve erkeğe ayrımcı bir yaklaşım Kur’an dininin
yaklaşımı değildir. “Kadınlar ve köpekler şöyle, şöyledir.” gibi hem kadını hem
hayvanları tahkir eden bir dil İlah’ın dili değildir, iktidarın dilidir
arkadaşlar. Kadını erkeğe mahkûm ve erkeğin otorite olduğunu din diye
anlatanlar din tacirleri ve yalancıdırlar. Sadece vahyi esas alan Müslüman
kadınlar, Allah ve Peygamber’i istismar ederek iftira eden dinci şarlatanların
kim olduğunu öğreniyorlar ve fark ediyorlar. Erkeklere pozitif ayrımcılık yapan
bir din bizim okuduğumuz Kur’an dini değildir arkadaşlar. 
Hemen
vaktim varken şunu da ifade etmek istiyorum değerli arkadaşlar: Biliyorsunuz
bütçe görüşülüyor, milyar liralık silah ve savunmayla ilgili bütçeler
ayrılıyor. Fakat, daha önceki konuşmamda da burada bahsetmiştim: Aladağ’da
yangında evlatlarını kaybeden, dağ köylerinde yaşayan aileler, yolları olmadığı
gibi, okulları olmadığı gibi sadece servis aracı istemelerine rağmen
evlatlarını okutabilmek için, kaymakam “Kaynak yok.” dediği için çocuklarını şu
anda okutamayan insanlarımız var ülkemizde. 
Ve
cezaevlerine binlerce kadın dolduruldu. 700 civarında bebek ve çocuk şu anda
cezaevlerindeler. Ve bunların pek çoğu imkânsızlıklara sahip ve yoksul kadınlar
ve herhangi bir geliri, getirisi olmayan insanlar. Nice bebekler var ki
mamalarını alamıyor anneleri, bezlerini alamıyorlar. Nice kadınlar var ki
bırakın, yiyecek, içecek ihtiyacını karşılayabilmelerini ped ihtiyaçlarını dahi
karşılayamıyorlar arkadaşlar. Burada silahla, savunmayla ilgili milyar liralık
bütçeler konuşulurken cezaevlerine atılan kadınların, bebeklerin ve çocukların
karşılanamayan ihtiyaçlarının da karşılanması gerektiği noktasında herkesin
hassas olması gerekiyor. 
Değerli
arkadaşlar, bugün ayın 21’i, bugün en uzun ve en karanlık geceyi yaşıyoruz.
Ülkemiz de uzun, karanlık ve zorlu bir geceden geçiyor; ancak, sabahın yakın
olduğunu biliyoruz. Bu geceyi de atlattıktan sonra artık, aydınlıklar artmaya
başlayacak. Aydınlık karanlığa galip gelecek. Baharla birlikte nice sevgi ve
barış dolu günlerin muştulanacağı günleri Rabb’imden hassaten diliyorum. Her
sorunun çözümü barış olduğu gibi işte bu bütçe krizlerinin, açıklarının, kaynak
sorunlarının çözümü de barıştır. Savaşa, kaosa değil barışa yönelirsek ülkemiz
refaha, huzura kavuşur, bütçe açıkları kapanır, insanlarımız bir huzur yüzü
görür. 
Bu
temenniyle hepinize teşekkür ediyorum. (HDP sıralarından alkışlar)
BAŞKAN
– Teşekkür ediyorum. 
Şahıslar
adına ilk söz Manisa Milletvekili İsmail Bilen’e aittir.
Sayın
Bilen, buyurun. (AK PARTİ sıralarından alkışlar) 
İSMAİL
BİLEN (Manisa) – Sayın Başkan, değerli milletvekilleri; 2018 Yılı Merkezi
Yönetim Bütçe Kanunu Tasarısı’nın 12’nci maddesi üzerinde şahsım adına söz
almış bulunmaktayım. Genel Kurulu saygıyla selamlıyorum. 
Sayın
Başkanım, affınıza sığınarak, uhdenizde bulunan bir hususu hatırlatarak
sözlerimi sürdürmek istiyorum. İyi bir çalışma yapmıştım, bu 12’nci maddeyle
ilgili konuşmak istemiştim ancak biraz önceki hatip arkadaşımın genel
politikalara değinmesi sebebiyle ona bir iki cümleyle de olsa cevap verme
gereği hissettim. 
Biz
hukuk fakültesi birinci sınıftayken -üstatlarım bilirler- bize derlerdi ki:
“Kürsüye çıktığınızda ya da Parlamentoda bir kanun yapıldığında, bu kanunda
eksik bulunduğunda hâkim şuna bakar, mehazı esas alır. Mehazda yoksa
Parlamentoda tartışmalarda geçen konuşmalara bakar, gerekçesini alır ve o gerekçeye
göre de bir hüküm tesis eder.” 
Şimdi,
uzun süredir maalesef -bu üçüncü dönemim- hatipleri takip ediyorum, ilk iki
dönemi kastetmiyorum ama bu üçüncü dönemde, özellikle bu dönemde hatiplerin
hiçbiri ne maddeyle alakalı ne kanunla alakalı söz sarf ediyor, hamasetle,
popülizmle siyaset yapmak istiyor. 
ÖMER
FETHİ GÜRER (Niğde) – Siz de iki dakikayı öyle geçirdiniz! 
İSMAİL
BİLEN (Devamla) – Ama cevap vermek gereği hasıl oldu. 
ÖMER
FETHİ GÜRER (Niğde) – Grup başkan vekili var. 
İSMAİL
BİLEN (Devamla) – Onu da söyleyeceğim, bir cümleyle de olsa konuya değineceğim.

Kendimi
bir an için lisede zannettim, müsamerelerde bir salonda hissettim. “Türkiye çok
kötü idare ediliyor.” denildi. Eleştirileriniz olabilir, eksik bıraktıklarımız
da olabilir. Bu Türkiye çok kötü idare edildiyse bu otoyollar, bu tüneller,
işte bu hastaneler, adliyeler, barajlar, göletler neyle yapıldı arkadaşlar?
FAHRETTİN
OĞUZ TOR (Kahramanmaraş) – Eskiden yok muydu, yok muydu eskiden? 
SEYİT
TORUN (Ordu) – Hiç mi bir şey yapmayacak? Eskiden hiçbir şey yok muydu? 
İSMAİL
BİLEN (Devamla) – Vardı. 5 bin kilometreden 20 bin kilometreye bölünmüş yolu
çıkardık. 
BAKİ
ŞİMŞEK (Mersin) – Ne kadar otoyol yaptınız?
Sayın
Hatip, yaptığınız otoyolu söyler misin, ne kadar yapmışsınız? 
İSMAİL
BİLEN (Devamla) – Bakın, çok şey söylerim.
2000’li
yıllarda da…
BAKİ
ŞİMŞEK (Mersin) – Ben Ulaştırma Bakanına sordum “Duble yol yaptık, otoyol
yapmadık.” diye cevap verdi. Ne kadar otoyol yaptınız?
İSMAİL
BİLEN (Devamla) – Ben otuz yıldır siyasetin içerisindeyim, hastanelerde yeni
doğmuş çocukların cenazelerinin rehin alındığı dönemleri biliyorum ben. 18
yaşına kadar, şimdi…
SEYİT
TORUN (Ordu) – Acillere bir git bak, acillere! 
MAHMUT
TOĞRUL (Gaziantep) – On beş yıldır iktidardasınız, aynı hamaseti yapıyorsunuz
be! 
BAŞKAN
– Arkadaşlar, müdahale etmeyelim.
MAHMUT
TOĞRUL (Gaziantep) – On beş yıldır hamaset yapıyorsunuz! 
MELİKE
BASMACI (Denizli) – Hamaseti kim atıyor şimdi?
ÖMER
FETHİ GÜRER (Niğde) – 1917’de hastane de yoktu. 
BAŞKAN
- Sayın milletvekilleri, lütfen… 
İSMAİL
BİLEN (Devamla) – 18 yaşına kadar gençlerin, çocukların ücretsiz tedavi
edildiği, rehin alınma dönemlerinin bittiği dönemi yaşıyoruz. 
Şehir
hastanelerinin neresinden şikâyetçisiniz Allah aşkına? 
MELİKE
BASMACI (Denizli) – Rantından, rantından! 
ÖMER
FETHİ GÜRER (Niğde) – 1917’de hastane yoktu, hastane. Doktorlar Türk değildi. 
BAŞKAN
– Sayın milletvekilleri, müdahale etmeyelim. 
MELİKE
BASMACI (Denizli) – Hasta garantisi veriliyor. 
BAŞKAN
- İstirham ediyorum, herkes konuştu, Sayın Bilen de konuşsun. 
İSMAİL
BİLEN (Devamla) – Ben hiç sataşmadım, hiç sataşmadım. 
BEHÇET
YILDIRIM (Adıyaman) – Lütfen kendi bildiğin konulardan konuş!
ÖMER
FETHİ GÜRER (Niğde) – Daha nasıl sataşacaksın, her çıkanı eleştirdin! 
MELİKE
BASMACI (Denizli) – Bu benim tarzım.
İSMAİL
BİLEN (Devamla) – Sizin tarzınız sizi bağlar, benim tarzım da beni. Size nasıl
müdahale etmediysem, ne konuşacağınıza karışmadıysam ne konuşacağıma da siz
karışmamalısınız.
MELİKE
BASMACI (Denizli) – Siz de laf atmama karışamazsınız! 
BAKİ
ŞİMŞEK (Mersin) – Sen bizim ne konuşacağımıza niye karışıyorsun? 
İSMAİL
BİLEN (Devamla) – Evet, bir taraftan adalet isteyeceksiniz, “ifade özgürlüğü”
diyeceksiniz, “saygı görelim” diyeceksiniz, öbür taraftan tehdide, hakarete
destek olacaksınız. 
MELİKE
BASMACI (Denizli) – Evet, Sayın Bakan hakaret ediyor! 
İSMAİL
BİLEN (Devamla) – Üç beş ağacı bahane edip seçilmiş meşru iktidarın
devrilmesine destek olacaksınız, onları tahrik edeceksiniz, Başbakanlık
Ofisi’ni basmalarına rıza göstereceksiniz.
ÖMER
FETHİ GÜRER (Niğde) - Bayağı bütçeyle ilgili konuştun, Allah razı olsun!
İSMAİL
BİLEN (Devamla) - Bunun adına da demokrasi diyeceksiniz.
MELİKE
BASMACI (Denizli) - Tam bütçeyle ilgili oldu konuşmanız, tebrik ederiz!
İSMAİL
BİLEN (Devamla) - Millet iradesiyle gelemediğiniz yerlere vesayetçi grupların,
odakların desteğiyle ya da kökü dışarıda olan taşeronların yaptığı kalkışmaya
prim vereceksiniz; bu doğru değil, bu ahlaki değil, bu vicdani değil. Allah’a
hamdolsun iyi bir vicdan sahibiyiz. On beş, on altı yıldır da iktidardayız,
millete de hizmet etme noktasında çok başarılıyız. Bu başarımızdan dolayıdır ki
millet bizi on beş, on altı yıldır her girdiğimiz seçimde artarak
desteklemektedir, oy oranlarımız da artmaktadır. Size tavsiyem; eleştiri yapın,
eleştirdiklerinizin yerine de koyacaklarınızı söyleyin ki millet size güvensin.
Millete âdeta korku pompalayarak, güvensizlik telkin ederek milletten destek
alacağınızı umuyorsanız yanılıyorsunuz.
BURCU
KÖKSAL (Afyonkarahisar) – Bütün projelerimizle ilgili kanun teklifi verdik, siz
reddediyorsunuz.
MELİKE
BASMACI (Denizli) - Bütçe anlatıyor beyefendi, lütfen, bir dakika Burcu, bütçe
anlatıyor beyefendi.
İSMAİL
BİLEN (Devamla) - Evet, 2018 yılı bütçemizin özellikle 12’nci maddesi…
MELİKE
BASMACI (Denizli) - Yirmi saniyeniz kaldı!
İSMAİL
BİLEN (Devamla) - …dış borç ikrazıyla ilgili; bu miktarı 4,5 milyar dolara
çıkarmayı öngörüyor. 
Ben
de bütçemizin hayırlı uğurlu olmasını temenni ediyorum. 
MELİKE
BASMACI (Denizli) - Çok doyurucu bir bütçe konuşması oldu.
MAHMUT
TOĞRUL (Gaziantep) – Onun için mi çıktınız ya, “hayırlı, uğurlu olması”nı demek
için?
İSMAİL
BİLEN (Devamla) - Aslında maddeyle alakalı söylenecek çok şey vardı. Bu
maddeyle ilgili de itirazlarınız şu olsaydı emin olun saygı duyacaktım: “Neden
4,5 milyar dolar, niye 10 milyar dolar değil, niye daha az değil, niye bu kadar
gereksinim var?” Bunlara bir eleştiri getirseydiniz de ben de bunlara cevap
verebilseydim.
Yüce
heyetinizi saygıyla selamlıyorum. (AK PARTİ sıralarından alkışlar)
ÖMER
FETHİ GÜRER (Niğde) - Neyse, herkese benzedi, ona şüphe yok.
MELİKE
BASMACI (Denizli) – Evet, evet, sen de hamasi nutukta benzedin, alkışlıyorum
vekilim.
BAŞKAN
– Teşekkür ediyorum. Tam da sizi konuya davet edecektim ama siz de konuya
gelemediniz.
İSMAİL
BİLEN (Manisa) - Bir cümleyle de olsa geldim efendim.
MELİKE
BASMACI (Denizli) –Sizi alkışlıyoruz bu yüzden, evet.
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç…
ENGİN
ÖZKOÇ (Sakarya) – “Ahlaki ve vicdani değildir.” diye bir sataşmada bulunmuştur.
BAŞKAN
– Ama neyle ilgili söyledi bunu?
ENGİN
ÖZKOÇ (Sakarya) – Cumhuriyet Halk Partisinin kendilerine olan tavırlarıyla
ilgili.
BAŞKAN
– Peki, üzerinize alındıysanız buyurun efendim.
Lütfen,
yeni bir sataşmaya meydan vermeyelim.
V.- SATAŞMALARA İLİŞKİN
KONUŞMALAR
1.- Sakarya Milletvekili Engin
Özkoç’un, Manisa Milletvekili İsmail Bilen’in 503 sıra sayılı 2018 Yılı Bütçe
Kanunu Tasarısı’nın 12’nci maddesi üzerinde şahsı adına yaptığı konuşması
sırasında Cumhuriyet Halk Partisine sataşması nedeniyle konuşması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; şimdi biz
kürsüye çıkan hatibin ne söylediğine ve sözünün itibarına bakarız. Kürsüye
çıkan hatip ilk önce dedi ki: “Buraya üç dönemden beri milletvekilleri çıkıyor,
ilgili konuyla konuşmuyorlar.” Bu, itibarlı bir şeydir. Ama kendi konuşma süresi
içerisinde sadece “Bu bütçe hayırlı olsun.” dedi; bunun itibarı yoktur. Bu
millet bir dakika içerisinde önce söylediğinizi sonradan yapmazsanız sizin
sözünüze itibar göstermez Sayın Hatip. 
İkincisi;
“Neye karşı çıkıyorsunuz?” dediniz. Türkiye Cumhuriyeti için bir Başbakan,
adayı gösterdiniz, gösterdiğiniz Başbakan adayı için dediniz ki “Biz bunun
arkasındayız, millet de arkasında olsun.” Bu bir itibardır ama aynı Başbakanı,
hiçbir gerekçe göstermeden, millet iradesiyle seçildiği hâlde onu istifaya
zorlarsanız, bu, milletin nezdinde bir itibarsızlıktır. 
Belediye
başkanları da aynı bu şekilde Sayın Hatip. Siz Ankara gibi, İstanbul gibi
belediye başkanları için “Bunlar sizi yıllardan beri yönetiyor, dürüst ve iyi
yönetiyor.” diye tekrar oy isteyip göreve getirirseniz; bu, bir sözün
itibarıdır ama aynı belediye başkanlarını hiçbir gerekçe göstermeden, on beş
yıldan beri görevde oldukları hâlde, metal yorgunluğu görmediğinizi de iki
yılda gördüğünüzü söyleyip de görevden alırsanız bunun bir itibarı yoktur. 
O
yüzden, Cumhuriyet Halk Partisi siyaset yaparken sözünün arkasında durup
mazlumun ve masumun cebinden aldığınız bütün varlıklarını geriye iade alabilmek
için burada siyaset yapıyor. (CHP sıralarından alkışlar) Ve burada bu siyaseti
yaparken de bir tek şey söylüyor: İtibarlı davranın ki itibar göresiniz. (CHP
sıralarından alkışlar)
III.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
1.- 2018 Yılı Merkezi
Yönetim Bütçe Kanunu Tasarısı (1/887) ile Plan ve Bütçe Komisyonu Raporu (S.
Sayısı: 503) (Devam)
2.- 2016 Yılı Merkezi
Yönetim Kesin Hesap Kanunu Tasarısı (1/861), 2016 Yılı Merkezi Yönetim Kesin
Hesap Kanunu Tasarısına İlişkin Olarak Hazırlanan 2016 Yılı Genel Uygunluk
Bildiriminin, 2016 Yılı Dış Denetim Genel Değerlendirme Raporunun ve 6085
Sayılı Sayıştay Kanunu Uyarınca Hazırlanan 174 Adet Kamu İdaresine Ait Sayıştay
Denetim Raporunun Sunulduğuna İlişkin Sayıştay Başkanlığı Tezkeresi (3/1187),
6085 Sayılı Sayıştay Kanunu Uyarınca Hazırlanan 2016 Yılı Faaliyet Genel
Değerlendirme Raporunun ve 2016 Yılı Mali İstatistikleri Değerlendirme Raporu
ile 2016 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/1188) ile Plan ve Bütçe Komisyonu Raporu (S.
Sayısı: 504) (Devam)
BAŞKAN
– Şahısları adına ikinci söz, Hatay Milletvekili Mehmet Necmettin Ahrazoğlu’na
aittir.
Sayın
Ahrazoğlu, buyurun. (MHP sıralarından alkışlar)
MEHMET
NECMETTİN AHRAZOĞLU (Hatay) – Sayın Başkanım, değerli milletvekilleri; 2018
Yılı Merkezi Yönetim Bütçe Kanunu Tasarısı’nın 12’nci maddesi üzerinde
Milliyetçi Hareket Partisi Grubu adına söz almış bulunuyorum. Televizyonları
başında bizleri izleyen aziz milletimizi ve Gazi Meclisi saygıyla selamlıyorum.
Değerli
milletvekilleri, 12’nci maddeyle, hazine garantili imkân ve dış borcun ikraz
limiti ile borç üstlenim taahhüt limiti ve borçlanmaya ilişkin işlemler
düzenlenmektedir. Mali yıl içerisinde sağlanacak garantili imkân ve dış borcun
ikrazı limiti bütçe kanunlarıyla hüküm altına alınarak limit tutarı 4,5 milyar
dolar olarak hesaplanmıştır.
Değerli
milletvekilleri, kamu-özel ortaklığı ve iş birliği modeliyle son dönemlerde
gerçekleştirilen hastane, enerji, otoyol, köprü ve benzeri projelerle ilgili
sözleşmelere dayalı olarak verilen, başta asgari ödeme olmak üzere diğer
garantilerin devlet hazinesine ve bütçeye yükü konusunda ortaya çıkması olası
riskler ve yüklerin gerçek boyutları bu bütçede hesaplanmamıştır. İlerideki
yıllarda da bu konuda sorun yaşanacağı büyük bir ihtimaldir. Bu durumun ortaya
çıkaracağı sonuç ise aziz milletimizin ödeyeceği vergilerin katbekat
artacağıdır. Bu yatırımlara parti olarak karşı değiliz ancak sonucunun da iyi
hesaplanması gerektiğini düşünmekteyiz. 
Büyümeden
bahsedilen bir ekonomide, hiç hak etmediği hâlde, gelir adaletsizliği ve vergi
yükleri sonucu mevcut hâlini koruyamayacak, ancak devlet garantili borç alan ve
maliyetin çok üzerinde kâr eden müteahhitlere milletimizin ödediği dolaylı ve
dolaysız vergilerden pay verilecektir. Çiftçi, üretmesine rağmen zarar edecek;
banka borçlarını ödeyemeyecek; çubuğunu, tarlasını, ekipmanını satacak; yeniden
borçlanmanın yolunu arayacak ancak bankalar önünde bekletilecek. Esnaf, aldığı
malı satsa da yeni mal temininde zorlanacak; vergi ödeyemez hâle gelip
dükkânını, iş yerini kapatacak. Memur, refahından vazgeçtik, açlık sınırının altında
hayat sürecek. Nihayetinde, aziz milletimizin gelecek nesilleri de borçlu
kalarak hayatlarını sürdürecek, her yeni doğan çocuk dünyaya gözlerini borçlu
olarak açacaktır. Bu gidiş, iyi bir gidiş değildir. Üretime yönelik, istihdam
yaratan bir ekonomik modele geçmez isek “IMF’ye borç ödedik.” diye övünülen bir
ekonomiden reel sektörün de ranta dayalı bir yapılanmaya gitmesi kaçınılmaz
olacaktır. Onun için, Hükûmetin bir an önce bu kırılgan ekonomide tedbir alarak
kamu-özel sektör iş birliğiyle yapılacaksa da üretim ve istihdam yaratacak,
katma değeri yüksek, AR-GE'ye dayalı programlara ağırlık vermesi gerekmektedir.
Sayın
Başkan, değerli milletvekilleri; biraz da seçim bölgem Hatay’dan bütçenin bu
son günlerinde bir şeyler ifade etmek istiyorum. Hatay, Suriye’yle 277
kilometre sınırı bulunan, Suriye'deki iç karışıklıklardan en çok etkilenen,
hatta ilçelerinden bir tanesinde, Reyhanlı’da kendi nüfusundan daha çok
Suriyeli bulunan bir ildir. Yoğun tarımın yapıldığı Amik Ovası’nda yazın
kuraklık, kışın ise sel baskınlarıyla verim alamayan çiftçilerin yaşadığı
sorunlar ve Hatay genelindeki tüm çiftçilerin sulama için kullandığı elektrik
enerjisi, üretim girdisi olarak kullanılan akaryakıt, tohum, zirai ilaçlar gibi
diğer maliyetlerinin yüksek olması onları üretimden vazgeçmeye zorlamaktadır.
Ayrıca,
on beş yıllık Hükûmetiniz döneminde, Menzelet Barajı’ndan beslenecek olan
Tahtaköprü Barajı’nın bir an önce tamamlanması gerekmektedir. Her seçim
döneminden ova çiftçisine vaatte bulunarak “Bu sene bitti, gelecek sene
bitecek.” dediğiniz… Çiftçi artık kesin bir tarih istemektedir. Hatay Sahil
Yolu’nun, Belen-Şekere'den sonraki çevre yolu ile Arsuz-Samandağ-Çevlik
bağlantısının bir an önce tamamlanması, Hatay Antakya'daki şehir stadyumunun
arazisinin, bina yapmak yerine yeşil alan olarak bırakılarak 15 Temmuz
Parkı’yla bütünleştirilmesi, ayrıca İskenderun Sakarya Mahallesi'ndeki ziraat
bahçesinin Sağlık Bakanlığına devredildiği şeklindeki duyumlardan vazgeçilerek,
hastanenin yapılacaksa Arsuz-Belen tarafında veya Payası, Dörtyol'u da
içerisine alacak şekilde Denizciler-Akçay yönünde olması daha uygun olacaktır.
(Mikrofon
otomatik cihaz tarafından kapatıldı) 
MEHMET
NECMETTİN AHRAZOĞLU (Devamla) – Sayın Başkan, bir dakika müsaade ederseniz
selamlayayım.
BAŞKAN
- Hiç vermedim, Sayın Ahrazoğlu bitirin, siz bitirin.
SERKAN
TOPAL (Hatay) – Sayın Başkanım, Hatay’a ses verelim.
BAŞKAN
– Hatay’a selam olsun.
Buyurun
Sayın Ahrazoğlu.
MEHMET
NECMETTİN AHRAZOĞLU (Devamla) – Çok teşekkür ediyorum Sayın Başkanım. 
Son
olarak ifade etmek istiyorum ki yerli otomobil projesiyle ilgili bölgeler arası
gelişmişlik farkının kapatılması için de tarihî bir fırsat olacaktır. Yerli
otomobil üretim yerinin tespitinde siyasi baskılardan uzak, objektif kriterler
dikkate alınarak bir seçim yapılması uygun olacaktır. Hatay, bu konuda
hazırdır; demir yolu, otoban yolları, limanı ve hava ulaşım ağıyla güçlü bir
lojistik merkezi, kaliteli bir insan kaynağı mevcuttur. Kısaca, Hatay’da yerli
otomobil üretimi için Hassa Organize Sanayi Bölgesi şu anda hazır
bekletilmektedir. 
Son
olarak, Hatay'da düzenlenecek olan "Medeniyetler Bahçesi” temalı EXPO
2021'e, Antalya'da düzenlenen EXPO 2016'ya yapılan destek kadar Hükûmetin
destek olmasını bekliyor, ülkenin tanıtımı ve Hatay için önem arz ettiğini
belirtiyor, Gazi Meclisi ve aziz milletimizi saygıyla selamlıyorum. (MHP
sıralarından alkışlar)
BAŞKAN
– Teşekkür ediyorum Sayın Ahrazoğlu, çok sağ olun.
Evet,
şimdi, konuşmalar tamamlanmıştır.
Soru-cevap
işlemini gerçekleştiriyoruz. Beş dakika süreyle soru sorması için değerli
milletvekillerine söz vereceğim.
Sayın
Kaya, sizinle başlıyoruz, buyurun.
HÜDA
KAYA (İstanbul) – Teşekkür ediyorum Sayın Başkan.
Biraz
önce konuşmamda da belirttiğim gibi, sayın bakanlarımız da buradayken,
yetkililer de buradayken ben tekrar bununla ilgili bir sonuç almak babından
soracağım. Cezaevlerinde bulunan, imkânı olmayan, yoksul, yakınları olmayan,
karşılayabilecek çevresi olmayan kadınların hem kendi şahsi ihtiyaçlarını
karşılama noktasında hem de bebeği ve çocukları bulunan kadın mahkûmların,
bezlerini, mamalarını alamayan yoksul mahkûmların ihtiyaçlarının karşılanması
noktasında ne düşünüyorsunuz? Bununla ilgili bir çalışmanız var mı?
Ve
bir de, ayrıca yine aylardır bizlere ulaşan, bütün vekillerimize ulaşan hem
Millî Eğitim Bakanlığında hem Sağlık Bakanlığında hem Maliye Bakanlığında hak
ettikleri hâlde atanamayan vatandaşlarımız bununla ilgili sonuç bekliyorlar. 
BAŞKAN
– Sayın Gürer…
ÖMER
FETHİ GÜRER (Niğde) – Teşekkürler Sayın Başkan. 
Sayın
Bakan, Sağlık Bakanıyken Recep Akdağ 16 bin sağlıkçı atanacağını söyledi. Geçen
süreçte yerine gelen Sağlık Bakanı Ahmet Demircan 2017 yılında 11 bin kişi
alındığı belirtti. Yaklaşık 5 bin kişi neden alınmadı, ek atamalar neden
yapılmadı? Sağılık Bakanı “Maliye Bakanı kadro ve bütçe verirse atayacağız.”
dedi. Kadro bekleyen 400 bin sağlıkçı için yeni atamalar ne zaman yapılacak?
Sağlıkçıların kimi markette çalışıyor, kimi bunalıma düşmüş, kimi bulduğu işte
çalışmak zorunda kalıyor. Sağlık üzerinde eğitim almış bu sağlıkçıların işe
alımları ne zaman gerçekleşecek? 2018 yılında kaç yardımcı sağlık personeli
alınacak? Sağlıkçılardan taşeron olanların kadro beklentisi yanında,
atanamayanların atanacağı beklentisine ne zaman olumlu yanıt vereceksiniz? KPSS
sınavında başarılı olmuş sağlık meslek lisesi mezunlarından yüksek puan alıp
atanamayanların mağduriyetini ne zaman gidereceksiniz?
Teşekkür
ederim.
BAŞKAN
– Sayın Yıldırım…
BEHÇET
YILDIRIM (Adıyaman) – Teşekkürler Başkanım.
2018
bütçesinde işçi, memur ve emekli maaşlarında doğru dürüst bir artış olmadığına
şahit olduk. Asgari ücretin tartışıldığı bugünlerde enflasyonun üstünde bir
artış bekliyoruz. İşçiden değil, işveren ve Hükûmetten fedakârlık bekliyoruz.
Aynı şekilde çiftçilerimiz için de hububat, gübre ve mazot desteğine enflasyon
oranları üstünde bir zam yapmayı düşünüyor musunuz ve bu destekleme paralarını
ne zaman ödeyeceksiniz?
BAŞKAN
– Sayın Akbaşoğlu…
MUHAMMET
EMİN AKBAŞOĞLU (Çankırı) – Teşekkürler Başkanım.
Medine
müdafaasında bir teğmenimizin:
“Yapamaz
Ertuğrul evlâdı sensiz,
Can
verir, canânı veremez Türkler.
Ebedî
hâdimül harameyniniz,
Ölsek
de Ravza’nı ruhumuz bekler.” mısralarıyla şiirini ithaf ettiği Medine Muhafızı
Fahrettin Paşa hem aziz milletimizin hem de İslam ümmetinin fahridir,
övüncüdür. Şanlı ecdadımızdan tevarüs ettiğimiz kutsal emanetleri canımız
pahasına her daim muhafaza edeceğimizi, Fahrikâinat Efendimiz’e olan hürmet,
muhabbet ve bağlılığımızı ifade sadedinde; 
“Medine
Medine nurlanmış şehir,
Misafirin
sevgili Efendim’dir.
Hasretinle
kavrulur yanık gönlüm,
Bir
vesile kılsa da yüce Rabb’im, 
Yine
gelsem, yine sana Efendim.” duygu ve düşünceleriyle Fahrettin Paşa’mızı ve
Mehmetçiklerimizi rahmet ve minnetle yâd ediyorum. (AK PARTİ sıralarından
alkışlar)
BAŞKAN
– Sayın Tümer, buyurun.
ZÜLFİKAR
İNÖNÜ TÜMER (Adana) – Sayın Bakan, bilindiği gibi Hükûmet, Doğu ve Güneydoğu
Anadolu Bölgelerinde 23 ilde süper teşvikler verilmesini de öngören cazibe
merkezlerine yapılacak yatırımları belirledi. İş insanlarının serzenişlerine
kulak verildiğinde, mevcut hâliyle arz
fazlalığına rağmen, örneğin, un, yağ, iplik fabrikası gibi yatırımlara yeniden
teşvik verildiği görülecektir. Bahse konu bölgelerde bu alanlarda birçok
fabrika atıl durumdayken sırf teşvikten faydalanmak için civar illerdeki
yatırımcılar âdeta sıraya girmiştir. Bir ayda 380 firmanın başvurusu da bunun
kanıtıdır. Teşvikten hiçbir zaman faydalanamayan Adana gibi civar illerde
yatırımı düşünen iş insanlarının da cazibe merkezlerine yönelmesi sorunlar
yumağına yenilerini ekleyecektir. En önemlisi de yeni kurulacak fabrikalar için
Avrupa’dan ithal makineler gelecek olmasıdır. Milyarlarca dolar döviz açığımız
olmasına rağmen makine ithalatına yönelecek olan ülkemiz âdeta bir makine
çöplüğüne dönüşecektir. Bu nedenle, sanayi envanterine göre hareket edilmesi,
arz fazlalılığı ürünlerin üretilmesinin önüne geçilmesi, bölgeler arası teşvik
uçurumunun engellenmesi, talep açığı olan ürün ve...
(Mikrofon
otomatik cihaz tarafından kapatıldı)
BAŞKAN
– Sayın Sarıhan, size de söz verelim.
Buyurun.
ŞENAL
SARIHAN (Ankara) – Sayın Bakan, bireylerin çalışma haklarının çok değerli
olduğunu biliyoruz. Bu konuda da emek verdiğinizi konuşmalarınızda ifade
ettiniz. Ancak Meclisimizde danışman statüsünde çalışmakta olan
arkadaşlarımızla ilgili çok ciddi problemler var; çalışmalarının herhangi bir
güvence altında olmaması, sürekli olmaması, sürekli bir biçimde yıllık giriş
çıkışlarla haklarının yok edilmesi gibi. Bu konuda hepimize bir sorumluluk
düşmüyor mu? Daha önce verilmiş olan kanun teklifleri de var. Bunların ışığında
Bakanlığınız bir çalışma yapmayı planlıyor mu?
Ayrıca,
KPSS’nin sekiz ay önce bitmiş olmasına rağmen Maliye Bakanlığına henüz alım
yapılmadığını biliyoruz. Bu konuda neden beklenmektedir? 
Bu
iki sorunun yanıtlanmasını...
(Mikrofon
otomatik cihaz tarafından kapatıldı) 
ŞENAL
SARIHAN (Ankara) – Teşekkür ediyorum.
BAŞKAN
– Teşekkür ediyorum.
Soruları
cevaplandırmak üzere sözü Kalkınma Bakanımız Sayın Lütfi Elvan’a bırakıyorum.
Buyurun
Sayın Bakan.
KALKINMA
BAKANI LÜTFİ ELVAN (Mersin) – Sayın Başkan, çok teşekkür ediyorum.
Sayın
Kaya’nın cezaevleriyle ilgili yöneltmiş olduğu soruyu Adalet Bakanımıza
aktaracağım. Bunu öncelikle ifade etmek istiyorum.
Sağlıkla
ilgili olarak, biliyorsunuz, ihtiyaç olması hâlinde biz alımlara devam
ediyoruz, sağlık personeli alımlarına devam ediyoruz.
ÖMER
FETHİ GÜRER (Niğde) – İhtiyaç var Bakanım. 
KALKINMA
BAKANI LÜTFİ ELVAN (Mersin) – Tabii, bir yandan özel kesim yatırımları da devam
ediyor. Özel kesimin sağlık personeli istihdamı da sürüyor. Ancak şunu ifade
etmeyelim: Yine, son on üç, on dört yıla,
on beş yıllık sürece baktığımızda, özellikle Doğu ve Güneydoğu Anadolu
Bölgelerinde, Karadeniz’in belirli bölgelerinde, Orta Anadolu’nun bazı
bölgelerinde çok ciddi doktor açıkları, hemşire açıkları söz konusuydu. Ama
bugün hangi ilimize giderseniz gidin, ihtisas sahibi çok sayıda doktor
arkadaşımızı göreceksiniz; ilçelerde dahi ihtisas sahibi doktor arkadaşlarımız
var. 
BAKİ
ŞİMŞEK (Mersin) – Sayın Bakan, Mersin’in her ilçesinde doktor açığı var. 
KALKINMA
BAKANI LÜTFİ ELVAN (Mersin) – Mersin’in her ilçesinde… 
BAKİ
ŞİMŞEK (Mersin) – Her ilçesinde doktor açığı var, arayıp sorabilirsiniz.
KALKINMA
BAKANI LÜTFİ ELVAN (Mersin) – Şöyle ifade edeyim: Mersin’de gerçekten sağlık
yönüyle devrim niteliğinde bir altyapıyı gerçekleştirdik; Mersin Şehir
Hastanesi, günde 8-10 bin kişiye hizmet eden bir hastane. İlçelerde de ihtisas
sahibi doktorlarımız var ama çıta o kadar yükseldi ki artık küçük ilçelerimiz
bile her branşta ihtisas sahibi doktor istiyorlar. Dolayısıyla bu yönde
talepler söz konusu, bu doğrudur ama ihtiyaçlar çerçevesinde bu atamalar
yapılıyor, bunu özellikle ifade etmek istiyorum. 
İşçi,
memur emekli maaşının enflasyona ezildiği ifade edildi. Yine, reel olarak memur
maaşlarında, öğretmenlerimizin maaşlarında ciddi artışlar sağlandı. Bakınız,
şöyle ifade edeyim: Uzman öğretmen 2002 Aralık maaşı 659, 1’in 4’ü; 2017 Aralık
net maaşı 3.893 lira, artış yüzde 490. Peki, bu dönemdeki enflasyon neydi?
Yüzde 269. Reel olarak ciddi bir artış söz konusu. Peki, dolar bazında bakalım,
dolar bazında neymiş ona bakalım. 1’in 4’ünde bir uzman öğretmenin 2002 Aralık
ayında net maaşı 400 dolarmış, 2017 Aralık ayında yani bu ay net maaşı 1.012
dolar. 
MAHMUT
TOĞRUL (Gaziantep) – Hangi öğretmen 1.012 dolar alıyor? 
KALKINMA
BAKANI LÜTFİ ELVAN (Mersin) – Dolayısıyla hem dolar bazında hem TL bazında
hiçbir şekilde ne işçimizi ne memurumuzu ne de emeklimizi enflasyona
ezdirmedik, bunu da özellikle ifade etmek istiyorum.
Bir
başka husus, tarımsal destekler konusu. Yine, bildiğiniz gibi, önümüzdeki
yıldan itibaren yüzde 50 mazot desteği sağlayacağız çiftçilerimize ve bu, çok
önemli bir destek ve 2018 yılında tarımsal destek ödemeleri için 14,8 milyar
lira ödenek öngördük ki biliyorsunuz bu 2017 yılında 12 milyar liranın biraz
üzerindeydi. Dolayısıyla, yüzde 12’lik bir artış sağlanmıştır. 
Sayın
Tümer’in sorusuyla ilgili olarak da şunu ifade etmek istiyorum: Yine, on-on beş
yıl geriye gittiğimizde, Doğu ve Güneydoğu Anadolu Bölgelerimizdeki özellikle
merkez illerimizde, il merkezlerindeki organize sanayi bölgelerinde neredeyse
sanayi tesisi hiç yoktu. Bugün hangi ilimize giderseniz gidin, Doğu ve
Güneydoğu Anadolu Bölgemizde, ilin merkezindeki organize sanayi bölgelerimizin
dolu olduğunu göreceksiniz, evet, ciddi yatırımlar söz konusu. Yeni organize
sanayi bölgelerimizi açtığımızı göreceksiniz. Adana’ya yönelik olarak ise
Adana’ya yeni bir organize sanayi bölgesi kazandırıyoruz, bu yönde
çalışmalarımız devam ediyor. Dolayısıyla, Adana gibi, Mersin gibi illerimizdeki
temel sorunlardan bir tanesi yatırımcıya yer tahsisi. Bu noktada da yoğun bir
şekilde çalışıyoruz.
Bir
diğer husus, ithalata olan bağımlılık konusuna değinilmişti. 
(Mikrofon
otomatik cihaz tarafından kapatıldı)
KALKINMA
BAKANI LÜTFİ ELVAN (Mersin) – Tamamlayabilir miyim?
BAŞKAN
– Tamamlayın lütfen.
KALKINMA
BAKANI LÜTFİ ELVAN (Mersin) – Evet, 2018-2020 Orta Vadeli Program’ımızda da
ifade ettiğimiz gibi, özellikle üretim ve ihracatta ithalata olan
bağımlılığımızın yüksek olduğu ürünlerde Türkiye'de yatırımın gerçekleşmesi
yönünde somut adımlar atacağız -2018 yılı için söylüyorum bunu- ve üretim ve
ihracatımızın ithalata olan bağımlılığını daha da aşağı çekeceğiz.
Çok
teşekkür ediyorum efendim. 
BAŞKAN
– Teşekkür ediyorum.
Sayın
Usta, İç Tüzük 60’a göre size söz veriyorum, buyurun.
IV.- AÇIKLAMALAR (Devam)
9.- Samsun Milletvekili
Erhan Usta’nın, Kalkınma Bakanı Lütfi Elvan’ın 503 sıra sayılı 2018 Yılı Bütçe
Kanunu Tasarısı’nın 12’nci maddesi üzerindeki soru-cevap işlemi sırasında
yaptığı konuşmasındaki bazı ifadelerine ilişkin açıklaması
ERHAN
USTA (Samsun) – Teşekkür ederim Sayın Başkan.
Aslında Sayın Kalkınma Bakanımız önemli bir konuya
değindi, bu, sağlıkta “Eğer ihtiyaç olsaydı atanırdı." diye. Şimdi,
rakamlarda yanılıyor olabilirim ama yaklaşık 450 bin -benim bildiğim kadarıyla-
atanamayan öğretmen var, 400-450 bin civarında atanamayan sağlık teknisyeni var
çeşitli dallarda, bunları artırabiliriz yani birçok, işte ormancısından
ziraatçısına kadar.
Şimdi,
burada o zaman hakikaten bir ihtiyaç yoksa bir eğitim-istihdam planlaması
hatası var. Yani bu kadar, 400 bin tane sağlık teknisyenine bu ülkenin ihtiyacı
yoksa -ki bir yandan da devam ediyor- şimdi burada bir yanlışlık var, buna
bakmamız lazım ve bu, Kalkınma Bakanlığının görevi yani eğitim-istihdam
planlaması. Şimdi, bizim en büyük gücümüz ülke olarak genç nüfusumuz. Genç ve
eğitimli nüfusta bakın işsizlik oranları çok yüksek. Bunlara bakılması lazım.
Bu anlamda da eğitim-istihdam planlaması mutlaka üzerinde çalışılması gereken
bir konudur. 
Teşekkür
ederim. 
BAŞKAN
– Teşekkür ediyorum. 
III.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
1.- 2018 Yılı Merkezi
Yönetim Bütçe Kanunu Tasarısı (1/887) ile Plan ve Bütçe Komisyonu Raporu (S. Sayısı:
503) (Devam)
2.- 2016 Yılı Merkezi
Yönetim Kesin Hesap Kanunu Tasarısı (1/861), 2016 Yılı Merkezi Yönetim Kesin
Hesap Kanunu Tasarısına İlişkin Olarak Hazırlanan 2016 Yılı Genel Uygunluk
Bildiriminin, 2016 Yılı Dış Denetim Genel Değerlendirme Raporunun ve 6085
Sayılı Sayıştay Kanunu Uyarınca Hazırlanan 174 Adet Kamu İdaresine Ait Sayıştay
Denetim Raporunun Sunulduğuna İlişkin Sayıştay Başkanlığı Tezkeresi (3/1187),
6085 Sayılı Sayıştay Kanunu Uyarınca Hazırlanan 2016 Yılı Faaliyet Genel
Değerlendirme Raporunun ve 2016 Yılı Mali İstatistikleri Değerlendirme Raporu
ile 2016 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/1188) ile Plan ve Bütçe Komisyonu Raporu (S.
Sayısı: 504) (Devam)
BAŞKAN – 12’nci maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir.
13’üncü maddeyi okutuyorum:
Gelir ve giderlere
ilişkin diğer hükümler 
MADDE 13- (1) 22/2/2005
tarihli ve 5302 sayılı İl Özel İdaresi Kanununun 51 inci maddesinin birinci
fıkrasının (f) bendi ile 3/7/2005 tarihli ve 5393 sayılı Belediye Kanununun 68
inci maddesinin birinci fıkrasının (f) bendi uyarınca il özel idareleri ve
belediyelerin ileri teknoloji ve büyük tutarda maddi kaynak gerektiren altyapı
yatırımlarında Kalkınma Bakanlığının teklifi üzerine Bakanlar Kurulunca kabul
edilen projeleri için yapılacak borçlanmalar, 5302 sayılı Kanunun 51 inci
maddesinin birinci fıkrasının (d) bendi ile 5393 sayılı Kanunun 68 inci
maddesinin birinci fıkrasının (d) bendi kapsamında hesaplanan faiz dâhil borç
limitinin hesaplanmasına dâhil edilir. Ancak, il özel idareleri, belediyeler ve
bunların bağlı kuruluşları ile sermayesinin yüzde 50’sinden fazlasına sahip
oldukları şirketler tarafından Avrupa Birliği ile katılım öncesi mali iş birliği
çerçevesinde desteklenen projelerin finansmanı için yapılan borçlanmalar, çok
taraflı yatırım ve kalkınma bankalarından doğrudan veya İller Bankası Anonim
Şirketi aracılığıyla yapılan borçlanmalar ile SUKAP kapsamında yürütülecek
işler için İller Bankası Anonim Şirketinden yapılan borçlanmalarda söz konusu
borç stoku limitine uyma şartı aranmaz. 
(2) Türkiye İhracat Kredi
Bankası Anonim Şirketinin politik risk kapsamında yapacağı tahsilatın ve
Bankanın faaliyet kârlarından Hazineye tekabül eden temettü tutarlarının ve
olağanüstü yedek akçelerinin tamamı veya bir kısmı, Bankanın politik risk
alacağına mahsup edilebilir. Söz konusu mahsup işlemlerine Hazine
Müsteşarlığının bağlı olduğu Bakan; mahsup işlemlerini Hazine Müsteşarlığının
teklifi üzerine mahiyetlerine göre ilgili Devlet hesaplarına kaydettirmeye ve
bu işlemlere karşılık gelen tutarları bir yandan bütçeye gelir, diğer yandan da
Hazine Müsteşarlığı bütçesinin ilgili tertibine ödenek kaydetmeye Maliye Bakanı
yetkilidir. 
(3) 2006 yılından önce katma
bütçeli olan idarelerden 5018 sayılı Kanunla genel bütçe kapsamına alınanların
ilgili mevzuatında belirtilen kurum gelirleri, genel bütçe geliri olarak tahsil
edilir.
(4) 4/12/1984 tarihli ve
3096 sayılı Türkiye Elektrik Kurumu Dışındaki Kuruluşların Elektrik Üretimi,
İletimi, Dağıtımı ve Ticareti ile Görevlendirilmesi Hakkında Kanun kapsamındaki
tabii kaynakların ve tesislerin işletme haklarının devrinden elde edilen
gelirlerin tamamı genel bütçeye gelir kaydedilir.
BAŞKAN
– 13’üncü madde üzerinde gruplar adına ilk söz, Milliyetçi Hareket Partisi
Grubu adına Adana Milletvekili Seyfettin Yılmaz’a aittir. 
Sayın
Yılmaz, buyurun. (MHP sıralarından alkışlar) 
MHP
GRUBU ADINA SEYFETTİN YILMAZ (Adana) - Sayın Başkan, değerli milletvekilleri;
merkezi yönetim bütçesinin 13’üncü maddesinin mahallî idareleri düzenleyen
fıkrası üzerinde söz almış bulunuyorum, yüce heyetinizi saygıyla selamlıyorum. 
Değerli
milletvekilleri, hepinizin malumu olduğu üzere, 15 Temmuz hain darbe
girişimiyle beraber Türkiye, gerek içeriden gerekse dışarıdan birtakım hain iş
birlikçilerin hedef noktası hâline gelmiştir. Biz Milliyetçi Hareket Partisi
olarak “Söz konusu vatansa gerisi teferruattır.” anlayışı içerisinde,
Türkiye’nin ateş sarmalına çevrildiği bu süre içerisinde devletimizin yanında
yer almaya kararlı bir şekilde devam edeceğiz. Ama şunu ifade etmek istiyorum:
Türkiye bir beka sorunu yaşarken, Türkiye hem siyasi hem ekonomik hedef hâline
gelirken Türkiye’yi idare edenler, başta yerel yönetimler olmak üzere, kamunun
malını, belediyenin mallarını eğer iç ediyorlarsa, fakir fukaranın, garip
gurebanın haklarını yiyorlarsa bunlar da en az bu memlekete kastedenler kadar
ihanet içerisindedirler. 
Bugün,
iktidar partisi olarak… Ankara, İstanbul, Bursa gibi birtakım belediyelerin
başkanları “metal yorgunluğu” adı altında görevden el çektirildi. Şimdi Ankara
Büyükşehir Belediye Başkanı yaklaşık dört yıl içerisinde 4.200 imar değişikliği
yapmış. Bu imar değişikliklerine baktığınızda birçoğunun ranta dayalı olduğunu
görüyorsunuz. Ben birkaç tane örnek vermek istiyorum. Hepimizin bildiği, şu
Eskişehir Yolu üzerinde eski Togo’nun yeri olan bir yer. 15 Temmuzda, tam
darbe, ihanet gününün olduğu gün burada bir plan değişikliği yapılıyor, orada
AVM ve çok katlı yapılara müsaade ediliyor. 15 Temmuzdan sonra bir bakılıyor ki
bunun sahibi FETÖ’cü ve firar ediyor. Kim bu? Ömer Akgül. Ömer Akgül kim? Ömer
Akgül, Rahmi Bıyık’la beraber o rantın merkezi olan Çukurambar’da imar
planlarını yapan kişi. Şimdi, Çukurambar’ı hepiniz biliyorsunuz. Bakın, burada
resimler var. Şu resmin garabetine bakın; kimi yerde üç katlı, beş katlı, on
katlı yerler yapılırken, kimi yerde kırk kata kadar çıkan yerler var ve bunları
yapanların birçoğunun FETÖ’den haklarında soruşturma yapılıyor, haklarında
işlem yapılıyor, bir kısmı yurt dışına kaçıyor. Peki, bunlara bu imar
düzenlemelerini kimler veriyor? Mevcut Belediye Başkanı Melih Gökçek. Şimdi,
burada bu Melih Gökçek’in hiçbir suçu yok mu, hiçbir işleme tabi tutulmayacak
mı? 
Ben
size başka bir örnek vereyim: Ankara Beytepe’de yaklaşık 99 hektarlık bir alan.
Bu 99 hektarlık alanda 5.940 kişinin yaşayacağı bir plan var, bir imar düzenlemesi
yapılıyor ve burada 45.060 kişinin -dikkatinizi çekiyorum- yaşayacağı bir imar
değişikliği yapılıyor. Yani yoğunluk artışı ne kadar? Yüzde 800. Buradaki kaç
milyar, kaç katrilyon kimlere gitti, kimlere aktarıldı, kim, ne kazandı?
Değerli
milletvekilleri, şimdi, burada “tak” diye emredip “şak” diye gereğini yaparak
bu işlerden sıyrılmak olmaz. Bunun mutlaka ve mutlaka, garip gurebanın hakkını
yiyenin boğazına elinizi daldıracaksınız ve hesap soracaksınız; bunun başka
yolu yok. (CHP sıralarından alkışlar) 
Şimdi,
aldınız Melih Gökçek’i, getirdiniz Mustafa Tuna’yı Büyükşehir Belediye
Başkanlığına. Şimdi size bir belge göstereceğim, değerli milletvekilleri, bir
karar, Çankaya ilçesi Dikmen Tepe’de… Kim bu yerin sahibi? Mahmut Tuna. Mahmut
Tuna kim? Tuna İnşaatın sahibi, Mustafa Tuna’nın ağabeyi. İlk defa olan bir
imar değişikliği yapılıyor; 15.750 metrekare olan alan 23.625 metrekareye
çıkıyor. Buna da bir şey demiyoruz ama Ankara tarihinde olmayan bir şey oluyor.
Ne oluyor? Ankara tarihinde olmayan şey, buradan düzenleme ortaklık payı ve
kamu ortaklığı payı alınmıyor yani gizli emsal 2,5; 3’e çıkıyor. Şimdi, böyle
anlayışta, böyle rahat para kazanmanın olduğu bir ortamda, kamunun malını bu
kadar kolay aldığınız bir ortamda siz kuzuyu kurda emanet ederseniz, bu gariban
milletin, bu fakir fukara milletin hakkını kim koruyacak?
İstanbul
da ona keza, İstanbul’dan sadece bir örnek vereceğim. Değerli milletvekilleri,
bakın, Üsküdar-Ümraniye-Çekmeköy metrosu ihaleyle yapılıyor, 715 milyona mal
oluyor ama Bağcılar-Başakşehir metrosu, 2 kilometresi ihale ediliyor ve
yaklaşık yüzde 700’lük keşif artışı yapılıyor. Bürokrasiden gelenler var.
Bakanlar Kurulunun bile yetkisinin yüzde 40 olduğu yerde, İstanbul’da yüzde
700’lük keşif artışı yapılıyor. Yani ihaleyle yapılan 16 kilometre yer 713
milyona mal olurken, ihalesiz yapılan bu yer 1 milyar 182 milyona mal oluyor.
Aradaki fark ne kadar? 440 milyon dolar yani 1,5 katrilyon. Bu kime gitti,
kimin boğazından geçti, kimler rant sağladı?
Yine,
Orman Genel Müdürlüğünden alınan toprak alanları İstanbul Büyükşehir
Belediyesine veriliyor, değerli milletvekilleri, 4 katrilyon liralık bir rant
var ve bunun başına getirilen daire başkanı FETÖ’den soruşturmaya tabi
tutuluyor. Bu 4 katrilyonluk payda Kavurmacı’nın, dönercinin payı var mıdır,
yok mudur bunların hesabı sorulmadan “Kenara çekilin.” demekle bu işler olmaz.
Burada bir beka mücadelesi veriliyorsa, kim kamunun hakkını yiyorsa, kim fakir
fukaranın hakkını yiyorsa boğazına dursun. (CHP sıralarından alkışlar) Hangi
partiden olursa olsun bunlardan da mutlaka ve mutlaka hesap sorulması gerekiyor
değerli milletvekilleri. Aslında bunlarla ilgili onlarca örnek var, bu hesapları
sormadığımız müddetçe Türkiye'de hakkaniyeti sağlayamayız, Türkiye'de adaleti
sağlayamayız değerli milletvekilleri. 
KADİM
DURMAZ (Tokat) – Hak, hukuk, adalet!
SEYFETTİN
YILMAZ (Devamla) – Şimdi zamanımız daraldığı için –Kalkınma Bakanı gitmiş-
Adana’ya da değinmek istiyorum. 
Biliyorsunuz,
Ankara metrosu 900 milyon liralık borcuyla, 4 milyarlık masrafıyla Ulaştırma
Bakanlığı tarafından devralındı Sayın Bakan. Adana metrosuyla ilgili 2011
yılında dönemin Başbakanı Sayın Recep Tayyip Erdoğan söz vermesine rağmen, 2015
seçimlerinde söz verilmesine rağmen Adana metrosu devralınmadı. Bu sözün
arkasında durulmasını istiyoruz çünkü her ay Adana’da 35 milyon lira para
kesiliyor metro borcundan dolayı. Bu para kesilmese Adanalıya hizmet olarak
gidecek. Yani burada bir haksızlık var, bu haksızlığın giderilmesi lazım.
Yine
bir diğer husus: Merkezî Hükûmet Adana’da Büyükşehir Belediyemize danışmadan,
onunla bir planlama yapmadan –çünkü şehirler planlamayla yönetilir, “Ben
yaptım, oldu.” mantığıyla hareket ederseniz şehirleri yaşanmaz hâle
getirirsiniz- buraya geliyor, şehir hastanesini Seyhan Nehri’nin doğusuna
yapıyor, stadyumu buraya yapıyor, yeni üniversiteyi buraya yapıyor, adliye
binasını buraya yapıyor. Bunlardan dolayı teşekkür ediyoruz, doğru ama oradaki
trafik akışı 3 kat, 5 kat, 10 kat artıyor, orada çok yoğun bir yoğunlaşmayla
karşı karşıyayız.
Bunun
üzerine Adana Büyükşehir Belediyemiz bürokratlarıyla oturuyor, “Bu trafik
sorununu nasıl çözeriz?” diye Türkiye'nin dördüncü büyük köprüsüyle, bakın
Sayın Bakanım, Türkiye'nin dördüncü büyük köprüsüyle ilgili bir proje
geliştiriyor, ihalesini yapıyor, ihale ediliyor ve Adana Büyükşehir Belediye
Meclisinden bir karar çıkarıyor buranın borçlanmasıyla ilgili. Şimdi, biz
konuyu çok yakinen takip ettik, Bakana gittik. Birçok belediyenin -kendi öz
kaynaklarıyla yapacak- borçlanması çıkarılırken Adana Büyükşehir Belediyesinin
borçlanma talebi yaklaşık beş, altı aydır İçişleri Bakanlığının bünyesinde
bekliyor. Yani, Maliye Bakanı olarak -bu köprünün bir an önce bitmesi lazım-
her tarafa uyguladınız, biz bir ayrıcalık istemiyoruz. Eğer “Yenikapı ruhu
var.” diyorsanız, adaletten bahsediyorsanız, hakkaniyetten bahsediyorsanız,
Adanalının hakkı olan bu borçlanma yetkisini bir an önce onaylamanız gerekiyor
Sayın Bakan. Bunu sizden özellikle istirham ediyoruz. Ha, onaylamazsanız da
milliyetçi belediyecilik anlayışımız gereğince hiçbir zaman “Yerimiz dar.”
demeyeceğiz, kendi öz kaynaklarımızla bu köprüyü bitirerek Adana’nın hizmetine
sunacağız inşallah. Zaten yarıdan fazlası bitti, ayakları bitti. Tahmin
ediyorum, dört, beş ay sonra da köprü Allah’ın izniyle faaliyete geçecek. 
(Mikrofon
otomatik cihaz tarafından kapatıldı) 
SEYFETTİN
YILMAZ (Devamla) – Ama ben burada bir haksızlığı dile getiriyorum. Burada
hakkaniyetin uygulanmasını istiyorum Sayın Bakan. 
Çok
teşekkür ediyorum. (MHP ve CHP sıralarından alkışlar)
BAŞKAN
– Teşekkür ediyorum.
MEHMET
MUŞ (İstanbul) – Sayın Başkanım, 60’a göre bir söz talebim var. 
BAŞKAN
– Sayın Muş, İç Tüzük 60’a göre bir dakika süreyle söz veriyorum. 
Buyurun.

IV.- AÇIKLAMALAR (Devam)
10.- İstanbul Milletvekili
Mehmet Muş’un, Adana Milletvekili Seyfettin Yılmaz’ın 503 sıra sayılı 2018 Yılı
Bütçe Kanunu Tasarısı’nın 13’üncü maddesi üzerinde MHP Grubu adına yaptığı
konuşmasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, burada hatip bazı iddialar ortaya attı.
Kendisinin bir sözüne katılıyorum: “Milletin hakkını kim yiyorsa boğazında
kalsın.” Buna bizim de iştirak ettiğimizi, sonuna kadar arkasında olduğumuzu
ifade etmek istiyorum. 
BURCU
KÖKSAL (Afyonkarahisar) – Amin, tez vakitte. 
MELİKE
BASMACI (Denizli) – İnşallah. 
MEHMET
MUŞ (İstanbul) – Yalnız, burada bir hatırlatma daha yapıyorum: Kürsüde öyle
yüksek tonda konuşarak, hesap sorarak…
TÜRABİ
KAYAN (Kırklareli) – Boğazında kalmayacağını biliyorsunuz, onun için yargıya
gitmiyorsunuz, değil mi?
MEHMET
MUŞ (İstanbul) – Burada şimdi yapması gereken şu bu milletvekilinin: Saat dört,
savcılıklar daha kapanmadı, adliye de burada. Behemehâl bu elindeki belgelerle
beraber, burada iddia ettikleriyle -bu anlamda biz de AK PARTİ olarak çok büyük
bir mutluluk duyarız- bunlarla ilgili hemen savcılığa suç duyurusunda bulunsun
ki bununla alakalı yargısal süreç başlasın. 
Kendisinin
iddialarıyla alakalı bizim bu noktada başka söyleyeceğimiz bir şey yoktur.
Kendisinden bunu rica ediyorum, lütfen zaman kaybetmeden hemen adliyeye doğru
bunları ulaştırsın.
BAŞKAN
– Teşekkür ediyorum. 
SEYFETTİN
YILMAZ (Adana) – Sayın Başkan, şimdi bize bir noktada sataşma var. Sataşmadan
dolayı…
BAŞKAN
– Sataşma değil. Sizin bir sözünüze katıldı, diğer belgeleri verin… 
SEYFETTİN
YILMAZ (Adana) – Ama Sayın Başkan…
BAŞKAN
– İsterseniz oturun, ben 60’a göre size de bir söz vereyim. 
SEYFETTİN
YILMAZ (Adana) – Ama sataşma var. 
BAŞKAN
– Hayır, sataşma değil Sayın Yılmaz. Oturun lütfen. 
SEYFETTİN
YILMAZ (Adana) – Yani sataşmadan…
BAŞKAN
– Yo yo, sataşma değil. 
SEYFETTİN
YILMAZ (Adana) – 60’a göre değil, sataşmadan dolayı söz istiyorum 69’a göre. 
BAŞKAN
– Şimdi, 60’a göre istiyorsanız vereyim sözü ama sataşma yok. 
SEYFETTİN
YILMAZ (Adana) – Ama sataşma var. “Yüksek sesle konuşarak…” diye haksız
ithamda…
BAŞKAN
- Bakın, hayır, şunu söyledi Sayın Yılmaz, şunu söyledi, sizin bir sözünüze
katıldığını söyledi. Onun dışında da “Belgeleri -savcılık kapanmadı- gitsin versin.
Bundan da mutlu oluruz.” dedi.
SEYFETTİN
YILMAZ (Adana) – İç Tüzük bana sataşmadan dolayı bu hakkı veriyor. Bana
sataşması şu, ifade ediyorum…
BAŞKAN
– Buyurun.
SEYFETTİN
YILMAZ (Adana) – Diyor ki: Yüksek sesle konuşarak, bağırarak çağırarak…
BAŞKAN
– “Bağırarak çağırarak.” yoktu. 
SEYFETTİN
YILMAZ (Adana) – Var var; buna benzer laflar. Yani şimdi bu bir sataşma değil
mi? Siz uzun süredir…
BAŞKAN
– Tamam Sayın Yılmaz…
SEYFETTİN
YILMAZ (Adana) – Anladım ama… Ya, konuşurum yerimden de konuşurum ama…
BAŞKAN
– Gerçekten, bakın Sayın Yılmaz, ben burada iki dakikayı şu anda çoktan da
verirdim ama bir şeyi uygulamaya çalışıyorum.
SEYFETTİN
YILMAZ (Adana) – Anladım da… Ama 69 benim hakkım Sayın Başkan.
BAŞKAN
– Ben size “Meramınızı anlatacaksanız buyurun, 60’a göre size de söz veririm.”
dedim ya.
SEYFETTİN
YILMAZ (Adana) – Ama benim hakkım 69.
BAŞKAN
– Hakkınız 69 değil, hakkınız 69 değil, hayır.
SEYFETTİN
YILMAZ (Adana) – Hakkım 69, sataşma var bana Sayın Başkan.
BAŞKAN
– Ya, sataşma olup olmadığının, bunun takdiri bana ait, değil mi? Ben size
ifade ettim. 
Lütfen,
istirham ediyorum, rica ediyorum. 
Buyurun,
60’a göre bir dakika süreyle size söz veriyorum.
11.- Adana Milletvekili
Seyfettin Yılmaz’ın, İstanbul Milletvekili Mehmet Muş’un yaptığı
açıklamasındaki bazı ifadelerine ilişkin açıklaması
SEYFETTİN
YILMAZ (Adana) – Şimdi, benim konuştuğum her şeyin belgeleri burada. Ben dava
açma makamında değilim. Ben burada Mehmet Muş’a soruyorum: Bugüne kadar bu imar
yoğunluğu artışlarından hangi dava sonuçlanmış? Ben burada bir realiteden
bahsediyorum. Bu imar düzenlemeleri yasal kılıf adı altında belediyelerin rant
kapısıdır, bir zenginleşme aracıdır. 
Mustafa
Tuna’yla ilgili söylediğim karar burada, altında kimin imzası olduğu belli.
Bakın söylüyorum, Meclis İkinci Başkan Vekili Nail Çimen’in imzasıyla karar
elimde. 
İstanbul’la
ilgili söylediklerim, İstanbul metrosuyla ilgili konu davada, soruşturması da
devam ediyor. Şimdi, buradan bana cevap verene kadar, eğer Türkiye’de bir
haksızlık yapılıyorsa, Türkiye bir beka mücadelesi veriyorsa bu mücadeleye
herkes katkı koymak zorundadır. Kimse fakir fukaranın, garip gurebanın malına
el uzatmamalıdır. Benim savunduğum görüş bu.
BAŞKAN
– Teşekkür ediyoruz.
III.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
1.- 2018 Yılı Merkezi
Yönetim Bütçe Kanunu Tasarısı (1/887) ile Plan ve Bütçe Komisyonu Raporu (S.
Sayısı: 503) (Devam)
2.- 2016 Yılı Merkezi
Yönetim Kesin Hesap Kanunu Tasarısı (1/861), 2016 Yılı Merkezi Yönetim Kesin
Hesap Kanunu Tasarısına İlişkin Olarak Hazırlanan 2016 Yılı Genel Uygunluk
Bildiriminin, 2016 Yılı Dış Denetim Genel Değerlendirme Raporunun ve 6085
Sayılı Sayıştay Kanunu Uyarınca Hazırlanan 174 Adet Kamu İdaresine Ait Sayıştay
Denetim Raporunun Sunulduğuna İlişkin Sayıştay Başkanlığı Tezkeresi (3/1187),
6085 Sayılı Sayıştay Kanunu Uyarınca Hazırlanan 2016 Yılı Faaliyet Genel
Değerlendirme Raporunun ve 2016 Yılı Mali İstatistikleri Değerlendirme Raporu
ile 2016 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/1188) ile Plan ve Bütçe Komisyonu Raporu (S.
Sayısı: 504) (Devam)
BAŞKAN
– Şimdi Cumhuriyet Halk Partisi Grubu adına söz sırası Adana Milletvekili
İbrahim Özdiş’e aittir.
Sayın
Özdiş, buyurun (CHP sıralarından alkışlar) 
CHP
GRUBU ADINA İBRAHİM ÖZDİŞ (Adana) - Sayın Başkan, değerli milletvekilleri ve
bizleri ekranları başında izleyen saygıdeğer yurttaşlar; hepinizi saygıyla
sevgiyle selamlıyorum.
2018
yılı bütçesini konuşuyoruz, bitti sayılır ancak bizim söyleyeceklerimiz
bitmedi, bitmeyecek. Değerli milletvekilleri, bu bütçe, baskıcı, dışlayıcı,
kurumları, değerli önemsemeyen, kendini ülkenin tek sigortası gören, kişisel
yaklaşımını tek doğru sanan ve onun temsil ettiği siyasi bir anlayışın bütçesidir.
Bu bütçe, kişisel iktidarını sürdürmek için demokrasiden, özgürlükten, hukuktan
uzaklaşan, başarısızlığında bütün suçu dış güçlerin üzerine atan, kendisini
ülkesi için vazgeçilmez sanan, hırsı mantığını aşmış bir liderin bütçesidir.
(CHP sıralarından alkışlar) Yani “Ben olmazsam ülke yok olur.” diyen, tam
tersine ülkesini yok oluşa sürükleyen hastalıklı bir anlayışın bütçesidir. On
beş yıllık kesintisiz iktidarına rağmen, işçisi, çiftçisi, esnafı, memuru kan
ağlayan, hâlâ 40 milyona yakın insanın yoksulluk sınırının altında yaşadığı,
üstelik her geçen gün biraz daha yoksullaştığı bir ülkenin bütçesidir. “Hukuk
yok, bir sorun çıktığında başvurabileceğim kurumlar yok, her şey bir liderin
iki dudağı arasında. Dolayısıyla, her an başıma bir bela gelebilir; param
batabilir, mülküme el konabilir.” endişesi duyan bir yatırımcının yatırım
yapmaktan kaçtığı bir ülkenin bütçesidir bu bütçe. Topluma “Ben olmazsam bu
ülke ayakta kalamaz.” diyen ama yönetim anlayışıyla ülkeyi daha da büyük bir
yıkıma sürükleyen AKP Genel Başkanını siyaseten korumanın bütçesidir. O
iktidarını sürdürsün diye daha kötü, daha huzursuz bir yaşama razı olmanın
bütçesidir. 
Değerli
milletvekilleri, bildiğiniz gibi, işsizliğin azalması, faizin, dövizin düşmesi
için yerli, yabancı yatırımcının yatırımına ihtiyaç var. Var olanların yatırım
yapması için de ihtiyaç duyulan şey bağımsız bir yargı, işlevsel kurumlar,
rekabet ortamının oluşması için yatırıma dönüşecek yeni fikirlerin ortaya
çıkması. Böyle bir ortama ihtiyaç var. Ancak, AKP Genel Başkanınınsa mecbur
olduğu iktidarını sürdürmesi için daha fazla baskıya, daha fazla kısıtlamaya,
yargının üzerinde daha fazla tahakküm kurmaya ihtiyacı var. Söylediğimiz gibi,
ülkemizin gelişip büyümesi için ihtiyaç duyulan her şey AKP Genel Başkanının lehine
olacak her şeyde çok net olarak ülkemizin aleyhine görülüyor değerli
milletvekilleri. Yani bu bütçe, halkı yoksullukla boğuşurken, bir lokmaya, bir
hırkaya talim ederken kendisi “İtibardan tasarruf olmaz.” diyen bir liderin
bütçesidir. Bu bütçe, henüz okula gidecek yaşa gelmemiş çocuklara, evlerinde
tarikatlar ve cemaatler eliyle dinsel eğitim verileceği Millî Eğitim Bakanlığı
tarafından açıklanan, ilk ve ortaöğretimin tümüyle dinselleştirildiği,
dolayısıyla çocukların ve gençlerin beyinlerine siyasal İslam’ın
yerleştirilmesine hizmet eden bir bütçedir. Bu bütçe, bir başbakan
yardımcısının “Fetvalara biz Anayasa’ya uygun mu değil mi diye bakmayız.”
diyerek hukuka karşı fetvayı yeğleyen yani Anayasa’nın olmazsa olmazı olan
laikliği hiçe sayan, dolayısıyla anayasal suç işleyen bir yönetim anlayışının
bütçesidir bu bütçe. (CHP sıralarından alkışlar) Bu bütçe, Atatürk için “ayyaş”
diyenleri duymazdan gelenlerin, cumhuriyete “reklam arası” denmesine göz
yumanların, her fırsatta cumhuriyeti ve onun üzerinden Atatürk’ü hedef
alanların, memleketin her köşesinden Atatürk adını silmeye çalışanların, “Keşke
Yunan kazansaydı.” diyecek kadar gözü dönmüş yaratıkları saray sofralarında
ağırlayanların bütçesidir değerli milletvekilleri. (CHP sıralarından alkışlar)
Ve elbette en önemlisi, Atatürk mirasının vazgeçilmezi laikliği ayaklarının
altına alan, bu ülkenin çocuklarını imam-hatiplere mecbur bırakanların
bütçesidir bu bütçe. 
Bu
bütçe, sokakta işsiz gezen gencimizin derdine derman olacak bir bütçe değildir.
Bu bütçe, atanamadığı için bunalıma giren yaklaşık 450 bin öğretmenin bütçesi
hiç değildir. Bu bütçe, her seçim döneminde AKP tarafından kadro sözü verilen,
oyu alındıktan sonra unutulan, dolayısıyla kandırılan taşeron işçilerinin
bütçesi hiç değildir. Bu bütçe, ay sonunu zor getiren, kömür, makarna yardımına
muhtaç bırakılan asgari ücretlinin bütçesi hiç değildir. Bu bütçe, üç kuruşluk
emekli maaşıyla çocuğunu okutan, evini geçindiren emeklinin bütçesi hiç
değildir değerli milletvekilleri. 
Kamu
kurum ve kuruluşlarına verilen bu bütçe, en basit tabiriyle israfın ve işe
yaramazlığın bütçesidir. (CHP sıralarından alkışlar) Bu bütçe, demokrasiyi bir
ara istasyon olarak gören, basın özgürlüğünü hiçe sayan, Türkiye Büyük Millet
Meclisini baypas eden, kanun hükmünde kararnamelerle ve OHAL’le ülkeyi yöneten
bir anlayışın bütçesidir. Bu bütçe, Ensar ve TÜRGEV gibi bilumum vakıfların, 15
Temmuz gibi bir musibeti yaşamamıza rağmen ders almayan, devleti başka
cemaatlere teslim edenlerin bütçesidir. Bu bütçe, kutsal dinimizi siyasete alet
edip oy devşirenlerin bütçesidir. Bu bütçe, cumhuriyetin kazanımlarını yok
edenin, yok etme anlayışının bütçesidir. Bu bütçe, işsizliğin, yoksulluğun,
sefaletin bütçesidir. Bu bütçe, umutsuzluğun, gericiliğin, demokrasiden
uzaklaşmanın bütçesidir. Bu bütçe, maliyeti 1,3 milyar TL olarak açıklanan,
gerçek maliyeti 4 milyar TL olan israf sarayın bütçesidir. Kısaca, bu bütçe
halkın bütçesi değildir; dünyanın gözünün önünde güzelim ülkemizin adının
yolsuzlukla, hırsızlıkla, rüşvetle anılmasına neden olan bir iktidarın
bütçesidir bu bütçe değerli arkadaşlar. (CHP sıralarından alkışlar) 
Değerli
arkadaşlar, değerli milletvekilleri; İtalyan filozof Bruno’nun şöyle bir sözü
var: Tanrı kendi iradesini hâkim kılmak için iyi insanları kullanırmış, kötü
insanlarsa kendi iradelerini hâkim kılmak için Tanrı’yı kullanırlarmış.
Kıssadan hisse. 
Değerli
milletvekilleri, özetle bu bütçe, yakın bir gelecekte istibdat rejimi kurma
hevesinde olanların dayattığı bir bütçedir. Basın özgürlüğünün simgesi olmuş
Ahmet Şık’ın söylediği gibi “Kahrolsun istibdat, yaşasın hürriyet.” diyoruz ve
bu bütçeyi reddediyoruz değerli milletvekilleri. (CHP sıralarından alkışlar) 
Buradan
sevgili hemşehrim, basın özgürlüğünün simgesi Ahmet Şık’a da selam ve
saygılarımı gönderiyor, hepinizi saygı ve sevgiyle selamlıyor, teşekkür
ediyorum. (CHP sıralarından alkışlar) 
BAŞKAN
– Teşekkür ediyorum. 
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş. 
MEHMET
MUŞ (İstanbul) – Aslında cevap vermeye değecek veya cevap verme ihtiyacı hissedeceğimiz
bir konuşma değil fakat “Ülkeyi yıkıma sürükleyen AK PARTİ Genel Başkanının
kendisini korumak için yapılan bir bütçe.” ifadesinde, burada “Ülkeyi yıkıma
sürükleyen” derken Sayın Cumhurbaşkanımızdan, Genel Başkanımızdan bahsediyor.
Sadece neden bütçe yaptığımızı ifade etmek istiyorum. Bu bütçe neyi getiriyor,
onunla alakalı 69’dan söz istiyorum. 
BAŞKAN
– Buyurun iki dakika süreyle. (AK PARTİ sıralarından alkışlar) 
Lütfen
yeni bir sataşmaya meydan vermeyelim. 
V.- SATAŞMALARA İLİŞKİN
KONUŞMALAR (Devam)
2.- İstanbul Milletvekili
Mehmet Muş’un, Adana Milletvekili İbrahim Özdiş’in 503 sıra sayılı 2018 Yılı
Bütçe Kanunu Tasarısı’nın 13’üncü maddesi üzerinde CHP Grubu adına yaptığı
konuşması sırasında Adalet ve Kalkınma Partisi Genel Başkanına sataşması
nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; burada yapılan
konuşmayla alakalı bir değerlendirme yapmayacağım, yapma gereği hissetmiyoruz;
dikkate alınacak, AK PARTİ tarafından ciddiye alınacak bir konuşma olduğunu
düşünmüyoruz. Bu açıdan bizim için hiçbir geçerliliği yoktur fakat birkaç şeye
değinmek istiyorum.
MURAT
GÖKTÜRK (Nevşehir) – Muhatap bile alma. 
MEHMET
MUŞ (Devamla) – Değerli arkadaşlar, Türkiye demokratik sisteme sahip, 1950’den
itibaren… 
MUSA
ÇAM (İzmir) – Sataşma yoksa niye konuşuyorsun Sayın Muş?
MEHMET
MUŞ (Devamla) - …seçimleri çok partili bir şekilde yapılan bir ülkedir ve
askerî müdahalelerle, muhtıralarla kesintiye uğrasa da Türkiye’de seçimler beş
yılda bir, dört yılda bir gerçekleşmiştir, yapılagelmiştir. 
Herkes
tezlerini ortaya koyar, herkes yapacaklarını ortaya koyar, milletin huzuruna
çıkar, söyleyeceğini söyler, projesini açıklar; millet bir değerlendirme yapar.
Bu değerlendirmenin neticesinde birisini iktidara getirir, diğerlerine ya ana
muhalefet ya muhalefet görevi verir. 
2002
yılından itibaren -bizden önce başka partiler de geldi iktidara- tek başına AK
PARTİ’yi iktidara getiriyor. O zaman, milletin değerlendirmesi bu yöndeyse,
milletin takdiri AK PARTİ’den yanaysa demek ki millet AK PARTİ’nin
uygulamalarından ve şimdiye kadar yapmış olduğu bütçelerden bir memnuniyet
duymaktadır ki 16’ncı bütçeyi yapma yetkisini yine AK PARTİ’ye vermiştir. 
Bir
diğeri değerli milletvekilleri, bu bütçede önemli kaynaklar yatırıma dâhil
oluyor, milletin diğer ihtiyaç duyduğu alanlara da ayrılıyor. Şimdi, bu bütçe
2018 yılıyla alakalı uygulanacak. Milletin bizim nezdimizde, bizim nazarımızda
takdirini toplayacak bir bütçe olduğunu biz değerlendiriyoruz. Aksini
söyleyecekler, eksik olduğunu söyleyecek olanlar varsa bunu millete kendileri
izah ederler. Zaten çok uzak değil arkadaşlar, yirmi ay sonra genel seçimler ve
Cumhurbaşkanlığı seçimi yapılacak, öncesinde yerel seçimler var, burada millet
takdirini ve onayını kullanacaktır diyorum. 
Genel
Kurulu saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ediyorum. 
Sayın
Özkoç, size de İç Tüzük 60’a göre yerinizden bir dakika süreyle söz veriyorum. 
Buyurun.

IV.- AÇIKLAMALAR (Devam)
12.- Sakarya Milletvekili
Engin Özkoç’un, milletin hakkını ve hukukunu her şeye rağmen korumaya devam
edeceklerine ilişkin açıklaması
ENGİN
ÖZKOÇ (Sakarya) – Sayın Başkan, değerli milletvekilleri; Türkiye Cumhuriyeti
Türkiye Büyük Millet Meclisi Genel Kurulundan Cumhuriyet Halk Partisi Grup
Başkan Vekili olarak milletimize sesleniyoruz: Biz ne zaman masumun ve mağdurun
hakkını korumaya kalksak, ne zaman yanlışlardan, yolsuzluklardan,
hırsızlıklardan bahsetsek, ne zaman vatanımızın ve milletimizin bölünmez
bütünlüğünden bahsetsek, ne zaman milletimizin çıkarlarından bahsetsek maalesef
iktidar partisinin yetkilileri kürsüye çıkarak milletimize dönüp “Siz bize oy
verdiniz, biz bunları yapmaya devam edeceğiz.” diyorlar. Bu yüzden, milletimize
bir kere daha sesleniyorum: Biz sizin hakkınızı ve hukukunuzu her şeye rağmen
korumaya devam edeceğiz. 
Az
önce Cumhuriyet Halk Partisi İdare Amiri İbrahim Özdiş’in yaptığı bütün
konuşmaların hemen altına Cumhuriyet Halk Partisi Grubu olarak imzamızı atıyor
ve milletimize sesleniyoruz. (CHP sıralarından alkışlar)
III.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
1.- 2018 Yılı Merkezi
Yönetim Bütçe Kanunu Tasarısı (1/887) ile Plan ve Bütçe Komisyonu Raporu (S.
Sayısı: 503) (Devam)
2.- 2016 Yılı Merkezi
Yönetim Kesin Hesap Kanunu Tasarısı (1/861), 2016 Yılı Merkezi Yönetim Kesin
Hesap Kanunu Tasarısına İlişkin Olarak Hazırlanan 2016 Yılı Genel Uygunluk
Bildiriminin, 2016 Yılı Dış Denetim Genel Değerlendirme Raporunun ve 6085
Sayılı Sayıştay Kanunu Uyarınca Hazırlanan 174 Adet Kamu İdaresine Ait Sayıştay
Denetim Raporunun Sunulduğuna İlişkin Sayıştay Başkanlığı Tezkeresi (3/1187),
6085 Sayılı Sayıştay Kanunu Uyarınca Hazırlanan 2016 Yılı Faaliyet Genel
Değerlendirme Raporunun ve 2016 Yılı Mali İstatistikleri Değerlendirme Raporu
ile 2016 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/1188) ile Plan ve Bütçe Komisyonu Raporu (S.
Sayısı: 504) (Devam)
BAŞKAN
– Söz sırası Halkların Demokratik Partisi Grubu adına Mardin Milletvekili
Mithat Sancar’a aittir.
Sayın
Sancar, buyurun. (HDP sıralarından alkışlar)
HDP
GRUBU ADINA MİTHAT SANCAR (Mardin) – Teşekkürler Sayın Başkan. 
Değerli
milletvekilleri, üzerinde konuşmak için söz aldığım 13’üncü maddede yerel
yönetimlerle de ilgili bir düzenleme var. Maddenin tamamını burada
değerlendirecek değilim ama yerel yönetimlerle ilgili bütün bu maddeler büyük
ölçüde ironiden ibaret kalmaktadır çünkü Türkiye’de demokratik bir yerel
yönetim sistemi zaten çok fazla mevcut değildi, olağanüstü hâl ilan
edildiğinden bu yana da artık ortadan kalkmıştır. Dolayısıyla burada yerel
yönetimler için ne öngörülüyor, ne yapılıyor diye bütçede söz söylemenin bir
anlamı da yoktur. 
Bir
iktidarın sahip olduğu zihniyet getirdiği bütçe tasarısını da belirler.
Tersinden söyleyelim, bütçenin kendisi ya da bütçe tasarısı iktidarın hangi
zihniyetle yönetmek istediğini de gösterir. İktidarda şu anda egemen olan
zihniyet, bütünüyle özgürlüklerin bastırıldığı, emekçilerin haklarının
bütünüyle göz ardı edildiği, güvenlik anlayışının egemen olduğu, savaş
hazırlıklarının belirleyici nitelik taşıdığı bir anlayıştır, bütçe de ona göre
belirlenmiştir. Bu bütçe, her şeyden önce, daha önce de söylediğimiz gibi, bir
güvenlik ve savaş bütçesidir. 
Elbette,
bunun öncesi var ama özellikle 20 Temmuz 2016’da olağanüstü hâl ilan edildikten
sonra, bu, yukarıda özetlediğim anlayış iyice belirgin hâle gelmiştir. 15
Temmuz darbe girişiminin ne kadar kınanması gereken, karşı çıkılması gereken ve
mücadele edilmesi gereken bir girişim olduğunu biz burada sürekli dile getirdik
ancak iktidarın darbe girişimiyle mücadele adı altında yaptığı işlere
bakarsanız, darbe zihniyeti ve darbe teşebbüsüne karşı samimi bir tedbir
paketine sahip olmadığını rahat görürsünüz. Olağanüstü hâl çerçevesinde ilk yaptıkları
işlerden biri belediyelere kayyum atanmasını mümkün kılan kanun hükmündeki
kararnameyi yayımlamak oldu 4 Eylül 2016’da. Oysa, 19 Ağustos 2016’da, burada,
torba yasada böyle bir hüküm varken bunu bütün partiler bir araya gelip
tartışmıştık ve bizlerin muhalefeti sonucu, itirazları sonucu bu düzenleme o
torba yasa tasarısından çıkarılmıştı. Peki, neden daha sonra böyle bir kanun
hükmündeki kararname çıkardınız? Çünkü, iktidar, mevcut yerel yönetim
mevzuatına göre hareket ederek belediyelere el koymasının mümkün olmadığını
görüyordu. O zaman, darbe girişimiyle mücadele adı altında, mücadele
gerekçesiyle ilan edilen olağanüstü hâlin imkânlarını devreye soktu. Burada
muhalefet partilerine söz verdiler iktidar grubu temsilcileri, “Bu madde daha
sonra KHK’yla gelmeyecek.” dediler ama bu sözde de durmadılar pek çok sözde
durmadıkları gibi ve ardından belediyelere kayyum atama uygulaması başladı.
DBP’li belediyelere toplam 94 kayyum atandı ama kendi belediyelerinde de istifa
ettirme yöntemiyle bir tür kayyum yönetimi egemen kıldılar, şimdi sıra CHP’li
belediyelerde. CHP’li belediyeleri de müfettiş raporları veya soruşturma
tehdidiyle yine görevden almaya yönelik hazırlıkların ilk adımı olarak Ataşehir
Belediyesi operasyonunu yaptılar.
Aslında,
bu bütçeye baktığınızda ve genel uygulamaları dikkate aldığınızda şu an ülkede
bulunan sistem, fiilî sistem bir mega kayyumluk sistemidir. Mega kayyumluk
sistemi 16 Nisandaki referandumla, şaibeli referandumla kabul ettirilen Anayasa
değişikliğinde Cumhurbaşkanlığı sistemi olarak adlandırılıyor, bunun gerçek adı
bütün ülkeye hükmeden mega kayyumluk sistemidir. AKP, vesayetle mücadeleyi
kendi demokrasi destanının, demokratiklik hikâyesinin temeli olarak inşa etti
fakat kurdukları sistem süper vesayet sistemidir. Şu an geldiğimiz yer mega
kayyum, süper vesayet sistemi ve buradan herhangi bir demokratik gelişmenin,
herhangi bir demokratik ilerlemenin çıkması mümkün değildir. 
Sadece
demokrasi değil sosyal adalet de tahrip ediliyor, bu da çok diyalektik bir
sonuçtur. Eğer güvenliğe, eğer baskıya, eğer savaşa, askere yatırım
yapıyorsanız, öbür yandan emekçiye de, yoksula da elbette para ayırmazsınız.
Tersinden söyleyelim: Eğer siz özgürlükleri askıya alırsanız, emekçilerle
mücadeleyi, özgürlükler için mücadeleyi bastırma hedefini esas alırsanız doğal
olarak, güvenliğe, polise, polis teşkilatının ihtiyaç duyduğu baskı aygıtı
yöntemlerinin araçlarına yatırım yaparsınız. Öte yandan, eğer bölgede barışçıl
bir düzenin kurulmasını, çoğulcu bir düzenin barışçıl yollarla kurulmasını istemiyorsanız
bölgeye dönük savaş planlarını devreye sokarsınız, bütçenizi de buna göre
yaparsınız. 
Şimdi,
başta da söyledim, şu an…
MEHMET
MUŞ (İstanbul) –PKK’yla mücadeleye “savaş” diyorsun. 
MİTHAT
SANCAR (Devamla) – Evet, savaş bütçesi yaparsınız doğal olarak, savaş bütçesi
yaparsınız. Yatırımlar için ayırdığınız paraları şişirirsiniz ama yaptığınız
bütçe savaş bütçesi olur. Bu savaşın kimseye, özellikle bu ülkeye bir hayrı
olmayacağını hatırlatalım. 
MEHMET
MUŞ (İstanbul) – Terör…
MİTHAT
SANCAR (Devamla) - Sözünüz varsa gelir buradan söylersiniz. 
MEHMET
MUŞ (İstanbul) – Söyleyeceğiz, merak etmeyin. 
MİTHAT
SANCAR (Devamla) – Gelin söyleyin, biz de size cevabımızı verelim, söyleyelim. 
Bugün
ortaya çıkan bilgiler… 
MEHMET
MUŞ (İstanbul) – Merak etmeyin, söyleyeceğiz. 
MİTHAT
SANCAR (Devamla) – Oradan laf atmayın ergenler gibi, buraya gelin sözünüzü
söyleyin. Gayet sakin bir şekilde görüşümüzü anlatıyoruz. 
Ortaya
çıkan haberlere bakarsanız bu iktidar gladyo Ergenekon zihniyetine teslim
olmuştur. Yurt dışı operasyonları haberleri arka arkaya geliyor. Bunları hangi
kaynaklarla, hangi gerekçeyle, hangi anlayışla ve meşruiyetle yapacaksınız? Bu
bilgilerle ilgili bugüne kadar doyurucu bir yalanlama yapmamış olmanız bu
hazırlıkların doğru olduğunu göstermiyor mu ya da bu hazırlıkların doğru
olduğunu mu gösteriyor? 
Öte
yandan, Suriyeli Aşiretler ve Kabileler Yüksek Kurulu adı altında bir kuruluş
Türkiye’de geçen hafta toplantısını yaptı, ulusal ordu kuruluyor. Bu iktidar,
Orta Doğu’da ve özellikle Suriye’de mezhep eksenli savaşın devamını istiyor
görünüyor. Derinleştirmeyi, bu mezhep eksenli savaşı derinleştirmeyi öngörüyor
görünüyor. Bu, çok tehlikelidir değerli arkadaşlar hem bölge için hem ülke
için. Bu konseyin, yüksek kurulun bundan sonraki toplantısı, basına yansıdığı
kadarıyla, Samandağ’da yapılacak. Bunun ne anlama geldiğini aklı başında herkes
bilir. Mezhep çatışmasını kaşımanın daha ileri bir adımıdır, çok tehlikelidir.
Afrin’e savaş hazırlıklarının da ne anlama geldiğini biliyoruz. Bölgede
Kürtlerle savaşı yaygınlaştırmak, derinleştirmek bütün Orta Doğu'yu ataşe
vereceği gibi Türkiye'nin içinde de çatışma eksenlerini kötü bir biçimde
derinleştirir ve fay hatlarının daha da hassas hâle gelmesine neden olur.
Bundan, bu planlardan derhâl vazgeçilmesi gerekiyor. 
Sadece
iktidara çağrı yapmak yetmiyor. Bütün demokrasi güçleri, barıştan yana bütün
ülke kesimleri bu savaş, gladyo, Ergenekon anlayışlı bütçeye ve bunun altında
yatan zihniyete kararlılıkla karşı çıkmalıdırlar. İhtiyacımız savaş değil,
barıştır, güvenlik operasyonları değil, sosyal adalet ve demokrasidir.
Saygılarımla
efendim. (HDP sıralarından alkışlar)
BAŞKAN
– Teşekkür ediyorum.
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş.
MEHMET
MUŞ (İstanbul) – Bizim gladyo ve Ergenekon’a teslim olduğumuzu ifade etti. Bu,
açık bir sataşmadır, 69’a göre söz talep ediyorum.
BAŞKAN
– Buyurun Sayın Muş.
GARO
PAYLAN (İstanbul) – Oldunuz, oldunuz.
BAŞKAN
- Lütfen yeni bir sataşmaya meydan vermeyelim.
V.- SATAŞMALARA İLİŞKİN
KONUŞMALAR (Devam)
3.- İstanbul Milletvekili
Mehmet Muş’un, Mardin Milletvekili Mithat Sancar’ın 503 sıra sayılı 2018 Yılı
Bütçe Kanunu Tasarısı’nın 13’üncü maddesi üzerinde HDP Grubu adına yaptığı
konuşması sırasında Adalet ve Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; bizim bir şeye teslim
olduğumuz yok. Bizim teslim olduğumuz bir tek yer vardır, o da milletin
iradesidir. Başka bir şeye de teslim olmayız. Fakat şunu merak ediyorum: Sayın
hatip, kendisi yıllarca Türkiye Cumhuriyeti’ndeki üniversitelerde insan hakları
dersi verdi ve insan haklarını… İnsanı tehdit eden bir terör örgütüne, PKK’ya
yönelik operasyonlardan o kadar rahatsız olmuş ki inanın, olduğum yerde
şaşkınlık içinde izledim. “Bölgeye karşı savaş planları var bu bütçenin
içerisinde.” diyor.
Arkadaşlar,
orası bizim toprağımız, bu ülkenin toprağı, Türklerin de toprağı, Kürtlerin de
toprağı. 
SİBEL
YİĞİTALP (Diyarbakır) – Neresi ya, neresi? Ne alakası var? 
MAHMUT
TOĞRUL (Gaziantep) – Ne zaman sizin toprağınız oldu ya?
MEHMET
MUŞ (Devamla) – Orada PKK’ya operasyon yapmak sizi niye bu kadar rahatsız
ediyor Sayın Sancar? (AK PARTİ sıralarından alkışlar)
SİBEL
YİĞİTALP (Diyarbakır) – Afrin’in sizinle ne alakası var? 
MEHMET
MUŞ (Devamla) – Neden rahatsız oluyorsunuz? Siz bir de insan hakları savunucusu
olacaksınız, değil mi? 
İnsan
hakları savunucusu, insan hakları dersi veren bir kişidir kendisi ama bakın,
burada, PKK’ya yapılan operasyondan rahatsız oluyor. 
SİBEL
YİĞİTALP (Diyarbakır) – Bir haritaya bakın isterseniz. Haritaya baktınız mı? 
MEHMET
MUŞ (Devamla) – Değerli milletvekilleri, “Mezhep eksenli bir savaşı Türkiye’nin
desteklediği” veya buna benzer ifadeler kullandı. Bizim nazarımızda Müslüman
Müslüman’dır. 
MİTHAT
SANCAR (Mardin) – İnsan insan değil midir? 
MEHMET
MUŞ (Devamla) – Müslümanları mezhebine göre, âdetine göre ya da insanları
kültürüne göre, örfüne göre ayrıştırmak gibi bir şey hiçbir zaman parti
politikalarımızda olmamış. Onun için biz Türkiye’nin tamamından rey alıp
tamamından temsilci çıkarabilen bir partiyiz. Bunları reddediyorum. 
Aynı
şekilde, bakın, Türkiye, Türkiye Cumhuriyeti, devleti ve milletinin güvenliğini
sağlamak için operasyon yapar. Nereye? Yurt içinde eğer terör unsurları varsa
-ki o çukurlarda vesairede falan yapmıştı- ya da sınır ötesi kendisine tehdit
gördüğü anda bu operasyonu yapar. Uluslararası hukuk buna müsaade eder. Eğer
Afrin’de, burada terör unsurları Türkiye’yi tehdit edecek duruma ulaşmışsa
Türkiye uluslararası hukuktan çıkan hakkını kullanır ama bunun Sayın Mithat
Sancar’ı neden rahatsız ettiğini çıkıp burada kendisi açıklasın.
Bir
de bu insan haklarıyla alakalı, bakın, PKK terör örgütünün yapmış olduğu insan
hakları katliamları ve…
(Mikrofon
otomatik cihaz tarafından kapatıldı) 
MEHMET
MUŞ (Devamla) – …ihlalleriyle alakalı çıkıp burada birkaç kelam etmesini
kendisinden rica ediyorum. (AK PARTİ sıralarından alkışlar) 
Teşekkür
ederim.
BAŞKAN
– Teşekkürler.
Sayın
Sancar, buyurun, çıkın anlatın, davet etti sizi. 
Lütfen
yeni bir sataşmaya meydan vermeyelim. 
4.- Mardin Milletvekili
Mithat Sancar’ın, İstanbul Milletvekili Mehmet Muş’un sataşma nedeniyle yaptığı
konuşması sırasında şahsına sataşması nedeniyle konuşması
MİTHAT
SANCAR (Mardin) – Tabii, Sayın Muş öğrenciliğini nerede geçirdi tam bilmiyorum
ama tahminen Doğu Akdeniz Üniversitesinde …
MEHMET
MUŞ (İstanbul) – Sizin ders verdiğiniz bir yerde. 
MİTHAT
SANCAR (Devamla) - …evet, ders verdiğim bir yerdeydi. 
YUSUF
BAŞER (Yozgat) – Terörü ne zamandan beri savunuyorsunuz? 
MİTHAT
SANCAR (Devamla) – Çok isterdim, çok isterdim -Yusuf’un istemezdim gelmesini
ama- Sayın Muş fırsat buldukça o derslere gelseydi…
MEHMET
MUŞ (İstanbul) – İyi ki gelmemişim.
MİTHAT
SANCAR (Devamla) - …bugün anlattıklarım ile o gün söylediklerim arasındaki
uyumu görseydi. 
İkincisi,
öğrencilerimin büyük kısmı, çok büyük bir kısmı, hatta hepsi, söyleneni anlama
yöntemlerini tartışarak başlardı derse. “Bölge” dediğimizde kastettiğimiz Orta
Doğu’ydu ve Suriye’de Afrin ve etrafındaki bölgeydi. Anlamadan konuşan
öğrenciyi de hoca olarak sabırla, anlayışla dinlerim, asla bundan dolayı
herhangi bir takbîhât falan yapmam, öyle değil.
MEHMET
MUŞ (İstanbul) – Burası üniversite değil Sayın Sancar, Meclistesiniz, ben de
sizin öğrenciniz değilim.
MİTHAT
SANCAR (Devamla) – Ama burada grup başkan vekili olarak konuşunca, doğal olarak
kendisine bunu hatırlatırsınız.
MEHMET
MUŞ (İstanbul) – Herkes anlıyor her şeyi Sayın Sancar, rahat olun.
MİTHAT
SANCAR (Devamla) – İkincisi: Bizlerin rahatsızlığı, savaş bütçesindendir;
bizlerin rahatsızlığı, savaş hazırlıklarındandır.
MİTHAT
SANCAR (Devamla) – Eğer Sayın Muş madem adımı bu kadar andı, benim akademik
çalışmalarımı okusaydı -bu konuda tevazu göstermeyi çok isterdim ama
yapmayacağım- barışa nasıl ulaşılabileceğini, çatışmaların nasıl
çözülebileceğini çok uzun yazdık, anlattık.
MEHMET
MUŞ (İstanbul) – Akademik bilginize kimse itiraz etmiyor, rahat olun.
MİTHAT
SANCAR (Devamla) – Sadece gazete, dergi ve kitaplarda değil, Hükûmete
verdiğimiz raporlarda da anlattık. Gidin, bakın, o zamanki Güvenlik
Müsteşarlığı arşivlerine yazdığımız raporları okuyun. Onlara nasıl o zaman
kulak kabarttıklarını biliyoruz AKP temsilcilerinin. Okuyun, bugün söylediğiniz
sözlerden utanacağınızdan eminim. Barış için, insan hakları için geçirdim
akademik ömrümü, siyasi ömrümü de bundan farklı hiçbir şeye harcamam. (HDP
sıralarından alkışlar)
BAŞKAN
– Teşekkürler.
MEHMET
MUŞ (İstanbul) – Sayın Başkan, söz almayacağım, sadece kayıtlara girsin. 
Bizim
ne geçmişte utandığımız, utanacağımız bir şey var ne de şu an tartıştığımız,
utandığımız ya da utanacağımız bir şey var. Şunu da özellikle belirteyim:
Doğru, kendisi benim de öğrenim gördüğüm üniversitede ders verdi. İyi ki Sayın
Mithat Sancar’dan ders almamışım, iyi ki almamışım.
Teşekkür
ediyorum.
AHMET
YILDIRIM (Muş) – Alsaydın böyle olmazdın zaten.
BAŞKAN
– Teşekkür ediyoruz.
III.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
1.- 2018 Yılı Merkezi
Yönetim Bütçe Kanunu Tasarısı (1/887) ile Plan ve Bütçe Komisyonu Raporu (S.
Sayısı: 503) (Devam)
2.- 2016 Yılı Merkezi
Yönetim Kesin Hesap Kanunu Tasarısı (1/861), 2016 Yılı Merkezi Yönetim Kesin
Hesap Kanunu Tasarısına İlişkin Olarak Hazırlanan 2016 Yılı Genel Uygunluk
Bildiriminin, 2016 Yılı Dış Denetim Genel Değerlendirme Raporunun ve 6085
Sayılı Sayıştay Kanunu Uyarınca Hazırlanan 174 Adet Kamu İdaresine Ait Sayıştay
Denetim Raporunun Sunulduğuna İlişkin Sayıştay Başkanlığı Tezkeresi (3/1187),
6085 Sayılı Sayıştay Kanunu Uyarınca Hazırlanan 2016 Yılı Faaliyet Genel
Değerlendirme Raporunun ve 2016 Yılı Mali İstatistikleri Değerlendirme Raporu
ile 2016 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/1188) ile Plan ve Bütçe Komisyonu Raporu (S.
Sayısı: 504) (Devam)
BAŞKAN
– Şahıslar adına ilk söz Sivas Milletvekili Hilmi Bilgin’e aittir.
Sayın
Bilgin, buyurun. (AK PARTİ sıralarından alkışlar)
HİLMİ
BİLGİN (Sivas) – Sayın Başkanım, değerli milletvekilleri; 2018 yılı Bütçe
Kanunu Tasarısı’nın 13’üncü maddesi üzerinde şahsım adına söz almış bulunmaktayım.
Bu vesileyle heyetinizi ve aziz milletimizi saygıyla selamlıyorum.
AK
PARTİ hükûmetlerinin hazırladığı 16’ncı bütçeyi görüşüyoruz. 16’ncı bütçemiz de
bundan önceki bütçelerimiz gibi insan odaklı, büyümeyi, istihdamı, yatırımı
destekleyen; eğitim, sağlık, ulaşım ve altyapı yatırımlarını öncelikle ele
alan; vatandaşın refahını artırmaya yönelik bir bütçedir. Bu vesileyle,
partimize 16’ncı defa bütçe yapma ve milletimize hizmet etme onur ve
bahtiyarlığını yaşatan milletimize şükranlarımı sunuyor, teşekkür ediyorum. 
14
Ağustos 2001 tarihinde “İnsanı yaşat ki devlet yaşasın.” anlayışıyla yola çıkan
kadrolar 3 Kasım seçimleriyle milletten yetki almış, aldığı yetki ve
sorumluluğun gereğini o günden bugüne kadar layıkıyla yerine getirmiştir.
Partimiz, kendisine destek olan milletimize mahcup olmamak adına hiçbir bahane
ve mazeretin arkasına sığınmamıştır. İç ve dış güçlerin her türlü
engellemelerini, kumpaslarını milletten aldığı güçle aşarak milletle birlikte
milletimiz için gece gündüz demeden çalışmıştır. Milletimiz de şaşmaz terazisi
ve ferasetiyle bu çalışmaların ve hizmetlerin karşılığı olarak 12 seçimdir AK
PARTİ kadrolarına destek olmuş, hizmet etme onur ve sorumluluğunu vermiştir. 
Peki,
16 bütçe yapma başarısının temelinde ne vardır? Milletin gündemi ile milletin
belirlediği rotada yürümek vardır. On beş yıl boyunca insan odaklı hizmet ve
eser siyaseti yapmak vardır. Tek gücün millî irade olduğuna inanmak ve her
türlü vesayete karşı mücadele etmek vardır. İşte, AK PARTİ, bu anlayışla,
milletimizin ve tarihimizin omuzlarımıza yüklediği sorumluluğun bilinciyle,
milletimizle birlikte, “Büyük Türkiye” hedefine inanmıştır, “Tek millet, tek
bayrak, tek vatan, tek devlet” anlayışını benimsemiştir, yerli ve millî tüm
toplum kesimleriyle birlikte hedefe emin adımlarla yürümeye devam edecektir. 
Değerli
milletvekilleri, AK PARTİ hükûmetleriyle ülkemizin çehresi değişmiş, devrim
niteliğinde hizmetlere, yatırımlara imza atılmıştır. Hükûmetlerimiz döneminde
Türkiye büyürken, gelişirken Anadolu’nun göz bebeği, medeniyetler şehri
Sivas’ımız da büyümeden alması gereken payı almış ve almaya devam edecektir.
Devletine, bayrağına, milletine ve inancına bağlı olan, cumhuriyetin
temellerinin atıldığı Sivas’ımızın her alanda layık olduğu yere gelmesi için
çalışmalarımız ve hizmetlerimiz hükûmetlerimizin desteğiyle devam etmektedir. 
Yapımı
devam eden ve 2019 yılında hizmete başlayacak yüksek hızlı trenle Ankara,
İstanbul ve diğer bağlantılı iller Sivas’a daha yakın hâle gelecektir. 
Yine
ayrıca, yapımı devam eden ve en kısa sürede tamamlanacak Karadeniz-Akdeniz
bağlantı yoluyla, ilimiz, hem Akdeniz hem de Karadeniz limanlarına daha yakın
hâle gelecektir. Yapılan yatırımlarla ilimiz tüm komşu illere yüksek standartlı
bölünmüş yollarla bağlanmıştır. 
“Hava
yolu halkın yolu” anlayışını hayata geçiren AK PARTİ hükûmetleriyle, 2002
yılında kapalı olan havaalanımız yeni pist ve yeni terminal yapılarak hizmete
açılmıştır. Bugün itibarıyla, haftalık ortalama 45 uçuşla 600 bine yakın yolcu
taşınmıştır. 
Tarım
ve hayvancılık alanında önemli bir merkez olan Sivas’ımızda bu alanda
yatırımlara başlanılmış ve tamamlanmıştır. Özellikle, çiftçimizin katma değeri
yüksek ürünler üretebilmesi amacıyla, sulanabilir tarımsal alanların
artırılmasına yönelik birçok irili ufaklı baraj yapılmış, yapılmaya da devam
edilmektedir.
Kırsal
kalkınmayı desteklemek amacıyla, Tarım ve Kırsal Kalkınmayı Destekleme Kurumu
aracılığıyla, 366 milyon lira tutarında yatırım yapılarak üreticimize 194
milyon lira tutarında hibe ödenmiştir. Bu yatırımlarla birlikte, ek 1.786
kişilik istihdam sağlanmıştır. Sivas’ımız bu alanda yapılan desteklemelerle
Türkiye’de ilk 3 arasındadır. 
Bizim
dönemizden önce kapatılan ve Sivaslı üreticilerimizin haklı bir talebi olan et
entegre tesisini üreticilerimizin hizmetine sunduk.
Sivas’ımızda
sağlık alanında önemli yatırımları hayata geçirdik. Başta Sivas merkez olmak
üzere Şarkışla, Yıldızeli, Zara, Divriği, Koyulhisar Hastanelerimiz hizmete
açılmıştır. Gürün ve Suşehri hastane inşaatları devam etmekte olup Kangal ve
Akıncılar hastane yapımlarına 2018 yılında başlanacaktır.
Eğitim
alanında ilimizde gerek yükseköğretimde gerekse ortaöğretimde altyapı eksikliği
kalmamıştır. Bu alanda Türkiye’de bir ilk olan ve tek seferde 10 bin kişilik
yükseköğretim yurt inşaatı bir yıl içinde hizmete girecek şekilde, özel idare
kaynaklarıyla yapımına başlanmış, inşallah 2018 Eylül ayında hizmete
girecektir. 
İnsanımızın
yaşadığı her yere ayrım yapmadan hizmet götüren partimiz…
(Mikrofon
otomatik cihaz tarafından kapatıldı) 
HİLMİ
BİLGİN (Devamla) – …kırsal alanı da ihmal etmemiş, bu alanda tüm köylerimizin
altyapı yatırımlarını tamamlamak üzere çalışmalara başlamış ve devam
etmektedir. Özellikle 2017 yılında 1 milyon 750 bin metrekare parke taş
köylerimize döşenmiş olup inşallah 2018 yatırımlarıyla birlikte kırsal alanımız
daha da güzel hâle gelecektir. Tüm bu hizmetleri bugüne kadarki 15 bütçemizle
hayata geçirdik. İnşallah, 16, 17, 18 ve devam eden bütçelerle de Türkiye’yi
hedefine koşturacağız diyor, bütçemizin hayırlı uğurlu olmasını temenni
ediyorum. (AK PARTİ sıralarından alkışlar) 
BAŞKAN
– Teşekkürler Sayın Bilgin. 
Şahıslar
adına ikinci ve son konuşmacı Kocaeli Milletvekili Saffet Sancaklı. 
Sayın
Sancaklı, buyursunlar. (MHP sıralarından alkışlar) 
SAFFET
SANCAKLI (Kocaeli) – Sayın Başkan, değerli milletvekilleri; hepinizi saygıyla
selamlıyorum. Bizi izleyen büyük Türk milletine de saygılarımı sunuyorum. 
Dün
burada Spor Bakanlığı bütçesinde yapmış olduğum konuşmanın bir kısmıyla ilgili,
sabah uyandığımda basının belli bir bölümünde ve sosyal medyada gördüğüm
manşetleri büyük bir hayret içerisinde okudum. Şöyle yazıyor: “Milliyetçi
Hareket Partisinden bomba teklif, Saffet Sancaklı dedi ki: ‘4 büyük kulüp küme
düşürülsün.’” Meclis kayıtları burada, benim söylediğim şu, dedim ki:
Kulüplerin maddi durumu o kadar kötü ki, 4 tane büyük kulübümüzün borcu 7
milyar TL –eski parayla 7 katrilyon lira- UEFA ve FIFA, finansal fair play
kuralları içerisinde önce para cezası verir, sonra Avrupa’dan men cezası verir,
sonra puan siler, 4’üncüsünde de küme düşürür. Dedim ki: Şu anda kulüpler o
kadar zor durumda ki, son beş yılda 7 takım on dört sene ceza aldı, Avrupa
kupalarından men. Birçok takımımız eksi puanlar aldı, puanları düşürüldü. Eğer
Futbol Federasyonu bu şekilde uyumaya devam ederse, müdahale etmezse de size
çok kötü bir haberim var -aynen böyle söyledim cümleyi- ileriki yıllarda 4
büyükleri Süper Lig’de seyredemeyebiliriz arkadaşlar. Şimdi, söylediğim bu,
Meclis kayıtlarında yazan bu. Medyanın belli bir kısmında da “MHP’den şok
teklif, 4 büyük takım küme düşürülsün...” Bir de benim kadar açık ve net
konuşan bir adamı da zor bulurlar, yanlış da pek anlaşılmam ben, çok net
konuşuyorum çünkü. Söylediğimizin de arkasında dururuz. 
İkinci
konu, dün Sayın Bakana iki tane konu anlattım burada. Birisi, Üçüncü Lig’deki
oyuncuların askerliklerini tecil edebilmeleri gerekmektedir diye anlattım
kendisine çünkü üç ligin oyuncuları erteleyebiliyor belli bir yaşa kadar, bir
tek Üçüncü Lig öteleyemiyor. Zor durumdalar, bunu öteleyelim dedim. Sayın
Bakanımız bu konuyu halledeceğini söyledi. 
Bir
de İkinci ve Üçüncü Liglerin Spor Toto tarafından kesilen paraları vardı, onu
dile getirdim burada. Sayın Bakan geldi, buradan dedi ki: “Hiçbir kayıpları
olmayacak, ben hallediyorum.” Kendisine teşekkür ediyorum. Dün tabii kendisiyle
konuşamadım burada, 90 tane kulübün parasını Spor Toto yarı yarıya kesiyor. Ama
öyle bir şey söyledi ki: “Tasarrufa gidiyoruz.” Bu kulüpler zaten batakta.
Sayın Bakan da “Halledeceğim.” dedi ama çok tehlikeli bir şey söyledi, dedi ki:
“Kulüpleri grup grup çağırıp kendileriyle Bakanlıkta görüşeceğim ve
problemlerini çözeceğim.” 
Zaten
Türkiye’de 126 tane profesyonel futbol kulübü var, bunun 90’ı İkinci ve Üçüncü
Lig. Bunları grup grup alma sebebi ne, biliyor musunuz? Kulüpler Birliği var,
İkinci, Üçüncü Lig Kulüpler Birliği; onun başkanı var ve yönetim kurulu.
Yönetim Kurulunu söylüyorum: 11 kişiler, 7’si AK PARTİ’nin üyesi; ya meclis
üyesi, ya belediye başkanı, ya yardımcısı. Problem şu: Birkaç kulüp başkanı
bakana diyor ki: “Ya, bunlar Hükûmete karşı bir isyan çıkarmak istiyor, onun
için sen bunlarla muhatap olma, bizimle muhatap ol.” İşte arkadaşlar, bu lafı
söyleyenler bölücülük yapıyor. Sayın Bakan grup grup bunları alıp konuşursa
kulüplerin büyük bölümü de o toplantılara gitmeyecekler ve 90 tane kulüp -ki bunların
45 tanesi şehir kulübü, şehir takımı- karpuz gibi ikiye bölünecek. 
Şimdi
iktidar partisine söylüyorum, Sayın Bakanla da görüşeceğim. Bu toplantıyı Sayın
Bakan eğer grup grup yapmaya kalkarsa bu 90 tane kulüp karpuz gibi ikiye
bölünecek. Biz bu zamanda hep beraber olalım, ülke zor durumda, hep beraber bu
ülkeyi ayağa kaldıralım derken 90 tane kulübü kısım kısım alıp Kulüpler
Birliğini baypas etmememiz gerekiyor. 
Sayın
eski Bakanımız -biraz önce buradaydı, gitti- geçen sene şöyle bir toplantı
yaptı: Kulüpler Birliği Başkanını ve yönetim kurulunu çağırdı, 90 tane kulübün
de başkanını çağırdı; oturdu onlarla yemek yedi, birtakım problemleri vardı ve
o yemekte o problemlerin hepsi çözüldü. Onun için önceki Bakanımız Sayın
Çağatay Kılıç Bey’e çok teşekkür ediyorum. Tahmin ediyorum, yeni Bakanımız
Osman Bey belki bu nüansı bilmiyor, kendisiyle de konuşacağım. Lütfen, 90 tane
kulüp başkanını çağır, İkinci ve Üçüncü Lig’in Kulüpler Birliği başkanlarını
çağır, otur, bu problemi hallet; yoksa bu işin peşini bırakmayacağım, bu işin
bölünmesine de müsaade etmeyeceğim. 
Sayın
Başkanı yanlış yönlendiren 2 kişi var: Birisi, Eyüpspor Kulübü Başkanı Recep
Kızıltepe, ikincisi Sancaktepe Belediyespor Kulübü Başkanı Mehmet Genç. Sayın
Bakan, eğer kendi iyiliğini düşünüyorsan bu arkadaşlardan uzak dur çünkü bütün
fitneyi çıkaran bunlar. Bölücülük sadece eline silah alıp dışarıda ateş etmekle
olmuyor, sporun içine bir nifak sokarsanız en kolay bölücülük öyle olur.
Bir
de BESYO mezunlarıyla ilgili Sayın Bakan dün burada hiçbir cevap vermedi. Ben
BESYO mezunlarına bir şey söylüyorum: Yılbaşından sonra -50 bin kişisiniz-
sizin işe girmeniz için bir teklif sunacağım Hükûmete, kabul etmezlerse de
sizinle paylaşıp kendilerini size şikâyet edeceğim. 
Teşekkür
ediyorum arkadaşlar.
BAŞKAN
– Teşekkür ediyorum. 
Şimdi
on dakika süreyle soru-cevap işlemi gerçekleştireceğiz. On dakikanın beş
dakikasını da soru işlemi olarak sayın milletvekillerine tevdi edeceğim. 
Sayın
Tor, buyurun. 
FAHRETTİN
OĞUZ TOR (Kahramanmaraş) – Teşekkür ederim Sayın Başkan. 
Sorum,
Maliye Bakanı Sayın Naci Ağbal’a ama yerinde yok. Başbakan Yardımcımız Sayın
Mehmet Şimşek inşallah bu soruyu cevaplandırır veya vesile olur. 
BAĞ-KUR’lularla
ilgili sorum. Zorunlu BAĞ-KUR’lu sayısı 2013’ten 2016’ya 129 bin küsur düşmüş,
129.143. Zorunlu tarım BAĞ-KUR’lu sayısı aynı dönemde 923 binden 721 bine
düşmüş yani 202 bin azalma var dört yılda. Sayın Bakan, dört yılda, ikisinde,
zorunlu BAĞ-KUR ve zorunlu tarım BAĞ-KUR’da toplam 330.841’dir. Bunlar nereye
gitmiştir? Sorum bu. Öldü mü, kaldı mı, iflas mı etti, kepenk mi kapattı? 
Teşekkür
ederim. 
BAŞKAN
– Sayın Kayan…
TÜRABİ
KAYAN (Kırklareli) – Teşekkür ediyorum Sayın Başkan.
Sayın
Bakan, Kırklareli Demirköy bölgemizde 2/B arazilerinin satışına başlanmıştır.
Köylümüz babasından, dedesinden, atasından kalan, hâlen işlediği arazinin
devlet tarafından kendisine tekrar satılmasına isyan etmektedir. Araziler 10
katı fiyatla satılmaktadır. Kendisini geçindiremeyen köylünün, kendi işlediği
araziyi bu fiyata alması mümkün değildir. Ormandan istifadesi tamamen
yasaklanan köylümüzün şimdi de atalarından kalma arazileri ellerinden
alınmaktadır. Orman köylülerinin ormandan istifadesi tamamen yok edildi, şimdi
de atalarından kalma araziler ellerinden alınmaktadır. Bu tamamen yanlış bir
uygulamadır. Köylümüze arazileri sembolik bir rakamla verilmelidir.
Teşekkür
ediyorum.
BAŞKAN
– Sayın Gürer…
ÖMER
FETHİ GÜRER (Niğde) – Teşekkürler Sayın Başkan.
Sayın
Bakan, Hükûmetinizin hazırladığı bütçeyi inceledim, Niğde ili yok gibi. 2018
yılında, on beş yıldır söz verip yapmadığınız havaalanı için ödenek ayrılmamış,
Niğde merkez ilçe yüksek hızlı tren projesi bütçeye alınmamış, Karaman iliyle
aynı dönemde yapılacağı söylenen enerji ihtisas bölgesine 2018 yılında da
bütçeden pay ayrılmamış, Niğde’de Aladağlar’dan çıkıp Akdeniz’e akan sulama
suyunun Niğde ovalarına akıtılmasına yönelik projeye 2018 bütçesinde yine yer
verilmemiş. Niğde çiftçisine, Niğde esnafına da bu bütçeden bir fayda yok. En
azından, yerli otomobil fabrikası yapacağınızı söylüyorsunuz, bunu Niğde iline
yaparak Niğde’nin bu geri kalmışlığına ve sahipsizliğine son vermeyi düşünür
müsünüz?
Teşekkür
ediyorum.
BAŞKAN
– Sayın Basmacı, buyurun.
MELİKE
BASMACI (Denizli) – Sevgili Sağlık Bakanına soracağım Sayın Başkan. 24/10/2017
tarihinde Pamukkale Üniversitesinde bir yemek ihalesinden bahsetmiştim “6,5
milyon nereye gitti?” diye. Sayın Bakan da bana demişti ki: “Sayın Basmacı’nın
bahsettiği –resmî tutanaklardan okuyorum- Pamukkale Üniversitesi Hastanesindeki
yemek ihalesiyle ilgili bu bilgiyi âdeta ihbar kabul edip bunun üzerine gerekli
çalışma yapılacak, bundan endişeniz olmasın.” Sayın Bakanım, iki ay geçti,
çalışma herhâlde çok meşakkatli, sonucu hâlâ bilmiyoruz.
Teşekkür
ediyorum.
BAŞKAN
– Sayın Yıldırım…
BEHÇET
YILDIRIM (Adıyaman) – Teşekkürler Başkanım.
Biliyorsunuz,
bir hafta sonra Roboski katliamı altıncı yılını doldurmuş olacak. 28 Aralık
2011 tarihinde savaş uçaklarının bombardımanı sonucu 19’u çocuk 34 sivilin
yaşamını yitirdiği katliamın faillerinin kimler olduğunun hâlen açıklanmamış olmasını
nasıl değerlendiriyorsunuz?
Roboski
katliamında yaşamını yitiren 34 kişinin yakınları tarafından kurulan
Roboski-Der’in kanun hükmünde kararnameyle kapatılmasının gerekçesi nedir?
Üçüncü
sorum: Roboski katliamında yaşamını yitiren 34 yurttaş için dört yıl önce
Diyarbakır merkez Kayapınar ilçesi Diclekent semtinde açılan Rojova Parkı’ndaki
Roboski Anıtı’nın kaldırılması talimatını kim vermiştir? Anıtı kaldıranlar
hakkında herhangi bir soruşturma açılmış mıdır?
Dördüncüsü:
O katliamda hayatlarını kaybedenlerin yüzde 80’i Encu ailesindendi. Şırnak
Milletvekilimiz Ferhat Encu bu konudaki mağduriyetleri dile getirdiği için şu
anda cezaevinde tutulmasını nasıl değerlendiriyorsunuz?
BAŞKAN
– Son olarak Sayın Kaya, buyurun.
HÜDA
KAYA (İstanbul) – Teşekkür ederim.
Gerekli
bakanlıklara bu sorumun ulaştırılacağı düşüncesiyle ifade ediyorum.
Biliyorsunuz, basında günlerdir askerlere yedirilen at etlerinden bahsediliyor
fakat her fırsatta bizi devlet düşmanı gibi gösterip kendilerinin en devletçi
olduğunu ifade eden partiler tarafından bugün de dâhil olmak üzere hiç kimse
askerlerimize yedirilen bu at etinden hiç bahsetmediler. Aylardır zehirlenen
asker olayları yaşanıyor, hastanelerde komaya giren askerler var, hayatını
kaybeden askerler var. Askerlere bile at eti yediren bir iktidar Mecliste de
acaba bize ne yediriyor? Şüpheye düşüyoruz, artık güveneceğimiz hiçbir yer
kalmadı. Bunun soruşturmasını yapmayı düşünüyor musunuz?
BAŞKAN
– Teşekkür ediyorum.
Şimdi,
soruları cevaplandırmak üzere sözü Başbakan Yardımcısı Sayın Mehmet Şimşek’e
bırakıyorum.
Buyurun
Sayın Bakanım.
BAŞBAKAN
YARDIMCISI MEHMET ŞİMŞEK (Gaziantep) – Teşekkür ediyorum Sayın Başkan.
Sorular
için de teşekkür ediyorum. Bu BAĞ-KUR’lu sayısının düşmesi hususunu benim
baktırmam gerekiyor. Çünkü önümüzde… Yani bu verilere arkadaşlar baktırıyor,
veriler doğru mu? Gerçekten böyleyse çünkü açılan şirket sayısı kapanan şirket
sayısından çok daha fazla bu dönemde. Mükellef sayısında da genel anlamda bir
artış var. Belki şöyle olmuş olabilir -sadece bir tahmin- eğer emeklilikte
diğer seçenekler daha cazipse bu geçişler söz konusu olabiliyor ama dediğim
gibi konuyu bir araştıralım. 
Sayın
Kayan’ın Kırklareli’deki tarım arazilerinin, daha doğrusu 2/B’nin satışıyla
ilgili sorusu var, orman köylülerine tarım arazilerinin çok pahalı satıldığına
ilişkin. Biliyorsunuz, bu satışlar keyfî yapılmıyor, Meclisten kanun
geçirilerek yapılıyor. 2/B kanunu kapsamında, rayiç değerinin yüzde 50’si
üzerinden, orman dışına çıkartılan yerler satılıyor ve Maliye Bakanlığımızın
bana burada ifadesine göre, şimdiye kadar da satışa çıkan yerlerin çoğunun
satışı gerçekleştirildi. Yani bu anlamda çok yüksek bir...
TÜRABİ
KAYAN (Kırklareli) – Sayın Bakan, burada gerçekleşmedi ve burada tam 10 katına,
10 misline satılıyor, fiyat bu şekilde.
BAŞBAKAN
YARDIMCISI MEHMET ŞİMŞEK (Gaziantep) – Vallahi arkadaşlar şöyle: 10 katına
satılamaz çünkü piyasa değerinin yüzde 50’sine satışı kanunla...
TÜRABİ
KAYAN (Kırklareli) – Piyasa değerinin tam 10 katı rayiç bedeli gelmiş üzerine.
BAŞBAKAN
YARDIMCISI MEHMET ŞİMŞEK (Gaziantep) – Yani rayiç... Şöyle yapalım: Bize tam,
spesifik yeri söyleyin, biz orayı inceletelim, yanlış varsa düzeltelim.
TÜRABİ
KAYAN (Kırklareli) – Ben ellerine gelen evrakı getiririm size.
BAŞBAKAN
YARDIMCISI MEHMET ŞİMŞEK (Gaziantep) – Şöyle: Yani çok spesifik, neresiyse bunu
bildirin, Maliye Bakanlığımız baksın.
Teşekkür
ediyorum.
Niğde’yle
ilgili, eminim Niğde’nin bütçeden hakkına düşen payı aldığı nettir. 
ÖMER
FETHİ GÜRER (Niğde) – Yok, yok; yok Sayın Bakanım, yok.
BAŞBAKAN
YARDIMCISI MEHMET ŞİMŞEK (Gaziantep) – Ben en azından otoyolu biliyorum. Otoyol
projesi şu anda önemli bir proje.
ÖMER
FETHİ GÜRER (Niğde) – İhale biteli altı ay oldu, daha bir şey olmadı.
BAŞBAKAN
YARDIMCISI MEHMET ŞİMŞEK (Gaziantep) – Türkiye’nin önemli projelerinden bir
tanesi. Onun ihalesi yapıldı. İnanıyorum ki diğer ihtiyaçları da giderilir ama
otomotiv yani yerli otomobilin nerede üretileceği konusu doğrusu o
konsorsiyumun muhtemelen vereceği bir karar ama iller bu konuda yarışıyor, bu
da güzel bir şey. Bence illerimizin yatırım çekmek için rekabet ediyor olması
Türkiye’nin geldiği noktayı göstermesi açısından son derece anlamlı yani
talebiniz anlamlı. 
Teşekkür
ediyoruz.
ÖMER
FETHİ GÜRER (Niğde) – Niğde’nin ihtiyacı var Sayın Bakan.
BAŞBAKAN
YARDIMCISI MEHMET ŞİMŞEK (Gaziantep) – Eminim. Yani Niğde’ye biz de daha çok
kamu yatırımları noktasında zaten üzerimize düşeni yaparız. Özel sektörün de
yatırım yapması için biliyorsunuz teşvikler var. Teşvik sisteminde eskisi gibi
biliyorsunuz, o bölgesel konu ağırlıkta değil. Özellikle stratejik yatırımlar
olsun, büyük yatırımlar olsun, birçok yatırım ülkemizin dört bir köşesinde
beşinci bölge kapsamında destekleniyor. Dolayısıyla...
ÖMER
FETHİ GÜRER (Niğde) – Ama BİRKO kapandı, BİRKO gibi dev bir tesis kapandı,
Koyunlu Halı Fabrikası...
BAŞBAKAN
YARDIMCISI MEHMET ŞİMŞEK (Gaziantep) - Yok, yok yani dediğim gibi. 
BAŞKAN
– Müdahale etmeyelim Sayın Bakanımız konuşmasını tamamlasın. 
BAŞBAKAN
YARDIMCISI MEHMET ŞİMŞEK (Gaziantep) – Tabii ki, beş dakika içerisinde
Niğde’yle ilgili yapılanları bizim liste hâlinde çıkarmamız zor olur ama burada
kalır oturursam ben size mutlaka bir listesini çıkarırım. 
Evet,
diğer bu sorulardan, şunu söyleyeyim: Yani bir yerde bir hata varsa Hükûmetimiz
mutlaka üzerine gitmiştir, gidecektir. 
MELİKE
BASMACI (Denizli) – Ama, sonuçları bekliyoruz hâlâ Sayın Sağlık Bakanından,
“İhbar kabul ederim.” dedi. 
BAŞKAN
– Sağlık Bakanımız şimdi cevap verecek. 
Dilerseniz
Sayın Bakanım, bundan sonraki cevabı da Sayın Sağlık Bakanımızdan alalım. 
Buyurun
Sayın Demircan, Sağlık Bakanımız, ona da bir soru gelmişti. 
Buyurun.

SAĞLIK
BAKANI AHMET DEMİRCAN (Samsun) – Sayın Başkanım, değerli milletvekili
arkadaşlar; Denizli Milletvekili Sayın Basmacı’nın bahsettiği konuyu biz daha o
zaman YÖK’le ilgili olduğu için -bize bağlı olmayan bir hastane biliyorsunuz,
üniversite hastaneleri- YÖK’e yazılı olarak bildirdik, YÖK’ün bu konuyla ilgili
çalışması, soruşturması devam ediyor; bize yazılı bilgi gelirse biz de sizinle
paylaşacağız geldiği zaman. 
MELİKE
BASMACI (Denizli) – Gelirse değil, gelir herhâlde Bakanlığa diye düşünüyorum. 
SAĞLIK
BAKANI AHMET DEMİRCAN (Samsun) – Gelecek yani. 
YÖK
de doğrudan işlem yapar çünkü onların kendi sorumlu olduğu… Ama bize de cevabi
yazı gelecektir, onu sizinle paylaşacağız. 
BAŞKAN
– Teşekkür ederim Sayın Bakanım. 
ERHAN
USTA (Samsun) – Sayın Başkan…
BAŞKAN
– Sayın Usta, buyurun. 
60’a
göre size yerinizden bir dakika süreyle söz veriyorum. 
IV.- AÇIKLAMALAR (Devam)
13.- Samsun Milletvekili
Erhan Usta’nın, Samsun’un Çarşamba ilçesinin Şenyurt Mahallesi’nde tespit
edilen rayiç bedelle ilgili problemlerin çözülmesi gerektiğine ilişkin
açıklaması
ERHAN
USTA (Samsun) – Teşekkür ederim Sayın Başkan. 
Az
önce, şimdi, gündeme geldiği için şey yapıyorum. Sayın Bakan, şimdi spesifik
yer derseniz -konuyu Sayın Maliye Müsteşarımız da biliyor- bizim Samsun
Çarşamba’da Şenyurt Mahallesi’nde böyle bir sorun var. Orada öyle bir rayiç
bedel tespit ediliyor ki neredeyse Samsun’da böyle bir rayiç bedel yok.
Etrafıyla problemli yani hiçbir ilçede de yok. İşte, ilçeye yakınlık, köye
yakınlık hangi kriter açısından bakarsanız bakın Şenyurt’ta müthiş bir rayiç
bedel tespit edilmiş, insanlar biraz da tehdit edilmiş, “Almazsanız bunu, işte
elinizden alınır.” diye, müracaatları yapılmış, birinci taksitten başka taksit ödeyen
yok orada; ciddi bir problem var. Bürokrasinin çözeceği bir şey değil, burada
siyasi bir irade gerekiyor. Bu konunun mutlaka üzerinde durulması lazım.
İnsanlar oraları vatan yapmışlar kendilerine, toprak yapmışlar, Ayvacık’ın
köylerinden gelmişler, dağlık kesiminden gelip düzeltmişler araziyi fakat
şimdi, kendi arazisini bir anlamda yani… 
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum.
ERHAN
USTA (Samsun) – …uzun süredir kullandığı bu araziyi kullanamaz duruma
gelmişler. Bu konuda spesifik yer veriyorum ben size.
BAŞKAN
– Notu alındı.
III.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
1.- 2018 Yılı Merkezi
Yönetim Bütçe Kanunu Tasarısı (1/887) ile Plan ve Bütçe Komisyonu Raporu (S.
Sayısı: 503) (Devam)
2.- 2016 Yılı Merkezi
Yönetim Kesin Hesap Kanunu Tasarısı (1/861), 2016 Yılı Merkezi Yönetim Kesin
Hesap Kanunu Tasarısına İlişkin Olarak Hazırlanan 2016 Yılı Genel Uygunluk
Bildiriminin, 2016 Yılı Dış Denetim Genel Değerlendirme Raporunun ve 6085
Sayılı Sayıştay Kanunu Uyarınca Hazırlanan 174 Adet Kamu İdaresine Ait Sayıştay
Denetim Raporunun Sunulduğuna İlişkin Sayıştay Başkanlığı Tezkeresi (3/1187),
6085 Sayılı Sayıştay Kanunu Uyarınca Hazırlanan 2016 Yılı Faaliyet Genel
Değerlendirme Raporunun ve 2016 Yılı Mali İstatistikleri Değerlendirme Raporu
ile 2016 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/1188) ile Plan ve Bütçe Komisyonu Raporu (S.
Sayısı: 504) (Devam)
BAŞKAN
– Soru soran sayın milletvekillerine ve cevap veren sayın bakanlarımıza tekrar
teşekkür ediyoruz.
13’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
14’üncü
maddeyi okutuyorum: 


Yürürlük
MADDE 14- (1) Bu Kanun 1/1/2018 tarihinde yürürlüğe girer. 

BAŞKAN
– Madde üzerinde gruplar adına ilk söz, Milliyetçi Hareket Partisi Grubu adına
Mersin Milletvekili Baki Şimşek’e aittir.
Sayın
Şimşek, buyurun. (MHP sıralarından alkışlar) 
MHP
GRUBU ADINA BAKİ ŞİMŞEK (Mersin) – Sayın Başkan, değerli milletvekilleri; Bütçe
Kanunu Tasarısı’nın 14’üncü maddesi üzerinde Milliyetçi Hareket Partisi Grubu
adına söz almış bulunmaktayım. Sözlerime başlamadan önce yüce Meclisi saygıyla
selamlıyorum.
Sayın
Bakanım, tabii burada muhatabımız Maliye Bakanıydı ama günlerdir Türkiye'nin
gündemini meşgul eden, artık bizim konuşmaktan usandığımız, sizlerin de
dinlemekten usandığı taşeron yasasının, günlerdir Meclis gündemine gelmesini ve
biz burada bütün kurumlarda çalışan taşeron işçilerin hakkını, hukukunu
savunmayı, maddeler üzerinde tartışmayı ve bir hata yapılmadan bunun Meclisten
geçerek yasalaşmasını bekliyorduk ama tabii, iki gün önce sosyal medyadan ve
basından duyduğumuz bunun KHK’yla geçecek olması, gerçekten hem bizleri hem de
bu yasayı bekleyen yüz binlerce insanı endişelendirdi. 
Şimdi,
taşeron yasasıyla alakalı, hastanelerde çalışanlar ve kamu kurumlarında
çalışanlar kadrolu işçi olarak alınacaklar. Belediyelerde, KİT’lerde, birtakım
başka devlet kurumlarında çalışanlardan ise belediyede çalışanların belediye
şirketlerine alınacağı söyleniyor; KİT’lerde çalışanların ne olduğu belli
değil, nasıl olacağı belli değil. Ben buradan bu kamu çalışanları adına…
Bakanlar Kurulunda artık Meclis adına sizlerin bu konuyu sahiplenerek bunları
değişik kategorilerde sınıflandırmadan, bütün kurumlarda çalışan taşeron
işçilerin tamamı devletin kadrolu işçisi olsun; yüz binlerce insanın sizden
beklediği budur. Yani burada tarihin de 5 Aralık olacağı söyleniyor. 5
Aralık’tan önce işe girenler bu yasadan faydalanabilecekler. Bu, çalışanlar
adına olumlu bir girişimdir. 
Yalnız,
burada, bu taşeron yasasıyla beraber, tabii, uzman çavuşlar ve sözleşmeli
erlerle ilgili de çok sayıda insandan telefon almaktayız. Şimdi, düşünün, 20-22
yaşında, hayatının baharında uzman çavuş olan, hayatını Türk Silahlı
Kuvvetlerine ve Türk milletine hizmete adayan bir uzman çavuş on beş-yirmi yıl
devlete hizmet ediyor, gençliğini dağlarda, doğuda, güneydoğuda vatana, millete
hizmet uğrunda geçiriyor, otuz beş kırk yaşına geliyor, komutanı veya çalıştığı
birlik bunun sözleşmesini yenilemiyor. Henüz emekli olmamış, başka bir sosyal
hakkı yok, tazminatını veriyorlar “Güle güle.” diyorlar ve binlerce insan, her
yıl gelip milletvekillerinin, bakanların, belediye başkanlarının kapısında
bekliyor “Ya bizi belediyeye alın ya başka bir devlet dairesine aktarın.”
diyorlar ve ekmek derdine, iş derdine, aş derdine düşüyorlar. 
Şimdi,
düşünün 4 Aralıkta işe giren bir kamu çalışanı taşeron yasasıyla söz sahibi
olabilecek ama on yıl, on beş yıl Türk Silahlı Kuvvetlerine hizmet eden bir
uzman çavuş ya da sözleşmeli erin yarın ne olacağı belli değil. Sözleşme
yenileme tarihi geldiği zaman başındaki yüzbaşı, binbaşı ya da komutan “Artık
sizinle çalışmak istemiyoruz.” veya “Görev süreniz sona erdi.” dediği anda
yapabileceği bir şey yok. Bunun hakla, hukukla, adaletle bir ilgisi, alakası
yok. Onun için, Türkiye Cumhuriyeti’nin bir Bakanı olarak bu milletin
evlatlarından bu hakkı esirgemeyin, bütün çalışan uzman çavuşların ve
sözleşmeli erlerin bu haklardan faydalanmasını sağlayın. Bunların emekli
oluncaya kadar sözleşmeleri devam etsin. Zaten bunların çoğunluğu terör
bölgesinde görev yapıyor, zor şartlarda görev yapıyorlar. Emekli oluncaya kadar
bu haklardan faydalanmaları gerekiyor. 
Tabii,
Türkiye’nin sorunu çok. Ben merak ediyorum, Avrupa’da eğitim almış, dünyanın
birçok yerinde Türkiye’yi temsil eden bir Bakan olarak oraya gittiğiniz zaman
sizlere hiç sorulmuyor mu yani “Türkiye’de 10 milyon kişi sosyal yardım
alıyorsa Türkiye’nin durumu nedir?” diye size soruluyor mu sorulmuyor mu veya
buna nasıl bir cevap veriyorsunuz; ben merak ediyorum.
Yani
10 milyon insanın sosyal yardım aldığı bir ülkede her yıl rekor büyümelerin
olduğu söyleniyor; Avrupa rekorlarının, dünya rekorlarının, makro, mikro
ekonomik verilerin tavan yaptığı söyleniyor. Bunu nasıl izah ediyorsunuz Avrupa
ülkelerinde veya dünya ülkelerinde, ben bunu merak ediyorum. 
Ayrıca
ben konuşmamın son kısmında seçim bölgem olan Mersin’le ilgili sorunları
konuşmak istiyorum. Geçtiğimiz hafta Mersin Akdeniz Belediyesi ve Kalkınma
Bakanlığı arasında bir protokol imzalanıyor ve Mersin Akdeniz Belediyesine 8
milyon hibe yardımı yapılıyor. Öncelikle bu yardımı yapan Kalkınma Bakanımıza
ve Hükûmetin diğer üyelerine teşekkür ediyorum hem Mersin halkı adına hem
Akdeniz ilçesinde yaşayan insanlarımız adına. Yalnız, Mersin’de 8’i Milliyetçi
Hareket Partili, 4’ü de Cumhuriyet Halk Partili olmak üzere Akdeniz
Belediyesinden hariç 12 belediye daha var. Bugüne kadar bu belediyelerin
hiçbirisi 1 TL hibe yardımı almadılar. Hükûmetin Mersin’de yaşayan insanları
cezalandırmamasını ya da sadece bir kısmını ödüllendirmemesini nüfus oranı
nispetinde -Akdeniz Belediyesinin nüfusu 290-300 bin, Tarsus’un nüfusu 350 bin,
yine Erdemli 100 binin üzerinde, Gülnar’ı, Silifke’si, Anamur’u, Mut’u,
Aydıncık’ı, Bozyazı’sı- bütün ilçelere hibe yardımı yapmasını, madem bölgenin
bir bakanı var, bölgede bir belediyeye bu kadar para aktarma yetkisi var, diğer
belediyelerin de bundan mahrum edilmemesini… Sadece Gülnar Belediyesinin…
Gülnar Belediyesi dört dönemdir Milliyetçi Hareket Partili bir belediye. Gülnar
Belediyesinin büyükşehir yasası çıkıncaya kadar 1 TL devlete borcu yoktu.
Gülnar Belediyesi büyükşehir yasasıyla beraber kapanan belde belediyelerinin
borcunu devraldı ve şu anda Gülnar Belediyesinin 30 milyonun üzerinde borcu
var. Devletin gönderdiği ödeneklerle de bu borcu ödeyip Gülnar halkına hizmet
edebilme şansı yok. Onun için sadece büyükşehir belediyesi bize hangi
hizmetleri yapabilir, hangi yardımları yapabilir belediye bunları bekliyor.
Hükûmetin yapılan hizmetlerde adil davranmasını bekliyoruz. 
Yine,
bölgemizde yapılan diğer büyük bir yatırım Çukurova Havaalanı. Çukurova
Havaalanıyla ilgili tabii uzun yıllar önce ihale yapıldı, yap-işlet-devret
modeliyle çıkıldı, daha sonra müteahhit kredi bulamadı, inşaata başladı, inşaat
yarım kaldı. Yeniden temel atıldı, biz gittik yeniden temel atma törenine
katıldık; hayırlı uğurlu olsun denildi. Yaklaşık on ay oldu inşaat başlayalı.
Sadece altyapının yatırım bedeli 220 milyon civarında bir rakam, yalnız on ayda
yapılan iş 13 milyon liralık iş. Yani on ayda 13 milyon liralık iş yapıldı,
işin bitim süresi on yedi ay. Yedi ayda 200 milyon liralık kısmının
bitirilebilmesi çok mümkün görülmüyor. Üstyapıyla ilgili henüz hiçbir ihale
yapılmamış. Üstyapıyla ilgili ihalelerin bir an önce yapılmasını, altyapının da
müteahhidin sorunu neyse; ödenekse ödenek aktarılması… 
Şimdi,
sondaj diyorlar, zemin bozuk çıktı… Yani düşünün şimdi, on yıl önce ihalesi
yapılan, sondajı yapılan, zemin etüdü yapılan, projesi çizilen bir yerde ikinci
ihale sonrasında mı burada, zeminde problem çıkıyor? Yani burada projeyi çizen
mühendislerin öngörüsü bu kadar eksik mi, bu kadar zayıf mı? Sondaj, inşaat
başladıktan sonra mı yapılıyor? Yani Mersin halkı bu hizmetleri bir an önce
bekliyor. Çukurova Havaalanı, gerçekten bölgenin kaderini değiştirecek büyük
projelerden bir tanesi. Bir an önce bu havaalanının inşaatının bitirilmesi,
Adana ve Mersin halkının hizmetine sunulması gerekiyor. 
Sayın
Bakanım, bir de bir kamyoncu evladı olarak, ömrünü kamyonculuk yaparak geçiren
bir babanın evladı olarak -yani bu ülkede gemicilere, yatçılara 1,70 TL’ye
akaryakıt veriliyor- Allah aşkına, yani ömrü gece gündüz uyamadan direksiyon
başında geçen, Türkiye’nin yükünü çeken, emeğini çalışarak kazanan
nakliyecilere de 1,70 TL’den gemicilere ve yatçılara verdiğiniz akaryakıtın
verilmesi lazım. Kamyoncuların en tabi hakkı bu. Gece gündüz demeden
Türkiye’nin her yerinde, zor şartlarda nakliye yapıyorlar, yük taşıyorlar. Bir
kamyoncu evladı olarak, çiftçi ve kamyoncuya hiç ön şartsız, yok yüzde 50
vereceğiz… Yarın diyeceksiniz ki çiftçiye yüzde 50 vereceğiz. Efendim, nasıl
vereceksin? Kaç dönüm tarlan var, işte buraya ne kadar mazot gider? Çiftçi,
sadece tarlayı sürmek için mazot kullanmıyor ki her gün o bahçeye gitmek için,
o tarlaya gitmek için, bağına gitmek için her gün mazot kullanıyor. Sizin yarın
vereceğiniz yüzde 50 mazot desteği çiftçi için hiçbir şey ifade etmeyecek ben
buradan size söylüyorum. 
Ayrıca,
yine kredilerle ilgili, yani çiftçi kredileri iktidara geldiğiniz… Burada bütün
değerlendirmelerde “2002’den önce ve 2002’den sonra” diye değerlendirme
yapıyorsunuz. Ben saygı duyuyorum, tabii, yaptığınız değerlendirmelere ama
Allah aşkına, 2002’den önce çiftçinin ne kadar borcu vardı? 560 milyon dolar
borcu olan çiftçinin bugün 80,7 milyarlık borcu var. Ben bölgemdeki çiftçilerle
yaptığım görüşmelerde, banka müdürleriyle yaptığım görüşmelerde… Bunu arayıp
teyit alabilirsiniz. Çiftçi bugün gidiyor, krediyi bankaya ödüyor. Krediyi
öderken, sattığı ürünle bunu karşılayamıyor. Gidiyor, sağdan soldan,
arkadaşından, eşinden, dostundan veya başka bir bankadan kredi çekiyor;
geliyor, krediyi kapatıyor. Banka müdürüne de hemen diyor ki: “Aman, bana üç
gün içinde, dört gün içinde yeni bir kredi ver; benim başka türlü ayakta
kalabilme şansım yok.” Ondan sonra da bizleri arıyor: “Ya, banka müdürünü ara
da bizim krediyi bir gün, iki gün önce, hemen versin. Çünkü elden borç aldık,
götürüp buna vermemiz lazım.” Çiftçinin durumu bu Sayın Bakanım. Yani, hiç
kimse buradan hamasi nutuk atarak, işte “Bu kadar çiftçiye destek verdik…” 
(Mikrofon
otomatik cihaz tarafından kapatıldı) 
BAKİ
ŞİMŞEK (Devamla) - Çiftçiye verilen, hayvancıya verilen 25 milyarlık destek
direkt çiftçinin cebine girmiş olsa Türkiye bugün dışarıdan saman almaz, et
almaz, tohum almaz. 
Ben
bu duygu ve düşüncelerle bütçenizin hayırlı uğurlu olmasını temenni ediyorum.
Yüce Meclisi saygılarımla selamlıyorum. (MHP sıralarından alkışlar)
BAŞKAN
– Teşekkürler Sayın Şimşek.
Söz
sırası, Cumhuriyet Halk Partisi Grubu adına Muğla Milletvekili Nurettin Demir’e
aittir.
Sayın
Demir, buyurun. (CHP sıralarından alkışlar)
Sayın
Sarıbal’ın özel teveccühü var, onu da belirteyim. Siz görmediniz.
CHP
GRUBU ADINA NURETTİN DEMİR (Muğla) – Sayın Başkan, saygıdeğer milletvekilleri,
ekranları başlarında bizleri izleyen değerli yurttaşlarım; öncelikle sizleri
sevgi ve saygıyla selamlarım.
Biraz
önce Saffet Sancaklı, tabii, 4 kulüple ilgili Avrupa düzeyindeki endişelerini
söyledi. Ben, Sancaklı’ya şunu söyleyeyim: Özellikle, bırakın büyük 4 kulüple
ilgili, bugün illerdeki okul sporlarında 1’inci olan takımlara günlük verilmesi
gereken 35 lira normal harcırah “Ödenek yok, paramız yok.” diye verilemiyor.
Tabii ki zar zor o noktaya gelmiş olan o gariban çocukları, maalesef, iller
arasında gidemiyorlar. Yani, siz önce bir… Tabandaki durumları da özellikle
belirtmek için bunu söyledim. 
Ben
bugün -bütçemizin artık sonuna geliyoruz- 14’üncü maddeyle ilgili konuşmak için
çıktım, grubum adına konuşuyorum. Bütçe düzenleme, hazırlama, uygulama hakkı
Türkiye Büyük Millet Meclisine Anayasa tarafından verilen bir haktır. Uygulama
yükümlülüğü görüşmeler, tartışmalar ve oylamalardan sonra Hükûmete teslim
edilir. O nedenle bütçe kanunlarının yapılması çok önemlidir. Bu nedenle bütçe
kanunları da hayati ve öncelikli yasalardandır. Gerek CHP gerek diğer siyasi
partiler kanun üzerinde görüşlerini açıkladılar, önemli konuşma ve tartışmalar
yaptılar. Tabii ki, sonuç olarak, on iki gün sonra yürürlüğe girecek olan bu
yasanın ben de uygulamasıyla ilgili görüşlerimi sunmaya çalışacağım.
Tabii
ki, bütçe, özellikle bir ustalık, bilgi, beceri ve teknolojiyi kullanmayla çok
yakından ilgili. Ayrıca hakka, hukuka ve adalete uygun olması lazım ve aynı
zamanda çok iyi denetlenebilmelidir. Dolayısıyla bütçeler, gerçekten bir
ülkenin, bir toplumun, bir halkın bence hayati bir titizlikle hazırlanması
gereken önemli bir yasasıdır. 
Bütçenin
yerindelik denetimini sadece yürütme yani Hükûmet yapmamalıdır. Sayın Bakan,
dün uzun uzun denetlemelerden söz etti. Tabii ki özellikle Sayıştayla ilgili
şimdiye kadar Plan ve Bütçede ve buradaki konuşmalardan Hükûmetin
denetlemelerden, denetimden çoğu zaman kaçmakta olduğunu maalesef
görebiliyoruz. Tabii ki bütçelerde özellikle denetim dışında kalan harcama
kalemleri asıl tartışmalı ve sorunlu kısımlardır. İşte, burada denetimden
kaçtığı için de… Hani “yürütme” diyoruz ya, “yürütme”nin o güzelim Türkçede iki
anlamı var: Bir “yürütme”, bir de “yürütme(!)” kısımları var, bunu artık sizin
takdirinize bırakıyorum. 
Biraz
önce konuşan hatip, milletvekili Akdeniz ilçe belediyesine Bakanlık tarafından
yapılan desteği anlattı. Bazı bakanlıklar -belediyelere yardım kalemleri var-
yandaş belediyelere 10 kat verirken bazılarına koklatıyorlar, bazılarına da
zırnık vermiyorlar. Maalesef bu, hak, hukuk, adalet dediğimiz noktada
bütçelerin ne kadar sıkıntılı olduğunu ortaya koyuyor. Dolayısıyla bu tür
adaletsizliklerden ve tartışmalardan bütçeleri kurtarmalıyız, daha objektif
kriterler getirmeliyiz. 
Bu
bütçe 763 milyarlık bir bütçe. Halkımız neler bekliyor bundan? Taşeron… Taşeron
konusu gerçekten çok önemli. Neden buraya getirmiyorlar, neden sendikalardan,
kamuoyundan kaçırıyorlar; bunu anlamakta zorlanıyoruz. Tabii ki, burada büyük
adaletsizlikler var, bunları çok tartışacaklar. Biz de diyoruz ki, diğer
konuşmacılar gibi, gelin, gece gündüz çalışalım, bu taşeronlarla ilgili yasayı
yılbaşına kadar burada hakkaniyetli, herkesin gözü önünde şeffaf bir şekilde
çıkaralım. 
Evet,
bu bütçe, emeklilere “Oh!” dedirtip rahatlatacak mı, üniversitelerden,
kurumlardan haksız yere uzaklaştırılan mağdurların beklentilerini karşılayacak
mı, cezaevlerinde üst üste yatan 250 bine yakın kader kurbanına ve onların
yakınlarına umut olacak mı, infaz memurları gibi, memurlar arasındaki
ayrımcılığı ortadan kaldıracak mı, 5 milyona varan işsize umut olabilecek mi?
Değerli milletvekilleri, gerçekten bunları saymak, alt alta ilave etmek, tabii
ki uzatılabilir ama 2 bine yaklaşan SMA’lı yani “Spinal Müsküler Atrofi”li
yavrularımız, binlerce lösemili, kanserli çocuğumuz ve daha nice acı çeken
hastamıza, ailelerine umut olacak mı diye bu bütçeyi gerçekten dört gözle
bekleyen halkımıza umut olması en büyük dileğimiz tabii ki.
Özellikle
Sağlık Bakanımız da buradayken Çapa Tıp Fakültesinde doktor yetiştiren, öğrenci
yetiştiren, hastalara şifa dağıtan bir profesörün bugünlerde sosyal medyada
dolaşan çok güzel bir anekdotu var, ondan bir miktar okumak istiyorum: 
“Çapa’da
güneş batıyor bir akşam daha. Hüzünlüdür akşamları hastanelerin. Hekim olmaya
ilk adım attığım yuvam burası benim, ilk hastam, ilk sondam, ilk dikişim, yüz
doksan yıl önce kurulan ülkenin ilk tıp fakültesi, babamın okulu, hocalarımızın
hocalarını yetiştiren akademi, her nesille giderek gelişen, modernleşen,
ülkemizin ışıldayan bilim ocağı, yurdun her köşesinde, komşu ülkelerde, derdine
çare bulmaya gelen insanların şifa kapısı. Burası Çapa ama son yıllarda bu yuva
gözlerimizin önünde eriyor, kaybolup gidiyor. Çapa zor durumda, Çapa çok zor
durumda, borç batağında, borçlarını otuz altı ay geriden zar zor ödeyebiliyor.
İşin en acısı ne biliyor musunuz? Çalışmadığımız için değil, çalıştığımız için
batıyoruz. Bir safra kesesi ameliyatı yaptığımızda devletin hastaneye ödediği
para 1.100 lira ama bize maliyeti 1.800 lira ve 700 lira zarar ediyoruz.
Peki,
devlete soruyoruz devlet diyor ki: ‘Böyle büyük ameliyatlar yapma, teknik
ameliyatlar yapma, sadece muayene et, sadece tetkik yap, çok da uğraşma fazla.’
diyor ama burası Çapa, biz her türlü baskıya rağmen, halkımızın en modern
tedavi yöntemlerinden faydalanmaya devam etmesi için elimizden geleni
yapıyoruz. Bu nedenle her yıl giderek daha zor duruma düşüyoruz. Sonunda şelale
olan bir ırmakta sürüklenen bir sandalda gidiyor gibiyiz. Hepimiz kaçınılmaz
sonu görüyoruz.”
Diyor
ki: “Cerrahpaşa, Ege, Dokuz Eylül, Akdeniz, Çukurova, Ondokuz Mayıs gibi birçok
üniversitelerin sonu da, maalesef yaşadığı sıkıntılar da ortada. Dolayısıyla,
devlet bize yardım etmediği sürece biz maalesef borçlarımızı ödeyemiyoruz.”
“Başka yerlerde gösteri için trilyonlar harcanırken neden tıp fakültelerini
parasızlık içinde yok olmaya itiyorsunuz.?” diyor ve çapa çökerse devasa şehir
hastaneleriniz onun yerini tutar mı sanıyorsunuz?” diye soruyor. “Başınıza bir
şey geldiğinde öncelikle koşarak gittiğiniz Çapa’da akşam oluyor. Zaten
hüzünlüdür hastane akşamları ama artık bir farklı… Çapa çok badireler atlattı.
İki meşrutiyet, iki dünya savaşı, sayısız
darbe gördü. Hepsinden etkilendi ama bu sefer farklı. Eğer halkımız kendi
fakültesine sahip çıkamazsa Çapa’nın üzerine güneş batacak, akşamların sayıları
zannettiğinizden çok daha az kaldı.”
Sayın
Bakan Elâzığ Fırat Üniversitesi Hastanesi Başhekimi Profesör Doktor Muhammed
Said Berilgen hastanedeki makam odasında üniversiteden alacağı olan bir firma
tarafından alacağı ödenmediği için öldürüldü. Sormak gerekir, burada gerçek
katil kim? Üniversitelerin 5 milyar borcu var, niçin ödemiyorsunuz, öğretim
üyelerini ve yöneticileri zor durumda bırakıyorsunuz? “Yüzde 11,1 kalkındık.”
diyeceksiniz, diğer yandan üniversiteleri borç batağına itip seyredeceksiniz,
el insaf! Bütçenin 206 milyarlık kısmı Maliye Bakanlığının ve dolayısıyla
sağlıkta, eğitimde ve geldiğimiz noktada sporda hep gördüğümüz durumlar! 
21
Aralık kış dönümü... Bugün, biliyorsunuz, 21 Aralık, gecelerin en uzun olduğu
gün, Nartugan yani Türklerin kutladığı doğan gün kutlu olsun. Umarım vicdanları
kararmış insanlarımızın yüreklerini aydınlatır doğan güneş.
Değerli
milletvekilleri, sevgili yurttaşlarım; yeni yılınızı en içtenlikle kutlar, 2018
bütçesinin, başta yoksullar olmak üzere, tüm halkımıza umut olmasını dilerim.
(CHP sıralarından alkışlar) 
BAŞKAN
– Teşekkür ediyorum.
Birleşime
on dakika ara veriyorum.
Kapanma Saati: 17.22
DÖRDÜNCÜ OTURUM
Açılma Saati: 17.44
BAŞKAN: Başkan Vekili Ahmet AYDIN
KÂTİP ÜYELER: İshak GAZEL (Kütahya), Vecdi GÜNDOĞDU (Kırklareli)
-----0-----
BAŞKAN
– Sayın milletvekilleri, Türkiye Büyük Millet Meclisinin 44’üncü Birleşiminin
Dördüncü Oturumunu açıyorum.
2018
Yılı Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
Komisyon
ve Hükûmet yerinde.
14’üncü
madde üzerinde konuşmalara devam ediyoruz. 
Şimdi
söz sırası Halkların Demokratik Partisi Grubu adına…
SAFFET
SANCAKLI (Kocaeli) – Sayın Başkan…
BAŞKAN
– Bir saniye Sayın Danış Beştaş, Sayın Sancaklı’ya bir söz vereyim, 60’a göre
talebi var, ondan sonra sizi davet edeyim. 
Buyurun
Sayın Sancaklı. 
IV.- AÇIKLAMALAR (Devam)
14.- Kocaeli Milletvekili
Saffet Sancaklı’nın, Muğla Milletvekili Nurettin Demir’in 503 sıra sayılı 2018
Yılı Bütçe Kanunu Tasarısı’nın 14’üncü maddesi üzerinde CHP Grubu adına yaptığı
konuşmasındaki bazı ifadelerine ilişkin açıklaması
SAFFET
SANCAKLI (Kocaeli) – Teşekkür ederim Sayın Başkan. 
Biraz
önce Cumhuriyet Halk Partisi Muğla Milletvekili Sayın Nurettin Demir
konuşmasında ismimi de zikrederek kendi yorumunu kullandı. Tabii, sataşma falan
değil, bir açıklama yapayım ben de. 
Söylediği
şey doğru, bu ilkokullarda, ortaokullarda ve liselerde okullar arası
müsabakalarda biz de aynı şikâyetleri alıyoruz; hem yol parası olarak hem
kalacakları yerlerle ilgili yeterince destek sağlanmadığı noktasında ama tabii,
süremiz çok kısıtlı, her şeyi dile getiremiyoruz.
Ben
okullarla ilgili ufak bir şey söylemek istiyorum. Şimdi, Millî Eğitim Bakanımız
yok burada ama okullarda beden eğitimi dersi haftada bir saat ve o da seçmeli.
Eğer biz çocuklarımızın spor yapmasını istiyorsak ve ilerleyen zamanlarda daha
iyi yerlere gelmesini istiyorsak bu, haftalık ders programlarını mutlaka birkaç
saate çıkarıp mecburi yapmalıyız. Sayın vekil de böyle bir açıklama yaptı,
haklıdır kendisi ama tabii, vakit bulamadığımız için bütün her şeyi dile
getiremiyoruz. 
Söz
verdiğiniz için teşekkür ederim.
BAŞKAN
– Teşekkürler Sayın Sancaklı.
III.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
1.- 2018 Yılı Merkezi
Yönetim Bütçe Kanunu Tasarısı (1/887) ile Plan ve Bütçe Komisyonu Raporu (S.
Sayısı: 503) (Devam)
2.- 2016 Yılı Merkezi
Yönetim Kesin Hesap Kanunu Tasarısı (1/861), 2016 Yılı Merkezi Yönetim Kesin
Hesap Kanunu Tasarısına İlişkin Olarak Hazırlanan 2016 Yılı Genel Uygunluk
Bildiriminin, 2016 Yılı Dış Denetim Genel Değerlendirme Raporunun ve 6085
Sayılı Sayıştay Kanunu Uyarınca Hazırlanan 174 Adet Kamu İdaresine Ait Sayıştay
Denetim Raporunun Sunulduğuna İlişkin Sayıştay Başkanlığı Tezkeresi (3/1187),
6085 Sayılı Sayıştay Kanunu Uyarınca Hazırlanan 2016 Yılı Faaliyet Genel
Değerlendirme Raporunun ve 2016 Yılı Mali İstatistikleri Değerlendirme Raporu
ile 2016 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/1188) ile Plan ve Bütçe Komisyonu Raporu (S.
Sayısı: 504) (Devam)
BAŞKAN
– Söz sırası, Halkların Demokratik Partisi Grubu adına Adana Milletvekili Meral
Danış Beştaş’a aittir.
Sayın
Danış Beştaş, buyursunlar. (HDP sıralarından alkışlar) 
HDP
GRUBU ADINA MERAL DANIŞ BEŞTAŞ (Adana) – Sayın Başkan, değerli milletvekilleri;
ben de hepinizi saygıyla selamlıyorum. 
Bütçe
görüşmelerinin sonuna geldik, yarın bitecek. Çok şey konuştuk, çok şey
tartışıldı, değerlendirildi ama bütçede tek bir satırı değiştirme gücümüz, tek
bir rakamı etkileyecek bir sonuç elde edemedik yani burada muhalefet olarak
gerçekten bütçeye dair bütün eleştirilerimizi, önerilerimizi ve katkılarımızı
hem Plan ve Bütçe Komisyonunda hem Genel Kurulda her maddede, her bakanlık
bütçesinde ifade etmeye çalıştık ama iktidar partisi asla ve kata muhalefetin
önerilerini dikkate almayı aklının ucundan bile geçirmedi. 
Şimdi,
çok yeni bir gelişme var, önce onu sizinle paylaşmak istiyorum, sonra değerlendirmelerime
geçeceğim. Biraz önce, yaklaşık on beş dakika önce Anayasa Mahkemesi iki
milletvekilimiz hakkında; biri Eş Genel Başkanımız Sayın Demirtaş, biri de
Ayhan Bilgen, Kars Milletvekilimizle ilgili kararını açıkladı. Eş Genel
Başkanımız Sayın Demirtaş’ın başvurusunu reddetti. Şaşırdık mı? Hayır. Doğru
mu? Hayır. Peki, bunu nasıl değerlendireceğiz? Ben kararın tümünü okuyacak
fırsat bulmadım çünkü son beş dakikada elime geçti ama muazzam bir kurguyla
karşı karşıyayız. Ayhan Bilgen’in başvurusunu da kabul etmiş. Sıkı durun, çünkü
Ayhan Bilgen tutuksuz, yerel mahkeme tarafından tahliye edilmiş, kendisinin
tutukluluğunun hukuka uygun bulunmadığına dair bir karar vermiş. Aynı durumdaki
itirazlar Demirtaş’la ilgili de var ortada, onunla ilgili de reddetmiş. Peki,
gerekçe ne? Diğer Gülser Yıldırım kararında olduğu gibi copy-paste yöntemiyle
bir kararla karşı karşıyayız. 
Anayasa
Mahkemesi bugün verdiği kararla bir kez daha Türkiye’de Anayasa Mahkemesi
yargıyı temsil etmediğini, yargı içinden bir durumda tarafsız ve bağımsız
olmadığını ilan etmiş ve yürütmeye bağlı olduğunu, iktidarın talepleri,
siyaseti ve ideolojisi gereği karar verdiğini ilan etmiştir. Biz, bu kararın
hukukla, adaletle, hakkaniyetle, seçme ve seçilme hakkıyla, demokratik
siyasetle, hukukun üstünlüğüyle ve uluslararası değerlerle hiçbir alakasının
olmadığını, tümüyle siyasi bir karar olduğunu Genel Kuruldan ilk elden ifade
etmiş olalım. Gerçekten Anayasa Mahkemesi artık yürütmenin bir parçasıdır,
yürütmenin emir ve talimatlarıyla çalışmak zorunda bırakılmıştır. Buna itiraz
edecek, buna karşı çıkacak gücü kendinde bulmamıştır. 
Değerli
milletvekilleri, devlet dediğimiz mesele nedir? Hukukla bağlı olan bir
organizasyondur. Peki, çok sık söylediğimiz bir şey daha var. Devleti yasa dışı
organizasyonlardan, çetelerden, mafyadan ayıran olgu nedir? Hukuktur, hukuka
bağlılıktır, anayasaya bağlılıktır ve tabii ki yargıdır, yargıçtır. Vatandaşın
kendisini güvende hissetmesinin, özgürlüklerini kullanmasının, kendisine
yönelik bir müdahale olduğunda cinayet, müessir fiil ya da benzeri bir saldırı
olduğunda yargı tarafından, yargı mekanizması eliyle korunacağının garantisi
vardır. Devletin şiddet kullanma tekeli de buradan gelir. Uluslararası hukukta
da iç hukukta da meşru şiddet kullanma tekeli sadece hukuka bağlı devlet
mekanizmasında vardır, hükûmet mekanizmasında vardır. Peki, buradan hukuka
bağlılığı çıkarırsak, anayasaya bağlılığı çıkarırsak çetelerden, mafyalardan
devletin bir farkı kalmaz. İşte, bugün yaşadığımız tam da budur. Şu anda
iktidar partisi hiçbir çalışmasında, hiçbir faaliyetinde, hiçbir kararında
hukuka bağlılığı esas almamaktadır, anayasaya bağlılığı esas almamaktadır,
yargı tarafsızlığı ve bağımsızlığının hakkını teslim etmemektedir, yargı
tarafından hoşuna gitmeyen bir karar verildiğinde “Kararını tanımıyorum.”
demektedir, diğer şekilde de yargıya en üst perdeden talimatlarını vermektedir.
Milletvekillerinin bile tutuklu olduğu, masumiyet karinesinin olduğu,
haklarında hiçbir ceza hükmü verilmeyen insanların suçsuz olduğu, ceza hukukunun
temel prensibi yerle bir edilerek çarşaf çarşaf, bütün televizyon kanallarında
tutuklu milletvekillerinin, belediye başkanlarının, siyasetçilerin,
gazetecilerin ve daha birçok kesimin suçluluğunu iktidar ilan etmiştir. İlan
ediyor ve burada Hükûmet diyor ki: “Ben hukukla bağlı değilim; benim dediğim
hukuktur, benim dediğim yargı kararıdır, benim dediğim hükümdür.” İşte, bugün
Anayasa Mahkemesinin kararını da böyle okuyabiliriz. Çok ilginç bir kurgu, bir
tane muhalefet şerhi var, tutuksuz vekil hakkında ihlal kararı, eş genel
başkanımız hakkında ret kararı. Artık, Avrupa İnsan Hakları Mahkemesinin bu
vahim yanlıştan dönmesini bekliyoruz. Bir an önce dönmesi gerekiyor. 
Şimdi,
bütçeye ilişkin çok şey söyledik ama şunu ifade edeyim: Bu, bir savaş
bütçesidir. Bütçenin kamu kaynaklarının dörtte 1’i -bütçe dışı fonları da
eklersek- savunmaya ayrılmıştır. Bütçede yüzde 40-50 artış var, diğer
bakanlıklarda maalesef bu şekilde bir artışa tanıklık etmiyoruz. 
Yargıyla
ilgili başka bir örneğe sizi götürmek istiyorum; çok çok önemli, Türkiye'nin
gelecek on yılları açısından hayati derecede: Murat Araç -duydunuz mu
bilmiyorum- 15 Aralık 2017 tarihinde gözaltına alındı, 19 yaşında, 16 Aralıkta
cansız bedeni ailesine teslim edildi. Ailesi aranıp “Oğlunuz gözaltında.” dendi.
Oğullarıyla görüşmek için gittiklerinde “Öldü, intihar etti.” bilgisi verildi.
Burada Sayın İçişleri Bakanına grubumuz tarafından soruldu: “Bunu bir izah eder
misiniz, nedir bu?” İçişleri Bakanı, örgütün kendi mensuplarına talimat
verdiğini, “Gözaltına alındığınızda intihar edin.” dediğini ifade etti.
Şimdi,
biz bu açıklamanın neresinden tutalım? Bir: Bundan sonra gözaltında ölümlerin
kılıfı hazırdır, gerekçesi hazırdır. En üst düzeyde İçişleri Bakanı gözaltında
ölüm vakalarının çoğalmasının önünü açmıştır ve teşvik etmiştir. İkincisi:
Gözaltına alınan, alınmasa bile hukukçu olan, hukukçu olmasa bile Türkiye’de
birazcık bu meselelere ilgi duyan herkes bilir ki gözaltında bulunan şüpheliler
özgürce hareket edemezler, öyle elini kolunu sallayarak gidip camdan aşağıya
atlayamazlar. Her an kameralarla gözetim altındadırlar. Şimdi, burada kamera
yokmuş, sorgu yapılan odada kamera yokmuş. Ya yoktur ya bozulur, her zaman
gerekçe budur. Avukatların ve ailesinin otopsiye girmesine bile izin verilmedi
ve otopsi raporu gizlenemeyecek belgelerin başında olmasına rağmen otopsi
raporu hâlâ aileye verilmedi. Yine, aile, Murat Araç’ın cansız bedenini gidip
gördüğünde boynunda ve vücudunda morluklar olduğunu bizzat müşahede etmiştir.
Aslında, bunun bir cinayet olduğu kuvvetle muhtemel olduğu sadece bu verilerden
bile ortaya çıkmıştır. 
Şimdi,
burada, nereden intihar etti, nasıl atladı, polis memurları o arada ne iş
yapıyordu? Bu kameralar niye çalışmaz? Gözaltında, devletin denetimi,
sorumluluğu altında olan bir yerde bir kişi intihar edebiliyorsa -tırnak içinde
söylüyorum- o zaman, hiç kimsenin yaşam hakkı ve güvenliği kalmamıştır. Murat
Araç olayı çok önemlidir çünkü gözaltında ölümleri 1990’lı yıllardan, 2000’li
yıllardan, 1980 darbesinden çok iyi hatırlıyoruz biz. Bu dönemde de İçişleri
Bakanı Soylu’nun açıklaması buna açıkça cevaz vermiştir, “Örgütün talimatları
vardır, herkes intihar edebilir, bizim gerekçemiz de hazırdır” demiştir. Buna
karşın, bu meselenin peşini asla bırakmayacağız. Murat Araç şahsında,
gözaltındaki ölümlerin hepsinin şüpheli olduğunu ilk elden ifade etmek
istiyorum ve teşekkür ediyorum. (HDP sıralarından alkışlar) 
BAŞKAN
– Teşekkür ediyorum.
Şahıslar
adına ilk söz Konya Milletvekili Abdullah Ağralı’ya aittir.
Sayın
Ağralı, buyursunlar. (AK PARTİ sıralarından alkışlar) 
ABDULLAH
AĞRALI (Konya) – Teşekkür ediyorum.
Sayın
Başkanım, değerli milletvekilleri; Genel Kurulu saygıyla selamlıyorum. 
11
Aralıkta başladığımız bütçe görüşmelerimizin sonuna yaklaşmış bulunuyoruz. 2018
bütçesinin ülkemiz ve milletimiz için hayırlı olmasını diliyorum. 
İslam
dünyasındaki dağınıklık, bölünmüşlük, parçalanmışlık ve kargaşanın yaşandığı,
mezhep ayrılıklarının körüklendiği bugünlere ışık tutması bakımından, İslam
dünyasının özlenen huzur ve barışa kavuşması, birlik ve bütünlüğünün
sağlanması, güncel gelişmelere sağduyu, ittifak zemini oluşturması bakımından
1931’deki İslam Birliği Genel Kongresi’nin kararları dikkate şayandır.
Körüklenmekte olan mezhep gerginliğini engelleme yollarından biri de İslam
Birliği Genel Kongresi’nde alınan kararların günümüze uyarlanmasından
geçmektedir. 
Kuzey
Afrika’da başlayıp Orta Doğu’da devam eden gelişmeler ekseninde oluşturulmaya
çalışılan Sünni-Şii gerginliğinin kutuplaşmaya dönüşmesi bölgedeki dost
ülkelerin geleceğini tehdit etmektedir.
Emperyalist
işgallerle Orta Doğu’da başlayan iç karışıklıklar, Kuzey Afrika ülkelerinde
yaşananlar, son olarak Suriye ve Bahreyn üzerinde körüklenen mezhep ve etnik
ayrılıklar şüphesiz daha dikkatli olmamızı gerektirmektedir. 
Yakın
tarihimizde benzer dış saldırılara ve oyunlara karşı Müslümanlar, birliği tesis
etmek yolunda ciddi toplantılar gerçekleştirip mezhep ayrımı gözetmeksizin
ciddi kararlar aldılar. Bu çerçevede 10 Aralık 1931 tarihinde Kudüs’te
düzenlenen İslam Birliği Genel Kongresi’nde, etnik köken ve mezhep ayrımı
yapmaksızın Müslümanlar arasında iş birliğini sağlama ve kardeşliği geliştirme
yönünde ciddi kararlar alındı. Aralarında Türkiye, Suriye, Irak, Filistin,
Yemen, Tunus, Libya, Mısır, Yugoslavya, Endonezya, Doğru Türkistan olmak üzere
22 ülke ve bölgede 153 delegenin katıldığı kongre Sünni, Şii, Alevi, Şafii,
Hanefi mezhep ayrımı gözetmeksizin İslam kardeşliğini geliştirmek ve
Müslümanların menfaatlerini birlikte savunmak için İslam ülkelerinin
temsilciliklerinin bir araya gelmesi bakımından çok büyük önem arz etmektedir.
Zamanın
Kudüs Müftüsü Hacı Emin El-Hüseynî’nin ev sahipliğinde Kudüs’te
gerçekleştirilen kongrede alınan kararlardan bir tanesi de Müslümanların
menfaatlerini savunmak ve kutsal mekânlar ile toprakları herhangi bir müdahaleye
karşı korumak olmuştur. Kongre oturumlarında alınan karar gereği, Müslümanlar
arasında birliğin sağlanmasının nişanesi olarak Şii din âlimi Muhammed
El-Hüseyin, Al-i Kâşif, Sünni, Şii, İbadiyyelerden oluşan 10 bini bulan cemaate
Mescid-i Aksa’da cuma namazı kıldırdı.
Ümmetin
birliği için, coğrafyamızda kan, gözyaşı ve acıların dinmesi için hepimizin
yapacağı mutlaka bir şeyler vardır. Mezhep, meşrep ayrımcılığını körükleyecek
söz ve davranışlardan kaçınmak bunların ilki olmalıdır. Irak ve Suriye’de yaşananlardan
dersler alınmalıdır. Farklı fikir ve düşüncelere sahip olabiliriz ancak
Suriye’de devlet yoksa Şii, Sünni, Türkmen, Kürt, Yezidi olmanın bir anlamı
olmadığını da hepimiz görüyoruz. 
Türkiye,
Orta Doğu başta olmak üzere tüm İslam âlemi için rol model ülkedir. Türkiye, bu
birlik ve beraberliğin, bir arada yaşama kültürünün en güçlü olduğu ülkelerin
başında gelmektedir. Bu güzelliğimizi hep birlikte muhafaza etmeliyiz.
Emperyalistleri zenginliğimiz olan farklılıklarımızdan düşmanlıklar üreterek çayın
taşıyla çayın kuşunu vurmalarına müsaade etmemeliyiz.
Bugün
burada 2018 bütçesini konuşuyoruz. Bu bütçe Sayın Cumhurbaşkanımız Recep Tayyip
Erdoğan liderliğindeki Türkiye'nin güçlü olma bütçesidir. Güçlü Türkiye birlik
ve beraberliğimizin teminatıdır, güçlü Türkiye mazlumların umududur. 
Bu
duygu ve düşüncelerle Genel Kurulu saygıyla selamlıyorum. (AK PARTİ
sıralarından alkışlar) 
BAŞKAN
– Teşekkür ediyorum. 
Şahıslar
adına ikinci ve son konuşmacı Batman Milletvekili Mehmet Ali Aslan. 
Sayın
Aslan, buyurun. (HDP sıralarından alkışlar)
MEHMET
ALİ ASLAN (Batman) – Sayın Başkan, Sayın Meclisi saygıyla selamlıyorum. 
Tabii,
sayın hatibin iki dakikası kalmıştı, herhâlde onları da alabiliriz. 
Tabii,
az önce sayın milletvekilimiz de Sayın Selahattin Demirtaş’la ilgili Anayasa
Mahkemesi kararını açıkladı. Gerçekten hak, hukuk, adalet namına iç acıtıcı ve
kabul edilemez bir karardır. 
Öncelikle
şunu söyleyeyim, her zaman da söylüyorum: lütfen, kendi yurttaşlarınızı, kendi
insanlarınızı -özelde Türkiye'de, genelde dünyadaki Müslüman devletler, kendi
insanınızı- dışarıda adalet aramak zorunda bırakmayınız. Sizler 28 Şubatta…
Sizler derken bizler de mağdurduk. Ben üniversite okudum o dönemde, başörtüsü
eylemlerinden dolayı benim uyarı, kınama, disiplin cezalarım var. Nasıl ki o
dönemde Sayın Abdullah Gül’ün eşi AİHM’e başvurmak zorunda bırakılmışsa ve bu,
o zamanki Hükûmetin Türkiye'ye yaşattığı bir ayıp ise bugün de siz aynı
durumdasınız. Lütfen, şöyle bir nefsî muhasebe yapalım ya. 
Bakınız,
Allah’ın yüz ismi, kimi yerlerde, cevşende bin ismi var; her bir isimden bir
fiil meydana gelmiştir. “Adl” ismi ve “Hak” isminden de adalet ve mahkemeler
tereşşuh etmiştir, neşet etmiştir. Kusura bakmayın, Allahuteala o “Adl” isminin
gereği, adalet isminin gereği olarak adalet ismine yapılan adaletsizlikleri,
Hak adına yapılan haksızlıkları kabul etmeyecektir. Yargıçlar, hâkimler,
savcılar; elinde yetki olan her insan, öncelikle bilsin ki kurumlardan,
partilerden, devletlerden evvel Allah’ın o isimlerine karşı sorumludur. Nasıl ki
âlimlerin Allah’ın “Alim” ismine karşı bir sorumluluğu varsa, kendilerine
bahşedilen o ilmin zekâtını insanlara vermekle mükelleflerse işte o “adalet”
isminin çalışanları da Allah’ın “Adl” ismini kaim kılmak için adil davranmak
zorundadır. Yoksa gördüğünüz gibi bizim bu iç çatışmalarımızdan ve şu anda var
olan ama birbirimize düşmemizden dolayı parçalanan o sinerjiden dolayı ABD de
İsrail de sadece Kudüs kutsalımıza değil, Allah korusun, günün birinde Mekke’ye
de girmeye çalışacaklardır. Ama biz esas tehlikeyi görmüyoruz, bizden farklı
düşünen insanlara elimizdeki yetkiyi, iktidarı kullanıyoruz. Bu kabul edilemez.

İstişareye
gelelim, istişareyi de anlatacağım. Bakın, geçen yıl -dinletebilirim- 20
Ağustosta Mavi Marmara anlaşması Mecliste oylanırken, kabul edilirken orada şu
tehlikeye dikkat çektim, dedim ki: “Bakın, burada Kudüs başkent olarak sunulmak
isteniyor, zemini hazırlanıyor. Lütfen buna dikkat edelim.” Ama dinleyen kim?
(Hatibin cep telefonundan bir ses kaydı dinletmesi)
BAŞKAN
– Sayın Aslan, böyle bir şeyin yasak olduğunu söylemiştik.
MEHMET
ALİ ASLAN (Devamla) – Sayın Başkan, kendimi dinletiyorum, hayır.
BAŞKAN
– Kürsüden siz konuşabilirsiniz, lütfen. Yoksa kapatmak durumunda kalacağım.
İstirham ediyorum, lütfen. Siz konuşacaksınız.
MEHMET
ALİ ASLAN (Devamla) – Zaten ben konuşuyorum Sayın Başkan. Allah Allah!
BAŞKAN
– Tamam, o zaman canlı konuşun, sanal alemden değil, canlı canlı.
Buyurun.
MEHMET
ALİ ASLAN (Devamla) – Ha, bir de şunu söyleyeyim çünkü çabuk unutuyorsunuz
maalesef yani iktidar çabuk unutuyor, toplumumuz da maalesef bazen bu duruma
düşebiliyor; Sayın Başkan şunu da söyleyeyim, sorum Sayın Başkana olacak: Şu
anda biz suç işliyoruz anladığım kadarıyla çünkü OHAL Kanunu’na göre bizim
herhangi bir açıklama yapmamız için, bir toplantı yapmamız için mülki idare
amirinden izin almamız lazım yani şu anda bizim Çankaya Kaymakamından izin alıp
bu konuşmalarımızı yapmamız lazım çünkü biz bölgede milletvekilleri olarak -bir
kişi bile- açıklama yaptığımız zaman gelip uyarılıyoruz. Bu, doğru değil ya.
Yani düşünün ki şimdi, bu OHAL Kanunu gereği Cumhurbaşkanı gidip Yenimahalle
Kaymakamlığından izin alacak. Bu ne kadar absürtse, ne kadar saçmaysa bizim
maruz kaldığımız uygulamalar da bu kadar saçmadır, bu kadar absürttür. 
(Mikrofon
otomatik cihaz tarafından kapatıldı)
MEHMET
ALİ ASLAN (Devamla) - Lütfen uyanalım artık, birbirimize düşmekten vazgeçelim.
Biz birbirimizin düşmanı değiliz, olsa olsa siyasi rakibiz. Bu minvalde, bu
mantıkla birbirimize karşı tavırlarımızı, eylemlerimizi, söylemlerimizi bir
daha gözden geçirelim.
Teşekkür
ediyorum. (HDP sıralarından alkışlar)
BAŞKAN
– Teşekkür ediyorum Sayın Aslan.
Soru-cevap
işlemi gerçekleştireceğiz.
İlk
söz Sayın Aydın’da.
Buyurun.
KAMİL
AYDIN (Erzurum) – Sayın Bakanım, Erzurum’u tanıyan birisi olarak sizin de
anlayışla karşılayacağınız bir konuyu arz etmek istiyorum.
Tortum
Gölü, Tortum Şelalesi endemik bitki örtüsü ve canlı türleriyle doğa sporlarının
yapıldığı ve organik tarım cenneti şirin ilçemiz Uzundere 2013 yılında Bakanlar
Kurulu kararıyla turizm merkezi ilan edilmiştir. 2016 yılında ise İtalya’da
Uluslararası Cittaslow İcra Kurulu Toplantısı’nda başta çevre politikaları
olmak üzere 7 başlıkta kriterleri yerine getirerek dünyanın 208’inci,
Türkiye'nin de 11’inci sakin kenti seçilmiştir. “Doğa harikası ilçemizin
sessizliğini ve doğal güzelliğini bozacak bir HES yapılanması istemiyoruz.”
diye geçen yıl bir araştırma önergesi verdik ve sağ olsun, Sayın Enerji
Bakanımız da bu konuda gerekenin yapılacağını söylemişti. Buna rağmen Çevre
Şehircilik yetkilileri dün ilçede ÇED raporu hazırlama bağlamlı bir toplantı
düzenlemiş ve bütün ilçe sakinleri, bütün partiler üstü gruplar buna karşı
çıktıklarını ifade etmişlerdir. 
(Mikrofon
otomatik cihaz tarafından kapatıldı)
KAMİL
AYDIN (Erzurum) – Bu konuda gerçekten destek istiyoruz sessizliğimizin
bozulmaması konusunda.
BAŞKAN
– Teşekkürler.
Sayın
Çamak…
HÜSEYİN
ÇAMAK (Mersin) – Teşekkür ederim.
Sayın
Bakan, bütçe hakkı, Anayasa’mızda ifadesini bulan temel bir haktır. 2018 yılı
bütçesini görüşüyoruz, çok sayıda bakanlığı konuşup bütçelerini karara
bağladık. Karar bağladığımız bakanlık ve kurum bütçelerinin, daha senesini
doldurmadan kısa zamanda bitirildiğini ve ek ödeneklerin gündeme geldiğini
görüyoruz. Yasal olmayan biçimde ödenek üstü harcamalar yapılmakta, bunun
bedelini de vatandaş ödemektedir. Bu durum, hem Türkiye Büyük Millet Meclisinin
bütçe yapma iradesini hem de ülkemizin ve kurumlarımızın ekonomik anlamda
güvenilirliğini zedelemektedir. Özellikle, ödenek artışının sınırlanması
konusunda bir düzenleme getirilmesi düşünülmekte midir?
Teşekkür
ederim.
BAŞKAN
– Sayın Gürer…
ÖMER
FETHİ GÜRER (Niğde) – Sayın Bakan, Millî Eğitim Bakanı İsmet Yılmaz’a yazılı
bir soru önergesi yönelterek, ülkemizde ne kadar öğretmen açığı bulunduğunu
sordum, 109.238 öğretmen açığı bulunduğunu belirttiler. 300 bin atama bekleyen
öğretmen varken neden açık kadrolara öğretmen ataması yapılmıyor? Fizik,
biyoloji, kimya, sanat tarihi, beden eğitimi gibi derslere neden öğretmen
alınmıyor? 2018 yılında ne kadar öğretmen ataması yapılacaktır? Halk eğitim
merkezinde görev yapan kadrosuz usta öğreticilerin kadroya alınması için kanun
değişikliği gerekiyor, bu konuda bir düzenleme olacak mıdır? Sağlıkçılarda ek
atama yıl sonu geldi hâlâ gerçekleşmedi, bu ne zaman olacaktır? Bu bütçe,
atanmayan sağlıkçı, atanmayan öğretmen, kadro bekleyen taşeron, destek bekleyen
çiftçi, besici, işçi, genç, işsiz, esnaf, emekli, engelli, kadın için umut olan
bir bütçe değildir. Sağlıktaki bu atamaları da ilgili bakanlık olarak sizin
yanıtlamanızı bekliyorum.
Teşekkür
ederim.
BAŞKAN
– Sayın Kayan…
TÜRABİ
KAYAN (Kırklareli) – Teşekkür ederim Sayın Başkan.
Sayın
Bakan, bütün sektörlerde vergi yapılandırması, kredi yapılandırması, hak
etmeyene teşvik kredisi verilmesi ve bunların geriye dönmemesi varken ve bu
uygulamalar sürekli devam ederken kendi ailesini geçindirmeye ve halkının
fosfor ve omega 3 ihtiyacını karşılamaya çalışan küçük balıkçı esnafının
sorunları büyüktür. Bu yıl, Batı Karadeniz’de sezon çok kötü geçmiştir. Balıkçı
esnafımız bu yıl denizde aradığını bulamamıştır. Kıyıköy ve İğneada
balıkçılarımızın aldığı kredilerin günleri gelmiştir fakat cepte para
olmadığından dolayı kredilerini ödeyememişlerdir. Küçük balıkçı esnafının
kredilerinde yapılandırmaya gidilmesi ve kredi borçlarının ertelenmesi önemle arz
olunur. 
Teşekkür
ederim.
BAŞKAN
– Sayın Tarhan...
TAHSİN
TARHAN (Kocaeli) – Teşekkür ederim Sayın Başkan.
Sayın
Bakan, yıllardır yapımı devam eden Kocaeli Gebze Fatih Devlet Hastanesinin 2017
yılı Nisan ayında açılışı yapılacaktı, hâlen bitmedi. Müteahhit firmanın işi
bırakıp gittiği konuşulmaktadır. Sadece 20 tane yoğun bakım ünitesi bulunan
hastanede geceleri acil serviste büyük yoğunluk yaşanmaktadır. Bölgede sağlık
sorunları gün geçtikçe büyümektedir. 2017 yatırım planı kapsamında olan
Çayırova devlet hastanesinin temeli bile atılmamıştır. Gebze Fatih Devlet
Hastanesi ne zaman bitirilecek, Çayırova devlet hastanesi ve Kartepe devlet
hastanesinin yapımına ne zaman başlanacaktır?
Teşekkür
ediyorum.
BAŞKAN
– Sayın Yıldırım, buyurun.
BEHÇET
YILDIRIM (Adıyaman) – Teşekkürler Başkanım.
Adıyaman
bu iktidara çok şey verdi ama bugüne kadar iktidar Adıyaman’a hiçbir şey
vermedi, on beş yıl boyunca bir bakanlık bile vermedi; en son, tütünü bile
yasakladı. 
Son
zamanlarda yapılması gündemde olan yerli otomobil için Adıyaman’ın ideal bir
yer olduğunu iddia ediyorum. Halkımız bunu istiyor, halkın bu isteğine
Hükûmetin yaklaşımı nedir? 
İkincisi:
Sayın Bakanım, defalarca sizinle bu atanamayan sağlıkçıların durumunu
görüşmüştük, müspet cevaplar almıştık ama halk direkt sizin ağzınızdan güzel
haberler duymak istiyor. Bu güvenlik soruşturmaları ne zaman bitecek, bu
atamalar ne zaman bitecek? Yeni alımlar ne zaman olacak ve bu yeni alımlar için
net sayı verebilir misiniz?
BAŞKAN
– Teşekkür ediyorum.
Şimdi
soruları cevaplandırmak üzere sözü Sağlık Bakanımız Sayın Ahmet Demircan’a
bırakıyorum.
Buyurun
Sayın Bakanım.
SAĞLIK
BAKANI AHMET DEMİRCAN (Samsun) – Sayın Başkan, değerli milletvekilleri; ben,
tabii, şu anda burada nöbetçi Bakan olarak bulunuyorum; hepsine cevap veremeyebilirim,
bir kısmını yazılı olarak cevaplayacağım arkadaşlar.
Sayın
Aydın’ın, HES çalışmasıyla ilgili, Tortum’daki...
HES
çalışmasıyla ilgili, Tortum’da Bakan Bey’le -Enerji Bakanımızla-görüşülmüş. 
KAMİL
AYDIN (Erzurum) – Rafa kaldırılmıştı oldu, ne oldu? Bir şeyler oldu. 
SAĞLIK
BAKANI AHMET DEMİRCAN (Samsun) – Tekrar bu konuyu Bakan Bey’le görüşmekte fayda
var. 
KAMİL
AYDIN (Erzurum) – Sanki bir, iş adamları... Bir şeyler mi oldu?
MUSTAFA
ILICALI (Erzurum) – Bir sorun yok orada.
SAĞLIK
BAKANI AHMET DEMİRCAN (Samsun) – Onun için yazılı olarak cevap vereceğim. 
Sayın
Çamak -yanlış zikretmiyorum herhâlde- bütçe hakkı elbette çok önemli. Bütçe
hakkı Meclisin üzerinde, Türkiye’de de aynı şekilde. Ek ödenekler bütçe kanunu
dışında bir hadise değil, ek ödenekler de bütçe kanunundan alınan yetkiyle
kullanılıyor, dolayısıyla bütçe hakkının içerisinde. 
Sayın
Gürer, 109 bin öğretmen açığına rağmen atanamayan öğretmenler konusunu, takdir
edersiniz, Millî Eğitim Bakanımıza yazılı olarak cevaplanması için ileteceğiz.
İnşallah, oradan olumlu bir cevap gelir. 
Teşvik
kredilerinin geriye dönüş oranını net olarak bilmiyorum ama teşvik kredilerinin
geriye dönüş oranının yüksek olduğunu biliyorum. Bu konuda da net cevabı yazılı
olarak sizlere ulaştıracağız. Sayın Kayan’ın sorusu bu.
Kocaeli
Gebze Devlet Hastanesi ve bitme süresiyle ilgili konu ve temeli atılacak olan
hastaneyle ilgili konuyu da -şu anda rakamları, tarihleri tam hatırlayamıyorum-
yazılı olarak cevaplayacağım. 
Sayın
Behçet Yıldırım’ın atanamayan sağlıkçılar konusuna gelince; iki tane kuradan
sonra şu anda elimizde atanamayan sağlıkçı sayısı 1.140 civarında. Bunların
soruşturmaları geldikçe biz atanmasında sakınca olmayanları atıyoruz.
Sanıyorum, önümüzdeki günlerde artık bu nihayetlenecek ancak yeni atamalar için
ise önümüzdeki iki hafta içerisinde yine kura açacağız. 
ÖMER
FETHİ GÜRER (Niğde) – Recep Bey 16 bin demişti, siz 11 bin alım dediniz, 5 bin
açık var Sayın Bakan. Sizden önceki bakanın 16 bin açıklaması var. 
SAĞLIK
BAKANI AHMET DEMİRCAN (Samsun) – Bu atanamayanlar biliyorsunuz kurayla
gelenler. Bunlar kanun gereği, bizim açacağımız bir şey yok, zorunlu hizmet
olarak atıyoruz. 
ÖMER
FETHİ GÜRER (Niğde) – Yani “Alınacak.” demişti ama. 
SAĞLIK
BAKANI AHMET DEMİRCAN (Samsun) – Yani hiç kimse dışarıda kalmıyor, mezun olan
pratisyen hekim arkadaşlar ve diğerleri, uzmanlar geldiğinde atanıyor. 
ÖMER
FETHİ GÜRER (Niğde) – Çok soruyorlar, çok. 
SAĞLIK
BAKANI AHMET DEMİRCAN (Samsun) – Atanamayan konusuna gelince; soruşturması
bitmediği için atanamayan arkadaşlardan bahsediyoruz. Onların da önümüzdeki
günlerde soruşturmaları bitecek elbette. Geldikçe biz asla beklemeden atıyoruz.
Yeni kura önümüzdeki iki hafta içinde çekilecek. 
ÖMER
FETHİ GÜRER (Niğde) – 40 bin kişi alın Sayın Bakanım. 40 bin kişi alın sağlığa.

SAĞLIK
BAKANI AHMET DEMİRCAN (Samsun) – Ben kalanların yazılı olarak cevaplanacağını
beyan ettim. 
Teşekkür
ediyorum. 
BAŞKAN
– Teşekkür ediyorum. 
14’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
15’inci
maddeyi okutuyorum:
Yürütme
MADDE 15- (1) Bu Kanunun;
a) Türkiye Büyük Millet Meclisi ile ilgili
hükümlerini Türkiye Büyük Millet Meclisi Başkanı,
b) Cumhurbaşkanlığı ile ilgili hükümlerini
Cumhurbaşkanlığı Genel Sekreteri,
c) Milli İstihbarat Teşkilatı Müsteşarlığı
ile ilgili hükümlerini Milli İstihbarat Teşkilatı Müsteşarı, 
ç) Sayıştay Başkanlığı ile ilgili
hükümlerini Sayıştay Başkanı,
d) Genel bütçe kapsamındaki kamu idareleri
ile ilgili hükümlerini ilgili bakanlar ve Maliye Bakanı,
e) Özel bütçeli
idarelere ilişkin hükümlerini idarelerin bağlı veya ilgili olduğu bakanlar ve
Maliye Bakanı,
f) Düzenleyici ve denetleyici kurumlara
ilişkin hükümlerini kendi kurulları ve/veya kurum başkanları,
g) Diğer hükümlerini Maliye Bakanı, 
yürütür.
BAŞKAN
– 15’inci madde üzerinde gruplar adına ilk söz, Milliyetçi Hareket Partisi
Grubu adına Adana Milletvekili Mevlüt Karakaya’ya aittir. 
Sayın
Karakaya, buyurun. (MHP sıralarından alkışlar) 
MHP
GRUBU ADINA MEVLÜT KARAKAYA (Adana) – Sayın Başkan, değerli milletvekilleri;
2018 Yılı Merkezi Yönetim Bütçe Kanunu Tasarısı’nın 15’inci maddesi üzerine
Milliyetçi Hareket Partisi Grubu adına söz almış bulunuyorum. Genel Kurulu ve
aziz Türk milletini saygıyla selamlıyorum. 
Değerli
milletvekilleri, bu tasarı kanunlaştığında 2018 yılında 696 milyar 800 milyon
liralık bir kaynağın toplanmasına, yine aynı şekilde 762 milyar 800 milyon
liralık bir harcamanın yapılmasına, bu harcama ve gelirler arasındaki fark olan
65 milyar 900 milyon TL de borçlanma yapılmasına Türk milleti adına Türkiye
Büyük Millet Meclisi olarak merkezî hükûmete yetki vereceğiz. 
Bu,
büyük bir meblağa, devasa bir meblağa tekabül ediyor. Yani, aslında biz bir yıl
içerisinde insanımızın, şirketlerin, kurumların çalışarak ürettikleri mal ve
hizmetlerin bedeli olan gayrisafi yurt içi hasılanın önemli bir kısmını; gelir
tarafından baktığımızda yüzde 20, harcamalar açısından baktığımızda yüzde
22’lik bir kısmını merkezî Hükûmete toplama ve dağıtma yetkisini veriyoruz.
2017 yılı bütçesine baktığımızda, 2017 yılı bütçesinde gelirler tarafında yüzde
13,9’luk, harcamalar tarafında da yüzde 13,2’lik bir artış var ama en fazla
artışın bu yapı içerisinde vergi gelirlerinde olduğunu görüyoruz. Özetle, biz
2018 yılında Türk milletinin her bir ferdinin çalışarak kazandığı gelirlerin
yüzde 20-22’lik, belki gelişmelere bağlı olarak geçmiş yıllarda olduğu gibi
dörtte 1’ini, şu andaki rakamlar üzerinden baktığımızda her 5 liradan 1
lirasını toplama yetkisi veriyoruz. 
Tabii,
verilen bu devasa yetkiler her şeyden önce yürütenler açısından büyük bir vebali
gerektiriyor. Bizler açısından bütçenin yasalaşmasıyla birlikte sorumluluğumuz
ortadan kalkmıyor. Yine, izleme ve denetim açısından bizlerin de vebali devam
ediyor.
Değerli
milletvekilleri, ülke menfaatine olduğu tartışmasız konularda siyasi partilerin
iş birliği yaparak ve iktidar, muhalefet ayrımı gözetmeden millet yararına
icraat yapması siyasi uzlaşmanın gereği. Türkiye’de ekonomik sorunların çözüme
kavuşturulmasını ve bunun için toplumsal bir uzlaşmanın oluşmasını da göz ardı
etmemek gerekiyor. Bu anlamda, bütçeler aynı zamanda hem toplumsal hem de
siyasal uzlaşmanın zeminlerinin oluşmasında önemli bir araç. Biz, Milliyetçi
Hareket Partisi Grubu olarak, Bütçe Kanunu Tasarısı Türkiye Büyük Millet
Meclisine geldiği günden itibaren, bu süreç içerisinde Komisyonda ve Genel
Kurulda bildiğimiz doğrular ve bu zeminde bir uzlaşmanın sağlanması noktasında,
milletvekillerimizin yeri geldi önerileriyle, yeri geldi teşvikleriyle, yeri
geldi itirazlarıyla, yeri geldi sert eleştirileriyle, bunu yapmaya çalıştık, toplumun
tüm katmanlarının sözcüsü olduk. Onların şikâyetlerini, arzu ve isteklerini
sahibi oldukları bu kürsüden ifade etmeye çalıştık, hamaset yapmadık. Başta,
işsiz, çiftçi, köylü, esnaf, memur olmak üzere toplumun tüm kesimlerinin
sorunlarını, nedeni ve nasılıyla ortaya koyup çözüm önerilerinde bulunduk.
Yanlış algılar ve hesaplar üzerinde örnekler verdik. “2002 takıntısından
kurtulun. 2002 çok uzakta kaldı, artık önünüze bakın, düşeceksiniz.” dedik.
Örnekler verdik, “Bütçeden ödenen yıllık tarımsal destekleri 2002’ye göre
katladık.” dediniz. Bunların ne olduğunu izah ettik. Hani bir söz vardır, “Et
tekraru ahsen, velev kane yüz seksen.” derler, “Yüz seksen kere de olsa tekrar
edin.” derler. 
Bu
süre içerisinde, özellikle tarımla ilgili -tartışmalar sırasında konu
açıldığında- destekler konuşulmaya başladığında Hükûmetin hep söylediği bir şey
var, iktidar partisinin söylediği: “Destekleri geçmişe göre çok artırdık,
tarımı destekliyoruz.” Biraz önce, yine, desteklerle ilgili bir soru
sorulduğunda Sayın Bakan dedi ki: “Mazota destek veriyoruz.” Mazota ekstra bir
destek yok. Toplam destekler içerisinde destek bileşenlerinde, alt
bileşenlerinde yapılan bir değişiklik var. Yani “Toplamda mazota destek
verdik.” diyorsanız karşılığında bir başka yerdeki desteği de almış olmamız
lazım. Ama desteklerle ilgili 180 kere de olsa şunu tekrar edeceğim: Değerli
milletvekilleri, 2001 yılında destekler konusunda bir model değişikliğine
gidildi. Daha önce tarıma verilen destekler piyasa şartlarında fiyat üzerinden
veriliyordu. Bu düzenlemeyle birlikte desteklerin ağırlıklı olarak bütçeden
verilmesi konusu gündeme getirildi ve destekler bütçe üzerinden doğrudan devlet
tarafından bütçeye konulan destekler şekline dönüştürüldü. Bunun birçok olumlu
yansımaları olacaktı, piyasadaki fiyatlar dünya fiyatlarıyla uyumlu hâle
gelecekti, dış ticaret yönü vardı, mali yönetim yönü vardı vesaire vesaire ama
sonuçta ne oldu? Sonuçta bütçedeki destekler bir taraftan artırılırken… Tamam,
bugün söylenen destekler bütçede geçmişle mukayeseli olarak baktığımızda
doğrudur; tekrar ediyorum, doğrudur, artmıştır ancak ürün bazında bakıldığında
fiyatlarda regülasyon yapılmadığı, yapılamadığı için fiyatlardaki düşme,
çitçinin piyasadaki zararı bütçeden verilen destekten kat kat fazla olmuştur.
Bugünkü çelişkinin ana sebebi budur. Yani bir taraftan destekler artıp bir
taraftan eğer köyler boşalıyorsa, tarım alanları azalıyorsa, insanlar üretimden
uzaklaşıyorsa, borç altında ezilmeye başlıyorsa bunun sebebi budur. Desteklerin
artırıldığı konusunda bir itirazımız yok ama hangi destek? Bütçeden yapılan
destek. Fiyatlar konusuna bakınca, piyasa konusuna bakınca Türk çiftçisi her
üründe bir şekilde piyasada satın alma gücü kaybına, zarara uğradı, bu zarar
bütçeden artırılan desteklerle maalesef karşılanamadı. Onun için, bunu çok iyi
bilmemiz gerekiyor. Bu yapı içerisinde en fazla sıkıntı da buğday üreticisi
çiftçilerde oldu. Buğday üreten çiftçiler 2002’yle mukayese edilemeyecek ölçüde
bir satın alma gücü zararına uğradılar. Geçen gün de bu kürsüden ifade ettim.
Son on dört yılda buğday üreticisi çiftçinin piyasadan satın alma gücü zararı
32 milyar TL’dir. Biz diyoruz ki: “Son on beş yılda bütçeden verilen
desteklerin toplamı 103 milyar TL.” Ben, sadece bir kalemden, bir üründen
çiftçinin zararının 32 milyar TL olduğunu söylüyorum. 
Bütçenin
ülkemize, milletimize hayırlı uğurlu olmasını diliyorum. 
Yüce
heyetinizi saygıyla selamlıyorum. (MHP sıralarından alkışlar) 
BAŞKAN
– Teşekkürler Sayın Karakaya. 
Söz
sırası, Cumhuriyet Halk Partisi Grubu adına Afyonkarahisar Milletvekili Burcu
Köksal’ aittir. 
Buyurun
Sayın Köksal. (CHP sıralarından alkışlar) 
CHP
GRUBU ADINA BURCU KÖKSAL (Afyonkarahisar) – Sayın Başkan, değerli
milletvekilleri ve ekranları başında bizleri izleyen kıymetli yurttaşlarımız;
hepinizi saygı ve sevgiyle selamlıyorum. Kendine hak gördüğünü vatandaşa çok
gören AKP’nin önümüze getirdiği, nereden tutsan kopan bütçeyi konuşuyoruz. 
Şöyle
bir Türkiye’ye bakıyorum da bir zamanlar tarım ülkesi olan güzel yurdumda
tarımsal nüfus 2002’lerde yüzde 22’yken bugün, yüzde 8’lere gerilemiş durumda.
Meralar amaç dışı kullanıma açılarak yirmi yıllık ot bedeli karşılığında imara
açılıp ithal yem getirilerek hayvancılığa darbe üstüne darbe vurulmuş durumda.
Muhalif görülenler göz dağı verilmek suretiyle özellikle olağanüstü hâlin
tanıdığı olanaklarla temel hak ve hürriyetler, hukuk güvenliği ve demokrasi
askıya alınmış durumda. Hep bunu söylediğimizde, olağanüstü hâlden dem
vurduğumuzda Fransa’dan bahsediyorsunuz.
Bakın,
Fransa’da olağanüstü hâl ilan edildi. Fakat Fransa’da iki yıllık olağanüstü hâl
ilanı döneminde senatodan 1 tane KHK geçirilmiş, o da çalışma yasasıyla ilgili.
Kaldı ki, yargı bağımsızlığı olan Fransa’da KHK’lar yargısal denetime tabi. Ve
yine Fransa’da bu iki yıllık olağanüstü hâl uygulamasında 4.400 ev araması
yapılmış, sadece 62 kişiye geçici ev hapsi verilmiş ve sadece 48 kişi belli bir
bölgeye giriş yasağına çarptırılmış. Yani iki yıllık olağanüstü hâl döneminde
Fransa’daki tablo.
Peki,
Türkiye'ye bakıyorum. 15 Temmuzdan sonra ilan ettiğiniz olağanüstü hâlle 124
bin civarında kamu görevlisi, 7 binin üzerinde subay ve astsubay, 4 binin
üzerinde öğretim görevlisi ve hâkim, savcı ihraç edilmiş, 60 binin üzerinde
öğretmen görevden uzaklaştırılmış. Askerî okullar KHK’yla kapatılmış ve bu
okulda okuyan askerî öğrencilerin hepsine FETÖ'cü damgası vurulmuş. Dünyada
yoktur böyle bir şey ya, hiçbir araştırma, soruşturma yapmadan herkese suç
isnadı yapmak. Doğrusu, muhalif gördüğünüz ya da kendinize itiraz eden herkese
suç isnadı yapma konusunda üstünüze iktidar tanımıyorum.
Yabancı
yatırımcılar Türkiye'ye niye gelmiyor? İşte, olağanüstü hâlde temel hak ve
hürriyetlerin güvence altına alınmadığını, yargı bağımsızlığının olmadığını,
demokrasinin askıya alındığını görüyorlar.
Arkadaşlar,
bu durumdaki bir ülkeye yabancı yatırımcı güvenip yatırım yapmaz, gelmez.
MUSTAFA
ILICALI (Erzurum) – Geçen yıl sadece 3,5 milyar dolar gelmiş.
BURCU
KÖKSAL (Devamla) – İşçi, memur, emekli 3 kuruş zammı alabilmek için uğraşırken
birileri milyon dolarları havuduyla adacıklara götürüyor. Vatandaş otobüs
parasının, ücretinin hesabını kitabını tutarken gemicikler yüzüyor da yüzüyor.
Garibim emekliler kıt kanaat geçiniyor bu ülkede. 
Bakın,
2000 yılından sonra emekli olduysanız vay halinize! Çünkü sözde büyümeden pay
aldığınız gerekçesiyle intibak yasasından faydalanamıyorsunuz. Aynı prim ve
yılla emekli olanlar arasında uçurumlar var maalesef. Üstelik 2000 yılından
sonra emekli olanların emekli maaşları da hayli düşük.
Bakın,
örnek vereceğim: Mesela 2017 yılı Haziran ayında 5.400 iş gününü doldurarak
emekli olan bir yurttaşımız şu anda 712 lira maaş alıyor. El insaf değil mi?
Ayın sonunu nasıl getirecek bu parayla? Açlık sınırının 1.544 lira olduğu bir
ülkede 712 lirayla bu yurttaşımızı yaşamaya mahkûm ediyorsunuz. 712 liralık
emekli maaşını reva görenler, gelin bu bütçeden emeklilere hak ettiği payı hep
beraber verelim diyorum. 
Peki
esnaf ve iş adamları, onlar için her şey süt liman mı? Maalesef hayır. İflaslar
peş peşe geliyor. Bakın, Türkiye Odalar ve Borsalar Birliği Ticaret Sicili Gazetesi’nde
açıklanan verilere göre bu yıl Ağustos ayında kapanan şirket sayısında geçen
yıla oranla yüzde 105 oranında bir artış gözüküyor. Açılan şirket sayısının
hayli üzerinde şirket kapanmış durumda. Faizler yüksek. Bu ülkede en çok
kazanan finans sektörü, banka sahipleri. Bu kadar yüksek faizle kredi verilirse
yatırımlar sürmez arkadaşlar.
Hoş,
yatırım yapan ya da yatırım yapmak isteyene de köstek olunuyor bu ülkede,
kolaylık sağlanmıyor. Örnek mi? İşsizliğin yüksek olmasından dert yanıyoruz.
Bakın, benim seçim bölgem Afyonkarahisar ili Sandıklı ilçesinde bir iş adamı
kalkmış Kızılca köyünde bir sera kurmuş, onlarca kişiye iş imkânı, aş imkânı
sağlamış. Peki siz ne yapmışsınız? 2,5 kilometrelik bir yolu düzeltmeyi,
asfaltlamayı çok görmüşsünüz. Bu girişimcinin ismi Ahmet Altınkaynak, buradan
açıklıyorum. Kendisi parasını çarçur edebilirdi, gayrimenkule yatırıp kira
gelirleriyle yan gelip yatabilirdi, faizden kazanabilirdi ama ne yapmış?
Memleketine yatırım yapmış, iş imkânı sağlamış, birilerine aş imkânı sağlamış
ama size defalarca kere başvurmasına rağmen, 2,5 kilometrelik sera ile köy
arasındaki yolu bir asfaltlamayı dahi çok görmüşsünüz. Ve kendisi diyor ki:
“Eğer bu yol asfaltlanırsa bu seranın yanına bir sera daha kuracağım.”
Düşünsenize, birçok ailenin evinde aş kaynayacak eğer bu yapılırsa. Ama buraya
gelince mangalda kül bırakmayanlar, icraata gelince sus pus oturuyorlar; destek
olmayı bir kenara bırakın, köstek oluyorlar. Sonra da işsizlik artıyor. Artar
kardeşim. Senin basiretsiz politikaların yüzünden işsizlik de artar, yoksulluk
da artar bu ülkede. (CHP sıralarından alkışlar) Sonra da ülkenin Başbakanı
çıkıp der ki: “Herkese iş bulamayız, herkese iş bulmak gibi bir derdimiz,
herkese iş bulmak gibi bir durumumuz yok zaten.” İşsizliğe çözüm öneriniz bile
yok ya, yazık, yazık gerçekten.
TÜİK
verilerine göre üniversite mezunu gençlerde bile işsizlik oranı yüzde 43. Merak
ediyorum -hepimiz milletvekiliyiz, siz de milletvekilisiniz- bu genç
kardeşlerim sizi aradığında, iş istediğinde ya da geldiğinde empati kuruyor
musunuz, onların çaresizliğini hissedebiliyor musunuz ya, vicdanınız rahat mı,
başınızı yastığa koyduğunuzda “Bu gençler işsiz, bizim yüzümüzden işsiz.” diye
bir sorumluluk hissediyor musunuz? (CHP sıralarından alkışlar) İşsizlik, sadece
üniversite mezunu gençlerimizi vurmuyor, maalesef ilkokul, ortaokul,
ortaöğretim, lise mezunu gençlerimiz de işsizlikle boğuşuyor.
Konuşmamın
başında ne dedim? Tarımsal nüfus yüzde 22’lerden yüzde 8’lere gerilemiş. Çünkü
bu ülkede artık gençler çiftçilik yapmıyor, çiftçilikle uğraşmıyor, uğraşamıyor
çünkü çiftçilikten para kazanamıyorlar. Tarımda eksik destekleme, ürün taban
fiyatlarındaki belirsizlik, ithal ürünlerde gümrük vergisinin kaldırılması,
pahalı mazot ve gübre, üretim maliyetlerinin artması yüzünden artık çiftçi
maalesef ekim yapamıyor. Bakın, çiftçi kazanırsa esnaf kazanır, çiftçi
kazanırsa sanayici kazanır, çiftçi kazanırsa devlet vergi alır ve kazanır.
Gerçi sizin için çiftçi, esnaf, sanayici, işçi, emekli, bunların kazancı önemli
değil, varsa yoksa kendiniz ve yandaşlarınız. Bu ülkede paraları götüren,
gemileri yüzdüren AKP’liyse sorun yok ama dürüstçe yaşıyorsanız, emeğinizle
kazanıyorsanız, hele bir de başarılı muhalifseniz vay hâlinize. Mesela,
başarılı bir CHP’li belediye başkanıysanız, sosyal belediyeciliği hakkıyla icra
ediyorsanız, halk sizi sevmiş, oy vermişse, seçimle yenilememişseniz, işte, AKP
seçimle yenemediği sizi dakka dubarayla, hileyle hurdayla o koltuktan indirmeye
çalışır. (CHP sıralarından alkışlar) Suçlusun kardeşim çünkü CHP’li bir
belediyesin, başarılısın ve seni seçimle yenememişler. 
Evet,
Battal İlgezdi’den bahsediyorum. Battal Bey’le ilgili bir ceza yokken… AKP’li
bir belediye başkanıyla ilgili irtikâp ve görevi kötüye kullanma suçlarıyla
ilgili bir ceza verilmişse ona suspus oturuyorsunuz. Buradan sesleniyorum:
Hodri meydan! Afyonkarahisar Nuribey Belediye Başkanı, AKP’li Belediye Başkanı;
kendisi, Afyonkarahisar 2. Ağır Ceza Mahkemesinin verdiği kararla ceza almış
görevi kötüye kullanma ve irtikap suçlarından. Şu an dosyası Yargıtayda. Hani
mangalda kül bırakmıyordunuz? Buyurun, hodri meydan. Bir soruşturma dahi
yapmıyorsunuz. Vatandaş şikâyet etmiş, durumu bildirmiş 25/10/2017 tarihinde ve
İçişleri Bakanlığından gelen cevap: “Yargıtayda cezası kesinleşmedi, bir şey
yapamayız.” 
Ve
AKP’li bir başka belediye başkanı daha var, Bolvadin Belediye Başkanı. 200 bin
liralık arsayı almış -onun da belgeleri burada- ve 1,5 trilyonluk bir kredi
çekmiş bu arsayla ilgili, belediyeyi açıkça zarara uğratmış. Bununla ilgili de
başvuru var ama konuyu kapatmaya çalışıyorsunuz. 
(Mikrofon
otomatik cihaz tarafından kapatıldı) 
BURCU
KÖKSAL (Devamla) – Sayın Başkan, lütfen bir ek süre verirseniz sözlerimi
toparlayacağım. 
BAŞKAN
– Süre hiç vermiyorum. 
TANJU
ÖZCAN (Bolu) – Az önce verdiniz. 
BAŞKAN
– Toparladınız. Kimseye süre vermedim, lütfen, istirham ediyorum. 
MEHMET
GÖKER (Burdur) – Verdiniz, verdiniz; bak, Allah taş eder. 
BURCU
KÖKSAL (Devamla) – Toparlayacağım, onun için…
BAŞKAN
– Tamam, toparlayın. 
Buyurun.

BURCU
KÖKSAL (Devamla) – Evet, şimdi, o belediye başkanı da şu anda hiçbir şekilde
soruşturmaya tabi tutulmuyor, vatandaş defalarca şikâyet etmesine rağmen. 
Bakın,
biz, yalana, hırsızlığa, talana ve bunlara göz yumanlara karşı olduğumuz için
ve bunlara göz yumanların bütçesine de karşı olduğumuz için bu bütçeye “hayır”
diyoruz.
Herkese
saygılarımla. (CHP sıralarından alkışlar)
MEHMET
MUŞ (İstanbul) – Sayın Başkan, 60’a göre söz istiyorum.
BAŞKAN
– Sayın Muş, 60’a göre bir dakika süreyle söz veriyorum, buyurun.
IV.- AÇIKLAMALAR (Devam)
15.- İstanbul Milletvekili
Mehmet Muş’un, Afyonkarahisar Milletvekili Burcu Köksal’ın 503 sıra sayılı 2018
Yılı Bütçe Kanunu Tasarısı’nın 15’inci maddesi üzerinde CHP Grubu adına yaptığı
konuşmasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; Ataşehir’de, yürüyen
bir süreçle ilgili, bizim seçimde yenemediklerimizi yargısal süreçlerle alaşağı
ettiğimiz söylendi. Bu kesinlikle doğru değildir. Zaten orada yeni bir seçim
yapıldı, seçilen kişi de yine Cumhuriyet Halk Partisi meclis üyesi. Dolayısıyla
orada, yargısal süreç yaşayan birisiyle alakalı bir uzaklaştırma söz konusu.
Seçilen yine Cumhuriyet Halk Partisinden, yine Cumhuriyet Halk Partili bir
belediye orası. Dolayısıyla bize atfedilen “Seçimle alamadığınızı… Yargı
kararıyla üzerine gidiyorsunuz.” gibi bir ithamı kabul etmemiz mümkün değil.
Bizim inancımız demokrasidir, sandıktır. Bunu kamuoyuyla paylaşmak isterim.
BAŞKAN
– Teşekkür ediyorum.
III.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
1.- 2018 Yılı Merkezi
Yönetim Bütçe Kanunu Tasarısı (1/887) ile Plan ve Bütçe Komisyonu Raporu (S.
Sayısı: 503) (Devam)
2.- 2016 Yılı Merkezi
Yönetim Kesin Hesap Kanunu Tasarısı (1/861), 2016 Yılı Merkezi Yönetim Kesin
Hesap Kanunu Tasarısına İlişkin Olarak Hazırlanan 2016 Yılı Genel Uygunluk
Bildiriminin, 2016 Yılı Dış Denetim Genel Değerlendirme Raporunun ve 6085
Sayılı Sayıştay Kanunu Uyarınca Hazırlanan 174 Adet Kamu İdaresine Ait Sayıştay
Denetim Raporunun Sunulduğuna İlişkin Sayıştay Başkanlığı Tezkeresi (3/1187),
6085 Sayılı Sayıştay Kanunu Uyarınca Hazırlanan 2016 Yılı Faaliyet Genel
Değerlendirme Raporunun ve 2016 Yılı Mali İstatistikleri Değerlendirme Raporu
ile 2016 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/1188) ile Plan ve Bütçe Komisyonu Raporu (S.
Sayısı: 504) (Devam)
BAŞKAN
– Şimdi söz sırası, Halkların Demokratik Partisi Grubu adına İstanbul
Milletvekili Celal Doğan’a aittir.
Sayın
Doğan, buyurun. (HDP sıralarından alkışlar)
HDP
GRUBU ADINA CELAL DOĞAN (İstanbul) – Sayın Başkan, değerli milletvekilleri;
“Ataman” çok sevdiğim bir isimdi ama bugünlerde o isim de çok hoş gündeme
gelmiyor: “Ataşehir/Man.” Bundan ayırarak konuşacağım. 
15’inci
madde bildiğim kadarıyla buradaki maddelerin yürütme maddesi olarak gündemde. O
nedenle, konuşmamın ağırlıklı kısmını yerel yönetimlere teksif etmek istiyorum.

Aslında,
yerel yönetimlerin tarihine baktığımızda, Türkiye’de özellikle kadılarla başlayan,
sonra halkın iradesiyle şekillenen belediye başkanları, bilahare rahmetlik
Özal’ın 1983’te çıkarmış olduğu 3030 sayılı Yasa ve çeşitli zamanlarda tadilata
uğrayan ve geliştirilen yasamız… O nedenle, Türkiye’de sonradan, buna özellikle
imar açısından baktığımızda, geçmişte imar ve iskân bakanlarının uhdesine
bırakılan imar değişiklikleri, şehir planları sonra yerele verilmiş ama ne
yazık ki oradan, belki zaruret, belki başka nedenler, başka, çabuk iş bitirme
konusunda Çevre ve Şehircilik Bakanlığı devreye girerek -ki özellikle TOKİ
açısından söylüyorum- Türkiye’deki zaruri ihtiyaçlardan belki, yerel
yönetimlerin imar yetkilerinin bir kısmını kısıtlama noktasına geldi. Bundan
kastım şu: Asıl mesele yerinden yönetmektir Türkiye’yi. Dünyanın her yerinde demokrasinin
beşiği yerel yönetimlerdir. Bu gerekirse mahallî idareler olur, gerekirse
seçilmişler olur gerekirse atanmış valilerden kaynaklanan bir kurum tarafından
yapılmaktadır. Aslında Türkiye’de, geldiğimiz noktada, yerel yönetimlerin
işlevine baktığımızda, il koordinasyon kurulu hariç, onu da çıkarırsanız, bence
valilerin hiçbir esprisi kalmamıştır. Türkiye'nin bugünkü gidişatı da odur,
ileride, belediye başkanlarının seçimle geldiği gibi, belki valilerin de
seçimle geldiği bir yönetime doğru Türkiye'nin trendinin gittiğini görüyoruz.
Bundan kastım şu: Belediye başkanları halk tarafından seçilir, hesap
verecekleri merci halktır. Valilerin genellikle kalubeladan beri yapısı odur -farklılıklar
olabilir, devlet valisinden parti valiliğine kadar tümünü yaşadığım için
söylüyorum- vali genellikle Ankara’daki bürokrasiyi mutlu etmekle meşguldür.
Yani genellikle iktidar partisinin, iktidara mensup il başkanlarının, biat
demeyelim de ricalarını, daha çok da Ankara’daki bakanları ve yukarıdaki
Başbakanı mutlu ettiği zaman en iyi validen birisi olur. Hâlbuki seçimle gelmiş
insanların borcu halka olacağı için, seçimle gelecek vali Türkiye’de
yönetimlere çok daha ciddi etki yapabilir. O nedenle görüşüm o dur ki bir gün
Türkiye demokrasisinde yerel yönetimlerin evrimleşmesi ve demokratikleşmesinde
valilerin seçimle gelmesi çok daha güzel olur diye düşünüyorum. 
Şimdi,
son zamanlarda Belediye Ataşehir’den kaynaklanan belediye kurumuyla ilgili
müesseseyi biraz tartışmakta fayda var. Belediye başkanları tek dereceli
seçimle gelmiş Başkanlık sisteminin en tipik örneklerinden birisidir. Ta ki
2004, 2005 yıllarına kadar, yaptığımız değişiklikler hariç -Sayın
Cumhurbaşkanının da katılmış olduğu, Patalya’daki, yerel yönetim kanunlarını
hazırladığımızda- belediye meclisleri eskiden, Sayın Özal döneminde çıkartılan
kanunda, sadece seçimle gelen insanlardan oluşurdu, encümen de sadece daire
başkanlarından oluşurdu. Şimdi, başkanlık sistemine geçtiğimiz şu ortamda,
geçmeye çalıştığımız şu ortamda, bakanların Türkiye Büyük Millet Meclisi
içinden seçilmemesi gerekir. Daha doğrusu, bakanların sadece, salt
Cumhurbaşkanının -başkanın- atayacağı kişilerden oluşması gerekir. Meclisten
atanacak bakanların seçilmesi, atanması getirdiğiniz sistemin özüne aykırıdır
çünkü seçilmiş ile denetleme mekanizmasının karışması doğru sonuç doğurmaz.
İşte, Belediye Kanunu da bunların en tipik örneklerinden birisiydi, maalesef,
2005’te yaptığınız bir değişiklikle encümene seçilmişlerin yanına atanmışları
koymamız, Türkiye’de bu sistemi karmaşa hâline getirdi ve oradaki denetleme
eksik oldu. 
Belediyelerin
denetlenme mekanizmaları açık. Yaşayan bir arkadaşınız olarak söylüyorum
açıkçası. Türkiye’de eskiden, daha çok İçişleri Bakanlığı belediyelerin
kapılarında nöbetçi gibi bekliyordu, şimdiki durumu tam bilmiyorum, yine böyle
olacağını düşünmek istemiyorum ama, maalesef -muhalefet belediyelerinden gelen
şikâyetler için söylüyorum- çok sayıda müfettişin belediye kapılarını yol
ettiği şeklinde anlayış var. Bu, doğal da bir şey, yasadan kaynaklanan bir şey;
belediye başkanlarının denetlenme mekanizması; mali denetimlerde Sayıştaya
tabidirler, suç işlemeleri hâlinde ise suç iddia edildiği zaman da
müfettişlerin gelmesi doğaldır. Müfettişlerin gelmesi doğaldır ama maalesef,
bizim belediye müfettişlerimizin çoğu -beni mazur göreceğinize inanıyorum,
tabirimi hoş görünüz- kurşun askerdir. Valilerin en çok çıktığı yer orasıdır,
oradaki müfettişlerin çoğu kurşun asker gibi, bakana yaranma konusunda
tutacakları raporlara sebep aramaksızın, her hâlükârda, istedikleri yere bir
tomar evrakla ve fezlekeyle gelirler. Usul şuydu bildiğiniz gibi: Fezlekeyi
tanzim eder müfettiş, Bakanlığa gönderir, Bakanlık da bunu muhataba tebliğ
eder. Tebliğle birlikte, bunun aleyhinde Danıştaya dava açılır. Müspet veya
menfi, lüzumumuhakeme görüldüğünde bu fezleke mahkemeye gider. Ama gelin görün
ki bu türlü uygulamalar Türkiye’de, maalesef, çifte standartla yapıldı; o da
şudur: Şimdi, hemen, meseleyi teröre ve şiddete bağlayarak cevap vermenizi
doğru bulmuyorum. Halkların Demokratik Partisine mensup 105 belediye başkanı
vardı; şu anda, 94’ü kayyumla idare edilecek hâle geldi. Bu arkadaşlarımızın
hiçbirisinin fezlekesinin Danıştaydan dönmesi beklenmedi, mahkemeden bir hüküm
almadılar. Kayyum atama yoluyla bu arkadaşlarımızın, halkın seçtiği insanların
yerine kayyum belediye başkanları görev yapıyor. Siz onları görevden aldığınız
zaman, eğer Ataşehir’de yaptığınız uygulama gibi belediye meclislerinin tekrar
belediye başkanı seçmesine müsaade etseydiniz, zannediyorum ki o 94 belediyede,
halkın oylarıyla belediye meclisi üyesi olmuş insanların, kendi içerisinden
belediye başkanlarını seçme şansı vardı. O gün Sayın Başbakan da burada
konuşurken dedi ki: “Onlar farklı.” 
Şimdi,
insafınıza ve vicdanınıza sığınmak istiyorum. Allah için, billah için, 1.440 belediye
meclisi üyesi, 129 belediye meclisi üyesi içinde bir tek kişi masum olamaz mı?
Bir tek kişi Türkiye’deki, ülkedeki bahsettiğiniz teröre, şuna buna bulaşmamış
olamaz mı? Bir tek kişiyi orada bırakmaksızın görevden aldınız ve bu
arkadaşların yerine oradaki daire başkanlarını belediye meclisi üyesi ve
encümen hâline getirdiniz. Şimdi söylediğimiz zaman da kızıyorsunuz. “Kürt
şehrindeki belediye başkanı” dediğimiz zaman “Vay, bölücülük oluyor.”,
“kürdistandan gelmiş bir milletvekili” dediği zaman arkadaşlarımıza ceza
yağdırıyorsunuz. Şimdi bu şehirlerdeki belediye başkanlarının ve belediye
meclisi üyelerinin 1’ini, ya 1’ini bu ülkenin vatandaşı olarak kabul etmez
misiniz? Etmediniz. Külliyen ki köküne kibrit çalmış gibi bu arkadaşların
hepsinin görevlerine son verdiniz ve bu arkadaşlarımız şimdi açıkta. 
Bu
nedenle, tavsiyem şudur ki: Yerel yönetimlerin kıymetini lütfen biliniz, buna
mahsus da olmayabilir. “Sıçan geçer, yol olur.” diye bir tabir vardır. Yani
siz, halkın seçtiklerine, gerek partimiz belediye başkanları olsun gerek diğer
partilerden olsun, bu konuda hassasiyet gösterin ve belediyelerin demokrasinin
en güzel yeşereceği tarlalar, bahçeler olduğunu asla aklınızdan çıkarmayın ama
bunu yapmıyorsunuz. 
Bir
şey daha, tecrübelerime binaen söylüyorum: “Kurşun asker müfettiş yoktur.”
dedim. Halk Partili arkadaşlara da söylüyorum, AK PARTİ’lilere, MHP’lilere de
söylüyorum: Hiç kimsenin şahsına -belediye olarak- kefil olmayınız. Belediye
başkanlarınızı kurum olarak savunabilirsiniz, en doğal hakkınızdır. Çünkü
ortada yanlış anlaşılmalara meydan verecek birtakım ithamların altında
kalabiliriz. Gitsin müfettiş, tahkikatını yapsın, getirsin, görelim. Örneğin,
Battal İlgezdi, benim de çok eskiden beri tanıdığım bir arkadaş. 3 tane
iddiadan takipsizlik almış olması, İçişleri Bakanlığının elinde 15-20 tane daha
soruşturmanın olmasına mani değil ve olmasa da olabilir, açıkça söylüyorum
size. Bu nedenle, kimsenin şahsına kefil değil, kuruma sahiplik konusundaki
gayretlerinizi esirgememenizi diliyorum.
Bir
başka şey daha söyleyeyim size, yaşadıklarımdan birisini söylüyorum. Bana bir
gün müfettiş geldi -çok geldi de- orta yaşlı da bir müfettişti. “Hayırdır.”
dedim, dedi ki: “Başbakanlık genelgesine karşı gelmişsiniz, o nedenle ifade
alacağım.” Dedim ki: “Konu nedir?” dedi ki: “Elektrik, enerji tasarrufuna
aykırı hareket etmişsiniz, şehir sokaklarını ışıklandırmışsınız. O nedenle,
ifade almaya geldim.” Aramızda çok tartışmalar falan oldu, nezaketsizlik de
yapmak istemedim, hoş bir adamdı, dedim ki: “Siz yanlış gelmişsiniz.” “Niçin?”
dedi, “1982’de elektrik, belediyelerden alındı, Türkiye Elektrik Kurumuna
verildi, muhatap ben değilim.” dedim. 
Bir
başka acı bir şey söyleyeyim. Bir arkadaşım harcırah için… Bakın, bazı belediye
başkanları bir şehirden başka bir şehre gittiğinde harcırah tahakkuk ettirilir.
30 lira için arkadaşıma altı sene iki ay hapis verdiler ihtirazen zimmetten. O
nedenle, belediye başkanlarına gidecek müfettişlerin canı isterse…
(Mikrofon
otomatik cihaz tarafından kapatıldı)
CELAL
DOĞAN (Devamla) - …yapacakları çok hukuk vardır. Belediye başkanlarının asli
görevi de…
Bitirebilir
miyim Sayın Başkan?
BAŞKAN
– Sayın Doğan, lütfen bitirin, toparlayın. 
CELAL
DOĞAN (Devamla) - Hemen bitiriyorum.
Belediye
başkanlığının özü şudur, partili, partisiz, sabahleyin o kapıdan girerken veya
seçimi alırken, giderken yapacağı şudur: O kapıdan girdiğinizde şehrin belediye
başkanı olduğunuzu unutmayın, ayrılırken de şunu söyleyin: Bir gün bu şehirde
gezeceğini, halkın yüzüne bakacak kadar adil, dürüst olması gerektiğini asla
unutmamalıdır. 
Saygılar
sunuyorum, teşekkür ederim. (HDP sıralarından alkışlar)
BAŞKAN
– Teşekkür ediyorum.
Şahıslar
adına ilk söz Yalova Milletvekili Fikri Demirel’e aittir. (AK PARTİ
sıralarından alkışlar)
Sayın
Demirel Buyurun.
Süreniz
beş dakikadır. 
FİKRİ
DEMİREL (Yalova) – Sayın Başkan, değerli milletvekilleri; 2018 Yılı Merkezi
Yönetim Bütçe Kanunu Tasarısı’nın 15’inci maddesi üzerinde şahsım adına söz
almış bulunmaktayım. Ekranları başında bizleri izleyen aziz milletimizi ve yüce
heyetinizi saygıyla, muhabbetle selamlıyorum.
Sayın
Başkan, değerli milletvekilleri; 2001 yılında Sayın Cumhurbaşkanımız Recep
Tayyip Erdoğan liderliğinde kurulan AK PARTİ, 2002 seçimleri öncesi “Artık
hiçbir şey eskisi gibi olmayacak.” sloganıyla yola çıkmıştı. Geriye dönüp
baktığımızda hiçbir şeyin eskisi gibi olmadığını görmekteyiz. Evet, hiçbir şey
eskisi gibi değil, AK PARTİ on beş yıldır, kurulan bütün kumpaslarla mücadele
ederken diğer yandan ülkemizi dışa bağımlılıktan kurtarmanın gayreti içinde
olmuştur. Eğitimde, sağlıkta, ulaşımda, ekonomide, enerjide ve diğer bütün
alanlarda yapılanlar ortadadır, saymaya zaman yetmez. Dünyanın 10 mega
projesinin 6 tanesini gerçekleştiren, tankını, topunu, tüfeğini, İHA’sını,
SİHA’sını yapan, savaş uçağını, savaş gemisini, yerli otomobilini yapma
durumuna gelmiş bir Türkiye var. 
Görüşmeler
esnasında kimileri “zenginlerin bütçesi” dedi, kimileri “savaş bütçesi” dedi.
Bütçenin içeriğine bakıldığında bundan önceki bütçelerde olduğu gibi 80 milyon
nüfusumuzun her kesiminin pay sahibi olduğu bir bütçe olduğu görülmektedir.
Muhalefet bütün bu yapılanları görmüyor olabilir. Karalamaya, yok saymaya,
milletin kürsüsünden konuları saptırarak milletin gözünden kaçırmaya
çalışabilir ama milletimiz bütün yapılanları görüyor ve yaşıyor. Unutmayalım ki
kim ne söylerse söylesin son sözü milletimiz söyleyecektir. Bundan önce olduğu
gibi söz sırası milletimize geldiği zaman en doğru kararı vereceğine inancım
tamdır. Bu ülkeye, bu aziz millete hizmet etmeyi Sayın Recep Tayyip Erdoğan
liderliğindeki istikrarın ve güvenin teminatı AK PARTİ’de siyaset yaparak nasip
eden yüce Rabb’ime şükrediyorum, hamdediyorum. 
Sayın
Başkan, değerli milletvekilleri; Türkiye, bölgesinde ve dünyada sorumlulukları
olan bir ülkedir. Büyük umutların, istikrar ve güvenin teminatı olan ülkemizi
her türlü terörden, badirelerden yılmadan, korkmadan 2023, 2053, 2071
hedeflerine taşımak için çalışarak, üreterek yolumuza devam edeceğiz. 
Değerli
arkadaşlar, Türkiye’nin gücünün herkes farkında ama farkında olmayanların
olduğunu düşünüyorum. Bir dost meclisinde karşılaştığım Amerikalı iş adamıyla
yaptığım sohbetten birkaç cümleyi sizlerle paylaşmak istiyorum. “Kırk yıldır
terörle mücadele ediyorsunuz. Bırakın kırk yıldır terörle mücadele etmeyi, 15
Temmuz işgal girişimi Amerika’nın başına gelse altında kalır, herhangi bir
Avrupa ülkesinin başına gelmiş olsaydı yerle bir olurdu. Öyle büyük bir
milletsiniz ki size asla kimse diz çöktüremez. Yeni hükûmet sistemiyle de
yolunuza devam ederken Türkiye’yi tutabilene aşk olsun.” dediğini paylaşmak
istiyorum. 
Değerli
arkadaşlar, Amerikalının farkında olduğu Türkiye’nin biz de farkında olursak
birliğimizi, beraberliğimizi koruyarak çok daha iyi şeyler yapabileceğimize
inanıyorum.
Sözlerimi
bitirirken, bütçenin hazırlanmasında, öncelikle sayın bakanlarımıza ve emeği
geçen herkese teşekkür ediyor, 2018 yılı bütçesinin ülkemize, milletimize
hayırlı, bereketli olmasını diliyor; aziz milletimizi ve Gazi Meclisi
saygılarımla selamlıyorum. (AK PARTİ sıralarından alkışlar) 
BAŞKAN
– Teşekkür ediyorum Sayın Demirel.
FİKRİ
DEMİREL (Devamla) – Bir de Başkanım, izniniz olursa -arkadaşlar sorduğu için-
bir bilgi paylaşmak istiyorum. 
BAŞKAN
– Hemen, hemen, hemen. Süreniz var. 
FİKRİ
DEMİREL (Devamla) – Değerli arkadaşlar -bilen arkadaşlarımız var- Termal’de
Türkiye Büyük Millet Meclisinin bir misafirhanesi var. Sorup duruyorlar.
İnşallah…
ALİ
ŞEKER (İstanbul) – Tadilatta.
FİKRİ
DEMİREL (Devamla) – Uzunca zamandır tadilattaydı, tadilatı bitme noktasına
geldi. Mart ayı itibarıyla hizmete açılacak, bir aksilik olmazsa. Bütün
milletvekillerimizi, arkadaşlarımızı orada ağırlamaktan şeref duyacağımızı
belirterek Meclisi tekrar saygıyla selamlıyorum. (AK PARTİ sıralarından alkışlar)

BAŞKAN
– Teşekkür ediyoruz. 
İkinci
ve son söz, şahıslar adına Çorum Milletvekili Tufan Köse’ye aittir. 
Sayın
Köse, buyurun. (CHP sıralarından alkışlar) 
TUFAN
KÖSE (Çorum) – Sayın Başkan, değerli milletvekilleri; ben biraz ezber
bozacağım. Buraya iktidar partisinin hatipleri geliyor, ne dersek doğru
olmadığını söylüyorlar, pembe tablolar çiziyorlar. İşte, bizim muhalefet
partileri, özellikle Cumhuriyet Halk Partililer, HDP’liler geliyor, onlar da bu
bütçenin doğru bir bütçe olmadığını söylüyorlar yani kıyasıya bir eleştiri var.

Ben,
Sayın Cumhurbaşkanını överek başlamak istiyorum konuşmama, hatta o
“prompter”dan okuyor, ben de buradan, kâğıttan okuyacağım. Sayın
Cumhurbaşkanımız demiş ki, bu Birleşik Arap Emirlikleri Dışişleri Bakanı için:
“Ey, bize bühtanda bulunan zavallı, senin ceddin neredeydi? Utanmadan,
sıkılmadan hezeyan içinde bulunan zavallılar. Bunların kafası Batıcı. Biz sizin
ne tür garabetler içinde olduğunuzu gayet iyi biliyoruz, yeri gelecek bunları
da açıklayacağız. Kendi acziyetlerini hatta ihanetlerini örtme çabası
içerisindeler."Elhak doğru, vallahi diyecek hiçbir şey yok ama geç
de olsa doğru yolu bulmasından dolayı Sayın Cumhurbaşkanını kutluyorum.
Cümlelerin içerisinde geçen “acziyet”tir, “bühtan”dır, “garabet”tir, bunları tekrar
etmeyeceğim. Yalnız, tabii, Sayın Cumhurbaşkanın bu noktaya gelmesi için çok
zaman geçti. Cumhuriyet Halk Partililer ne dese, 1940’lı yıllardan beri, onları
eleştirdi. Hatta, işte, “‘Arap’tan dost olmaz.’ diyorlar, ‘Araplar bizi arkadan
vurdu.’ diyorlar. Yok öyle bir şey kardeşim, Türk, Arap’ın hem sağ elidir hem
sağ kulağıdır. Arap, Türksüz yaşayamaz. Türkler Arapların…”
HASAN
BASRİ KURT (Samsun) – Mehmet Akif’in sözü. 
TUFAN
KÖSE (Devamla) – İşte, o sözleri, tabii, gerek burada gerekse başka ortamlarda
söylüyor. 
Şimdi,
“Kim ‘Türk Arapsız yaşar.’ derse delidir.” diyor. “Türk hem Arap’ın sağ koludur
hem sağ gözüdür.” diyor. Çok güzel tabii bunlar. Güya “Türkler köpeklere
Araplardan dolayı ‘Arap’ diyorlar. Böyle aşağılayıcı ifadeler kullanıyorlar.”
diyor. Arkadaşlar, her millet neciptir; Araplar da neciptir. Yani biz Türkler,
eğer öyle bir “Arap” sözü köpeklere yakıştırılıyorsa bu Araplardan dolayı
değil, köpeğin renginin siyah olduğundan dolayıdır; aynı, fotoğrafların negatiflerine de “arap” dendiği gibi.
Kaldı ki İngilizler de Fransızlara “…”(x) diyor mesela, “kurbağa” diyor.
Fransızlar “…”(x) diyor, “…”(x) diyor,
falan diyor, filan diyor.
HASAN
BASRİ KURT (Samsun) – Ya, bunlar çok tehlikeli bir noktaya geldi.
TUFAN
KÖSE (Devamla) - Bakın, Araplarla bizim derdimiz şu: Araplar 1900’lü yıllarda
İngilizlerle iş birliği yaparak Türklere, Osmanlılara, Fahrettin Paşa’ya
arkadan saldırmışlardır, bugün de Amerikalılarla iş birliği yaparak Türklere
yine saldırıyorlar. Zaten oradaki düzenin Amerikalılara, İngilizlere dayanmadan
yaşama imkânı yok.
Sayın
Cumhurbaşkanına şunu sormak istiyorum: Yani Suudi Arabistan’da, Birleşik Arap
Emirlikleri’nde demokrasi mi vardı da Suriye’ye demokrasi getirmek için, Irak’a
demokrasi getirmek için, Libya’ya demokrasi getirmek için biz Amerikalılarla,
İngilizlerle, Fransızlarla iş birliği yaptık? Bunu sormak lazım ama geç de olsa
bu noktaya gelmiş olmasından dolayı mutluluk duyduğumu belirtmek istiyorum.
Buradan kendisine selam ve saygılarımı gönderiyorum.
Değerli
arkadaşlar, şimdi, gerek Başbakan Yardımcısı Mehmet Şimşek gerekse AKP’nin
bütün hatipleri geliyor buraya, pembe tablolar çiziyor. Çok hızlıca
söyleyeceğim, aslında çok konuşulacak şey vardı ama hızlı hızlı geçiyorum.
Şimdi, pembe tablolar çiziyoruz da, peki, arkadaşlar, dünyada kişi başına et
tüketimi -yani ekonomi bu kadar iyi gidiyor- ortalama 38 kilo -dünyada
Türkiye’den sonra kurulmuş 150’ye yakın ülke var- Avrupa Birliği 77 kilo,
Türkiye’de 32 kilo -buna tavuk eti filan da dâhil- Bosna-Hersek, Gürcistan,
Moldova ile Ermenistan’la aynı noktalardayız, bu mudur ekonomideki gelişmişlik?

Bakın,
mesela -çok gelişiyoruz ya biz, ekonomimiz çok iyi, her şey dört dörtlük
gidiyor- boşanma oranları. 2001’de, o çok büyük krizin olduğu dönemde bile
boşanma oranları 16,90’dan bir sonraki yıl 18,69’a yükseliyor yani her 100
evlilikten 18’i boşanmayla sonuçlanıyor. Ekonomik krizin derinleştiği 2008,
2009’da bile 15,52’den 19,29’a çıkıyor yani her 100 evlilikten 20’si filan
boşanmayla sonuçlanıyor ki o dönemler Ahmet Necdet Sezer var yani tek adam
rejimi yok, her dediğim doğru zanneden bir adam rejimi yok o dönemlerde.
Geliyoruz 2016’ya, bakın, ekonomik göstergeler, pembe tablolar, rakamlar takla
atıyor, yüzde 22 olmuş boşanma oranı. Yani milliyetçi muhafazakâr bir hükûmetin
bu ekonomiden övünmesi mümkün müdür?
Peki,
dönüyoruz -işsizliği falan şimdi söylemeyeyim, herkes söyledi onları-
antidepresan ilaç kullanımı. Vallahi yüzde 200 küsur artmış antidepresan, yüzde
287 artmış. 2003’te 14 milyon 238 bin kutuymuş, 2016’da 41 milyon kutuya çıkmış.
Yani ekonomik düzen bu kadar iyi de bu millet deli mi, niye antidepresan
kullanıyorlar arkadaşlar? 
HASAN
BASRİ KURT (Samsun) – CHP yüzde 1 bile oyunu artıramadığı için oluyor bunlar.
TUFAN
KÖSE (Devamla) – CHP zihniyeti mi yapıyor bunu da? Bu da mı CHP zihniyetinden?
(CHP sıralarından alkışlar) 
HASAN
BASRİ KURT (Samsun) – Yüzde 1 bile oyunuzu artıramıyorsunuz. 
TUFAN
KÖSE (Devamla) – Bakın, iflaslar, şimdi, Mehmet Şimşek’e sormak gerekiyor
burada… 
HASAN
BASRİ KURT (Samsun) – Size dertleniyorlar, size.
TUFAN
KÖSE (Devamla) – Bize dertleniyorlar. 
2016’da
tam 70 bin esnaf kepenk kapatmış. Kurulan şirket sayısı yüzde 6 artmış geçen
seneye göre, kapanan şirket sayısı yüzde 26’ya çıkmış.
(Mikrofon
otomatik cihaz tarafından kapatıldı) 
TUFAN
KÖSE (Devamla) – Sayın Başkan, toparlayacağım efendim.
BAŞKAN
– Tamamlayın lütfen.
TUFAN
KÖSE (Devamla) – Bu çok önemli. Eğer bu konuşmamla da Hükûmet yıkılmazsa daha
da yıkılmaz yani.
BAŞKAN
– Tamam, tamam, buyurun, tamamlayın siz.
TUFAN
KÖSE (Devamla) – Değerli arkadaşlar, buraya çıkarken mesaj atmıştım, şimdi
telefonla üç tane Çorum’dan arayan oldu, birisi hayvancı. Diyor ki hayvancı:
“Tarım Bakanı -bir de doktormuş- bir açıklama yaptı, bizim satacağımız
hayvanların toptan bedeli 28,5’ten 25,5’e düştü; kasapta, markette fiyat
ucuzlamadı. Böyle mi hayvancılığı geliştireceğiz? Üreticiyi böyle mi
koruyacağız? Ki girdilerin hiçbirisi azalmadı.”
Yine,
bir turizmci aradı, 1 milyon broşür bastırmışsınız, Çorum’a gelen turist
kalmamış artık. Yani Boğazkale’ye, Hititlerin başkentine 2016 yılında…
AHMET
SAMİ CEYLAN (Çorum) – Var, var, Çorum’a çok turist geliyor Sayın Köse. 
TUFAN
KÖSE (Devamla) – Gelmemiş efendim, gider sorarsınız, gidip sorarsınız, turizmci
söylüyor bunu.
AHMET
SAMİ CEYLAN (Çorum) – Çok turist geliyor, çok.
TUFAN
KÖSE (Devamla) – Son söz: Şeker fabrikasında çalışan geçici işçiler var
arkadaşlar. Bu geçici işçiler 5 ay 29 gün üzerinden işlem görüyorlar, şimdi bu
düzenlemeyle 9 ay 29 güne çıkacak olduğu söyleniyor. Biz bunlara da kadro
istiyoruz, bu yasayla beraber bunun da Maliye Bakanı tarafından
değerlendirilmesini talep ediyoruz.
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ediyorum.
Böylece
madde üzerindeki konuşmalar tamamlanmıştır. 
Şimdi
on dakika süreyle soru-cevap işlemi gerçekleştireceğiz.
İlk
söz, Sayın Tüm, buyurun. 
MEHMET
TÜM (Balıkesir) – Teşekkür ederim Sayın Başkan.
Sigortalıların
emekliliği hak kazanabilmeleri için belli bir yaşa ulaşmaları, belli bir süre
prim ödemeleri ve belli bir süre sigortalı olmaları gerekmektedir. Ancak,
ülkemizde yıllarca çalışarak kamuya hizmet eden, ancak yaş sınırına takıldığı
için emekli olmayan vatandaşlarımız ne yazık ki mağdur olmaktadır. 
Sayın
Bakana soruyorum: Aralık ayı itibarıyla emeklilikte yaşa takılan yurttaş sayısı
kaçtır? Emeklilikte yaşa takılan yurttaşlarımız için yasal bir düzenleme
yapmayı düşünüyor musunuz? Düşünüyorsanız bunu ne zaman gerçekleştireceksiniz?
Bu düzenlemeyle 8 Eylül 1999 tarihinden önce işe başlayanların tümünün
mağduriyeti giderilecek midir? Emekli yurttaşların sağlık harcamalarından
alınan kesintiler nelerdir? Hastane katılım payı, reçete parası gibi
kesintilerde bir azalma yapılacak mıdır? Sağlık harcamalarındaki artış, emekli
maaşlarına yapılan zam…
(Mikrofon
otomatik cihaz tarafından kapatıldı) 
BAŞKAN
– Sayın Göker…
MEHMET
GÖKER (Burdur) – Sayın Bakan, hepimiz biliyoruz ki israf haram. Sizler bütçe
görüşmeleri sırasında iken, sizler Genel Kurulda iken sizlerin makam aracı ya
da size eşlik eden araçların dışarıda çalışır vaziyette olmasını nasıl açıklıyorsunuz?
BAŞKAN
– Sayın Bakır…
İRFAN
BAKIR (Isparta) – Teşekkür ederim Sayın Başkan.
Sayın
Bakan, Isparta ili Yalvaç ilçesi Askerlik Şubesi Başkanlığı sorumluluk bölgesi
olarak Şarkikaraağaç, Gelendost, Yenişarbademli ve Yalvaç olmak üzere görev
yapmakta olup tek bir memurla çalışırken bu memur da emekli olmuştur. Ocak
2017’den beri geçici görevlendirmeler yapılmaktadır, Şube Başkanı da içeri
alınmıştır. Bu kadrolar ne zaman doldurulacaktır? 
Teşekkür
ederim.
BAŞKAN
– Sayın Kuyucuoğlu…
SERDAL
KUYUCUOĞLU (Mersin) – Teşekkürler Sayın Başkan.
PTT
Genel Müdürlüğünde Genel Müdüre bağlı olarak görev yapan Denetim Hizmetleri
Başkanlığı yani diğer adıyla Teftiş Kurulu Başkanlığı kapatılarak yerine Genel
Müdür Yardımcısına bağlı “Rehberlik ve Kontrol Daire Başkanlığı” adı altında
yeni bir birim kurulmaktadır. Ulaştırma, Denizcilik ve Haberleşme Bakanımıza
sormak istiyorum: Ülkemizde hiçbir kamu kurumunda olmayan böyle bir yapı hangi
yasal mevzuata dayandırılarak kurulmaktadır? Kurulmasındaki gerekçe ve amaç
nedir? Neler denetimden kaçırılmaya çalışılmaktadır? Denetim sıkıntısı olan
kurumlarda bu gibi yapılar oluşturularak kurum yöneticilerimiz tamamen
denetimsiz mi çalışmak istiyorlar? 
Teşekkür
ederim.
BAŞKAN
– Sayın Ahrazoğlu…
MEHMET
NECMETTİN AHRAZOĞLU (Hatay) – Sayın Bakanım, ağız ve diş hastanelerinde
çalışanlar, çalışma koşulları nedeniyle sağlıklarını riske atarak hizmet
sunmaya çalışmaktadırlar. Diş protez teknisyenleri sıklıkla kullandıkları
zehirli ve zararlı kimyasal maddelere, silika tozlarına, çapraz enfeksiyon
riskine maruz kalmaktadır. Böylesine riskli hizmetler veren diş
teknisyenlerinin riskli hizmetler grubuna alınarak sosyal haklarının
düzenlenmesi gerekmektedir. 
Ayrıca,
sağlık hizmetleri personeline yıpranma payı vermeyi düşünüyor musunuz? Bu
konuda düzenleme yapacak mısınız?
Teşekkür
ederim. 
BAŞKAN
– Sayın Arslan…
KAZIM
ARSLAN (Denizli) – Maliye Bakanına soruyorum: Bir: Torba yasalarla yeni yeni
vergiler ihdas ettiniz, vergileri de artırdınız. Vergiler kazanandan alınır,
ancak hâlâ kazanamayan yurttaşlarımızdan dolaylı vergiler almaya yüzde 71
oranında devam ediyorsunuz. Artık bu dolaylı vergiler katlanılır olmaktan
çıkmıştır. Buna rağmen, dolaylı vergileri koymaya ve hâlâ artırmaya devam mı
edeceksiniz?
İki:
İş dünyası ve reel sektör, devletin aşırı harcamalarından, yeni yeni vergiler
sağlanmasından dolayı çok rahatsızdır. Ayrıca, yurttaşlarımızın çoğunluğunun
yeni vergiler nedeniyle geçinmeleri imkânsız hâle gelmiştir. Piyasanın
tıkandığı ve zorlandığı bir dönemde vergi indirimi ve muafiyeti yapacağınız
yerde neden hâlâ yeni vergiler ihdas ediyorsunuz?
Üç:
İktidarınız süresince ve Bakanlığınız olarak doğrudan yabancı sermaye
çekeceğiniz sözünü vermiştiniz. Ülkemizde hukuk ve vergi güvenliği olmadığı
için yabancı sermaye gelmiyor. Bu konuda hangi tür tedbirler almayı
düşünüyorsunuz?
Teşekkür
ederim. 
BAŞKAN
– Sayın Yıldırım, son olarak, buyurun. 
BEHÇET
YILDIRIM (Adıyaman) – Teşekkürler Başkanım. 
Sağlık
çalışanlarının, özellikle doktorların özlük haklarına yönelik bir çalışmanız
var mı? Doktorların emekli maaşları resmen yerlerde sürünüyor, artırmak için
bir çalışmanız var mı? 
Az
önce bir arkadaş sordu ama yine ben tekrar sorayım: Yıpranma payı ne zaman
yürürlüğe girecek?
Sağlık
Bakanına diğer bir sorum: 2015-2017 yılları arasında kadın cinayetlerinde,
boşanma olaylarında artış yaşanmakta mıdır? Artış varsa bunu neye
bağlıyorsunuz? Sayısı giderek artan erkek şiddeti olaylarının önlenmesine
ilişkin bir çalışmanız var mıdır?
BAŞKAN
– Teşekkür ediyorum. 
Şimdi,
soruları cevaplandırmak üzere sözü, Sağlık Bakanımız Sayın Ahmet Demircan’a
bırakıyorum. 
Buyurun
Sayın Bakan. 
SAĞLIK
BAKANI AHMET DEMİRCAN (Samsun) – Sayın Başkan, değerli milletvekili
arkadaşlarım; Sayın Mehmet Tüm Bey’in sorusuyla başlıyorum, emeklilerin yaşa
takılanların sayısı konusunda bir sorusu var. Bu konudaki bilgilerin Sayın
Bakan tarafından yazılı olarak verileceğini söylüyorum. 
Sayın
Göker’in sorduğu, biz buradayken makam arabalarının neden dışarıda çalıştıkları
konusu. Ben öyle bir şey bilmiyorum. Gerçekten eğer biz burada otururken devamlı
çalışıyorlarsa yanlıştır, çalışmaması lazım ama eğer bizim kalkıp gelmekte
olduğumuz bilgisi verildiğinde çalışıyorlarsa ona bir şey demiyorum. Ben onu
öğreneceğim ve gereken tedbiri alacağım inşallah arkadaşlar. 
Sayın
Bakanın sorusuna yazılı cevap verilecek. 
Kuyucuoğlu’nun
PTT’yle ilgili sorduğu suali ben cevaplama noktasında değilim. Yine ilgili
bakan arkadaşın yazılı olarak cevaplamasını isteyeceğim. 
Sayın
Ahrazoğlu’nun ağız diş sağlığı merkezlerinde çalışan sağlık teknisyenlerinin
sağlıklarını korumayla ilgili riskli hizmet verdikleri, bu riskli hizmet
grubuna alınmaları gerektiği ve yıpranma payının verilmesi gerektiğiyle ilgili
soruya gelince, elbette ki sağlık çalışanlarının çalışma ortamlarının
düzeltilmesi ve düzenlenmesi için çalışmalarımız sürüyor. 
Bir
sonraki soruya, en son soruya da birlikte vereyim, Sayın Yıldırım’ın sualiyle
birlikte cevaplamış olayım. Doktorların özlük haklarıyla ilgili çalışmamız var.
Özlük haklarını geliştirmek, emekli maaşlarını artırmak ve yıpranma payını
doktorlara kazandırmakla ilgili bir çalışmamız var ve önümüzdeki ayda, ocak
ayında imkân olursa sağlıkla ilgili bir yasa paketi getireceğiz. Bunun
içerisinde doktorların özlük haklarıyla ilgili çalışmalar da olacak. 
Diğer
arkadaşımız Sayın Arslan’ın vergilerle ilgili sormuş olduğu soruya yazılı cevap
verileceğini burada beyan ediyorum. 
Ben
teşekkür ediyorum. 
BAŞKAN
– Teşekkür ediyorum. 
15’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
Sayın
milletvekilleri, böylece 2018 Yılı Merkezi Yönetim Bütçe Kanunu Tasarısı’nın
maddeleri kabul edilmiştir. 
Tasarının
tümü açık oylamaya tabidir. 
Açık
oylama, yarınki birleşimde son konuşmaların ardından yapılacaktır. 
Şimdi
program uyarınca sırasıyla 2016 Yılı Merkezi Yönetim Kesin Hesap Kanunu
Tasarısı’nın maddelerini görüşüp oylamalarını yapacağız. 
2016
Yılı Merkezi Yönetim Kesin Hesap Kanunu Tasarısı’nın 1’inci maddesini tekrar
okuttuktan sonra görüşme yapılmaksızın oylarınıza sunacağım.
2016 YILI MERKEZİ YÖNETİM KESİN HESAP KANUNU TASARISI

Gider bütçesi
MADDE 1- (1) 9/3/2016 tarihli ve 6682 sayılı 2016 Yılı Merkezi
Yönetim Bütçe Kanunu ile 10/12/2003 tarihli ve 5018 sayılı Kamu Malî Yönetimi
ve Kontrol Kanununa ekli;
a) (I) sayılı cetvelde yer alan genel
bütçe kapsamındaki kamu idarelerine 560.782.309.000 Türk Lirası,
b) (II) sayılı cetvelde yer alan özel
bütçeli idarelere 68.938.657.000 Türk Lirası,
c) (III) sayılı cetvelde yer alan
düzenleyici ve denetleyici kurumlara 3.790.619.000 Türk Lirası,
ödenek verilmiştir.
(2) Kanunların verdiği yetkiye dayanarak
yıl içerisinde eklenen ve düşülen ödenekler sonrası 2016 yılı merkezi yönetim
kesin hesap gider cetvellerinde gösterildiği üzere, 5018 sayılı Kanuna ekli; 
a) (I) sayılı cetvelde yer alan genel bütçe
kapsamındaki kamu idarelerinin bütçe giderleri 569.116.634.971,73 Türk Lirası,
b) (II) sayılı cetvelde yer alan özel bütçeli
idarelerin bütçe giderleri 85.186.707.816,27 Türk
Lirası,
c) (III) sayılı cetvelde yer alan düzenleyici ve
denetleyici kurumların bütçe giderleri 3.840.811.872,42
Türk Lirası,
olarak gerçekleşmiştir.
(3) 2016 yılı merkezi yönetim net bütçe gideri
584.071.430.611,73 Türk Lirasıdır.

BAŞKAN
– 1’inci maddeyi daha evvel kabul edilen cetvelleriyle birlikte oylarınıza
sunuyorum: Kabul edenler… Kabul etmeyenler… 1’inci madde kabul edilmiştir.
Birleşime
kırk beş dakika ara veriyorum.
Kapanma Saati: 19.12
BEŞİNCİ OTURUM
Açılma Saati: 20.06
BAŞKAN: Başkan Vekili Ahmet AYDIN
KÂTİP ÜYELER: İshak GAZEL (Kütahya), Vecdi GÜNDOĞDU (Kırklareli)
-----0-----
BAŞKAN
– Sayın milletvekilleri, Türkiye Büyük Millet Meclisinin 44’üncü Birleşiminin
Beşinci Oturumunu açıyorum.
Danışma
Kurulunun bir önerisi vardır, okutup işleme alacağım ve oylarınıza sunacağım.
VI.- ÖNERİLER
A) Danışma Kurulu Önerileri
1.- Danışma Kurulunun,
(11/18) esas numaralı Gensoru Önergesi’nin gündemin "Özel Gündemde Yer
Alacak İşler” kısmının 3’üncü sırasına alınmasına ve gensoru önergesinin
gündeme alınıp alınmayacağına ilişkin görüşmelerin Genel Kurulun 22 Aralık 2017
tarihli 45’inci Birleşiminde 2018 Yılı Merkezi Yönetim Bütçe Kanunu Tasarısı
ile 2016 Yılı Merkezi Yönetim Kesin Hesap Kanunu Tasarısı’nın görüşmelerinin
tamamlanmasından sonra yapılmasına ve bu birleşimde (11/18) esas numaralı
Gensoru Önergesi’nin gündeme alınıp alınmayacağına ilişkin görüşmelerin
tamamlanmasına kadar Genel Kurulun çalışmalarına devam etmesine ilişkin önerisi

21/12/2017
Danışma Kurulu Önerisi
Danışma
Kurulunun 21/12/2017 Perşembe günü yaptığı toplantıda aşağıdaki önerilerin
Genel Kurulun onayına sunulması uygun görülmüştür. 
 İsmail
Kahraman
 Türkiye
Büyük Millet Meclisi 
 Başkanı

 Mustafa
Elitaş Engin Özkoç
 Adalet
ve Kalkınma Partisi  Cumhuriyet Halk Partisi
 Grubu
Başkan Vekili Grubu Başkan Vekili

 Ahmet
Yıldırım  Erhan Usta
 Halkların
Demokratik Partisi Milliyetçi Hareket Partisi 
 Grubu
Başkan Vekili Grubu Başkan Vekili
Öneri:
(11/18)
esas numaralı Gensoru Önergesi’nin gündemin "Özel Gündemde Yer Alacak
İşler” kısmının 3’üncü sırasına alınması ve gensoru önergesinin gündeme alınıp
alınmayacağına ilişkin görüşmelerin, Genel Kurulun 22 Aralık 2017 tarihli
45'inci Birleşiminde 2018 Yılı Merkezi Yönetim Bütçe Kanunu Tasarısı ile 2016
Yılı Merkezi Yönetim Kesin Hesap Kanunu Tasarısı’nın görüşmelerinin
tamamlanmasından sonra yapılması ve bu birleşimde (11/18) esas numaralı Gensoru
Önergesi’nin gündeme alınıp alınmayacağına ilişkin görüşmelerin tamamlanmasına
kadar Genel Kurulun çalışmalarına devam etmesi önerilmiştir.
BAŞKAN
– Danışma Kurulu önerisini oylarınıza sunuyorum: Kabul edenler… Kabul
etmeyenler… Öneri kabul edilmiştir.
2018
Yılı Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin
Hesap Kanunu Tasarısı’nın görüşmelerine devam edeceğiz.
III.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
1.- 2018 Yılı Merkezi
Yönetim Bütçe Kanunu Tasarısı (1/887) ile Plan ve Bütçe Komisyonu Raporu (S.
Sayısı: 503) (Devam)
2.- 2016 Yılı Merkezi
Yönetim Kesin Hesap Kanunu Tasarısı (1/861), 2016 Yılı Merkezi Yönetim Kesin
Hesap Kanunu Tasarısına İlişkin Olarak Hazırlanan 2016 Yılı Genel Uygunluk
Bildiriminin, 2016 Yılı Dış Denetim Genel Değerlendirme Raporunun ve 6085
Sayılı Sayıştay Kanunu Uyarınca Hazırlanan 174 Adet Kamu İdaresine Ait Sayıştay
Denetim Raporunun Sunulduğuna İlişkin Sayıştay Başkanlığı Tezkeresi (3/1187),
6085 Sayılı Sayıştay Kanunu Uyarınca Hazırlanan 2016 Yılı Faaliyet Genel
Değerlendirme Raporunun ve 2016 Yılı Mali İstatistikleri Değerlendirme Raporu
ile 2016 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/1188) ile Plan ve Bütçe Komisyonu Raporu (S.
Sayısı: 504) (Devam)
BAŞKAN
- Komisyon ve Hükûmet yerinde. 
2’nci
maddede kalmıştık.
Maddeyi
okutuyorum:
Gelir
bütçesi
MADDE
2- (1) 2016 Yılı Merkezi Yönetim Bütçe Kanunu ile 5018 sayılı Kanuna ekli;
a)
(I) sayılı cetvelde yer alan genel bütçenin gelirleri 530.402.940.000 Türk
Lirası,
b)
(II) sayılı cetvelde yer alan özel bütçeli idarelerin gelirleri 8.733.356.000
Türk Lirası öz gelir, 60.896.542.000 Türk Lirası Hazine yardımı olmak üzere toplam
69.629.898.000 Türk Lirası,
c)
(III) sayılı cetvelde yer alan düzenleyici ve denetleyici kurumların gelirleri
3.768.054.000 Türk Lirası öz gelir, 22.565.000 Türk Lirası Hazine yardımı olmak
üzere toplam 3.790.619.000 Türk Lirası,
olarak
tahmin edilmiştir.
(2)
2016 yılı merkezi yönetim kesin hesap gelir cetvellerinde gösterildiği üzere,
5018 sayılı Kanuna ekli;
a)
(I) sayılı cetvelde yer alan genel bütçenin gelirleri 536.262.725.156,57 Türk
Lirası,
b)
(II) sayılı cetvelde yer alan özel bütçeli idarelerin gelirleri
17.086.603.844,96 Türk Lirası öz gelir, 69.552.523.791,96 Türk Lirası Hazine
yardımı olmak üzere toplam 86.639.127.636,92 Türk Lirası,
c)
(III) sayılı cetvelde yer alan düzenleyici ve denetleyici kurumların gelirleri
3.924.939.979,14 Türk Lirası öz gelir, 21.000.000 Türk Lirası Hazine yardımı
olmak üzere toplam 3.945.939.979,14 Türk Lirası,
olarak
gerçekleşmiştir.
(3)
2016 yılı merkezi yönetim net bütçe geliri 554.139.501.787,16 Türk Lirasıdır.
BAŞKAN
– 2’nci madde üzerinde gruplar adına ilk söz Milliyetçi Hareket Partisi Grubu
adına İzmir Milletvekili Ahmet Kenan Tanrıkulu’na aittir. 
Sayın
Tanrıkulu, sizin şahsınız adına da söz talebiniz var. Teamül teşkil etmemek
kaydıyla birleştiriyorum, on beş dakika süre veriyorum.
Buyurun.
(MHP sıralarından alkışlar)
MHP
GRUBU ADINA AHMET KENAN TANRIKULU (İzmir) – Teşekkür ederim Sayın Başkan. 
Sayın
Başkan, sayın milletvekilleri; 2016 Yılı Merkezi Yönetim Kesin Hesap Kanunu
Tasarısı’nın 2’nci maddesi üzerinde Milliyetçi Hareket Partisi Grubu adına söz
almış bulunmaktayım. Öncelikle Genel Kurulumuzu saygıyla selamlıyorum. 
Değerli
milletvekilleri, ekonomimiz kritik bir süreçten geçiyor. Dışa bağımlı üretim
yapımız nedeniyle hem ekonomik büyüme hem enflasyon ve faiz oranımız sermaye
akımlarına olağanüstü bir şekilde bağlıdır, tabii sermaye akımları da faiz
oranlarına bağlı. Söz konusu bu durum Merkez Bankasını bir ikileme götürüyor.
Bir tarafta, banka bir yandan sermaye akımlarını çekmek için faiz oranlarını
artırıyor, TL’nin değersizleşmesiyle de enflasyonu kontrol altına çekmeye
çalışıyor ama öbür tarafta yani ikilemin diğer yanında ise Hükûmetten gelen
ekonominin büyümesinin sürdürülmesi talebi bulunmakta. Bu nedenle de en azından
faiz artırmama, hatta faiz indirimi talebiyle karşı karşıya banka. Tabii, banka
da bir süredir yürüttüğü bu örtülü para politikasıyla resmî politika faizi ile
fiilî faiz arasında 4 puandan fazla bir farkın oluşmasına sebep olmuş durumda,
hatta bu son faiz artışıyla birlikte bu fark daha da açılmış gözüküyor. 
Sayın
milletvekilleri, ekonomi politikasının alt başlıklarını oluşturan para ve
maliye politikaları eş güdüm içinde yürütülmek zorunda. Eğer bunu eş güdüme
sokamazsak, birlikte götüremezsek, bunu tıpkı iki atın çektiği bir faytona
benzetirsek, biri bir tarafa, diğeri öbür tarafa gidebilir ve fayton da düz
gitmek yerine güçlü olan tarafa doğru yönelecek ve yolundan çıkacaktır.
Türkiye’nin, 2002’de 57’nci Hükûmet döneminde gerçekleştirilen, finans
kesiminde özellikle yapılan yapısal reformlar sayesinde -Merkez Bankası ve
diğer kesime yönelik- 2007’ye kadar ekonomisi tökezlemeden geldi ancak sonraki
politikalarda, biraz önceki örnekte olduğu gibi, maalesef faytonumuz düz
gidemedi, sürekli bir tarafa doğru çekmiş oldu. 
Günümüzde
ekonomik başarı sadece ekonomik büyüme hızından ibaret değildir yani karşımıza
bir tek bu makroekonomik göstergeyi alıp “Başarılı oldu.” veya “Olamadı.”
şeklinde bir sonuca, kanaate varamayız. 
Şu
anda büyüme hızından daha önemli olan sorun, büyümenin niteliği ve kalitesidir,
sürdürülebilirliğidir. Büyüme eğer yüksek cari açık, yüksek borçlanma ve yüksek
enflasyon yaratıyorsa, çok yüksek seyreden işsizliği aşağıya çekemiyorsa, o
zaman konunun bu boyutunun üzerinde durmak lazım ve bu, büyüme hızından da daha
önemli hâle gelmekte. Yüzde 11’lik büyüme, geçmişte yarısı kadar olan bir
büyüme hızının yarattığı kadar bile -maalesef- bir refah etkisi yaratamadı şu
anda. 
Zincirleme
Hacim Endeksi’nden yararlanarak yaklaşık olarak reel artışlarını hesapladığımız
zaman, ülkemiz yüzde 11 büyürken, öbür tarafta, toplam ücret ve maaşlardaki
büyüme de sadece yüzde 3 civarında kalmış gözüküyor. Bu sonuç da bizlere,
özellikle çalışan kesimin büyümeden düşen payı yeterince alamadığını gösteriyor
ve gelir dağılımının da giderek bozulduğunu ifade ediyor. 
Sayın
milletvekilleri, bir ülkede topyekûn refah artışını ortaya koyabilmemiz için,
huzur ve mutluluktan söz edebilmemiz için o ülkede yaşayanların arasında da
gelir adaletinin tam ve hakkaniyetli bir şekilde bölüşülmesi, dağıtılması
gerekmektedir. Eğer ülkede üretim sonucunda elde ettiğimiz toplam gelir, bu
“pasta” diye tarif edilen toplam gelir toplumu oluşturanlar arasında adil bir
şekilde dağıtılıyorsa, paylaştırılıyorsa o zaman ülkede yaşayanlar hem
birbirleriyle daha mutlu olabiliyorlar hem de birbirleriyle barışık bir şekilde
yaşamlarını sürdürebiliyorlar. Ancak, ülkede -biraz önce de söyledim- adil
gelir dağılımı maalesef bu süreç içerisinde, geçtiğimiz yıllar içerisinde
giderek bozuldu ve bir türlü belirli bir seviyenin üstüne gelemedi. 
2016
verileri, son açıklanan veriler, o yüzden onları sizlerle paylaşacağım: En
yüksek gelire sahip yüzde 20’lik grubun toplam gelirden aldığı pay, geçen
seneye göre -yani bir önceki sene, 2015’i kastediyorum- yüzde 47,2’ye çıktı.
Daha alt gelir grubuna sahip, en düşük gelirli yüzde 20’lik grubun payı da
yüzde 6,2. Yani arada neredeyse 8 katlık bir fark var. Bu ifade etmek isteğim
gelir dağılımı bozukluğu da burada yatıyor değerli milletvekilleri. 
Vatandaşımızın
yüzde 68’i borç içinde. “Ciddi maddi yoksunluk oranı” dediğimiz, TÜİK’in
hesapladığı maddi yoksunluğu gösteren göstergemiz gene 2015’te yüzde 30,3’müş,
bu sene -2016’yı kastediyorum “bu sene” derken çünkü en son rakam o- yüzde
32,9’a gelmiş. Demek ki bir miktar daha bu anlamda maddi yoksunluk oranında bir
bozulmayla da karşı karşıyayız. Gelir eşitsizliği de, biraz önce söylediğim
gibi, maalesef daha da şiddetleniyor bozulma anlamında. 
Değerli
milletvekilleri, sonuç olarak, uluslararası göstergeler doğrultusunda,
ülkemizdeki gelir dağılımı adaletsizliği bizi gelişmiş ülkeler liginde bir miktar
geriye itiyor ve yerimizi, maalesef, orta sıralarda yer almamıza neden olan bir
basamağa doğru geriletiyor. Tabii, adaletsiz gelir dağılımının azaltılacağı
yönünde yıllık programlarda veyahut beş yıllık kalkınma planlarında sürekli
birtakım tedbirler var ama bu tedbirler her nedense bugüne kadar hep ertelenmiş
gelmiş, bu sene de muhtemelen gene erteleneceğe benziyor. Bu yüzden, uzun
süredir devam edegelen bu adil bölüşüm problemimizin bizim öncelikli maliye
politikalarımızın arasında olması lazım. Gerçi, biz bunu konuşurken Sayın
Maliye Bakanı yok burada ama netice itibarıyla bu konuştuğumuz şeyler bütçe
politikasında, sonuçta maliye politikasına gideceği için Sayın Bakanı ve
dolayısıyla bir silsile içerisinde de Hükûmeti ilgilendirmekte. 
2017
yılı merkezî bütçe hedefinde bütçe açığımız 46,9 milyar yani 47 milyar diyelim
biz buna bütün olarak. Son açıklanan orta vadeli program, OVP’de ise 61,7
milyar. Daha yani mürekkebi kurumadan belgelerde, birbiri ardına, bakıyoruz, bu
açıklar ciddi manada artmış ve açığın finansmanı konusunda da bir problemle
karşı karşıyayız. Hazinenin yasal borçlanma limitini de artırdık ve neticede,
Hazine bu yıl hem yüksek faizle borçlanmış -ki ağırlıklı ortalaması yüzde
11,5’e geliyor- hem de borç çevirme oranı yüzde 127’yle 2001 yılından bu yana
en yüksek seviyeye çıkmış gözüküyor. Yani borçlanma kalitemiz, yönetimimiz hem
bozuluyor, bir yandan da çevirme oranlarımızda bozulmayla karşı karşıyayız.
Hazinenin daha çok iç borçlanmaya gitmesi ise bir başka sıkıntıya yol açıyor çünkü
ekonomide borçlanılabilir kaynaklar açısından baktığımız zaman, kamu daha fazla
borçlandığında özel kesime giden kaynaklar doğal olarak azalacağı için o
kesimin faiz oranları da yükselmekte. 
Değerli
arkadaşlar, zaten, yıllar içerisinde kârlılık oranları azalan firmalarımız seri
iflas riskiyle de karşı karşıya. Bakın bunu tahsilat riskinin artması
noktasında tespit eden uluslararası risk sigortası firması Euler Hermes,
Türkiye’de bu yıl içerisinde, aralık sonuna kadar yaklaşık 13 bin firmanın
iflas edebileceği noktasında bir öngörüde, tahminde bulunmuş. Bir başka
uluslararası kuruluş da iflasta inşaat şirketlerinin ön planda olacağını
söylüyor ve bu noktaya dikkat çekiyor. Dolayısıyla, bizim, büyümeyi inşaata
değil, sanayiye yaslamamız lazım, sanayi sektörü bu anlamda daha ön plana
çıkıyor. 
Bu
manada baktığımız zaman sayın milletvekilleri, merkezî yönetim brüt borç
stokumuz da bu geçtiğimiz ekim ayı itibarıyla 867,4 milyar. Bu da önemli bir
rakam çünkü şimdi söyleyeceğim rakamla mukayese yapmamız lazım. Bizim, 2002’nin
üçüncü çeyreğinde yani yaklaşık bu döneme denk gelen süreçte özel sektörümüzün
borçluluğu 41,4 milyar dolardı. Şimdi baktığımız zaman yani 2017’nin bu çeyreği
itibarıyla baktığımız zaman 302,1 milyara gelmiş; dolar olarak konuşuyorum.
Demek ki yine, girişimcimizin yükümlülüklerinden doğan uluslararası net
pozisyon açığı da eylül ayı itibarıyla 210 milyar dolar. Bütün bunlar, bizim,
dış borç anlamında veyahut döviz yükümlülüğümüz anlamında ekonomimizin birtakım
sıkıntılarla da karşı karşıya kaldığını gösteriyor. Zaten, döviz yükümlülüğü
bulunan 25 bin şirketin yaklaşık 23 binine dövizle borçlanma yasağı
getirileceği haberi de bu yüzden ortaya çıktı. Demek ki ciddi bir bozulma var
ve endişe giderek artmış ki bu noktada bir tedbir geliştirme ihtiyacı
hissedilmiş. Bizim yıllardır dile getirdiğimiz verginin tabana yayılması
meselesi ve bu anlamda, genişletilmesi meselesi, dolaylı vergilerin yüksekliği
konusu nihayet duyulmuş ki Hükûmet sıralarından, önümüzdeki aylarda yeni bir
vergi düzenlemesinin geleceğini mutlulukla öğreniyoruz, bunun iyi bir haber
olduğunu düşünüyoruz. Maliye politikasında yapılacak olan bu gecikmiş vergi
reformlarıyla kayıt dışı ekonomi azaltılmalı ve girdi mallarının vergilerinde
de indirimler yaparak üretim maliyetlerini düşürmemiz lazım.
Değerli
milletvekilleri, burada şunu da söyleyeyim: Yine bir 2002 oranı vereceğim size.
2002’de vergi yükü oranı yüzde 18,1 iken geçtiğimiz sene bu oran yüzde 20,3’e
çıkmış. Yani bir yandan da vergilendirmede belirli limitlerin üstüne doğru çıkıyoruz
yavaş yavaş. Eğer genel bütçe vergi gelirleri ile sosyal güvenlik sistemi
primlerini birlikte oluşturup geniş anlamda vergi yükünü hesaplarsak, bu da
yine 2002’de yüzde 21,2’den geçtiğimiz senenin sonu itibarıyla yüzde 30,4’e
kadar çıkmış. Şimdi, baktığımız zaman, demek ki 2018’in vergi gelirlerinin
millî gelire oranında yaklaşık 0,3 puanlık da bir artış hedefleneceğini bu
bütçeden görüyoruz. Vergi yükü altında, demek ki, vatandaşlarımız, özellikle
yoksul kesim ciddi manada bir baskı altında, sıkıntıda; bu da onu gösteriyor.
TÜRK-İŞ’in açıkladığı kasım ayı verilerine göre, 4 kişilik bir ailenin açlık
sınırı 1.567 lira, yoksulluk sınırı 5.106 lira. Yani bu rakamlar şunu
gösteriyor bize: Artık bu durumda mevcut asgari ücretin de bir anlamı kalmıyor
ve anlamını yitiriyor.
Değerli
milletvekilleri, Sayın Maliye Bakanı da dün bir soruya aynı şekilde cevap
vermiş, Sayın Başbakan Yardımcısı Mehmet Şimşek’in de bu konuda bir demecini
yine gazetelerde okuyoruz. Projelerimize, yatırımlarımıza kaynak sağlayacak diye
kurulan Türkiye Varlık Fonu Yönetim AŞ’yle ilgili olarak strateji belgeleri
maalesef Bakanlar Kurulundan çıkmadı ve bugüne kadar da bu anlamda, Türkiye
Varlık Fonu, faaliyetini tam anlamıyla yapamadı. İşte tam bu noktada özellikle
şunu söylemek istiyorum: Son günlerin yine yoğun gündem maddesi olan dijital
ürünler ve blok zincir dediğimiz konularda gerekli yasal düzenlemelerin bir an
önce hayata geçirilerek Türkiye Varlık Fonu Yönetim AŞ tarafından ve onun
bünyesinde, onun varlıklarına dayalı bir dijital para çalışmasının da
yapılmasını Hükûmetten bekliyoruz açıkçası. 
Değerli
milletvekilleri, tamam, kol kırılsın yen içinde kalsın, bu noktada çok da fazla
bir şey söylemiyoruz ama önümüzdeki bir yıl içerisinde 210 milyar doları aşan
bir kaynağa ihtiyacımız var yani biraz önce söylediğim dış yükümlülük artı orta
vadeli programdaki ödemeler dengesi açığını da koyarsak, yaklaşık, 250-260
milyar dolara yaklaşan bir kaynak ihtiyacıyla ekonomimiz karşı karşıya. Bu
kaynağın maliyeti de giderek artıyor, burası önemli. Elimizdeki kıt kaynakları
maksimum seviyede, en üst seviyede kullanabileceğimiz ve özellikle de ülkemize
atılım yaptıracak olan bütçelerin de hazırlanması lazım. Bu bütçenin esas bakış
açısının, ileriye yönelik fokuslanacağı, hedefleneceği alanın da bu olması
lazım. Bu kapsamda, para politikası ile maliye politikasını -biraz önce
söyledim- birlikte götürmeli; ona engel olacak değil, onunla birlikte koşması
lazım. Sadece enflasyon hedefli bir para politikamız olursa o zaman işte
bugünkü uygulamalarla karşı karşıya kalıyoruz. Diğer ekonomik büyüklüklerin de
bir amaç hâline gelmesi gerekiyor değerli milletvekilleri. O yüzden, birbirini
paralel götürecek, birbirlerinin açık pozisyon edinmesini önleyecek birtakım
hedeflerin ve reel ortamın da sağlanması gerekiyor. 
Değerli
milletvekilleri, bugün ifade ettiğimiz bu sorunları çözen ve önerilerimizi
dikkate alan bütçeler eğer hazırlanabilirse, çalı gölgesine sığınmadan, hem ön
sözünü hem son sözünü yazdığımız metinleri burada görüşebiliriz diyoruz ve
hepinize tekrar saygılarımızı sunuyoruz. (MHP sıralarından alkışlar) 
BAŞKAN
– Teşekkür ediyorum Sayın Tanrıkulu.
VII.- OTURUM BAŞKANLARININ
KONUŞMALARI
1.- Oturum Başkanı TBMM
Başkan Vekili Ahmet Aydın’ın, Birleşmiş Milletlerin Kudüs Karar Tasarısı’nı
kabul etmesine ilişkin konuşması
BAŞKAN
– Sayın milletvekilleri, şimdi, yeni aldığımız bir haberi sizlerle paylaşmak
istiyorum. Amerika Birleşik Devletleri’nin kararına karşı, Birleşmiş Milletler,
Kudüs Karar Tasarısı’nı 9’a karşı 128 oyla kabul etti. Allah hayırlı, mübarek
eylesin. (Alkışlar) 
ABD’nin
kararı ilk açıklandığında da burada tüm siyasi parti grupları bu karara karşı
yekvücut olmuş ve ortak bir deklarasyonla, kararı kınadığımızı hep birlikte
ifade etmiştik. Meclisimiz de bu anlamda gerçekten güçlü bir ses olarak
haksızlığa karşı, zulme karşı mazlumun yanında durdu. Yine Sayın
Cumhurbaşkanımız ilk günden beri aynı dirayetle, aynı cesaretle ve kararlılıkla
Kudüs’ün ve Filistin’in haklı davasının yanında oldu; İslam İşbirliği
Teşkilatını topladı, orada sonuç bildirgesine bunu koydurttu. Ve son, dünden
beri de, 14’e karşı 1 oyla, maalesef bir tek Amerika’nın oyuyla Güvenlik
Konseyinde veto edilmişti ki dünyanın 5’ten büyük olduğunu bu kararla bir kez
daha görmüş olduk, olması gerektiğini görmüş olduk. Ama çok şükür, bütün bu
çalışmaların ışığında ve özellikle Amerika’nın bu Güvenlik Konseyi kararına
karşı, tüm tehditlerine rağmen -son iki gündür özellikle tüm üye ülkelere
farklı tehditlerde bulundu- bu kararla artık güçlünün haklı olduğu değil,
haklının güçlü olduğu bir kez daha deklare edilmiş oldu. Bu, tarihî bir adımdır
bence. Artık bütün devletlerin eş değer olduğu adil bir dünya düzeni kurulması
noktasında gerçekten önemli bir karardır. Artık “Ben güçlüyüm, ben yaptım.”
dememesi gerekiyor, diyememesi gerekiyor hiçbir ülkenin. Haklı olanın güçlü
olması lazım ve doğru olanın yanında, Meclisimizin durduğu gibi, Türkiye'nin
durduğu gibi, bütün dünyanın durması gerekiyor kanaatimle tekrardan hayırlı
uğurlu olsun diyorum. (AK PARTİ, CHP ve MHP sıralarından alkışlar) Ve tüm
siyasi parti gruplarımıza da bir kez daha bu güçlü duruşları için ayrıca
teşekkür ediyorum. 
Sayın
Özel, sisteme girmişsiniz, buyurun. 
IV.- AÇIKLAMALAR (Devam)
16.- Manisa Milletvekili
Özgür Özel’in, Amerika vetosuna, tüm tehditlere ve şantajlara karşı Birleşmiş
Milletler Genel Kurulunda Kudüs’le ilgili alınan kararın hem bölge açısından
hem Filistin davası açısından memnuniyet verici olduğuna ilişkin açıklaması
ÖZGÜR
ÖZEL (Manisa) – Sayın Başkan, aynı gündemle söz istemiştim. İfade ettiğiniz,
Meclisteki dört partinin ilk günden ortaya koyduğu ortak tavır ve daha sonra,
yine, hem İslam İşbirliği Konferansı’ndan, buradan gönderilen güçlü mesaj…
Birleşmiş Milletler Güvenlik Konseyindeki Amerika vetosuna karşılık Genel
Kurulda tüm tehditlere, şantajlara karşı 9’a karşı 128 gibi bir sonuç hem bölge
açısından hem Türkiye’nin arkasında durduğu Filistin davası açısından hepimizi
memnun etmiştir. Trump’ın her türlü tehdit ve şantajına karşı bu kararın
alınabilmiş olması umut vericidir. Durumdan duyduğumuz memnuniyeti yüce
Meclisle paylaşıyor ve dört partinin birlikte olduğunda, birlikte
davrandıklarında hem uluslararası kamuoyunda hem de Türkiye’nin ve Türkiye’deki
herkesin desteklediği davalarda ne kadar güçlü olabileceğimizin bir kez daha
altını çiziyorum. 
Teşekkür
ediyorum. (CHP, AK PARTİ ve HDP sıralarından alkışlar) 
BAŞKAN
– Teşekkür ediyorum.
Sayın
Kerestecioğlu, buyurun.
17.- İstanbul Milletvekili
Filiz Kerestecioğlu Demir’in, Kudüs’ün bütün semavi dinlerin ortak mekânı
olduğuna ve yapılması gerekenin dünyanın neresinde mazlum halklar varsa onlar
için mücadeleye destek vermek olduğuna ilişkin açıklaması
FİLİZ
KERESTECİOĞLU DEMİR (İstanbul) – Sayın Başkan, Filistin, gerçekten, samimi
olarak, aslında, oradaki hak kayıplarını, oradaki mücadeleyi görenler için
zaten bizim çocukluğumuzdan beri savunduğumuz ve mücadele ettiğimiz, hatta
arkadaşlarımızı kaybettiğimiz bir yerdir. 
Tabii,
bazı şeyler bazen dört parti olarak yapılıyor ama üç parti olarak görülüyor,
böyle bir algı körlüğü var. O nedenle de ben söz almakta da biraz tereddüt
ettim ama önemli olan bizim ilkelerimiz, bizim duruşumuzdur. Filistin
gerçekten, yıllardır zaten hak ettiği yere gelememiş ve o mücadeleyi sürdüren
bir devlettir ve bütün semavi dinlerin aslında ortak mekânıdır Kudüs. Bu
nedenle, yapılması gereken, aynı zamanda, hiçbir çifte standardı uygulamadan,
iç politikada da dış politikada da bunu malzeme yapmak değil ama dünyanın
neresinde mazlum halklar varsa onlar için mücadeleye destek olmaktır.
Teşekkür
ederim. (HDP, AK PARTİ ve CHP sıralarından alkışlar)
BAŞKAN
– Teşekkür ediyorum.
Sayın
Usta…
18.- Samsun Milletvekili
Erhan Usta’nın, Birleşmiş Milletler Genel Kurulunun Kudüs’le ilgili almış
olduğu karardan dolayı memnuniyet duyduklarına ilişkin açıklaması
ERHAN
USTA (Samsun) – Teşekkür ederim Sayın Başkan.
Ben
de Birleşmiş Milletler Genel Kurulunun almış olduğu bu karardan dolayı
memnuniyetimi ifade etmek istiyorum parti grubumuz adına. Bu son derece
önemlidir.
Burada,
bu karara karşı bizim yanımızda olan bütün ülkelere de mükerrer teşekkür etmek
istiyorum. Bu mazlumların bir zaferidir, bu aynı zamanda Türkiye’nin bir
zaferidir. Türkiye, tek vücut hâlinde Amerika’nın bu kararına karşı durmuştur.
Sayın Cumhurbaşkanının da bu konuda gayretlerini takdir etmek gerekiyor. Biz,
her zaman, Türkiye Cumhuriyeti devleti olarak ve Milliyetçi Hareket Partisi
Grubu olarak da Filistin halkının yanında olacağız. Kudüs, orada bütün semavi
dinlerin ortak yaşayabildiği, adalet içerisinde yaşayabildiği, kardeşçe
yaşayabileceği bir yer olmalıdır ve Doğu Kudüs de Filistin’in başkentidir,
hiçbir şekilde İsrail’in başkenti olamaz.
Teşekkür
ederim. (MHP, AK PARTİ ve CHP sıralarından alkışlar)
BAŞKAN
– Teşekkür ediyorum.
Sayın
Muş, buyurun.
19.- İstanbul Milletvekili
Mehmet Muş’un, Birleşmiş Milletler Genel Kurulunun Kudüs’le ilgili almış olduğu
kararın hayırlı olmasını dilediğine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; ben de az önce
sonuçları elimize ulaşan Birleşmiş Milletler Genel Kurulunda yapılan oylamayla
ilgili söz aldım.
Öncelikle,
bu kararın hayırlı olmasını temenni ediyorum. Hem Türkiye Büyük Millet Meclisi
hem Hükûmet, başından beri Türkiye Cumhuriyeti bu meselede Filistin halkının
yanında durdu, doğru olanın yanında durdu. Hukuksuz bir işgal girişimiyle
yıllardır zulümle mücadele eden Filistin halkına aslında bugün Genel Kurulda
alınan karar önemli bir mesajdır; onlar açısından, onların davalarının,
mücadelelerinin ne kadar haklı olduğu konusunda bir mesajdır. Aynı şekilde,
“Ben veto gücüne sahibim. Siz istediğiniz kadar toplanın, ben veto ederim.”in
aslında nasıl geri döndürüldüğünün bir oylamasıdır bu ve az önce siz de ifade
ettiniz, “Dünya beşten büyüktür.”ün en önemli sonuçlarından bir tanesidir.
Bizler
AK PARTİ olarak, Türkiye olarak Kudüs meselesinde Filistin halkının yanındayız.
Bunu bir kere daha sizin aracılığınızla ifade ediyor, sonucun tüm bölge için
hayırlar getirmesini temenni ediyor ve bu kararla, sürecin buraya gelmesinde
sorumluluğu olanların da bu neticeden bir ders çıkarmasını ümit ediyorum. (AK
PARTİ ve CHP sıralarından alkışlar)
Teşekkür
ederim.
BAŞKAN
– Teşekkür ediyorum. 
Tekrar
hayırlı uğurlu olsun diyorum ve bu anlamda, Sayın Cumhurbaşkanımıza,
Hükûmetimize, Meclisimize, tüm siyasi parti gruplarımıza, milletvekillerimize,
aziz milletimize ve Türkiye’yle birlikte hareket eden tüm üye ülkelere bir kez
daha teşekkür ediyoruz, şükranlarımızı sunuyoruz. Hayırlı, mübarek olsun. (AK
PARTİ ve CHP sıralarından alkışlar) 
III.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
1.- 2018 Yılı Merkezi
Yönetim Bütçe Kanunu Tasarısı (1/887) ile Plan ve Bütçe Komisyonu Raporu (S.
Sayısı: 503) (Devam)
2.- 2016 Yılı Merkezi
Yönetim Kesin Hesap Kanunu Tasarısı (1/861), 2016 Yılı Merkezi Yönetim Kesin
Hesap Kanunu Tasarısına İlişkin Olarak Hazırlanan 2016 Yılı Genel Uygunluk
Bildiriminin, 2016 Yılı Dış Denetim Genel Değerlendirme Raporunun ve 6085
Sayılı Sayıştay Kanunu Uyarınca Hazırlanan 174 Adet Kamu İdaresine Ait Sayıştay
Denetim Raporunun Sunulduğuna İlişkin Sayıştay Başkanlığı Tezkeresi (3/1187),
6085 Sayılı Sayıştay Kanunu Uyarınca Hazırlanan 2016 Yılı Faaliyet Genel
Değerlendirme Raporunun ve 2016 Yılı Mali İstatistikleri Değerlendirme Raporu
ile 2016 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/1188) ile Plan ve Bütçe Komisyonu Raporu (S.
Sayısı: 504) (Devam)
BAŞKAN
– Şimdi, 2’nci madde üzerinde grupları adına ikinci söz, Cumhuriyet Halk
Partisi Grubu adına Amasya Milletvekili Mustafa Tuncer’e aittir. 
Buyurun.
(CHP sıralarından alkışlar) 
CHP
GRUBU ADINA MUSTAFA TUNCER (Amasya) – Sayın Başkan, değerli milletvekilleri;
Kudüs kararı nedeniyle bu cesareti gösteren, bu olgunluğu gösteren Birleşmiş
Milletler temsilcilerini canıgönülden tebrik ediyorum. 
2018
yılı bütçe görüşmeleri kapsamında, 2016 Yılı Merkezi Yönetim Kesin Hesap Kanunu
Tasarısı’nın “Gelir bütçesi” başlıklı 2’nci maddesi üzerinde Cumhuriyet Halk
Partisi Grubu adına söz almış bulunmaktayım. Yüce heyeti saygılarımla
selamlarım. 
Haksız
yere tutuklanan, hâlen de cezaevinde tutukluluğu devam eden İstanbul
Milletvekilimiz Sayın Enis Berberoğlu’na sevgi ve selamlarımı göndererek
konuşmama başlamak istiyorum. 
Sayın
Berberoğlu, bir an önce özgürlüğünüze kavuşup aramıza dönmenizi diliyorum. (CHP
sıralarından alkışlar) 
Değerli
milletvekilleri, bir yılın daha sonuna geldik. 2017’den umudu olanların
birçoğu, bu umutlarını 2018 yılına ertelemek zorunda kaldılar. 2018 yılına da
yine, yüz binlerce atanamayan öğretmenle, sağlıkçıyla giriyoruz; aldığı maaşla
ay sonunu getiremeyen emeklilerle, asgari ücretin yoksulluk sınırının dahi
altında olduğu işçi kardeşlerimizle giriyoruz; kanuni hakkı olan yüzde 1’lik
tarım desteğini alamayan ama mazotu yat sahibinden 2 kat pahalıya alan
çiftçilerimizle giriyoruz. Geçmiş yıllarda olduğu gibi, 2018’de de bütçenin ana
kaynağı vergi artışları ile zamlardan oluşacak. Bu sebeple 2018 yılından
iyimserlik beklemek yine zor. 
Değerli
arkadaşlar, bir bütçenin bütçe gelirinin artırılması için vergilerin
artırılması veya zam yapılması doğru bir yöntem değildir; doğrusu, katma değeri
yüksek olan ve ihracata yönelik üretimler yapabilmektir yani üretmektir;
ayrıca, gelirin iyi korunması ve çarçur edilmemesidir. Bu bağlamda, geliri
artırabilecek örneklerle konuşmama devam etmek istiyorum.
Hepinizin
bildiği üzere, ülkemiz tarımda kendi kendine yeten nadir ülkelerden biriydi.
İlkokuldan başlayarak tüm okullarda da öğrencilere bu anlatılırdı. Şimdi ise
tarımda en fazla ithalat yapan ülkeler arasında anılıyoruz. AKP iktidarıyla
birlikte ülkemiz, buğdaydan mısıra, soyadan tütüne, canlı hayvandan kırmızı
ete, nohuttan mercimeğe kadar neredeyse her tarım ürününü ithal etmekte ve çok
ciddi bir dövizi sırf bu sebeple yurt dışına göndermekteyiz ve başka ülkelerin
çiftçilerini zengin etmekteyiz. Şayet bu ürünleri kendi çiftçilerimizin
üretmesini sağlayabilirsek dövizlerimiz de ülkemizde kalacaktır. 
Değerli
milletvekilleri, 2006 yılında çıkarılan Tarım Kanunu’na göre, çiftçimize her
yıl gayrisafi millî hasılanın yüzde 1’i oranında destekleme yapılması devlete
görev olarak yüklenmiştir. Bu oran yeterli mi değil mi tartışılır ama
uygulamada nasıl uygulanıyor, bunu incelemek gerekiyor. 2007 yılından itibaren
bugüne kadarki uygulamalara bakıldığında, yapılan desteğin yüzde 1’in yaklaşık
yarısı kadar olduğudur. 2007 yılından bugüne kadar da çiftçilerimizin AKP
iktidarından 102 milyar lira destek alacağı vardır. Hakkı olan desteği alamayan
çiftçilerimiz mesleğini bırakmaya başlamış ve neticesinde, on beş, on altı yıl
öncesinde yüzde 22’lerde olan tarımsal nüfus 2017’de yüzde 8’lere kadar
gerilemiş, köyden kente göç ise artmıştır. 
Aynı
yanlış politikalara şimdi de hayvancılık üzerinde devam edilmektedir. “Eti
ucuzlatacağız.” diyerek et ithalatına başladınız. Yapılan bu hamle beklenen
sonucu vermedi, et ucuzlamadı ama bu yanlış kararla ülkemiz hayvancılığını çok
zor bir duruma soktunuz. Yanlış olan bu politikanız yüzünden, çok kısa bir
sürede hayvan üreticileri de aynı çiftçilerimizin düştüğü duruma düşecekler,
hayvan üreticileri de hızla üretimlerini durduracak, ülkede hayvancılık
iyileştirilemeyecek bir yara alacak ve neticesinde, canlı hayvan ve et
konusunda da tamamen dışarıya bağımlı bir ülke hâline geleceğiz.
Değerli
milletvekilleri, her alanda büyümenin lokomotifi tarım ve tarıma dayalı
sanayiyi geliştirmektir. Döviz harcamalarının azaltılması, Türkiye'nin elindeki
dövizi dışarıya kaptırmaması için tarımsal üretimin artırılması hayati önem
taşımaktadır. Tarımsal üretimi artırarak, ithalatı düşürerek dışarıya döviz
aktarımını azaltabiliriz. Petrolde, elektronikte ve bazı ileri teknoloji
gerektiren makine ve kimya ürünlerinde ithalatımız olabilir ve bundan kaynaklı
dışarıya döviz aktarımı yapabiliriz ama tarımda yüksek ve sağlıklı üretim
yaparak sağlanacak gelirle dışarıya döviz aktarımı dengelenebilir. Bunun yolu
da tarımda büyüme ve tarım üreticilerinin ciddi biçimde desteklenmesinden
geçer. 
Değerli
milletvekilleri, hazır kürsüye çıkmışken yerli otomobil projesinden bahsetmek
istiyorum, Amasya adına da bir önerim olacak. Cumhuriyet Halk Partisi olarak sürekli
söylüyoruz ve söylemeye de devam edeceğiz, bir ülkenin halkıyla birlikte
zenginleşmesinin yolu katma değeri yüksek üretimler yapmaktan geçer. Tarımı
geliştireceğiz, hayvancılığı büyüteceğiz ama bunların yanında, marka değeri
olan yeni ürünler geliştirip üreterek hem yurt içinde hem de yurt dışında
önemli pazarlar elde edeceğiz. Bu bağlamda baktığınızda, yerli otomobil projesi
önemli bir proje olarak görülmektedir. Şayet bu proje başarılabilirse ülkemiz
millî geliri için önemli bir adım atılmış olacaktır. İşte, Amasya olarak
bizler, yerli otomobilin Amasya Merzifon’da üretilmesine talibiz. Bunu
söylerken de siz Merzifon’da üretilmesine karar verin, bizler bir şekilde diğer
koşulları sağlarız demiyoruz. Gerek altyapısı gerek iş gücü gerekse coğrafi konum
itibarıyla en uygun yerin Amasya ili Merzifon ilçesi olduğunu söylüyoruz. Şöyle
ki: Yerli otomobil üretimi için en az 300 dönüm arazi olduğunu biliyoruz ve
Merzifon Organize Sanayi Bölgesi’nde 430 dönümlük altyapısı tamamen bitmiş,
yolları yapılmış bir bölgemizin “al kullan” şeklinde hazır olduğunu belirtmek
isterim. 
Yine,
Merzifon ilçemiz, havaalanı olan dolayısıyla gelişin gidişin kolay olduğu,
demir yolu ağına sadece 10 kilometre mesafede, uluslararası limana ise 100
kilometre mesafede bir ilçemizdir. Merzifon Organize Sanayi Bölgemizde bulunan
birçok firma ihracat yapmakta olup bu firmalarımız, otomotiv sektöründe yan
sanayi olarak birçok parça üretebilecek makine, ekipman, teknoloji ve tecrübeye
de sahiptirler. 
Yine,
Merzifon ilçemiz, İstanbul ve Ankara’yı Karadeniz’e ve doğuya bağlayan bir
kavşak üzerinde kuruludur. Sayın Cumhurbaşkanının “Yerli otomobil niçin
Karadeniz’de üretilmesin?” sözü de dikkate alındığında, Amasyalılar olarak
yerli otomobilin Merzifon’da üretilmesini öneriyoruz. 
Değerli
milletvekilleri, ülkemizin önemli insani sorunlarından bir tanesi de
emeklilikte yaşa takılanlar sorunudur. Çalışarak devlete katkı sağlayan ve prim
gün sayısını dolduran emekçinin emekli olması en doğal hakkıdır fakat 1999
yılında çıkan bir yasa, sadece bu tarihten sonra işe giren vatandaşları değil,
öncesinde çalışmaya başlamış ve emeklilik hakkı kazanmak için sadece prim gün
sayısı eksik olan vatandaşlarımızı da etkilemiştir. Oysa bir kişi çalışmaya
başlarken, kamu veya özel işvereniyle sözleşme yaparken o tarihte yürürlükte
olan mevzuata uygun olarak çalışacağını taahhüt eder. Sadece devleti koruyacak
ama çalışanın aleyhine olacak bir değişiklik sosyal hukuk devleti ilkesiyle de
vicdanla da bağdaşmaz. Bu sebepten ötürü, mağduriyet yaşayanların bu mağduriyetlerinin
giderilmesi ise hukuka ve vicdana uygun olacaktır. Yüce Meclisin bu amaçla
verilen yasa tekliflerini bir an önce görüşerek oluşan mağduriyetleri gidermesi
gerekmektedir. 
Değerli
milletvekilleri, ilimize ait bir başka mesele ise Taşova-Ayvacık kara yolunun
hâlen bitirilememiş olmasıdır. Bu konuda geçen senelerde de konuşmuştum ama
toplu iğne ucu kadar gelişme olmadı. Taşova ilçemiz, özellikle bu ilçemize
bağlı Alpaslan, Çaydibi, Boraboy, Destek, Esençay, Uluköy, Ballıca, Dereli,
Belevi, Andıran, Gürsu gibi köyler hem bölgenin hem de ülkenin önde gelen,
meyve ve sebze yetiştiren önemli yöreleridir. Taşova ilçemiz ve köyleri
yetiştirdikleri meyve ve sebzeleri Karadeniz Bölgesi’ne, oradan da yurt içine
ve yurt dışına gönderebilmek için çok uzun olan Amasya-Samsun kara yolunu
kullanmaktadırlar oysa yolu yarıdan daha fazla kısaltan ve doğrudan limana
ulaşmayı sağlayacak olan Taşova-Ayvacık yolu kullanılabilir duruma getirilirse
hem üretici hem ilçeler halkı hem de ülke ekonomisi büyük kazanç sağlayacaktır.
2002 yılında iktidara geldiğinizde söz verilen, her sene programa alınan ancak
bir türlü bitirilmeyen Taşova-Ayvacık kara yolunun 2018 yılında hizmete
açılmasını ve verilen sözlerin tutulmasını istiyor ve bekliyoruz.
Değerli
milletvekilleri, 29 Kasım tarihinde Resmî Gazete’de yayımlanan Bakanlar Kurulu
kararıyla doğal afet nedeniyle zarar gören çiftçilerin Ziraat Bankası ve tarım
kredi kooperatiflerine olan kredi borçlarının bir yıl ertelenmesine karar
verilmiştir. Doğrusu ve yapılması gereken, bu borçların tamamen affedilmesidir
ancak bir yıllık erteleme dahi çiftçiye biraz olsun nefes aldıracaktır. Peki,
bu karar tarım kredi kooperatiflerince nasıl uygulanmaktadır? Sayın
milletvekilleri, doğal afet yaşayan bir çiftçi kredi borcunun bir yıl süreyle
ertelenmesi için tarım kredi kooperatifine başvuru yaptığında tarım kredi
kooperatifi yetkilileri çiftçiye “TARSİM sigortası yaptırmış mıydın?” sorusunu
sorarlar. “Eğer TARSİM’in varsa borcunu erteleriz, yoksa borcunu ödemek
zorundasın.” derler. 
Sayın
milletvekilleri, bir çiftçinin TARSİM sigortası varsa borcunu erteletmesine
gerek var mıdır? Zaten doğal afet nedeniyle oluşan zararını sigortadan tahsil
edecek ve kredi borcunu da ödeyecektir. 
(Mikrofon
otomatik cihaz tarafından kapatıldı) 
MUSTAFA
TUNCER (Devamla) – Hâl böyleyken çiftçiden TARSİM istemek işi yokuşa sürmektir.
Bu yanlıştan vazgeçilmesini diliyor, yüce heyetinizi saygıyla selamlıyorum.
(CHP sıralarından alkışlar)
BAŞKAN
– Teşekkür ediyorum. 
Gruplar
adına son söz Halkların Demokratik Partisi Grubu adına Van Milletvekili Lezgin
Botan’a aittir. 
Sayın
Botan, buyurun. (HDP sıralarından alkışlar)
HDP
GRUBU ADINA LEZGİN BOTAN (Van) – Teşekkür ediyorum Sayın Başkan. 
Değerli
milletvekilleri, Genel Kurulu saygıyla selamlıyorum. Şu an ekranları başında
bizleri izleyen rehin eş başkanlarımızı ve milletvekillerimizi, eş belediye
başkanlarımızı da bu vesileyle bir kez daha selamlıyorum. 
Değerli
arkadaşlar, ben bugün Van’ı size anlatacağım, Van’la ilgili sorunları bu
vesileyle biraz ifade etmek istiyorum. Van, coğrafyamızın en kadim kentlerinden
biri olan, jeostratejik konumu, genç nüfusu ve doğal zenginlikleriyle ciddi bir
potansiyele sahiptir. Aynı şekilde, Van, iller arasında 9’uncu büyük ilimiz,
bölgede ise en büyük illerimizden biridir. Bunun yanında, Van, İran’la sınırı
olduğu için dünya pazarlarına yani daha doğrusu Orta Doğu pazarlarına yakın
konumdadır. Dolayısıyla Van’ı baz alarak 500 kilometrelik bir çember
çizdiğinizde, yaklaşık 123 milyonluk bir pazarın tam orta yerindedir. Bunun Van
açısından, bölge pazarı açısından, bölgenin kalkınması açısından çok büyük bir
imkân olduğunu; buna karşın, Van’a, bu anlamda yeterince altyapı, üstyapı ve
imkânların sağlanmadığını, gerekli ilgi ve alakanın maalesef, gösterilmediğini
üzülerek belirtmek istiyorum. Buna rağmen, Van, potansiyelini kinetiğe
çevirmeye çalışsa da 2011 yılında, malumunuz, iki büyük deprem yaşadı. Maddi ve
manevi ciddi bir yıkım olmasına rağmen, iktidarın Van’ı afet bölgesi ilan
etmemesinden dolayı kalıcı çözümler de üretilemedi.
Bugün,
depremzedeler için yapılan TOKİ konutlarında birçok sorun devam etmektedir.
Zaten yoksul olan yurttaşlar borç batağına itilirken diğer taraftan, TOKİ
konutlarında eğitim, sağlık hizmetleri ve diğer sosyal, kültürel hizmetler
-oldukça yetersiz- açısından da büyük bir mağduriyet söz konusu. TOKİ
konutlarında “Boğaziçi” adındaki bir şirketin yani yüklenici şirketin on beş
yıldır hak sahiplerine bir türlü oradaki yönetimi devretmemesi nedeniyle orada
da ciddi bir vurgun düzeni kurulduğunu burada belirtmek istiyorum ve bir an
önce bakanlığın ve ilgili kurumların bu konuda bir teftişte bulunmalarını talep
ediyorum.
Değerli
arkadaşlar, Van, aslında, biliyorsunuz, bu iki depremle birlikte bölgenin de en
büyük göç yükünü çeken bir ilimiz. Dolayısıyla Van esnafının, aslında, afetin
ilan edileceği ve vergi terkininde bulunulacağı gibi bir talebi vardı. Daha
önce, benzer bölgelerde, bu konuda afet ilan edilip vergi terkini sağlanırken
Van açısından aynı ilgiyi, alakayı görmediğimizi ve Van esnafına burada da bir
ayrımcılık yapıldığını ve Van’ın da bundan mahrum bırakıldığını maalesef,
üzülerek belirtmek durumundayım.
Tabii,
daha ilk deprem olmadan ikinci büyük siyasi bir depremle Van sarsıldı. O dönem
de depremden hemen sonra, Van Belediye Başkanlarımız gözaltına alınmıştı,
Van’daki siyasetçiler gözaltına alınıp yaklaşık iki yıl cezaevinde
tutulmuşlardı, son süreçte de yine kayyumlar atanmak suretiyle Van’daki
belediye başkanlarımızın, eş belediye başkanlarımızın tümü… Hem kayyum atandı
belediyelere hem de belediye başkanlarımız tutuklandı, şu an rehin bir şekilde
cezaevlerindeler. Yani Ataşehir’de, Ankara’da, işte İstanbul’da da belediye
başkanları görevlerinden bir şekilde alındılar, orada da bir usul takip edildi.
Orada, belediye meclislerinin kendi içinde belediye başkanlarını tekrar seçme
imkânı tanındı ama aynı şekilde, bölgedeki belediyelere bunun uygulanmadığını…
Şimdi, bazen biz Kürt sorunu diyoruz, işte Kürtlere ayrımcılık yapılıyor
diyoruz ya, birileri yerlerinden zıplıyor. Aslında, bu onun en bariz örneği
olmaktadır çünkü belediye meclislerimiz hâlen yerinde, belediye meclis
üyelerimizin hemen hemen neredeyse tümü dışarıda ve hiçbir soruşturmaya da tabi
tutulmamış iken belediye başkanlarımız siyaseten rehin alındılar ama belediye
meclislerimiz de dışlandılar. Şu an, belediye meclislerinin, kendi içinden,
belediye mevzuatı gereği veya yerel demokrasiye olan inancı gereği, siyasetin
itibarı gereği olarak kendi belediye başkanını seçme olanağı da ellerinden
alındı. Yani 1980 darbesini çok eleştiriyoruz, emin olun Kenan Evren’e rahmet
okutturdunuz çünkü Kenan Evren döneminde bile belediye başkanları alınırken
belediye meclisleri kendi içinde kendi hizmetlerini sunmuşlardır. Dolayısıyla
siyasetin aslında bölgedeki bu kayyumlarla birlikte nasıl
itibarsızlaştırıldığı, nasıl değersizleştirildiği, sandık iradesinin, yerel
demokrasinin nasıl aşağılandığı, nasıl insanların buna artık itibar etmemesi
gerektiğini… Çünkü insanlarda şu an demokrasiye, sandığa bir şeyi kalmadı.
AKP’nin başardığı şey budur yani yerel demokrasiyi bu anlamda gerçekten yok
ettiniz. 
Yine,
Van’ın diğer bir konusu değerli arkadaşlar, Van Gölü. Biliyorsunuz, büyük bir
havzası var ve o havzanın çevresinde onlarca belediyemiz var; Van Büyükşehir
Belediyesi, Edremit, Erciş, Gevaş, Tatvan, Muradiye, Adilcevaz ve Ahlat gibi
nüfus yoğunluğu, yerleşim alanları var ve Van Gölü havzası ciddi bir tehlike
altında. Biz, defalarca burada bu konuda çeşitli çabalarda, çalışmalarda
bulunduk ancak yine o konuda da ciddi bir duyarsızlıkla karşılaştık. Van Gölü
koruma kanunu teklifini verdik ancak bu konuda henüz bir duyarlılık görülmedi.
Şimdi, biliyorsunuz, Aral Gölü bu duyarsızlık sonucu yok oldu, Urmiye Gölü yok
olmakla karşı karşıya geldi. Dünyanın en önemli göllerinden biri olan Van Gölü
de şu an büyük bir tehdit altındadır. Burada, hem biyoçeşitlilik hem ki endemik
olarak büyük bir değerimiz olan Van Gölü büyük bir tehdit altında. Bu konuda da
vermiş olduğumuz koruma kanunu teklifinin bir an önce hayata geçmesi gerekiyor.

Yine,
Van’da tarım ve hayvancılık alanında da çok büyük sorunlar yaşanmakta değerli
arkadaşlar. Van’ın en temel geçim kaynaklarından biri hayvancılık ve tarım. Bu
konuda da Van’ın yüzde 70’i meradır, yani Türkiye meralarının yüzde 10’una
tekabül etmekte ancak maalesef, Süt ve Et Kurumu Van’da yok. Yani daha önce vardı
ama AKP’nin politikaları sonucu bu kurumlar kapatıldı ve Van büyük bir
mağduriyetle yüz yüze kaldı. Van’ın nüfusunun yüzde 80’i genç bir nüfus ve yaş
ortalaması 20. Ama şu an işsizlik oranı yüzde 40, reel anlamda aslında daha
yukarıdadır. Fakat Van’daki insanlarımız, hayvancılıkta, küçükbaş hayvanda
-barınmada, beslemede- potansiyel olarak Türkiye 1’incisi, büyükbaş hayvanda da
15 il arasında Türkiye 5’incisi. Ancak Van’da insanımız şu an Türkiye’nin en
pahalı etini yiyor ve maalesef, en pahalı ekmeğini yiyor. Bu da ayrı bir
paradoks. Ayrıca, mesela Toprak Mahsulleri Ofisi Van’da daha önce aylarca açık
kalıp esnafa çeşitli rekabet imkânını sağlarken maalesef bu da kapatıldı. Bunun
da tekrar açılmasını öneriyoruz. 
Sağlıkta
da benzer durumlar söz konusu. 36 bin nüfusu olan Gürpınar’da şu an devlet
hastanesi yok. Yine, 30 bin nüfusu olan Saray’da devlet hastanesi yok. 200 bin
nüfusu olan Erciş’te devlet hastanesi 2011 yılından beri, dokuz yıldır bir
türlü bitirilemedi ama her seferinde, AKP yöneticileri veya Hükûmet üyeleri
gelip orada toplu açılışlarda bunun açılışını yaparlar, çok enteresan bir
şekilde. Olmayan bir hastane… Bir an önce bunun bitirilmesi lazım. Bir
prefabrikte şu an insanlarımız Erciş’te sağlık hizmeti görmekteler. Yine, 67
bin nüfusu olan Çaldıran’da şu an Çaldıran Devlet Hastanesi var ama doktor
eksiği çok ciddi, had safhada; ortopedi doktorları yok, kadın doğumcu yok, yine
keza çocuk doktoru yok. Bu anlamda da ciddi bir sıkıntı söz konusu değerli
arkadaşlar. 
Değerli
arkadaşlar, Van aynı zamanda büyük bir turistik potansiyele sahip, yani hem
inanç turizmi hem kültür turizmi hem tarih turizmi bağlamında çok önemli bir
potansiyele sahip. Fakat o konuda da yeterince altyapı imkânı sağlanmıyor.
Örneğin, 400 bine yakın İranlı turist yılın ilk altı ayında Van’ı tercih ediyor
fakat İran konsolosluğu Van’da yok ve bu çok ciddi bir sıkıntı. Turistik
anlamda altyapı imkânlarının sağlanması, acentelerin desteklenmesi, işte, yatak
sayısının artırılması konusunda da Van yine üvey evlat muamelesini görmektedir
maalesef. 
Şimdi,
bu konuda ben Van’ın taleplerini hemen burada size biraz ifade edeyim. Van, bir
an önce kayyumların zulmünden kurtarılıp belediye meclislerimizin toplanarak
demokratik yollarla, halkın demokratik iradesinin tecelligâhı o meclislerin
kendi içinde belediye başkanlarını yeniden seçip iş başına getirmesini
beklemektedir. 
Van
esnafı, biriken borçlarını 2018 yılı Ocak ayından itibaren ödemeye başlayacak.
Bu, Van’da var olan, zaten dibe vurmuş ekonomi açısından çok büyük bir yüktür;
bunun vergi terkini hâlen Van için çok elzemdir ama bu olmasa bile, bu
borçların bir şekilde ertelenmesi gerekmektedir. 
Yine,
Van Et ve Süt Kurumunun, Toprak Mahsulleri Ofisinin bir an önce açılması lazım.
Van esnafına verilmesi gereken mazot desteği henüz verilmemiş, bu desteğin
mutlaka sağlanması lazım. Van meraları üzerine konulmuş yasağın… 
(Mikrofon
otomatik cihaz tarafından kapatıldı) 
BAŞKAN
– Teşekkürler. 
LEZGİN
BOTAN (Devamla) – Sayın Başkan, Van’ı anlatıyorum.
BAŞKAN
- Hadi, Van için diyorsunuz, bir dakika, buyurun. “…”(x). Buyurun, bir dakika. 
LEZGİN
BOTAN (Devamla) – Van için iki dakika.
BAŞKAN
– Bir dakika. 
LEZGİN
BOTAN (Devamla) – Pozitif ayrımcılık istiyorum Başkan.
BAŞKAN
– Tamam, işte, “...”(x)
dedik ya. 
LEZGİN
BOTAN (Devamla) – Yine, dediğim gibi, Van Gölü için vermiş olduğumuz Van Gölü
koruma kanunu teklifinin bir an önce çıkarılması lazım. Bu, bir partinin sadece
kendi şeyi değil yani bu hepimizin Van’a karşı veya coğrafyamıza karşı duymuş
olduğumuz sorumluluğun bir gereğidir. 
Büyükşehir
statüsünde olmasına rağmen, Van’da çevre yolu henüz yok arkadaşlar. Geçen gün,
Sayın Bakan burada bütün, 81 vilayette olduğunu söyleyemez, Hakkâri’de de yok
ama Van’da hiç yok. Van büyükşehir statüsündedir ve yedi yıldır yapıldı,
yapılacak bir türlü yapılmadı. Defalarca master planı yapıldı, iptal edildi.
18’inci madde kapsamında 1 milyon 800 bin dönüm imarlı arsa âdeta rehin
alınmış. Bu, Van’ın, bir ilin ekonomisini bırakın, bir bölgenin ekonomisi
açısından çok büyük bir sıkıntı. 18’inci madde defalarca iptal edildi,
defalarca yapıldı hatta tapular çıktı, tapular iptal edildi. Bu, çok çok büyük
bir haksızlık ve büyük bir sıkıntı. Bunun bir an önce giderilmesi lazım.
(Mikrofon
otomatik cihaz tarafından kapatıldı)
LEZGİN
BOTAN (Devamla) – Sayın Başkan, bitiriyorum iki dakika sonra.
BAŞKAN
– Şimdi, efendim “…”(x)
bir defa denir, bir daha denmez, lütfen.
Teşekkür
ediyorum Sayın Botan.
LEZGİN
BOTAN (Devamla) – Bir daha Van’ın sorunlarını buraya…
BAŞKAN
– Bir daha “…” (x)
dersek olmaz bu işte.
LEZGİN
BOTAN (Devamla) – Bir dakika içinde…
BAŞKAN
– Neyse, toparlayın, tamam.
LEZGİN
BOTAN (Devamla) – Yine, Van-İran arasında modernize edilmiş tren yolculuğu,
özellikle bu Van’ın ekonomisi açısından, bölge ekonomisi açısından çok önemli.
Bu yolcu taşımacılığının geliştirilmesi lazım, kapıların açılması lazım. Van
ile İran arasında serbest ticaret bölgelerinin oluşturulması ve birtakım
ürünlere konulan kotanın kaldırılması lazım. Hani “Van’ı cazibe merkezi hâline
getireceğiz.” iddiasını ikide bir Hükûmet ileri sürüyor, bu anlamda önemli.
Yine,
uçak seferlerinin, hem Van-Urmiye, Van-Tahran arasında haftanın belli
günlerinde yapılması da bölge ekonomisi açısından çok önemli olacaktır.
Bölgenin
metropolü olan Van’ın şehir stadyumu yok; defalarca söyledik, defalarca söz
verildi. Depremde yıkılmıştı eski saha, stadyum. Bunun için bakan söz vermişti,
ne aşamada bilmiyoruz. Dün akşam da sordum, cevap vermedi. Bunun da bir an önce
tamamlanması lazım.
Yine,
Van’da sık sık elektrik kesintileri oluyor, günde ortalama üç dört saat. Bu, Van’ın
ekonomisine, bölgenin ekonomisine de büyük bir külfettir. Cazibe merkezi
yapılacak bir yerde bu olmamalı. Van ve Diyarbakır, Urfa arasında da hızlı tren
seferlerinin ve planının, taşımacılığının yapılması…
(Mikrofon
otomatik cihaz tarafından kapatıldı)
LEZGİN
BOTAN (Devamla) – Van-Diyarbakır arasında otoban da istiyoruz. Bölgede bu
anlamda ciddi bir ayrımcılık var. Bunların hepsini bekliyoruz. 
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Çok teşekkür ediyorum. Bakın, tüm desteğimiz Van’a ilişkindi, ona göre Sayın
Botan.
LEZGİN
BOTAN (Van) – Teşekkür ederim.
BAŞKAN
– “…”(x)
yetinmedik, ikinci bir “…” (x)
yaptık burada.
LEZGİN
BOTAN (Van) – Yoksa “…”(x)
deriz ha.
BAŞKAN
– Sayın Özel, sisteme girmişsiniz. 60’a göre, buyurun.
IV.- AÇIKLAMALAR (Devam)
20.- Manisa Milletvekili
Özgür Özel’in, OHAL için çıkarılmış KHK yetkisinin taşeronlarla ilgili
düzenleme için kullanılmamasını ve bu konunun Meclis uzlaşmasına emanet
edilmesini beklediklerine ilişkin açıklaması
ÖZGÜR
ÖZEL (Manisa) – Sayın Başkan, teşekkür ederim.
Yarın
bütçenin son günü ve ardından gensoru görüşmesinden sonra hem iktidar
partisinin hazırlığından, bize gelen duyumlardan, sayın bakanların
açıklamalarından Meclisin 9 Ocak tarihine kadar çalışmayacağı anlaşılıyor. Bu konuda
bir iktidar partisi iradesi var. Bu şunu doğruluyor: Hem 1 Ocağa kadar
taşeronla ilgili bir girişim yapılacak hem Meclis yarından itibaren
çalışmayacaksa düzenlemenin KHK’yle yapılacağı kesinleşmiş gibi görünüyor. Bu,
1 milyon kişinin ümitlerini üç konfederasyonun taleplerinden, taşeron işçi
temsilcilerinden, milletin temsilcilerinden kaçırmak ve bu konudaki hukuk
yolunu da kapatmak anlamına geliyor. Bunu kesinlikle doğru bulmadığımızı
düşünüyoruz ve 1 milyon kişi, çoluğuyla çocuğuyla, yakınıyla…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
ÖZGÜR
ÖZEL (Manisa) – …5 milyonun üzerinde kişiyi etkileyecek böyle büyük bir
beklenti varken ve Meclisin en önemli görevi böyle bir büyük beklentiyi -ki
muhalefet partilerinin de kamuoyuna yansıyan yaklaşımları böyle bir düzenlemeyi
destekledikleri yönünde- konfederasyonların ve taşeron işçi temsilcilerinin
taleplerine uygun bir düzenlemeyi komisyonda saatler içinde, Mecliste belki
saatler bile sürmeyecek bir şekilde geçirebiliriz; yeter ki beklenti
karşılansın. Bunun dışındaki davranış biçimlerini doğru bulmuyoruz. Böyle büyük
bir beklenti, böyle haklı bir talep varken Meclisin tatile değil, belki makul
bir iki gün aradan sonra, bu önemli konuda hep birlikte çalışmaya ihtiyacı
vardır. 
Bu
konuda Sayın Bakanın şahsında Bakanlar Kurulundan OHAL için çıkarılmış KHK
yetkisini bu durumda kullanmamasını ve Meclise güvenerek ve saygı duyarak
Meclis uzlaşmasına bu konuyu emanet etmesini bekliyor, bu konudaki grup
tavrımızı açıklıyoruz.
Teşekkür
ederim. (CHP sıralarından alkışlar) 
BAŞKAN
– Teşekkür ediyoruz Sayın Özel.
III.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
1.- 2018 Yılı Merkezi
Yönetim Bütçe Kanunu Tasarısı (1/887) ile Plan ve Bütçe Komisyonu Raporu (S.
Sayısı: 503) (Devam)
2.- 2016 Yılı Merkezi
Yönetim Kesin Hesap Kanunu Tasarısı (1/861), 2016 Yılı Merkezi Yönetim Kesin
Hesap Kanunu Tasarısına İlişkin Olarak Hazırlanan 2016 Yılı Genel Uygunluk
Bildiriminin, 2016 Yılı Dış Denetim Genel Değerlendirme Raporunun ve 6085
Sayılı Sayıştay Kanunu Uyarınca Hazırlanan 174 Adet Kamu İdaresine Ait Sayıştay
Denetim Raporunun Sunulduğuna İlişkin Sayıştay Başkanlığı Tezkeresi (3/1187),
6085 Sayılı Sayıştay Kanunu Uyarınca Hazırlanan 2016 Yılı Faaliyet Genel
Değerlendirme Raporunun ve 2016 Yılı Mali İstatistikleri Değerlendirme Raporu
ile 2016 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/1188) ile Plan ve Bütçe Komisyonu Raporu (S.
Sayısı: 504) (Devam)
BAŞKAN
– Şahıslar adına son söz Balıkesir Milletvekili Sema Kırcı’ya aittir.
Sayın
Kırcı, buyurun. (AK PARTİ sıralarından alkışlar) 
Süreniz
beş dakikadır.
SEMA
KIRCI (Balıkesir) – Sayın Başkan, değerli Divan kâtibi arkadaşlarım, Gazi
Meclisimizin değerli milletvekilleri; 2016 Yılı Merkezi Yönetim Kesin Hesap
Kanunu Tasarısı’nın 2’nci maddesi üzerinde şahsım adına söz almış bulunuyorum.
Yüce Meclisimizi saygıyla selamlıyorum. 
Sözlerimin
hemen başında, Trump yönetiminin Kudüs kararını reddeden karar tasarısının
Birleşmiş Milletler Genel Kurulunda 9’a karşı 128 oyla kabul edilmesinin
Filistin halkı ve insanlık adına hayırlı olmasını diliyorum. (AK PARTİ
sıralarından alkışlar) Bu karar, küresel bağlamda önemli sonuçları olacak bir
karardır. Sayın Cumhurbaşkanımız liderliğindeki Türkiye'nin ve haklıların
mücadelesinin ve inananların zaferidir. Hayırlı olsun. (AK PARTİ sıralarından
alkışlar) 
Sayın
Başkan, değerli milletvekilleri; hükûmetlerin başarısı öncelikle ekonomik
icraatlarıyla ölçülür. Bütçeler hükûmetlerin önem ve önceliklerini gösteren en
somut göstergedir. Bütçe yönetiminin esas işlevi halkın ihtiyaçlarına cevap
verebilmesidir. 2018 bütçesi de bu bilinçle hazırlanmış ve Meclisimizin
huzuruna getirilmiştir.
Ekonomimizde
bir zafiyet bekleyenler boşuna beklemesinler. Zira, büyümedeki başarımız tüm
endişeleri boşa çıkarmıştır. Türkiye ekonomisi üçüncü çeyrekte yüzde 11,1’lik
büyümeyle önemli bir başarıyı elde ederken Çin ve Hindistan’ı geride
bırakmıştır. Küresel arenaya taşınan düzmece davalar üzerinden kurulan
kumpaslara ve tüm art niyetli çabalara rağmen Türkiye geleceğe güvenle
yürümektedir. Her şeye rağmen ekonomimiz hızla büyüyebiliyor, artan nüfusumuza
iş sağlayabiliyor ve refah üretebiliyoruz. 2018 bütçesindeki yatırımlar hız kesmeden
devam edecektir. 2016 yılı sonu itibarıyla yalnızca ulaştırma alanında 144
milyar dolarlık yatırım yapılmıştır.
AK
PARTİ dönemi aynı zamanda sağlıkta önemli gelişmelerin yaşadığı bir dönem oldu.
2002’de 3,5 milyar Türk lirası olan koruyucu sağlık hizmetlerine ayrılan miktar
2017’de 3,5 kat artarak 12,7 milyar Türk lirasına ulaştı. Sağlıkla birlikte
bütçede en önemli pay tabii ki eğitimin. Eğitim bütçemiz 2018 yılında bütçenin
yaklaşık yüzde 18’ine denk gelen 134 milyar 727 milyon Türk lirasına ulaştı.
2018
bütçesi özellikle sosyal hedeflere odaklı bir bütçedir. Son beş yılda sosyal
yardımlara ayrılan mali kaynağı 1,4 milyar Türk lirasından 38 milyar Türk
lirasına yükselttik. 2002 yılında günlük harcama düzeyi 4 doların altında
yaşayan vatandaşlarımızın nüfusumuz içindeki oranı yüzde 30’du, bugün bu oranı
yüzde 1,5’in altına düşürdük. Bugün yaklaşık 500 bin engelli ve yaşlı
vatandaşımız evde bakım aylığı uygulamasından yararlanmaktadır.
Büyümenin
yanında yoksulluğu azaltmada da büyük başarı elde ettik. Dünya Bankasının iki
ay önce yayınladığı rapora göre ülkemiz dünyada yoksulluğu son on beş yılda en
fazla azaltan ülke oldu. Dezavantajlı tüm gruplar sosyal devleti gerçek manada
bizim dönemimizde hissetti. 2018 bütçesiyle vatandaşlarımız devletin şefkatli elini
daha fazla hissedecekler. 
Göreve
geldiğimiz günden bu yana kadının varlığını güçlendirmek için çalışıyoruz.
Kadının statüsünü yükseltmeyi devlet politikası hâline getirdik, şimdi de yeni
bir eylem planıyla bunu daha ileri bir aşamaya taşıyoruz. 2018 ila 2023
yıllarını kapsayan, Kadının Güçlenmesi Strateji Belgesi ve Eylem Planı’nı 2018
yılı Ocak ayı itibarıyla uygulamaya koyuyoruz. 
Fakir
ve az gelişmiş ülkelerde uzun dönemli kalkınmayı teşvik ederek dünyada barış ve
istikrara katkıda bulunuyoruz. Kalkınma yardımlarında millî gelire göre dünyada
açık ara birinci ülkeyiz. 
Türkiye
gelecekte küresel siyasette daha fazla söz sahibi ve belirleyici bir aktör
olacaksa insanlığın sorunlarına ilgi göstermek zorundadır. Her şey çıkar
değildir. Saygınlık kaba kuvvetle elde edilemez. Bizim gücümüz, ilkelere ve
sorunlara olan yaklaşımımızdan kaynaklanıyor. Biz sömürgeci değiliz, biz
çıkarcı değiliz, bizim gizli gündemlerimiz yok. Temelinde insan hassasiyeti
olmayan hiçbir girişim başarılı olamaz. İnsanlığa karşı vicdani sorumluluğumuzu
yerine getirdiğimiz ölçüde güçlü devletler arasında yer alabiliriz. İlkeli
duruş sergileyip küresel adalet taleplerini dillendirerek tarihin doğru
tarafında yer alıyoruz. 
Bazıları,
hukuksuz Kudüs kararında olduğu gibi, attıkları her adımla bölgeyi karıştırıp
piyon olarak kullandıkları terör örgütleri üzerinden Türkiye'nin barış ve
istikrarı hedefleyen vizyonuna meydan okurken biz Sayın Cumhurbaşkanımızın
liderliğinde hem sahada hem masada varlığımızı güçlendiriyoruz ve böylece tüm oyunları
bozuyoruz. 
Son
on beş yıldaki siyasi istikrar ekonomik istikrarı getirdi. 2016 ve 2017’de
dünyadaki finansal oynaklık ve jeopolitik krizlere rağmen çok iyi bir
performans gösterdik. 2018’de daha iyi bir performans göstermek için
çalışacağız. 
Türkiye
adına daha iyi bir gelecek hedefleyen bir bütçe getiriyoruz. 2018 bütçesi faize
giden değil, millete dönen bir bütçedir, dünyada saygınlığı olan büyük
Türkiye'nin bütçesidir. Yatırımı esas alan, emekli ve kamu çalışanlarının
haklarını gözeten, tarımı, üretimi, ihracatı ve istihdamı destekleyen bir
bütçedir. 
(Mikrofon
otomatik cihaz tarafından kapatıldı)
BAŞKAN
– Teşekkür ediyoruz. 
Tamamlayın
lütfen. 
SEMA
KIRCI (Devamla) – Teşekkür ediyorum Başkanım. 
Milletimizin
yüzünü güldüren, mazlumların umudunu artıran, 2023 hedefleri doğrultusunda
önemli bir kilometre taşı olan bir bütçedir. 
Bu
duygu ve düşüncelerle, 2018 yılı bütçesinin ülkemize ve milletimize hayırlı
olmasını temenni ediyor, Gazi Meclisimizi ve ekranları başında bizi izleyen
yüce milletimizi saygıyla selamlıyorum. (AK PARTİ sıralarından alkışlar) 
BAŞKAN
– Çok teşekkür ediyorum.
Madde
üzerindeki konuşmaları böylece tamamladık. 
Şimdi
on dakika süreyle soru-cevap işlemini gerçekleştireceğiz; bu sürenin yarısı
soru olacak, yarısı cevap.
Sayın
Çamak…
HÜSEYİN
ÇAMAK (Mersin) – Teşekkür ederim Sayın Başkan.
Kalkınma
ve huzurun olmazsa olmazı insana yapılan yatırımdır. Cinsiyet ayrımcılığı,
madde bağımlılığı, cinayet ve terör gibi olumsuzlukların kaynağı gerekli insani
gelişmişlik kriterlerinin sağlanamamasıdır. Bu noktada, özellikle siyasilere
büyük sorumluluk düşmektedir. Yetkili makamlarda oturanların toplumu ayrıştıran
söylemlerden kaçınmaları gerekmektedir.
Daha
önce de ülkemiz kurumlarındaki kadrolaşma ve partizanlaşmaya dikkat çekmiştim.
Herhangi bir kurumu arayıp bilgi istediğimizde karşılaştığımız ilk soru “Hangi
parti?” sorusu oluyor. Bürokratların bu tip sorular sormasını şık ve yerinde
buluyor musunuz? 
Hiçbir
hak ve hukuk karinesiyle bağdaşmayan mülakatlarda özellikle siyasi ve dinî
referansları sorgulayan sorular sorulmasını nasıl değerlendiriyorsunuz? 
Teşekkür
ederim.
BAŞKAN
– Teşekkür ediyorum.
Sayın
Arslan…
KAZIM
ARSLAN (Denizli) – Maliye Bakanlığına soruyorum: Ekonomik durum her gün biraz
daha bozuluyor, pahalılık almış başını gidiyor, Türk lirası büyük değer
kaybediyor, kurlar yükseliyor. İşçisi, çiftçisi, esnafı, emeklisi çok sıkıntılı
günler geçiriyor. Böyle bir piyasada büyümenin yüzde 11,1 olduğu açıklanıyor.
Bu büyümenin gerçekçi bir büyüme olmadığını, piyasaya yansımadığını, işçinin,
çiftçinin, esnafın, sanayicinin ve ihracatçının büyümediğini, yatırımların
artmadığını, tüketimin, ithalatın ve borçlanmanın da arttığını görüyoruz.
Ayrıca, tüm sektörlerin ve yurttaşların borçlar içinde yüzdüğünü, borcunu
ödemekte zorlandığını, borcu borçla ödemek zorunda kaldığını, vergi borçlarını,
sigorta borçlarını ödeyemediklerini görüyoruz. Bütçe ve dış ticaret açığımız
ciddi ve tehlikeli bir noktaya ulaşmıştır. Bu tablo karşısında yüzde 11’lik
büyümeyi nereden ve nasıl çıkardınız? Hormonlu olan bu büyümenin piyasalara
yansıması olacak mıdır? Olacaksa ne zaman ve nasıl olacaktır?
(Mikrofon
otomatik cihaz tarafından kapatıldı) 
BAŞKAN
– Sayın Bakır…
İRFAN
BAKIR (Isparta) - Teşekkür ederiz Sayın Başkan.
Kudüs
kararı nedeniyle Birleşmiş Milletler Genel Kurulu temsilcilerini kutluyorum. 
Sayın
Bakan, Isparta-Burdur Dostluk Yolu olarak bilinen ve yapılacak olan yeni yolun
Isparta Gelincik köyünden geçen kısmında köy halkının en değerli tarım
arazilerinin yol nedeniyle ellerinden alınacak olması köylülerde ve tarım
sektöründe mağduriyet yaratacaktır. Bu mağduriyetin ortadan kalkması için bir
çalışma yapmayı düşünüyor musunuz? 
Teşekkür
ediyorum.
BAŞKAN
– Sayın Engin’in yerine Sayın Özdemir…
SİBEL
ÖZDEMİR (İstanbul) – Teşekkür ederim Sayın Başkan.
Sayın
Bakan, bir akademisyen öğretim üyemiz yurt dışından sipariş ettiği ve çalışma
alanıyla ilgili bir kitaptan 46 TL gümrük vergisi alındığından şikâyet ederek,
“Bu ülkede nasıl bilim yapılacak, belki duyan olur mu acaba?” diyerek sesini
duyurmaya çalışmış. Değerli öğretim üyemizin haklı talebini bilgi ve ilginize
sunuyorum. İktidarlarınız döneminde bilimsel ve akademik gelişmede geldiğimiz
trajik noktaya bakarsak Bakanlığınız, bilimsel gelişmenin temel unsuru olan
bilim insanlarımızın çalışmalarına katkı sağlamak için yurt dışından sipariş
ettikleri akademik yayınların gümrük vergisinden muaf olması için bir girişimde
bulunacak mı?
Teşekkür
ederim.
BAŞKAN
– Sayın Şeker…
ALİ
ŞEKER (İstanbul) – Sayın Bakan, 2002 Adalet ve Kalkınma Partisi iktidarı öncesi
on beş yılda devlet bütçesinden faize ödenen toplam para 135 milyar TL, Adalet
ve Kalkınma Partisi iktidarı sonrası 2003-2017 arası on beş yılda ödediğiniz
para 757 milyar TL. 757 milyar mı büyük, 135 milyar mı? Tabii ki sizin
döneminizde faize ödenen 757 milyar tam 5,6 kat daha fazla 135 milyardan. Bu
yıl faize ödenmesi için bütçeye koyduğunuz yaklaşık 72 milyarla 829 milyar
TL’yi bulacak sizin ödemeniz faize. Özel sektörün dış borç faizini de, ödediği
250 milyarı da kattığımızda 1 trilyondan fazla faize ödenen para var. Bankalar
faizden elde ettiği gelirle kâr rekoru kırıyor sizin devrinizde, faiz lobisi
çok memnun halimizden.
BAŞKAN
– Son olarak Sayın Erdem…
ARZU
ERDEM (İstanbul) – Teşekkür ederim Sayın Başkan.
Sorum
Sayın Sağlık Bakanına: Aile sağlığı merkezlerinde aile hekimleriyle sözleşme
imzalayan kamu dışı aile sağlığı çalışanları başta iş güvencesi olmak üzere
birçok konuda mağduriyet yaşamaktadır. Yaklaşık 5.600 civarında olan bu
çalışanlarımıza iş güvencesi ve kadro verilecek midir? 
Yine,
ortaöğretim hemşirelik mezunu atanamayan 110 bin lise mezunu gencimiz KPSS’den
88, 89, 90 gibi puanlar almalarına rağmen atanamamaktadır. Bu konuda bir kadro
çalışması var mıdır? 
73
bin anestezi mezunu evlatlarımız için açılan kadro sayısı mezun sayıları için
yeterli değildir. Gün geçtikte anestezi atamalarının vahim bir tabloya
dönüştüğünü görmekteyiz. Bu konuda bir iyileştirme yapılacak mıdır? 
Şu
an 18 üniversitede okutulan ve bu okullardan her yıl yüzlerce mezun verilmesine
rağmen 2010 yılından 2017’ye kadar toplam 60-70 kişinin atanmasının yapıldığı
eczane teknikerleri bölümü mezunları istihdam edilecek midir?
Teşekkür
ederim.
BAŞKAN
– Teşekkür ediyorum.
Şimdi,
soruları cevaplandırmak üzere Gümrük ve Ticaret Bakanımız Sayın Bülent
Tüfenkci’ye söz veriyorum.
Buyurun
Sayın Bakan.
GÜMRÜK
VE TİCARET BAKANI BÜLENT TÜFENKCİ (Malatya) – Değerli Başkan, değerli üyeler;
öncelikle Sayın Çamak’ın sormuş olduğu sorudan başlayalım. Elbette ki
bürokratların “Hangi partidensiniz?” demesini doğru bulmuyoruz ve herkese eşit
şekilde gerekli bilgilendirmenin yapılmasını doğru buluyoruz.
Dinî
referanslarla ilgili… O konuyla ilgili girmiş olduğu, Diyanete giriyorsa
elbette ki dinî konulardan sorulması lazım. Onun için bu şekliyle ifade edeyim.
Ayrıca,
Sayın Arslan “Ekonomideki büyüme hormonlu mudur?” diye bir soru sordu. Sayın
Arslan, ekonomideki büyüme hormonlu değil. Özellikle tüm sektörlerde büyüme
var, sanayide var, tarımda var, imalat sektöründe var, hizmet sektöründe var.
Dolayısıyla ekonomideki büyüme, genel, yaygın ve tüm alt kalemlere yansımış bir
büyümedir. Baktığımız zaman, tüketim, yatırım ve ihracat da büyümeye pozitif
katkı yapmıştır ve netice itibarıyla bu büyüme ekonominin bütün katmanlarında
hissedilmiştir. Esnaf da hissetmiştir, tacir de hissetmiştir, ihracatçı da
hissetmiştir, çiftçi de hissetmiştir; onun için büyümüştür. 
KAZIM
ARSLAN (Denizli) - İş yerleri neden kapanıyor Sayın Bakan?
MELİKE
BASMACI (Denizli) – Hangi ülkede Sayın Bakan?
GÜMRÜK
VE TİCARET BAKANI BÜLENT TÜFENKCİ (Malatya) – Türkiye’den bahsediyoruz. 
Dolayısıyla
bu büyüme bütün katmanlarda hissedilmiş ve bu büyüme inşallah 2018’de de devam
edecek.
Sayın
Bakır’ın sorduğu soruyu ilgili bakanlığa iletip yazılı cevaplamak istiyoruz.
Yine,
gümrüklerdeki kitapla ilgili, bu konuyla ilgili Ekonomi Bakanlığımızla görüşüp...
Zaten, eğer hızlı kargo yoluyla geldiği zaman 30 avronun altındakilerde hiçbir
gümrük vergisi ödenmiyor. Yine, bilimsel kitap kategorisinde istemişse ve beyan
etmişse bu anlamıyla da gümrük vergisi alınmıyor ama normal kitaplar içerisinde
istenmişse bunu da tek kitap veya bilimsel nokta, çalışmalarla ilgili olduğunu
beyan etmediğini düşünüyoruz. Kendisiyle de iletişime geçeceğim. Eğer aksaklık
varsa Ekonomi Bakanlığımızla görüşüp düzeltmek istiyoruz. Haklı, eğer sadece
beyanda bulunmamışsa. Dolayısıyla, beyanda bulunduğunda bir sıkıntı yok.
SİBEL
ÖZDEMİR (İstanbul) – Tamamen muaf olabilir.
GÜMRÜK
VE TİCARET BAKANI BÜLENT TÜFENKCİ (Malatya) – Faizlerle ilgili soruya gelince,
AK PARTİ 2002 yılında iktidara geldiğinde bütçenin yüzde 43,2’si doğrudan faiz harcamalarına
gidiyordu. Hükûmetlerimiz döneminde bu oran sürekli aşağıya indi; bütçe, faiz
bütçesi olmaktan çıktı, hizmet bütçesi hâline dönüştü. 2018 yılında bu oran
yüzde 10’un altına kadar düştü. Başka bir deyişle, eskiden bütçenin yarısı
faize giderken şimdi yüzde 90’dan fazlası vatandaşlarımıza hizmet olarak
gidiyor, cebine gidiyor.
ALİ
ŞEKER (İstanbul) – Rakamlar burada.
GÜMRÜK
VE TİCARET BAKANI BÜLENT TÜFENKCİ (Malatya) – Siz sadece rakamları
söylerseniz...
ALİ
ŞEKER (İstanbul) – Bakanlığın verileri bunlar.
GÜMRÜK
VE TİCARET BAKANI BÜLENT TÜFENKCİ (Malatya) – Türkiye'nin 2002’deki
bütçesine...
ALİ
ŞEKER (İstanbul) – Bakanlığın verileri.
GÜMRÜK
VE TİCARET BAKANI BÜLENT TÜFENKCİ (Malatya) – İşte burada.
2002
bütçesine giderseniz, 2002’de ne kadar bütçesi vardı, şu anda ne kadar var?
Oranlamayı yaptığınızda bu oranları görürsünüz. Eğer biz, o sizin ifade
ettiğiniz gibi bütçemizi faize verseydik vatandaşımıza bu kadar hizmeti
yapamazdık. 
ALİ
ŞEKER (İstanbul) – 235 mi büyük 757 mi?
GÜMRÜK
VE TİCARET BAKANI BÜLENT TÜFENKCİ (Malatya) – Türkiye'yi de her alanda 3 kat
büyütemezdik; bu kadar duble yolları, bu kadar hastaneleri, bu kadar şehir
hastanelerini yapamazdık. 
MELİKE
BASMACI (Denizli) – Hasta garantili hastane, araba garantili köprü ve geçme
garantili köprü. 
GÜMRÜK
VE TİCARET BAKANI BÜLENT TÜFENKCİ (Malatya) – Bunların temel kaynağı,
faizlerdeki yapılan tasarruflardan dolayı olmuştur, bu kadar faiz ödemediğimiz
için olmuştur. Onun için bu kadar eserler, barajlar ortaya çıktı diye
düşünüyorum. 
ALİ
ŞEKER (İstanbul) – Bunlar Maliye Bakanlığının verileri Sayın Bakan. 
BAŞKAN
– Gümrük ve Ticaret Bakanımız Sayın Bülent Tüfenkci’ye çok teşekkür ediyorum.
Şimdi
(B) cetvelinin genel toplamlarını okutup oylarınıza sunacağım.
(B) CETVELİ
(TL)
Bütçe Geliri
Tahmini 530.402.940.000,00
Tahsilat 608.336.187.251,32
Ret ve İadeler
(-) 72.073.462.094,75
Net Tahsilat 536.262.725.156,57
BAŞKAN
– (B) cetvelini oylarınıza sunuyorum: Kabul edenler… Kabul etmeyenler… Kabul
edilmiştir. 
2’nci
maddeyi (B) cetveliyle birlikte oylarınıza sunuyorum: Kabul edenler… Kabul
etmeyenler… Madde kabul edilmiştir (B) cetveliyle birlikte.
3’üncü
maddeyi okutuyorum: 

Denge
MADDE 3- (1)
2016 yılı bütçe giderleri ile bütçe gelirleri toplamları arasında, 5018 sayılı
Kanuna ekli;
a)
(I) sayılı cetvelde yer alan genel bütçe kapsamındaki kamu idarelerinin
32.853.909.815,16 Türk Lirası gider fazlası,
b)
(II) sayılı cetvelde yer alan özel bütçeli idarelerin 1.452.419.820,65 Türk
Lirası gelir fazlası,
c)
(III) sayılı cetvelde yer alan düzenleyici ve denetleyici kurumların
105.128.106,72 Türk Lirası gelir fazlası,
gerçekleşmiştir.
(2)
2016 yılı merkezi yönetim net bütçe gider fazlası 29.931.928.824,57 Türk
Lirasıdır. 
BAŞKAN
– 3’üncü madde üzerinde gruplar adına ilk söz Milliyetçi Hareket Partisi Grubu
adına Samsun Milletvekili Erhan Usta’ya aittir. 
Sayın
Usta, buyurun. (MHP sıralarından alkışlar) 
MHP
GRUBU ADINA ERHAN USTA (Samsun) – Teşekkür ederim Sayın Başkan. 
Sayın
Başkan, değerli milletvekilleri; öncelikle Genel Kurulu saygıyla selamlarım. 
Şimdi,
ben konuşmaya çıkmadan önce böyle provokatif bir cümle oluyor ve benim konuşma
aslında güme gidiyor. Şimdi, Sayın Bakanım, yani nereden icap etti, size kim
sordu “2002 yılında bütçenin ne kadarı faize gidiyordu, ne kadarı nereye
gidiyordu?” diye?
Şimdi,
tabii siz sabahki kısımda yoktunuz, bunların cevapları verildi. Sanki hiç
konuşulmamış gibi tekrar tekrar bunları söylüyorsunuz. Hadi, şu 2002’ye göre,
faizin dışında bir tane daha iyi olan bir şey söyleyin. Ya, bir tane daha bir
şey söyleyin Allah aşkına! (MHP ve CHP sıralarından alkışlar) 
Ya,
şunu söylüyoruz, anlatamıyoruz, diyoruz ki: 1990’lı yıllar bütçenin bittiği
yıllardı, bütçe mütçe diye bir şey kalmamıştı. 1999’da bir Hükûmet geldi.
Sayın
Bakan, lütfen beni dinleyin, lütfen, lütfen. 
BAŞKAN
– Genel Kurula hitap edin Sayın Usta. 
MEHMET
MUŞ (İstanbul) – Nasıl üslup bu ya? Genel Kurula konuş. Üsluba bak ya!
ŞAHİN
TİN (Denizli) – Biraz daha düzgün konuş.
ERHAN
USTA (Devamla) – 1999 yılında bir Hükûmet geldi. Bu Hükûmet gelir gelmez
bankacılık reformuyla başladı. Hemen ardından, asrın en büyük depreminin
akabinde sosyal güvenlik reformunu yaptı. Bütün programın iki tane amacı vardı.
Programın adı Dezenflasyon Programı’ydı ve programın en büyük çıpası ve en
büyük ayağı sıkı maliye politikasıydı. Zaten o programların tamamı bütçenin
faiz yükünü azaltmak için yapılmış bir şeydi. Şimdi 2002 yılını tutuyorsunuz,
onu söylüyorsunuz. 
Burada,
bakın, ekonominin dışındaki bütün göstergeler -şimdi, on dakikada bunları
söyleyemeyeceğiz- yani faizin dışındaki ve bütçe açığının dışındaki bütün
göstergeler maalesef ve maalesef o güne göre daha kötü. Bir tane daha bir şey
söyleyin diyorum size. Yani, tutup… Bu gereksiz bir tartışma. O hastalığı
tedavi etmek için yapılan bütün bir programda o hastalığı sürekli söylüyorsunuz.

E,
şimdi gelelim… Sabahleyin şu rakamı verdim: 57’nci Hükûmet, o günün zor
şartlarında… Bakın, ülke için nedir? Esas olan yatırımdır. O günün zor
şartlarında, 57’nci Hükûmet döneminde kamu yatırımlarının millî gelire oranı
4,8, üç yılın ortalaması, hatta 1999’u da katıyorum, dört yılın ortalaması. 
AKP
hükûmetleri geliyor, 2003’te önce 3,7’ye indiriyor -kamu yatırımlarını
söylüyorum, millî gelire oran olarak- 2004’te 3,1, 3,6 diye gidiyor, sonra bir
miktar hızlanıyor, şu anda geldiği nokta 4,1 ve toplam on dört yılın ortalaması
3,8. Bakın 4,8 yatırım yapan bir ekonomi teslim alıyorsunuz; 3,8’e
düşürüyorsunuz. Yani, faiz yükü elbette… Zaten diyoruz ki “Hastalık oydu, onu
tedavi etmek için bir program uygulandı ve o programın neticesidir.” O
programın neticesidir bugünkü düşmesi gereken faiz. O gün için yapmanız gereken
şey, 2002’ye teşekkür edeceksiniz.
BURCU
KÖKSAL (Afyonkarahisar) – Sayın Başkan, hatibi dinleyemiyoruz, çok gürültü var.

ERHAN
USTA (Devamla) – O günkü reformlara teşekkür etmeniz gerekirken şimdi tutup
tutup aynı rasyoyu söylüyorsunuz, bunun hakikaten bir anlamı yok. 
BAŞKAN
– Sayın Usta, bir saniye. 
Sayın
milletvekilleri, lütfen uğultuyu keselim, hatibin insicamını bozmayalım. 
Buyurun.

ERHAN
USTA (Devamla) – Teşekkür ederim. 
Bakın,
memleketin hayrına olacak laflar ediyoruz. Şunları söylüyoruz, diyoruz ki:
“Önümüzde kamu maliyesinde birtakım riskler var.” Bakın, son iki yılda ister
genel devlet olarak bakın ister kamu kesimi genel dengesi olarak bakın,
hangisine bakarsanız bakın -bunların tanımları var, teknik tanımlara
girmiyorum- ama devletin bütçesinde faiz dışı fazla anlamında “yani program
tanımlı faiz dışı fazla” dediğimiz şeyde -bu da nedir biliyor musunuz? Bu da
bütçenin faiz yükünü düşüren esas ana unsurdur- 2,4 puan bozulma var, bunu
konuşmamız lazım. Tekrar ediyorum, son iki yılda millî gelire oranla 2,4 puan
bozulma var. 2,4 puanın millî gelir karşılığı nedir biliyor musunuz? 35, 70,
bir 15 daha koyun, 85 milyar TL 2017 fiyatlarıyla bizim faiz dışı dengemizde
bozulma var, bunu konuşmamız lazım. Yani, bir riske işaret ediyoruz, bunları
söylüyoruz, tutup 2002’ye gidiyoruz. E, son iki yıldaki bozulmayı da siz bize
anlatın. 
Sonra,
geçen de ifade ettim, arkadaşlarımız da söyledi, 2002 yılında kamunun toplam
faiz dışı fazlası… Bakın, bu kavramın anlamı şu: “Faiz dışı fazla” dediğimiz
şey bütçenin faiz yükünü ve borç stokunu düşürmeye yönelik uygulanan programın
sonucu. Faiz dışı fazlası 3,4’tü. Şu anda ne kadar faiz dışı fazlamız? Maalesef
fazla yok, faiz dışı açık var; 0,6. Yani, dolayısıyla -o 2016, 2017’nin üstüne
1,6- 5 puanlık bozulma var. 5 puanın yine 2017 fiyatlarıyla anlamını
söylüyorum, 175 milyar TL’dir anlamı. Şimdi, bunları konuşmamız lazım gelirken
başka şeyleri konuşuyoruz. 
Ben
önümüzde 2 tane riskin olduğunu tekrar ifade etmek istiyorum. Sabahleyin bir
miktar bu köy meselesinde, kamu-özel iş birliği projelerini söylemiştim. Burada
hesapların bir defa şeffaf olmadığını söylememiz lazım. Burada herhâlde Maliye
Bakanlığı bürokratları benim bu söylediğim şeye hak vereceklerdir. Bütçede
bunları doğru düzgün göremiyoruz, yatırım programında göremiyoruz, daha da
ötesi, millî gelir serisinde de göremiyoruz. Millî gelir serisinde her projeye
başlandığında şunun kararının verilmesi lazım: Bu, kamu yatırım stokuna mı
eklenecek, özel yatırım stokuna mı eklenecek? Bunlar biraz teknik detaylar ama
yani önemli olduğu için ifade ediyorum çünkü hesaplar açısından da önemli. Bu
detayların görülmesi lazım. Ayrıca, kamu-özel iş birliği projeleri sağlam bir
fizibilite etüdüne dayanmıyor, bu önümüzde ciddi bir sıkıntıdır.
Şimdi,
biraz daha, bu anlamda, şehir hastaneleri özeline gelelim. Sabahleyin ifade
ettim, şu rapor Kalkınma Bakanlığının Kamu-Özel İşbirliği Raporu, 2016 yılı
raporu. Şubat 2017’de çıkmış, zannediyorum bugünlerde bunun yenisi çıkacaktır.
Hani hep deniliyor ya “Bu, kamu-özel iş birliği, bunlar bir şeyden
anlamıyorlar, bunlar bedava projelerdir, 5 kuruş para harcamıyoruz.” Bakın,
sadece 18 tane şehir hastanesi için önümüzdeki dönemde yapılacak kira ödemesi
-Kalkınma Bakanlığı raporunu söylüyorum arkadaşlar- 31 milyar dolar, şehir
hastaneleri için, 18 proje için. Bakın -bu, 22’ye çıkacak yanlış
hatırlamıyorsam- 18 proje için 31 milyar dolar önümüzdeki dönemde değişik
yıllarda -zannediyorum yirmi yıl boyunca kabaca- böyle bir para ödenecek. Bu,
bedava para filan değil arkadaşlar, bunu mutlaka görmemiz lazım. Bununla bugün
şimdi… Tabii, şimdi, ben meseleyi anladım, AKP Hükûmeti şöyle bir şey yapıyor:
Bütçeden yapılacak yatırımları kesiyor, daha çok oya dönüşecek bir kısım sosyal
transferlere kanalize ediyor bütçeyi, daha sonra, torunlarımızın,
çocuklarımızın ödeyeceği borçlanmalarla da veya yüklerle de bugün yatırım
yapıyor. Görmüyor musunuz, bugün sabahleyin Kalkınma Bakanı “Mersin’deki şehir
hastanesini görmüyor musun?” diyor. Kaç lira harcadın o şehir hastanesi için şu
anda bütçeden? 1 kuruş çıkmadı ama çıkacak, onların hepsi yarın bu Hükûmetten
değil, bir başka hükûmetten çıkacak ama övünmesi bu Hükûmete ait. (MHP ve CHP
sıralarından alkışlar) Dolayısıyla, siyaset yapılacaksa o ayrı bir şey ancak
Türkiye’nin iyiliğini konuşacaksak bunların hepsini görmemiz lazım.
Şimdi,
buradaki diğer bir risk şu: Bir defa, 31 milyar dolar kira ödeyeceğiz. Bunun
fazlası var, azı yok. 
MUSTAFA
ILICALI (Erzurum) – Toplam yatırım ne kadar?
ERHAN
USTA (Devamla) - Yatırım da kabaca o kadar. 
Artı,
hizmet alım garantileri veriyoruz, bakın, “Şu kadar hasta olacak.” diyoruz.
Eğer o hasta olursa, tamam, garantiden bir ödeme yapmayacağız, olmazsa, hizmet
alım garantilerinin üzerine, 31 milyar doların üzerine buradan da bir yük
gelecek. 
Artı,
şimdi, devlet, özel sektör gibi davranmaz. Yani “Şu Numune Hastanesinin oradaki
o tesisleri ikame edecek bir hastaneyi oraya kurarım, oranın komplesini de ben
yıkarım, emsalini artırırım, bir özel sektör firmasına veririm, oraya konut,
AVM yaptırırım, kârlı olur.” Devlet böyle davranmaz. Devlet nasıl davranır? Bu
ülkenin sermayesi de odur. Daha orada ortalama yirmi yıllık ömrü olan binalar
var, o binaların tahrip edilmesi başlı başına ülkeye bir maliyettir. Bunu da
görmemiz lazım, bu da diğer bir sıkıntı.
Öbür
konu da, tabii, şimdi, lüks otelcilik hizmetleri verilecek, bunun da sosyal
güvenlik dengesine gelecek yüklerini de şimdiden hesap etmemiz lazım, bunlar
önümüzdeki dönemde karşımıza çıkacak yüklerdir. Tabii, burada fazla bir
kapasite oluşturuluyor şehir hastaneleriyle, onlar da işin ayrı bir sıkıntısı.
Sabahleyin
şunu ifade etmiştim: Bunlar bedava para olsa hiç kimse millî gelirimizin yüzde
16’sı oranında bizim kamu-özel iş birliği projelerimizin finansmanı için sıraya
girmez. Arkadaşlar, dünyada 1’inci sıradayız. Kamu-özel iş birliği projelerinin
millî gelire oranı, sözleşme tutarları… Şu, yine, Dünya Bankası raporu “134
milyar dolar” diyor, Kalkınma Bakanlığı raporu da “132 milyar dolar” diyor;
fark etmez, birkaç milyar dolar fark var, yüzde 16’yla millî gelire oran olarak
dünyada bu anlamda 1’inci sıradayız. Bizim söylediğimiz şu: Bunların iyi
fizibiliteye dayandırılması lazım, önümüze gelecek yüklerini iyi hesap etmek
lazım; bunlar, üzerinden siyaset yapılacak işler değildir.
Şimdi,
harcamayla övünme konusunu biz zaten bu Hükûmette gördük. Nedir? İşte “Eğitim
harcamalarında en büyük bütçeyi ayıyoruz, eğitim harcamalarına şu kadar kaynak
ayırdık.” Yahu, şimdi, bakalım da, eğitim harcamaları… Şimdi, OECD’nin
çalışmaları var, bunu birkaç defa söyledim ben, diyor ki: “Okullaşma oranıdır,
dersliktir, alet edevattır bunlarla, fiziki koşullarla kalkınma-gelişme
arasında -bakın, bu ampirik bir çalışma, OECD ülkeleri içerisinde yapılmış bir
çalışma- bir ilişki yok.” Bunların elbette iyileştirilmesi lazım ama bütün
vurguyu buraya yapıyoruz, eğitim kalitesini kaçırıyoruz. Gelişme ile eğitim
kalitesi arasında ilişki var.
Şimdi,
Sayın Bakan, 2003 yılında, sizin iktidarda olduğunuz 2003 yılında, 29 OECD
ülkesi içerisinde, PISA sonuçları açısından 28’inci sıradayız, sondan 2’nciyiz.
2015 yılı raporuna bakıyorsunuz -bunların detayları, bütün detayları var
elimizde, herkeste var zaten- 35 ülke arasında -yeni katılımlar olmuş- sondan
2’nciliği kimseye kaptırmamışız. Yatıp kalkıp dua edelim şu Meksika OECD’den
falan çıkmasın yoksa sonunculuğa düşeceğiz yani Meksika olmasa sonuncu
olacağız. (MHP ve CHP sıralarından alkışlar) Şimdi, bunu söyleyin bana: Bu
kadar kaynak ayırıyoruz, biz eğitim kalitesini niye artıramıyoruz? Niye bizim
çocuklarımız başarısız? Bunları konuşmamız lazım.
Tarım:
Tarımda da “Kaynak ayırdık.” falan diyoruz. On dört yıllık dönemde -baktım-
tarım sektörünün üretimi ve geliri yıllık ortalama 2,6 artmış. 
(Mikrofon
otomatik cihaz tarafından kapatıldı) 
ERHAN
USTA (Devamla) – Çok affedersiniz Sayın Başkan. 
BAŞKAN
– Tamamlayın lütfen. 
ERHAN
USTA (Devamla) - Son konuşmamdan düşeriz. 
Destekler
18 kat artıyor fakat çiftçinin geliri veya üretimi -ikisi aynı anlama geliyor-
millî gelir denkliği açısından baktığımızda, 2002-2016 döneminde yüzde 2,6
artıyor, 5’lik büyümelerden bahsediyoruz ama çiftçiyi büyütemiyoruz. Şimdi, ben
bu kadar kaynak ayırıyorum, niye ben tarımın gelirini veya verimini
artıramıyorum diye esas bunu sorgulamamız lazım. 
AR-GE’ye
hiç girmeyeceğim. Teknoloji… Yani ihracatın ve üretimin teknolojik dağılımına
baktığımızda, yüksek teknoloji ürünlerin payı 2002 yılında 6,2; şu anda 3,9.
“AR-GE’ye para harcadım.” demekle olmuyor. Harcadığınız paranın verimli olması
lazım. Amaç nedir? Sonuca bakmak lazım. Amaç, para harcamak değil; amaç,
teknoloji seviyesini yükseltmek. Amaç, eğitim kalitesini yükseltmek. 
SALİH
CORA (Trabzon) – Yükseltiyoruz. 
ERHAN
USTA (Devamla) – Hayır, hiçbirisinde bir gelişme yok. Bütün rakamlar ortada.
Dolayısıyla, bunlara bakmamız lazım. 
Sosyal
güvenlik meselesi vardı, ona yetiştiremedim vaktimi ama o reformun -bak, bir
dakikamı verip- etkisini söyleyeyim: 1999 yılında o günkü sosyal güvenlik
kurumlarının açığı 2,63’ken reform yapılıyor, hemen 1,94’e düşüyor. Bugün, bu
açık millî gelire oranla 4,2 arkadaşlar. Bunu da takdirlerinize sunuyorum. 
Çok
teşekkür ediyorum. (MHP sıralarından alkışlar) 
BAŞKAN
– Teşekkür ediyorum Sayın Usta. 
Gruplar
adına ikinci söz, Cumhuriyet Halk Partisi Grubu adına İzmir Milletvekili Zeynep
Altıok’un olacaktır. 
Sayın
Altıok, buyurun. 
CHP
GRUBU ADINA ZEYNEP ALTIOK (İzmir) – Sayın Başkan, sayın milletvekilleri;
öncelikle bundan otuz dokuz yıl önce Maraş’ta gerici katliamda öldürülen 111
yurttaşımızı saygıyla anıyorum. Maraş katliamı, tıpkı 1 Mayıs, Bahçelievler, Çorum,
Sivas, Başbağlar, Roboski, Reyhanlı, Suruç, Ankara katliamlarında olduğu gibi
laikliği, hukukun üstünlüğünü, eşitliği ve barışı savunan tüm kesimlerin ortak
acısı, vicdanı ve hafızasıdır. 
Bugün,
OHAL baskısı ve KHK sopası altında 20 milyonu yoksulluk, 7 milyonu açlık sınırı
altında olan bir halkın bütçesini konuşuyoruz. 762 milyar lira olan bütçenin
600 milyar lirası vergilerden, yani halktan alınacak. Yani ölen Muharrem bebeği
çuvalda taşıyan babadan, yaşasaydı, çocuklarını ısıtamadığı için kendini asan
Emine Akçay’dan, atanamadığı için intihar eden ve cebinden sadece 6 lira çıkan
Öğretmen İbrahim Yeşilbağ’dan.
Sizi
iki yüz yirmi sekiz yıl önceye götürelim. 1789’da Fransa’da tarihsel bir devrim
oldu. Egemenliği saraydan alan halkın meclisinde ilk şu karar alındı: “Milletin
rızası olmadan hiçbir vergi alınmaz.” Sizin sadece OHAL’le örnek aldığınız
Fransa bugün 2,5 trilyon dolarlık bütçeyle dünyada insani gelişimde ilk 15’te,
eğitimde ilk 10’da, sağlık harcamalarında ilk 3’te yer alıyor. Oysa Türkiye, UNICEF,
PISA ve OECD’ye göre eğitimde sonuncu, sosyal adalet sıralamasında sonuncu,
Demokrasi Endeksi’nde 165 ülke içerisinde 97’nci, Hukukun Üstünlüğü Endeksi’nde
113 ülke arasında 99’uncu sırada. Türkiye'nin AKP iktidarıyla 1’inci ve ilk
sıralarda olduğu uluslararası konular yok mu? Tabii ki, var. Yolsuzlukta
Avrupa’da 1’inci, dünyada 2’nci, tutuklu gazeteci sayısı bakımından dünyada
1’inci, iktidarın en az denetlendiği 6’ncı ülke. Görülüyor ki bu bütçe halkın
değil, sarayın bütçesi.
İçişleri
Bakanı, seçilmiş belediye başkanları KHK’larla görevden alınıp yerlerine
kayyumlar atanırken “Bu belediyeler milletin iradesine geçecek.” diyordu. Bu
açıklamadan bir yıl sonra kendi belediye başkanları teker teker tehdit edilerek
istifa ettirildi, bugüne kadar 93 belediyeye kayyum atandı, saldırı bütün
muhalif partilere yansıdı, sırf CHP'li diye Ataşehir Belediye Başkanı Battal
İlgezdi hedef oldu. Şu anda 11 milletvekili tutuklu. Yani milletin bütçesi
konuşuluyor ama milletin vekilleri hapiste. Bugün neredeyse her iki kişiden
birinin iradesinin temsil edilmediği, iradesi gasbedilen o milletin cebinden
600 milyar lira talep edilmekte. 
“370
derneğe vurduk kilidi gitti, açın da görelim.” diyordu İçişleri Bakanı.
Aralarında ÇHD vardı, Gündem Çocuk Derneği vardı. Çağdaş Hukukçular Derneği
yoksulların, kimsesizlerin, haksızlığa uğrayanların hukuk mücadelesini
yürütüyor, insan hakkı ihlallerine karşı hukuk çerçevesinde çalışıyordu. Bugün
18 milyon nüfuslu İstanbul’un seçilmemiş ama atanmış belediye başkanının
“mağdur” olarak tanımladığı ve savunmaktan gurur duyduğunu açıkladığı
katliamcılar Sivas’ta “Kahrolsun laiklik, şeriat isteriz, kâfirleri yakın!”
çığlıklarıyla 35 insanı ateşe vermişti. İşte ÇHD “İnsanlık suçu adaletsiz
kalmasın.” diye onlarca avukatla yirmi beş yıldır Sivas katliamı davasına da
sahip çıkıyordu. 
“Vurduk
kilidi gitti!” dediğiniz Gündem Çocuk Derneği, tek amacı çocuk istismarını
engellemek ve çocukların çağdaş, bilimsel eğitim alması için kurulmuş olan bir
dernek. Kapatıldığı ve tüzel kişiliği kalmadığı için açtığı davalar taraf
yokluğu nedeniyle bir bir düştü. Bu yüzden istismarcılar serbest kaldı.
Türkiye’nin çocuk istismarında dünya 3’üncüsü olduğunu biliyor muydunuz? Peki
bu iktidar Ensar Vakfına, Aladağ’da kız çocuklarının ihmaller nedeniyle
yakıldığı yurtlara niye “Vurduk kilidi.” diyemedi? İstismar edilen çocukların
ailelerinden isteniyor 600 milyar dolar. 
Mezhep
üzerinden kadınları, eril ve Sünni olmayanları ayrıştıran Diyanet İşleri
Başkanlığının bütçesi AKP iktidarı döneminde 12 bakanlığı, en iyi 15 üniversitemizi
geride bıraktı. İktidarın kültüre ve sanata ayırdığı bütçe ise bunun çok çok
altında. Diyanete giden bütçenin yarısı kadınlarımızdan alınıyor ancak Diyanet
kadın ve erkeği eşit bile görmüyor. Diyanetin her fırsatta ötekileştirdiği 15
milyon Alevi’den, “Gayrimüslimle evlenilmez.” diye fetva verdiği Ermeni,
Hristiyan, Musevi yurttaşlarımızdan isteniyor 600 milyar dolar. Dünyanın en
büyük deney sahası olan İsviçre CERN’in yıllık bütçesi 1 milyar dolar. Yani
Diyanete verdiğimiz parayla her yıl iki tane CERN deney merkezi kurabiliriz.
(CHP sıralarından alkışlar) 
Vergilerimiz
çağdaş, laik bir eğitim sistemine doğru şekilde harcansaydı PISA ve UNICEF
raporlarında şu an olduğumuz gibi sonuncu olur muyduk? 
Son
iki yıllık süreçte 11 il ve 45 ilçede 252 defa süresiz ve gün boyu sokağa çıkma
yasağı ilan edildi ve en az 1 milyon 809 bin kişi bu yasaklardan etkilendi.
Diyarbakır Sur’da dünyanın sokağa çıkma yasağı rekoru kırıldı, kültür mirası
evlerimiz yıkıldı, rantsal dönüşüm, kentsel yok oluş yaşandı, insanımız
evinden, doğduğu yerlerden zorla çıkarıldı.
Beni
çok etkileyen bir örnek vereyim. Altı ay önce Sur’da incelemeler yapmak üzere
gittiğimizde Sur sokaklarında karşılaştığım 90 yaşındaki nine “Ben burada
doğdum, burada evlendim. Çocuklarım, torunlarım burada doğdu. Burada ölmek
istiyorum.” diyordu. İşte bu halktan, evlerini yıkmak, yerlerinden etmek,
direnme hakkını, protesto hakkını kullandıkları her yerde orantısız şiddet
uygulamak için 600 milyar talep ediliyor. Tek isteği daha iyi yaşamak bile değil,
doğduğu yerde ölmek olan Surlu nineden de isteniyor bu para.
Ne
diyordu bu iktidar Nuriye ve Semih için? “Sayısız kez gözaltına alınmış örgüt
üyeleri bunlar. O nedenle suçludurlar.” Teröristlikle suçlanan Nuriye ve
Semih’le ilgili iddialar tam 224 gündür kanıtlanmış değil. İki insan ölümün
eşiğinde. İçişleri Bakanının komisyonda “CHP’li arkadaşları bu konuda geri
çekmeye çalışıyorum.” dediği günlerde Nuriye serbest bırakıldı, Semih beraat
etti. Bu insanlar haksızlık karşısında sadece kendi yaşamlarını ortaya
koydular. İktidar farkında mıdır, tarihte görülmemiş bir şekilde bu ülkenin
başkentinde Nuriye’nin uğradığı haksızlığa ilk isyan ettiği yerde İnsan Hakları
Heykeli bile 222 gündür tutuklu. (CHP sıralarından alkışlar)
Haksızlığa
zırh yapılan OHAL Komisyonuna 100 binden fazla başvuru oldu. Peki, altı ay önce
kurulan bu Komisyon kaç karar verdi? Hiç. Atatürkçüleri, muhalifleri,
öğretmenleri, barış isteyen akademisyenleri işinden ettiniz, yaşayan ölüler
hâline getirdiniz, açlığa mahkûm ettiniz. Laiklik çağrısı yapan gençleri
gözaltına aldınız. IŞİD mensuplarının ülkenin her yerinde elini kolunu
sallayarak şeriat propagandası yapmalarına göz yumdunuz. 29 Ekim kutlamalarını,
19 Mayısları, Maraş ve 10 Ekim Gar katliamı anmalarını yasakladınız. Demokratik
hakkını kullananların barışçıl protestolarına biber gazlı, TOMA’lı müdahale
ettiniz. Bugüne kadar binlerce ton biber gazı sıktınız. Binlerce ton daha biber
gazı sıkmak için burada halkın parasını talep ediyorsunuz. 
Adalet
nedir sayın milletvekilleri? Burada birçok hukukçu var, elbette evrensel ve
kıymetli tanımlamalar yapabilirler. Ben de kısa bir anekdotla sözlerime son
vereyim: 18’inci yüzyılda Büyük Alman İmparatoru Freidrich bir bölgeye saray
yapmak ister. O bölgenin hemen yanında bir köylünün değirmeni vardır. Kral
görüntüden rahatsız olur, o araziyi de satın alarak sarayının arazisine katmak
ister. Köylü arazisini vermek istemez. Kral baskı yapar, tehdit eder, sonunda
da değirmenciye “Benim kral olduğumu unutuyorsun.” der. Alman köylü de bunun
üzerine “Doğru, siz kral ve ben de köylü olabilirim ama siz de unutmayın ki
Berlin’de hâkimler var.” der. 
İşte,
adalet, Ankara’da yapılan, olağanüstü giderleri olan sarayda ya da ismi
değiştirilip “adalet sarayı”na çevrilen adliyelerde değildir. Adalet, o
köylünün kralın sarayının yanındaki değirmenidir sayın milletvekilleri. Bu
arada, unutmadan, o saray yapılır. Saray ve değirmen yan yana, kral ve
değirmenci komşu olur. Sabahları II. Freidrich bahçeye çıktığında değirmenci
kendisine seslenir: “Hey Freidrich, ekmek yaptım, getireyim mi?” II. Freidrich
“Adalet her sabah bana sıcak bir ekmek kokusuyla geliyor zaten.” der. 
İşte,
siz, ekmek almaya giderken 14 yaşında polisin gaz kapsülüyle ölen Berkin’in
yuhalattığınız annesinden, hâlâ adalet arayan babasından da istiyorsunuz 600
milyarı. Sadece ekmek kokusuyla adaleti hisseden Freidrich’ten yüzyıllar sonra
Berkin’in anne ve babası ekmek kokusunda ne hissediyordur düşündünüz mü? (CHP
sıralarından alkışlar) Bu 600 milyarı isterken içinize sindirebiliyor musunuz? 
Saygılarımla.
(CHP ve HDP sıralarından alkışlar) 
BAŞKAN
– Teşekkür ediyorum. 
Sayın
Muş, buyurun. 
MEHMET
MUŞ (İstanbul) – Sayın Başkan, burada haksız bir şekilde bazı ithamlarla karşı
karşıya kaldık. Bir tanesi, bir, bölgeyi gezdiğini ifade ediyor hatip, Sur
bölgesini. 
ZEYNEP
ALTIOK (İzmir) – İddia etmiyorum, gezdim. 
MEHMET
MUŞ (İstanbul) – “Orantısız güç kullanarak evlerini yıkmak istediklerinizden bu
bütçeyi istiyorsunuz.” gibi bir ifade kullandı. 
ALİ
ŞEKER (İstanbul) – Onlardan istemiyor musunuz? 
MEHMET
MUŞ (İstanbul) – 60’a göre bir söz talep ediyorum, kürsüye gerek görmüyorum. 
BAŞKAN
– Buyurun. 
IV.- AÇIKLAMALAR (Devam)
21.- İstanbul Milletvekili
Mehmet Muş’un, İzmir Milletvekili Zeynep Altıok’un 504 sıra sayılı 2016 Yılı
Kesin Hesap Kanunu Tasarısı’nın 3’üncü maddesi üzerinde CHP Grubu adına yaptığı
konuşmasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; evet, ben o raporu
okudum. PKK terör örgütüne bir şey söyleyemeden, kendi devletini katliamla ve
orantısız güç kullanmakla suçlayan bir rapordur o. Sayın hatibin de o raporun
altında imzası vardır. Bu orantısız güç, o operasyonlar, orada açılan hendekle,
orada açılan çukurla kendisine hükümranlık alanı kurmaya çalışan PKK terör
örgütüne karşı yapılıyordu. Bakın, oradaki dili, oradaki dilin aynısını farklı
uluslararası mecralarda Türkiye'nin aleyhine karşı kullanıyorlardı. 
Bir
diğeri, bakın, Sivas katliamı meselesi açıldı. Biz Türkiye’de yapılan… O
dönemde biz iktidarda yokuz, AK PARTİ gibi bir parti yok, hiçbir yerde yokuz
fakat oradan bize bir sorumluluk yüklenmeye çalışılıyor. O dönemdeki iktidardan
önce bunun bir hesabının sorulması lazım. Biz iktidarımız döneminde insanların
yaşamları, kültürleri, inançları arasında hiçbir ayrıma müsaade etmedik, etmemeye…
(Mikrofon
otomatik cihaz tarafından kapatıldı) 
MEHMET
MUŞ (İstanbul) – Sayın Başkan…
BAŞKAN
– Tamamlayın lütfen.
MEHMET
MUŞ (İstanbul) – Bakın, DAİŞ’le en etkin mücadele eden Türkiye Cumhuriyeti
devletidir. Yüzlercesi, binlercesi hapiste, yüzlercesi, binlercesi sınır dışı
edilmiş, yetmedi, bizim sınırlarımızın dışında DEAŞ terör örgütüne karşı en
kapsamlı operasyonu yapan Türkiye Cumhuriyeti devletidir. Bunlar ortadayken,
Türkiye’de sanki bu militanlara göz yumma gibi bir şey söylemek büyük bir haksızlıktır,
bunu kabul etmemiz mümkün değildir.
Berkin
Elvan’ın annesinin yuhalatılması. “Onu yuhalattınız…” Bunu neye dayanarak
söylüyor sayın hatip, hangi belgeye dayanarak bunu söylüyor. Bunu kabul etmek,
bunu kabullenmek mümkün değil. (CHP ve HDP sıralarından gülüşmeler!)
FİLİZ
KERESTECİOĞLU DEMİR (İstanbul) – Yahu, Cumhurbaşkanı yaptı!
ALİ
ŞEKER (İstanbul) – Canlı yayın, canlı… Televizyon, gazete, internet… 
MEHMET
MUŞ (İstanbul) – İktidar olmak her şeyi… Ne oluyorsa bunu iktidara mal etmek…
Böyle bir anlayışı kabul etmek kesinlikle mümkün değildir.
Diğer
haksız beyanatları da kendilerine iade ediyorum.
Teşekkür
ederim.
BAŞKAN
– Teşekkür ediyorum.
Sayın
Özkoç…
ENGİN
ÖZKOÇ (Sakarya) – Sayın Başkan, Cumhuriyet Halk Partili sayın hatibin bir rapor
yayınladığından bahsediyor. Bu şekilde bir sataşmada bulunmuştur. Bunun gerçek
olmadığını sayın hatibimiz açıklamak istiyor efendim, sataşmadan…
BAŞKAN
– Sayın Altıok, buyurun. (CHP sıralarından alkışlar) 
İki
dakika süreyle söz veriyorum, lütfen yeni bir sataşmaya meydan vermeyelim. 
V.- SATAŞMALARA İLİŞKİN
KONUŞMALAR (Devam)
5.- İzmir Milletvekili
Zeynep Altıok’un, İstanbul Milletvekili Mehmet Muş’un yaptığı açıklaması
sırasında şahsına sataşması nedeniyle konuşması
ZEYNEP
ALTIOK (İzmir) – Teşekkür ederim Sayın Başkan.
Sur’da
yaptığım ziyaretin bir raporu yayımlanmamıştır, bir basın açıklaması ben
Sur’dayken yapılmıştır. Ayrıca, konuşmama başlarken tüm katliamları
lanetlediğim gibi, katliamların arkasındaki terör güçlerini de lanetlediğim
açıktır. İsterseniz o kısmı tekrar okuyabilirim, vakit kaybetmeyeyim,
tutanaklarda var.
Berkin
Elvan’ı kimin yuhalattığını ben size öğretecek değilim, elbette kayıtlara
bakarsanız, hangi cümlelerle canlı yayında kimin yuhalattığına bakarsanız
ulaşmanız hiç zor olmayacaktır, herhâlde kendisi de reddetmeyecektir diye
düşünüyorum. 
Mesele
Sivas katliamının sizinle ilişkilendirilmesine gelince, Sivas katliamı sanık
avukatlarının neredeyse tamamının AKP iktidarında çok çeşitli makamlara,
mevkilere, bakanlık mertebesine kadar getirildiği aşikârdır. Ancak elbette tüm
mahkûmların savunma hakkı vardır, biz buna istinaden bir şey talep etmiyoruz.
Talebimiz...
SALİH
CORA (Trabzon) – Eren Bülbül’den niye bahsetmiyorsunuz? Eren Bülbül’den niye
bahsetmiyorsunuz, Berkin Elvan’dan bahsediyorsunuz? Eren Bülbül de 15 yaşında
çocuk.
ZEYNEP
ALTIOK (Devamla) – Lütfen... Söz sıranız geldiğinde söylersiniz. Söz sıranız
geldiğinde lütfen söz alın, söyleyin. 
Şimdi,
bakınız efendim, devletlerin devamlılığı vardır, iktidarların değil.
SALİH
CORA (Trabzon) – Tek taraflı bakıyorsunuz olaya. 
ZEYNEP
ALTIOK (Devamla) – İktidara gelen ise “Ben o vakit iktidarda değildim.” demek
lüksüne sahip değildir. Tüm teröristlerle, tüm katliamların hesabıyla o dönemin
iktidarı sorumlulukla savaşmak zorundadır. (CHP sıralarından alkışlar)
MEHMET
UĞUR DİLİPAK (Kahramanmaraş) – Eren Bülbül’ü bir kez olsun anmadınız, ayıptır. 
ZEYNEP
ALTIOK (Devamla) – O dönemin iktidarı eğer adaleti getirmek için gerekli işleri
yapsa bugün bunları konuşmamıza gerek kalmazdı. Bugün 4 partinin bulunduğu bu
Meclisteki 3 partinin ortak talepleri, salt AKP oylarıyla reddedilmiştir, faili
meçhul siyasi cinayetlerin ve katliamların araştırılması için verdiğimiz
önergelere ve insanlık suçlarının tanımlanarak zaman aşımı mefhumundan
çıkarılması için verdiğimiz taleplere tam 27 kez salt AKP oylarıyla “Hayır.”
denmiştir. İktidarınız bir zaman kendisinin yaptırtmadığını iddia ettiği
suçların da adalete ulaşmasını, tüm mazlumların adalete kavuşmasını sağlamakla
yükümlüdür. Verdiğiniz söz ve sorumluluğunuz bunu içerir. Bunu sizden
bekliyoruz. (CHP sıralarından alkışlar) 
BAŞKAN
– Teşekkür ediyorum. 
III.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
1.- 2018 Yılı Merkezi
Yönetim Bütçe Kanunu Tasarısı (1/887) ile Plan ve Bütçe Komisyonu Raporu (S.
Sayısı: 503) (Devam)
2.- 2016 Yılı Merkezi
Yönetim Kesin Hesap Kanunu Tasarısı (1/861), 2016 Yılı Merkezi Yönetim Kesin
Hesap Kanunu Tasarısına İlişkin Olarak Hazırlanan 2016 Yılı Genel Uygunluk
Bildiriminin, 2016 Yılı Dış Denetim Genel Değerlendirme Raporunun ve 6085
Sayılı Sayıştay Kanunu Uyarınca Hazırlanan 174 Adet Kamu İdaresine Ait Sayıştay
Denetim Raporunun Sunulduğuna İlişkin Sayıştay Başkanlığı Tezkeresi (3/1187),
6085 Sayılı Sayıştay Kanunu Uyarınca Hazırlanan 2016 Yılı Faaliyet Genel
Değerlendirme Raporunun ve 2016 Yılı Mali İstatistikleri Değerlendirme Raporu
ile 2016 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/1188) ile Plan ve Bütçe Komisyonu Raporu (S.
Sayısı: 504) (Devam)
BAŞKAN
– Gruplar adına son konuşma, Halkların Demokratik Partisi Grubu adına Ayşe Acar
Başaran’a aittir. 
Sayın
Başaran, buyurun. (HDP sıralarından alkışlar)
HDP
GRUBU ADINA AYŞE ACAR BAŞARAN (Batman) – Sayın Başkan, değerli milletvekilleri;
ben de en son konuşmacı olan Sayın Zeynep Altıok’un faili meçhullerin
aydınlatılmasıyla ilgili görüşlerine aynen katılıyor, altına imzamı atıyorum. 
(AK
PARTİ ve CHP sıralarından karşılıklı laf atmalar)
AYŞE
ACAR BAŞARAN (Devamla) – Başkan, eğer sükûneti sağlarsanız...
BAŞKAN
– Sayın milletvekilleri, lütfen müdahale etmeyelim; bakın, sayın hatip kürsüde.

AYŞE
ACAR BAŞARAN (Devamla) – Hayır, bitsin ben öyle başlayayım. Süremi tekrar
başlatırsınız. 
(AK
PARTİ ve CHP sıralarından karşılıklı laf atmalar)
BAŞKAN
– Sayın Altıoklar... Sayın Muş...
Lütfen
sayın milletvekilleri…
Bir
saniye sayın milletvekili, bakın, hatip kürsüde.
ZEYNEP
ALTIOK (İzmir) – Özür diliyorum, hatipten özür diliyorum efendim.
BAŞKAN
- Yeniden başlatıyorum.
Buyurun.
AYŞE
ACAR BAŞARAN (Devamla) – Sayın Başkan, değerli milletvekilleri; cümlemi başa
alarak başlayayım o zaman. Ben de Zeynep Altıok’un en son söylediğine, bu
iktidarın faili meçhullerin aydınlatılması konusunda sorumlu olduğu yönündeki
görüşlerine aynen katılıyor, altına imza atıyorum. Bugüne kadar aydınlatılmamış
olabilir ama on beş, on altı, on yedi yıldır iktidarda olan da AKP iktidarıdır
ve bu dönem içerisinde de birçok faili meçhulün gerçekleştiğini ve takipsiz
kaldığını aynen gördük. 
Değerli
arkadaşlar, bu ikinci bütçedir, aslında çok büyük eksikliklerle devam ediyor.
Artık bütçenin son günlerine geldik ama bu Mecliste 10 milletvekilinin tutuklu
olduğunu ve burada olmadığını galiba bir kez daha hatırlatmak gerekiyor. Bu
tutuklu milletvekilleriyle ilgili olarak bugün bir karar verildi, Anayasa
Mahkemesi bir karar verdi; mahkeme olarak değil aslında, bir siyasi irade
olarak. Bir siyasi metin olarak bir karar var şu anda karşımızda. Ben Anayasa
Mahkemesinin verdiği bu kararın ileride, gerçekten, kitaplarda hukuki bir metin
olarak okutulacağını zannetmiyorum, bir politik metindir dediğim gibi. Bu
politik metin, Türkiye'nin HDP’siz olmasının adımları, o mihenk taşlarından
biri olarak karşımızda duruyor. Bunu bir ara sizin AKP Genel Başkanınız
söylemişti: “Anayasa Mahkemesinin kararına saygı duymuyorum.” Biz de buradan
söylüyoruz: Bu mahkeme, mahkeme olduğunu hatırlamadığı müddetçe Anayasa
Mahkemesinin verdiği bu kararı tanımayacağız ve saygı duymayacağız, duymuyoruz
da.
Değerli
arkadaşlar, aslında ben bambaşka bir konuyla ilgili konuşacaktım, bugün
içerisinde arkadaşlarımız çokça dile getirdi. Bakın, biz günlerdir bütçeyi
konuşuyoruz, İçişleri Bakanlığının bütçesini konuştuk, Diyanete ayrılan bütçeyi
konuştuk, Sağlık Bakanlığına ayrılan bütçeyi konuştuk ama bu bütçelerin
gerçekten toplumdaki bütün herkese eşit olarak paylaştırılmadığı, aslında eşit
dağıtılmadığı konusunda ciddi şüphelerimiz ve elimizde de ciddi emareler var. 
Bugün
gün içerisinde arkadaşlarımız Murat Araç’tan söz etti, Antalya’da Emniyette
intihar süsü verilerek katledilen Murat Araç. Onun şüpheli ölümüyle ilgili
burada çokça konuşmalar yapıldı ama ben olayın bir başka boyutunu anlatmak
istiyorum. 
Değerli
arkadaşlar, burada, aramızda din adamları da var; tarihten, hukuktan anlayanlar
da var. Herhâlde Türkiye ve dünya tarihinde görülmemiş bir şeyi siz
keşfetmişsiniz bu süreç içerisinde ve onu defaatle uyguluyorsunuz. 
Değerli
arkadaşlar, Murat Araç hayatını kaybetti, ailesi Emniyete gitti, morga
yönlendirildi cenazenin orada olduğuna dair, cenazeyi aldı ama cenazeyi camiye
götürdüğünde cenazenin yıkanmasına izin verilmedi, cenazenin Ceylânpınar’a
götürülmesi için bir ambulans verilmedi. Cenaze Ceylânpınar’a götürüldü, yoğun
güvenlik önlemleri altında, defnedilene kadar her türlü tacize maruz kaldı. Aile
taziye yeri istedi, kayyum atanan Ceylânpınar Belediyesi taziye yeri vermedi;
aile çadır açtı taziyesini kabul etmek için, çadıra saldırıldı, çadır ortadan
kaldırıldı. 
Değerli
arkadaşlar, dediğim gibi, gerçekten, tarihte olmayan bir şeyi siz keşfetmiş oldunuz.
İnsanların cenazesini defnetmesine, dinî vecibelerini yerine getirmesine bile
engel oluyorsunuz. 
Şunu
bir kez daha buradaki din adamlarından sormak gerekiyor: Bizim dinimizde ya da
İslam dininde aforoz var mı? Siz bir insanın kendi dinî vecibelerini yerine
getirmesi için camiye girmesini engelleyebilir misiniz? Bir kişi gitti, talep
etti diyelim; siz camide sela okunmasını engelleyebilir misiniz? Dinen, dinen
soruyorum, artık hukuku geçtim; en büyük referansınız İslam dini olduğu için
soruyorum. Engelleyebilir misiniz? Engelleyemezsiniz ama sizin iktidarınız bunu
engelledi. Diyarbakır’da, Batman’da, Türkiye'nin dört bir yanında insanların
cenazelerini yıkamaları için yer tahsis etmediniz. İnsanların cenazelerini
yıkamamaları için imamları tehdit ettiğiniz, imamlar gelip cenazeleri yıkamadı.
Cenaze arabası vermediniz, taziye yeri vermediniz. Peki, bunun bir açıklaması
var mı?
Bakın,
hukukta gömülme hakkı diye bir şey yok, onu söyleyeyim çünkü hiç kimsenin
aklına gelmemiş bu. Bir cenazenin defnedilmesinin engellenmesini, bir cenazenin
yıkanmasının engellenmesini, bir cenazenin duasının edilmesinin engellenmesini
hiç kimse düşünememiş, düşünemediği için de ihtiyaçlara göre oluşan hukuk
kuralları düzenlenmemiş, böyle bir ihtiyaç duyulmamış bugüne kadar. Ama
anladığımız o ki biz bir gün iktidara gelirsek sırf siz ve sizin gibilerin bir
gün iktidara gelme olasılığı üzerinden bir kanun maddesi yapmamız gerekiyor
insanların cenazesinin defnedilmesini engellememeniz için. 
Birkaç
gün önce Anayasa Mahkemesi bir karar verdi, “İmamlar siyaset yapamaz.” dedi ama
siz, imamlara siyaset yaptırıyorsunuz. “Cenazeyi yıkamıyorum.” demek siyaset
yapmaktır. O kişi öldükten sonra artık üzerinde hiçbir suç olmadığı kabul
edilir dinen, değil mi sayın müftüm? Böyledir. Hiçbir imam dinen “Yıkamıyorum.”
diyemez, derse siyaset yapar ve siz, o imamlara siyaset yaptırıyorsunuz. Hani,
Anayasa Mahkemesinin kararı? 
HASAN
BASRİ KURT (Samsun) – İmam yıkamak zorunda mı?
AYŞE
ACAR BAŞARAN (Devamla) – Yıkar, yıkar. 
HASAN
BASRİ KURT (Samsun) – Yıkar da zorunda değil. Yıkar da zorunlu mu?
AYŞE
ACAR BAŞARAN (Devamla) – Yıkamak zorunda değil, tehdit edildiği için yıkamıyor.
Size cevap vermek zorunda da değilim.
SALİH
CORA (Trabzon) – İmam, gassal değildir; gassal ayrıdır, imam ayrıdır.
AYŞE
ACAR BAŞARAN (Devamla) – Değerli arkadaşlar, bir şey daha var. Siz yine tarihe
mezar taşı kıranlar olarak geçtiniz ve mezar taşları için soruşturma açanlar
olarak geçtiniz. Bakın, Batman’dan bugün bir örnek, bugün elime ulaştığı için
söylüyorum. 10 Ekimde gar patlamasından sonra 100’den fazla insan hayatını
kaybetti IŞİD saldırısı nedeniyle. Bunlardan bir tanesi Aycan Kaya,
Batmanlıydı. Bir mezar taşı yaptırdı ailesi, mezar taşı önce değiştirildi,
sonra bir soruşturma açılmış kendisine yönelik “Terör örgütü propagandası
yapmak.” PKK/KCK’ye bağlamış, oradan PYD’ye bağlamış, bütün harfleri yan yana
koymuş ve bu aileyle ilgili bir soruşturma başlatmış. Bir mezar taşının neresi
propaganda? Bir cenazenin neresinden propaganda çıkarıyorsunuz? Bakın hem yerel
mahkemelerin hem uluslararası ve Anayasa Mahkemesinin verdiği bu yönde kararlar
var. Siz, bir mezar taşından propaganda çıkarıyorsunuz. Bu da tarihte bir
ilktir ve siz bu başarının altına imza atmış oldunuz, kendinizi tebrik edin ve
bununla övünün. Daha kaç tanesini saymamız gerekiyor bunun için? 
Bakın,
yine bir tane daha altına imza attığınız, cenazeler günlerce bekletiliyor.
Aileler gidip cenazelerini istiyorlar, “Gidin, kurda kuşa yem oluyor.”
diyorlar. Bu sadece sizin iktidarınız döneminde var. Savaş olur, çatışma olur,
çatışmada ve savaşta hayatını kaybedenler olabilir ama onlar üzerinden siz
ailelere ceza veremezsiniz. Siz şu anda onların yanında ayrıca aileleri
cezalandırıyorsunuz ve buraya her geldiğinizde de eşit yurttaşlıktan söz
ediyorsunuz. Ve her buraya geldiğinizde de Kürtlerin ve Türklerin eşitliğinden
söz ediyorsunuz, halkların. Nasıl bir eşitlik anlayışı bu? İnsanlar kendilerini
nasıl eşit hissedecekler? İnsanlar cenazelerini alamazken, insanlar
cenazelerini gömemezken, insanlar cenazeleri için sela bile okutamazken,
insanlar cenazeleri için taziye çadırı bile kuramazken, her gün hedef
gösterilirken, kendi cenazesine gittiği için gözaltına alınıp tutuklanırken,
kendi mezar taşı için, çocuğunun mezar taşı için soruşturmaya maruz kalırken
nasıl kendini eşit bir yurttaş olarak hissedecek bu ülkede? Nasıl bu Hükûmet,
bu iktidar benim yanımda diyecek? Bu kadar gündür konuştuğunuz bütçe nasıl
benim diyecek? Nasıl böyle hissedecek? Hissedemiyor işte. 
SALİH
CORA (Trabzon) – Şehit ailelerinin çocuklarından da bahset.
AYŞE
ACAR BAŞARAN (Devamla) – Ondan sonra insanların tercihlerini sorguluyorsunuz.
Daha kötüsü olur, daha da kötüsü olur, siz bunu yaptıkça insanlar arasındaki
kalan küçücük bağlar da, kalan o duygusal bağlar da her geçen gün biraz daha
kopuyor; her geçen gün biraz daha kopuyor. Bütün bunların sonucu olarak
Ankara’da, birkaç metre ötemizde, çok yakınımızda bir cenaze mezardan
çıkartıldı, işte bu politikaların sonucu. Eğer siz cenazeleri ayrıştırırsanız,
eğer siz mezarları ayrıştırırsanız birileri de gelir, cenazeleri çıkartır;
birileri de gelir, bunun üzerinden bir linç politikası uygular. Bu yol, yol
değildir. Bence işte tarihinize sürdüğünüz bu kara lekeyi bir an önce
temizleyin. Bunun ne size ne bize ne Türkiye halklarına faydası yoktur. Bu yanlıştan,
bu kafa karışıklığından, bu çıldırmışlık hâlinden bir an önce vazgeçmeye davet
ediyorum sizi. 
Teşekkür
ederim. (HDP sıralarından alkışlar) 
BAŞKAN
– Teşekkür ediyorum. 
Şahıslar
adına ilk söz Tekirdağ Milletvekili Metin Akgün’e aittir.
Sayın
Akgün, buyurun. (AK PARTİ sıralarından alkışlar) 
METİN
AKGÜN (Tekirdağ) – Sayın Başkan, değerli milletvekilleri; 2016 Yılı Merkezi
Yönetim Kesin Hesap Kanunu Tasarısı’nın 3’üncü maddesi üzerine söz almış
bulunmaktayım. Yüce heyetinizi ve aziz milletimizi saygıyla selamlıyorum. 
Birleşmiş
Milletler Genel Kurulunda, biraz önce, ABD’nin Kudüs’ü İsrail’in başkenti
olarak tanıma kararına karşı sunulan Kudüs tasarısı kabul edildi.
Cumhurbaşkanımız Sayın Recep Tayyip Erdoğan’ın çağrısıyla Filistin ve Kudüs
davasının haklılığı uluslararası zeminde bir kez daha ortaya konulmuş oldu.
Emeği geçen herkese teşekkür ediyorum. Bir kez daha kürsüden sesleniyorum:
Kudüs kırmızı çizgimizdir, Filistin yalnız değildir, dünya 5’ten büyüktür. (AK
PARTİ sıralarından alkışlar) 
AK
PARTİ hükûmetlerimiz bugüne kadar olduğu gibi bugün de “İnsanı yaşat ki devlet
yaşasın.” ilkesini kendisine rehber edinerek insan odaklı, refah ve huzuru esas
alan, Türkiye’nin geleceğini hesaba katan, büyümeyi, istihdamı, yatırımı
destekleyen ve mali disiplini gözeten bir bütçe hazırlamıştır. 
AK
PARTİ olarak iktidara geldiğimizden bu yana uygulamaya koyduğumuz ekonomik
programlar, güçlü ve istikrarlı büyüme çatısı altında üretim, istihdam ve
verimliliğin arttığı, makrofinansal istikrarın temin edildiği, refahın arttığı
ve gelir adaletinin pekiştirildiği bir dönem olmuştur. Son çeyrekte açıklanan
11,1’lik büyüme rakamı da Hükûmetimizin ekonomideki başarısını tescillemiştir. 
15
Temmuz alçak darbe girişiminin ardından yaşanan ekonomik durgunluğa zamanında
müdahale ederek rasyonel adımlar attık. Bu kapsamda, son iki yıl içinde reel
sektör desteklerini önemli ölçüde artırdık. Bu yıl da reel kesim destekleri
için bütçemizden 37 milyar lira kaynak ayırdık. Büyümemizin en büyük
aktörlerinden olan ihracatçımızın rekabetçi gücünü artırmak amacıyla ihracat
desteklerini 3,2 milyar TL’ye çıkardık. Bu yıl turizm sektöründe ciddi bir
atılım yapmayı planlıyoruz. Tarım ve hayvancılık sektöründe faaliyet gösteren
işletmelerimizin finansmana düşük maliyetle erişebilmesi için Ziraat Bankası
aracılığıyla tarımsal kredilere verdiğimiz faiz destek tutarını yaklaşık yüzde
11 oranında arttırarak 2,6 milyar liraya çıkardık. Vatandaşlarımızın 2002
öncesi dönemde sağlık hizmetlerine erişimde yaşadıkları sıkıntıları unutmadık.
Bu nedenle, iktidara geldiğimiz günden beri sağlık hizmetlerine erişim ve
sağlık hizmetlerinin kalitesi en temel kaygılarımızdan olmuştur. 
Sayın
Başkan, değerli milletvekilleri; AK PARTİ hükûmetleri olarak son on beş yılda
yürüttüğümüz doğru politikalarla halkımızın refah düzeyini artırdık.
Ekonomimizin güçlü dinamikleriyle aldığımız yerinde ve zamanında tedbirler
sayesinde 2017 yılının ilk yarısında yüzde 5,1 olarak güçlü bir büyüme
kaydettik. Bu büyüme performansıyla Türkiye G20 ülkeleri arasında Çin ve
Hindistan’dan sonra büyüyen 3’üncü ülke olmuştur. 2002 yılında toplanan her 100
liranın 86 lirası faize giderken 2018 yılında her 100 liranın 12 TL’si faize
gidecektir. Sanayimizin rekabet gücünün ve verimliliğinin artırılması, dünya
ihracatından daha fazla pay alabilmesi, yüksek katma değerli ve ileri
teknolojiye dayalı ürünlerin üretilmesi amacıyla üretim reform paketiyle
sanayicimizin üzerindeki yükleri azaltan, yatırım ortamını iyileştiren çok
önemli düzenlemeleri hayata geçirdik. 
Peki,
biz bunları yaparken ana muhalefet partisi olan Cumhuriyet Halk Partisinin
yaptıkları neler var? Değerli arkadaşlar, onlarda iftira var. İlçe
kongrelerinde kendisine siyasi rant sağlamak için Cumhurbaşkanına hakaret var.
Yalan var. Sahte banka dekontlarını kürsüden sallamak var. Meclis kürsüsünden
milletin parasıyla bastırılan bütçe kitabını yırtarak şov yapmak var. Daha
neler neler var arkadaşlar. (AK PARTİ sıralarından alkışlar) 
Değerli
arkadaşlar, şovu bırakın. 
(Mikrofon
otomatik cihaz tarafından kapatıldı)
METİN
AKGÜN (Devamla) – Burası şov yapma yeri değildir, burası millete hizmet yapma
yeridir. Artık sizler de milletimiz için çalışın, iftirayla gelmeyin,
projelerinizle gelin. Gün, bugün birlik beraberlik günüdür. (AK PARTİ
sıralarından alkışlar) 
ÖZKAN
YALIM (Uşak) – Metin Bey, biz şov yapmıyoruz ama sen yapmaya çalışıyorsun.
BAŞKAN
– Teşekkür ediyorum Sayın Akgün.
Tamamlayın
lütfen.
METİN
AKGÜN (Devamla) – Değerli milletvekilleri, 2018 yılı bütçemizin hayırlı uğurlu
olmasını diliyor, hepinizi saygıyla selamlıyorum. (AK PARTİ sıralarından
alkışlar) 
BAŞKAN
– Teşekkür ederim.
ENGİN
ÖZKOÇ (Sakarya) – Sayın Başkan, yalancılıkla ve şov yapmakla suçlayarak
sataşmada bulunmuştur efendim.
BAŞKAN
– Yani isim zikretmedi, grup söylemedi…
BURCU
KÖKSAL (Afyonkarahisar) – “Yalancı.” dedi.
MELİKE
BASMACI (Denizli) – “Cumhuriyet Halk Partisi.” dedi Sayın Başkan.
BAŞKAN
– Tamam, üzerinize alındıysanız buyurun, diyeceğim bir şey yok.
KADİM
DURMAZ (Tokat) – Sayın Başkan, dedi.
BAŞKAN
- Size bakarak konuştu, öyle diyorsunuz.
BURCU
KÖKSAL (Afyonkarahisar) – Hayır, “Cumhuriyet Halk Partisi.” dedi.
BAŞKAN
– Buyurun, yeni bir sataşmaya meydan vermeyelim.
Sayın
Özkoç, buyurun.
V.- SATAŞMALARA İLİŞKİN
KONUŞMALAR (Devam)
6.- Sakarya Milletvekili
Engin Özkoç’un, Tekirdağ Milletvekili Metin Akgün’ün 504 sıra sayılı 2016 Yılı
Kesin Hesap Kanunu Tasarısı’nın 3’üncü maddesi üzerinde şahsı adına yaptığı
konuşması sırasında Cumhuriyet Halk Partisine sataşması nedeniyle konuşması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; şimdi, her
şeyin bilgiye dayalı olması lazım, konuşmacılarımızın da bilgiye dayalı
konuşması lazım. Sayın hatip burada konuşurken ekonomiyle ilgili verdiği
rakamlardan hiçbir bilgiye sahip olmadığı anlaşılmıştır. (CHP sıralarından
alkışlar) 
TAMER
DAĞLI (Adana) – Yüzlerce işçi çalıştırıyor, ekonominin içinden geliyor.
ENGİN
ÖZKOÇ (Devamla) – Elbette ki yüzlerce işçi çalıştıran Türkiye Cumhuriyeti’nde
vatandaşlarımız var ama işçiden yana bakanlar ile patrondan yana bakanlar var.
Biz, emekten ve işçiden yana bakanlarız; sizlerse patrondan ve faizden yana
bakanlarsınız. 
TAMER
DAĞLI (Adana) – Emekten ve işçiden yana, gerçek işçi dostu.
ENGİN
ÖZKOÇ (Devamla) – Bu kadar nettir. Onun için, nereden baktığınız çok önemli.
Eğer sayın hatip gerçekten emekten, işçiden ve halktan yana baksaydı ülkemizde
insanlarımızın nasıl borçlandırıldığını, nasıl açlıkla karşı karşıya kaldığını…
METİN
GÜNDOĞDU (Ordu) – O, 2002’den önceydi ya.
TAMER
DAĞLI (Adana) – Dünyadan haberin yok, dünyadan haberin yok. 
ENGİN
ÖZKOÇ (Devamla) – …AKP Hükûmetinin asgari ücreti artırmamak için çırpınırken
kendisinin de buna nasıl katkı verdiğini buradan biliyor ve ona göre konuşuyor
olurdu.
METİN
GÜNDOĞDU (Ordu) – 2001’de millet açlıkla karşı karşıya kaldı, yazar kasayı
attı. 
ENGİN
ÖZKOÇ (Devamla) – O yüzden, değerli milletvekili arkadaşlarım, şu çok açıktır:
AKP Hükûmeti, Cumhuriyet Halk Partisinin tüm muhalefetine karşın çiftçiyi,
esnafı, işçiyi, taşeronu mağdur etmeye devam etmektedir. Etmeyeceğinizin bir
kanıtını verin, taşeronla ilgili, gidip de yılbaşı tatili yapacağınıza gelin
Mecliste çalışalım ve taşeronun hakkını birlikte verelim. (CHP sıralarından
alkışlar) 
BAŞKAN
– Sayın Muş…
METİN
AKGÜN (Tekirdağ) – Sayın Başkan…
BAŞKAN
– Sayın Akgün, Sayın Muş söz istedi 60’a göre.
Buyurun.
IV.- AÇIKLAMALAR (Devam)
22.- İstanbul Milletvekili
Mehmet Muş’un, Batman Milletvekili Ayşe Acar Başaran’ın 504 sıra sayılı 2016
Yılı Kesin Hesap Kanunu Tasarısı’nın 3’üncü maddesi üzerinde HDP Grubu adına
yaptığı konuşmasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; az önce konuşma yapan
bir milletvekili -bir bakmak durumundayım, konuyu netleştirme açısından-
imamların tehdit kaynaklı… Yani “Hükûmet, devlet imamları tehdit ediyor, onlar
da cenazeleri yıkamıyor.” gibi ifadeler kullanıldı. İmamların görevleri
arasında cenaze yıkamak yok. Cenazeleri gassaller yıkar, belediye hizmetidir
aslında yani belediyeler bu hizmeti verirler. Dinî boyutunda da cenazeyi -az
önce hocamla da konuştum- bir yakını, yakını yoksa ehil bir kişi… Ama günümüzde
de bu hizmet yerel yönetimler tarafından verilmektedir. İmamın böyle bir görevi
yoktur fakat insani durumlarda, kendi rızasına bağlı olarak kendileri bu görevi
yerine getirebiliyorlar. Bakın, böyle bir dil kullanmak, böyle bir iddiada
bulunmak…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
MEHMET
MUŞ (İstanbul) – Bunu ispata davet ediyorum. Hangi imam, nasıl tehdit edilmiş,
kim tehdit etmiş; bunu ortaya koymak durumundadır sayın hatip, bir iddia ortaya
atıyorsa bunu ispatlamakla mükelleftir. Bu bilgiyi paylaşmak istedim. Bakın, bu
dil ayrıştırıcı bir dildir, bunu kullanmak faydalı değildir. Türkiye’nin
geleceği için, Türkiye'nin bekası için kimseye fayda sağlayacak bir dil
değildir bu. Lütfen hassas olalım. Kaldı ki Ankara’daki o kabul edilemeyecek
olayı, bir defin sırasında asla tasvip etmeyeceğimiz bir olayı biz defaatle
burada ifade ettik. Daha sonraki süreçte Sayın Cumhurbaşkanımız, İçişleri
Bakanımız bütün süreci takip ettiler ve ailenin isteği doğrultusunda, nasıl
arzu ediyorlarsa o şekilde defin işlemini gerçekleştirmek için bütün imkânlar
seferber edilmiştir. Orada yapılan provokasyonu kabul etmemiz mümkün değildir.
Türkiye Cumhuriyeti’ndeki her vatandaş istediği yerde defin olabilir, bu hak
kendisinde vardır.
Teşekkür
ediyorum. 
BAŞKAN
– Teşekkür ediyorum. 
AYŞE
ACAR BAŞARAN (Batman) – Başkanım…
BAŞKAN
– Sayın Başaran, siz de buyurun 60’a göre.
23.- Batman Milletvekili
Ayşe Acar Başaran’ın, İstanbul Milletvekili Mehmet Muş’un yaptığı
açıklamasındaki bazı ifadelerine ilişkin açıklaması
AYŞE
ACAR BAŞARAN (Batman) – Biz aslında tam da bundan söz ediyorduk yani son
süreçlerde toplum içerisinde bir ayrıştırılma var. Bu ayrıştırılmaya son vermek
için aslında yaptığım bir konuşmaydı.
Birkaç
örnek vereyim, daha sonra daha detaylı da veririm. Bakın, Diyadin’de kayyum
sela okutmadı, imam “Beni tehdit ettiler.” dedi. Soruşturma açılan, cenazeye
gittiği için, cenazenin defin işlemlerinde bulunduğu için soruşturma açılan
imamlar var. Diyarbakır’da Ortaköy Mezarlığı’nda kayyum izin vermedi. Batman’da
onlarca cenaze gördük, imamlar gelmedi, “Tehdit ediliyoruz.” dediler. Ayrıca,
soruşturma açılan imamlarla ilgili evrakları siz bizden daha iyi bulur, daha
iyi denetlersiniz Sayın Muş. Burada kimin ayrıştırıcı bir dil kullandığını, toplum
içerisinde insanların ölüleri üzerinden nasıl bir ayrıştırılma, bir
bölüştürülme yarattığını siz bizden daha iyi bilirsiniz. Bence, gidip o
soruşturmalara biraz bakın, bir de gidip imamlarla bir konuşun, eğer sizden
korkup size cevap vermemezlik etmezlerse, asıl neyin ne olduğunu görmüş oluruz
hep beraber.
Teşekkür
ediyorum. 
BAŞKAN
– Teşekkür ediyorum.
III.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
1.- 2018 Yılı Merkezi
Yönetim Bütçe Kanunu Tasarısı (1/887) ile Plan ve Bütçe Komisyonu Raporu (S.
Sayısı: 503) (Devam)
2.- 2016 Yılı Merkezi
Yönetim Kesin Hesap Kanunu Tasarısı (1/861), 2016 Yılı Merkezi Yönetim Kesin
Hesap Kanunu Tasarısına İlişkin Olarak Hazırlanan 2016 Yılı Genel Uygunluk
Bildiriminin, 2016 Yılı Dış Denetim Genel Değerlendirme Raporunun ve 6085
Sayılı Sayıştay Kanunu Uyarınca Hazırlanan 174 Adet Kamu İdaresine Ait Sayıştay
Denetim Raporunun Sunulduğuna İlişkin Sayıştay Başkanlığı Tezkeresi (3/1187),
6085 Sayılı Sayıştay Kanunu Uyarınca Hazırlanan 2016 Yılı Faaliyet Genel
Değerlendirme Raporunun ve 2016 Yılı Mali İstatistikleri Değerlendirme Raporu
ile 2016 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/1188) ile Plan ve Bütçe Komisyonu Raporu (S.
Sayısı: 504) (Devam)
BAŞKAN
– Sayın Purçu ısrarla bekliyor, tüm Türkiye Sayın Purçu’nun konuşmasını
bekliyor, çok bekletmeyelim. 
Şimdi
şahıslar adına ikinci ve son konuşmacı, İzmir Milletvekili Özcan Purçu.
Buyurun.
(CHP sıralarından alkışlar) 
ÖZCAN
PURÇU (İzmir) – Sayın Başkanım, kıymetli milletvekili kardeşlerim, sevgili
vatandaşlarımız; hepinize hayırlı akşamlar olsun efendim. 
Evet,
bütçeyi konuşuyoruz. Ben 5’inci maddede de konuşma yapacağım, onun için bu
maddedeki konuşmamı Roman kardeşlerim için yapacağım. 
Ülkemize
sevindirici bir haber vermek istiyorum: 2 Roman gencimizden 1’i Mersin’den;
Avrupa Boks Şampiyonası’nda Avrupa 3’üncüsü oldu, ülkemize 3’üncülük madalyası
getirdi, hayırlı uğurlu olsun. (CHP ve AK PARTİ sıralarından alkışlar)
Bir
diğeri de Kadir Dalkıran, Yalova’da geçimini kâğıt toplayarak sürdüren bir
gencimiz; Karma Dövüş Sanatları Dünya Şampiyonası'nda 30 ülke içinde dünya
1’incisi oldu hayırlı uğurlu olsun arkadaşlar. (CHP ve AK PARTİ sıralarından
alkışlar)
BAŞKAN
– Biz de yürekten alkışlıyoruz, tebrik ediyoruz. 
ÖZCAN
PURÇU (Devamla) – Evet. 
Temennimiz,
Roman gençlerine Spor Bakanlığımız daha çok destek versin, Roman mahallelerine
spor sahaları yapılsın, daha büyük başarılar elde edelim. 
Evet,
arkadaşlar, Türkiye Cumhuriyeti’nin bir vatandaşı olarak iki yıldan beri
Romanların sorunlarını burada söylüyoruz, söylüyoruz ama maalesef… Bakın, gene
bir bütçe dönemi geldi, gene para yok arkadaşlar, gene para yok, gene bütçeden
pay yok. Yani ne olacak böyle?
Bakın,
bir resmî istatistik: Avrupa’da en kalabalık Roman nüfusuna sahip ülke Türkiye
arkadaşlar, 4 milyona yakın Roman nüfusumuz var. Ama sorunları biliyorsunuz,
eğitimden istihdama kadar yeterince pay alamıyoruz. 
Romanların
yüzde 97’si işsiz arkadaşlar. Bakın, kayıtlı gençlerimizin, Roman
çocuklarımızın çoğu, yüzde 80’inden fazlası ilköğretimden sonra eğitimden pay
alamıyor fakirlikten, yoksulluktan dolayı. Gene, barınma konusunda ciddi
sıkıntılarımız var diyoruz. Yüzde 82’sinin üzerindeki evler 1 odalı ya da 1,5
odalı oluyor arkadaşlar. 
Ama
maalesef, bakın, Avrupa Birliği üye ülkelerinin tamamında Roman Strateji
Belgesi var ve bütün ülkeler, arkadaşlar, pay ayırıyor. Bakın, okuyayım size,
bu resmî bir kaynak, resmî belge. 27 ülke Roman Strateji Belgesi’nde Sayın
Maliye Bakanım. 
MALİYE
BAKANI NACİ AĞBAL (Bayburt) – Bir dakika, duyamadım.
ÖZCAN
PURÇU (Devamla) – 27 ülke Roman Strateji Belgesi’ne pay ayırıyor. Bakın,
belgeler burada, en altta yeşil olan Türkiye, hiç pay yok arkadaşlar; yeşil
olan Türkiye, hiç pay yok. (CHP sıralarından alkışlar) Biz bu ülkenin vatandaşı
değil miyiz? Bakın, dünya şampiyonu oldu çocuklarımız, yapmayın. 
MALİYE
BAKANI NACİ AĞBAL (Bayburt) – Sayın Purçu, dün konuştuk ya.
ÖZCAN
PURÇU (Devamla) – Bakın, okuyayım size: Arnavutluk 8 milyon 700 bin euro pay
ayırmış; Bosna Hersek 5 milyon 300 bin euro pay ayırmış -Roman Strateji
Belgesi’nde- Kosova bile 4,5 milyon euro pay ayırmış, efendim, Makedonya 8
milyon euro pay ayırmış; resmî bunlar arkadaşlar. Karadağ 11 milyon euro pay
ayırmış, Sırbistan 13 milyon euro pay ayırmış; Türkiye’ye geliyorum, sıfır,
sıfır, sıfır. Böyle olur mu arkadaşlar, böyle olur mu? (CHP sıralarından
alkışlar) Ayıp ediyorsunuz, gerçekten çok ayıp ediyorsunuz. Ayıp ediyorsunuz
vallahi ya! (AK PARTİ sıralarından gürültüler) 
Arkadaşlar,
bakın, strateji belgesini niye yayımladınız o zaman? Romanların sorunları yok
mu? Strateji belgesini niye yayımladınız? Sayın Cumhurbaşkanı ve Hükûmet, Roman
Strateji Belgesi…
MUSTAFA
YEL (Tekirdağ) – Bu bütçe Romanların aynı zamanda.
ÖZCAN
PURÇU (Devamla) – Romanlar pay almıyor vallahi ya, yok ağabey, yok, almıyor,
almıyor. Nasıl bütçe bu, nasıl bütçe arkadaşlar? (AK PARTİ sıralarından
gürültüler) 
BAŞKAN
– Arkadaşlar, müdahale etmeyin Sayın Purçu’ya.
ÖZCAN
PURÇU (Devamla) – 27 ülke ayırıyor, biz niye ayırmıyoruz ya? Bizim
sorunlarımızı anlattık, Roman Strateji Belgesinde… 
MUSTAFA
YEL (Tekirdağ) – Kendi belediyelerinin yaptıklarını söyle. Kendi
belediyelerinin Romanları nasıl yalnız bıraktığını söyle.
ÖZCAN
PURÇU (Devamla) – Sayın Başkanım, susturabilir misiniz?
BAŞKAN
– Sayın milletvekilleri, müdahale etmeyin.
ÖZCAN
PURÇU (Devamla) – Vallahi zamanımı çaldılar, iki dakika verin bana.
BAŞKAN
– Sayın Purçu, siz konuşun, serbest, buyurun.
ÖZCAN
PURÇU (Devamla) – Bakın arkadaşlar, bilimsel konuşuyorum: Bu Hükûmetçe Resmî
Gazete’de yayımlanmış, Roman Strateji Belgesi ve eylem planını yayımlamış ya!
Sayın Cumhurbaşkanı imza attı, sizlerin bakanları imza attı. Dediler ki: “8
başlıkta Roman sorunu var; eğitim, barınma, sağlık…” Bu konularla ilgili
Hükûmet plan yaptı ve bu plana, bu Strateji Belgesine bütçe ayırmadı. Bu
aslında sizin eksiğiniz. Bunu niye yapmıyorsunuz? Böyle bir şey olabilir mi?
Stratejisi olan bir şeye para ayrılmaz mı? Vallahi Romanları kandırıyorsunuz
ha, haberiniz olsun. Romanları kandırmayın artık, yeter. Sizi vallahi başkaları
kandırıyor, biz bilemeyiz ama bizi siz kandırmayın ya! Böyle olmaz arkadaşlar.
(CHP sıralarından alkışlar) 
(Mikrofon
otomatik cihaz tarafından kapatıldı)
ÖZCAN
PURÇU (Devamla) - Sayın Başkanım, zamanımı uzatacaksınız değil mi?
BAŞKAN
– Siz devam edin Sayın Purçu, krediniz sonsuz bu Mecliste.
ÖZCAN
PURÇU (Devamla) – Tamam, sağ olun Sayın Başkanım, teşekkür ediyorum.
Arkadaşlar,
bakın, pay ayrılmadı; başka bir belge sunacağım size. Roma 2020 politikası var,
Avrupa Birliğinin ve Türkiye Cumhuriyeti’nin içinde olduğu bir politika var,
Roma 2020. Buraya Türkiye de üye şu an ve Türkiye, Hükûmet olarak bir rapor
gönderdi buraya arkadaşlar. Bu raporda da şu yazıyor, çok ilginç: “Strateji
belgesinde resmî olarak pay ayırmadık…” Ama Roma Integration 2020’de 3 milyar
543 milyon lira Romanlar için para harcandığı yazıyor 2016 için. Böyle bir şey
nasıl oluyor arkadaşlar? Bir yanda sıfır lira, bütçede para yok; bir yanda da
rapor yayınlanıyor. Bakın, burada rapor, Hükûmetin raporu; Çalışma ve Sosyal
Güvenlik Bakanlığı ve Aile ve Sosyal Politikalar Bakanlığının. 3 milyar 543
milyon -küsuratı da var- para harcandığı söyleniyor, sadece şunu söylüyor Roman
raporunda, parantez içinde diyor ki: “Sadece Romanlara harcanmış bir bedel
değil.” Ama biz bunun nesini gördük? Bize 500 bin euro harcayın arkadaşlar, 1
milyon euro harcayın yeter. 
Yani
bakın, sayın grup başkan vekilleri, size de dargınım ve kızıyorum. Ya, şurada
çıkıp da şu bütçede Romanlar için iki cümle edin ya.
(Mikrofon
otomatik cihaz tarafından kapatıldı)
BAŞKAN
– Konuş, konuş Sayın Purçu.
Buyurun.
ÖZCAN
PURÇU (Devamla) - Sayın grup başkan vekilleri, bütün partilerin grup başkan
vekilleri ve bütün partilerin milletvekilleri; ya, arkadaşlar -özellikle
iktidarın- Sayın Muş, Romanlara bir şey demeyecek misiniz Allah aşkına?
BAŞKAN
– Maliye Bakanına göster onu bir de.
ÖZCAN
PURÇU (Devamla) – Sayın Bakanım, Sayın Bakanım…
MALİYE
BAKANI NACİ AĞBAL (Bayburt) – Dün konuştuk, Roman vatandaşlar için ne kadar
güzel hizmetler yaptığımızı anlattık, konuştuk.
BAŞKAN
– Tamam Sayın Bakanım, sonrasında size söz vereceğim, Sayın Purçu bitirsin.
ÖZCAN
PURÇU (Devamla) – Sayın Bakanım, siz dediniz ki: “Resmî olarak strateji eylem
planına para ayıramayız.” Ama 27 ülke ayırıyor, siz niye ayırmıyorsunuz?
MALİYE
BAKANI NACİ AĞBAL (Bayburt) – Sayın Başkan…
BAŞKAN
– Bitirsin, ondan sonra…
MALİYE
BAKANI NACİ AĞBAL (Bayburt) – Kısa bir açıklama yapayım.
ÖZCAN
PURÇU (Devamla) – Siz niye ayırmıyorsunuz Sayın Bakanım? Lütfen…
BAŞKAN
– Tamam. Sayın Purçu, bitti mi?
ÖZCAN
PURÇU (Devamla) – Çok teşekkür ediyorum Sayın Başkanım.
BAŞKAN
– Unutma, iki dakika verdim, ona göre.
ÖZCAN
PURÇU (Devamla) – Çok teşekkür ediyorum, sağ olun.
Şimdiden
yeni yılımız kutlu olsun arkadaşlar, ülkemize hayır getirsin inşallah. (CHP ve
AK PARTİ sıralarından alkışlar)
BAŞKAN
– Çok teşekkür ediyorum, çok sağ olun Sayın Purçu.
Şahsınızda,
tüm Roman kardeşlerimize biz de selamlarımızı, sevgilerimizi, saygılarımızı
gönderiyoruz.
ÖZCAN
PURÇU (Devamla) – Ben, sayın grup başkan vekilleri ve Sayın Bakanım da bu
konuda bir laf etsin istiyorum.
BAŞKAN
– Teşekkür ediyoruz.
Sayın
Bakanım, buyurun.
IV.- AÇIKLAMALAR (Devam)
24.- Maliye Bakanı Naci
Ağbal’ın, İzmir Milletvekili Özcan Purçu’nun 504 sıra sayılı 2016 Yılı Kesin
Hesap Kanunu Tasarısı’nın 3’üncü maddesi üzerinde şahsı adına yaptığı
konuşmasındaki bazı ifadelerine ilişkin açıklaması
MALİYE
BAKANI NACİ AĞBAL (Bayburt) – Sayın Başkanım, teşekkür ediyorum. 
Dün,
sayın vekilimizle birlikte bu konuyu görüştük. Hükûmet olarak tabii ki Roman
vatandaşlarımızın yaşam koşullarının iyileştirilmesi, her alanda kendileriyle
ilgili çok daha kapsamlı faaliyetlerin yapılması amacıyla bir strateji eylem
planını hayata geçirdik. Şu anda da Aile Bakanlığımız bu strateji eylem planını
uyguluyor. Sayın vekilimize ben dün izah etmiştim. Biz bütçe kanunlarımızda
teknik olarak, hukuki olarak bütçede proje bazlı ödenek tefrik etmiyoruz,
ayırmıyoruz. Biz ne yapıyoruz? Herhangi bir proje kapsamında personel harcaması
yapılmışsa personel harcaması için ödenek kaydediyoruz veya mal, hizmet
alıyorsak onun için ödenek ayırıyoruz veya yatırım. 
Dolayısıyla,
sayın vekilimin içi rahat olsun, Hükûmet olarak Roman vatandaşlarımızın
yanındayız. Aile Bakanlığımız bu kapsamda yoğun bir şekilde çalışıyor.
Kendisiyle dün şöyle konuştuk: Bu, bütçe dokümanlarında gösterilmesi gereken
bir husus değil. Ama Aile Bakanlığımız bu stratejik eylem planı kapsamında
yürüttüğü faaliyetlerle ilgili oluşan maliyetleri ve harcamaları ayrıca
raporlayabilir, faaliyet raporunda da bunu gösterebilir. Aile Bakanımızla bu
konuyu görüşeceğimi de kendisine ifade etmiştim. Duyarlılıkları için ben de
tekrar teşekkür ediyorum. Hepimizin ortak duyarlılığı, buradaki bütün
partilerin de üzerinde mutabık olduğu bir konu. Bu açıdan, ben sayın
vekilimizin bu konuyu gündeme getirmesi nedeniyle de kendisini tebrik ediyorum.
(AK PARTİ sıralarından alkışlar)
BAŞKAN
– Çok teşekkür ediyoruz Sayın Bakanım.
MUSTAFA
YEL (Tekirdağ) – Sayın Başkanım…
BAŞKAN
- Tüm siyasi partilerin ortak duruşu…
MUSTAFA
YEL (Tekirdağ) – Sayın Başkanım, kendi seçim bölgemde çok sayıda Roman
vatandaşımız var. Hatibin söyledikleri, özellikle Tekirdağ’la ilgili ve
Trakya’daki Roman kardeşlerimizle ilgili uyuşmamakta. Ben de bu konuda söz
almak isterim.
BAŞKAN
– Efendim, teşekkür ediyorum, böyle bir usulümüz yok.
MEHMET
MUŞ (İstanbul) – Sayın Başkan…
MUSTAFA
YEL (Tekirdağ) – Yerimden söz istiyorum Sayın Başkan.
BAŞKAN
– Sayın Muş, buyurun. 
25.- İstanbul Milletvekili
Mehmet Muş’un, İzmir Milletvekili Özcan Purçu’nun 504 sıra sayılı 2016 Yılı
Kesin Hesap Kanunu Tasarısı’nın 3’üncü maddesi üzerinde şahsı adına yaptığı
konuşmasındaki bazı ifadelerine ilişkin açıklaması
MEHMET
MUŞ (İstanbul) – Sayın Purçu konuşmasında, çalışmalarımızla ilgili bana da
atıfta bulunarak “Ne tür çalışmalar yapıyorsunuz siz? Roman vatandaşlarımıza
destek olmuyor musunuz?” mealinden bir şeyler söyledi. Biz çeşitli programlar
da yaptık, çeşitli çalıştaylar da yaptık. Hükûmetimizin programlarında da
varlar, parti olarak partimizin ilgili birimleri de yakın ilişki içerisindeler.
Ben İstanbul Milletvekiliyim, o bölgedeki Roman vatandaşlarımızla da sürekli
irtibat hâlindeyiz ve ciddi şekilde biz Roman kardeşlerimizi önemseyen bir
partiyiz, bunu da Hükûmet programımızdan tutun da geliştirdiğimiz strateji
belgelerinde gösteriyoruz. Bu yeterli mi? Bu yeterli olmayabilir ama daha
fazlası için çaba sarf edeceğimizi ben de Sayın Purçu’ya ifade edeyim.
Teşekkür
ediyorum.
BAŞKAN
– Teşekkür ediyorum.
Sayın
Yel, size de 60’a göre söz veriyorum.
Buyurun.
26.- Tekirdağ Milletvekili
Mustafa Yel’in, İzmir Milletvekili Özcan Purçu’nun 504 sıra sayılı 2016 Yılı
Kesin Hesap Kanunu Tasarısı’nın 3’üncü maddesi üzerinde şahsı adına yaptığı
konuşmasındaki bazı ifadelerine ilişkin açıklaması
MUSTAFA
YEL (Tekirdağ) – Sayın Başkanım, Sayın Özcan Purçu’ya şunu hatırlatmak
istiyorum: Tekirdağ’ımızda 12 tane belediye var ve 12 tanesi de Cumhuriyet Halk
Partisinin elinde. Bizim mahallelerimizi gezdiğinizde -bunların pek çoğu da
yaklaşık olarak otuz yıldır CHP yönetiminde olan belediyeler- Çorlu Kore
Mahallesi’ne geldiğinizde, Tekirdağ Aydoğdu Mahallesi’ne geldiğinizde, Saray’a
geldiğinizde, ne yazık ki Roman vatandaşlarımızın Cumhuriyet Halk Partili
belediyelerin yanlı tutumu nedeniyle inim inim inlediğini görürsünüz.
ALİ
ŞEKER (İstanbul) – Öyle bir şey yok.
MUSTAFA
YEL (Tekirdağ) – Kanalizasyonların hâlâ sokak ortasından aktığını görürsünüz,
çadırda yaşayan Roman vatandaşlarımızı görürsünüz. 
ALİ
ŞEKER (İstanbul) – Şaka mısınız?
ÜNAL
DEMİRTAŞ (Zonguldak) – Şaka gibisiniz ya.
MUSTAFA
YEL (Tekirdağ) – Burada çıkıp da “Hiçbir şey yapılmadı.” derken sizin kendi
belediyeleriniz tarafından hiçbir şey yapılmadığını hatırlatmak isterim. 
ÜNAL
DEMİRTAŞ (Zonguldak) – Maliye Bakanı maliye bakanına atıyor, siz de belediyeye
mi atıyorsunuz?
MUSTAFA
YEL (Tekirdağ) – Ve bizim Hükûmetimiz döneminde de ilk defa Roman kardeşimiz
Aytaç Durukan’ın da hâkim olduğunu hatırlatmak isterim. İlk defa hâkimliği
kazanan bir Roman kardeşimizin gurur ve onurunu yaşamaktayız. (AK PARTİ
sıralarından alkışlar) Dolayısıyla, bizim hükûmetlerimiz döneminde, TOKİ başta
olmak üzere, eğitim yardımları başta olmak üzere Roman kardeşlerimize
uyguladığımız sinema projesi hepsine...
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum.
Sayın
Özkoç, buyurun.
ENGİN
ÖZKOÇ (Sakarya) – Efendim, Cumhuriyet Halk Partili belediye başkanlarının inim
inim inlettiği...
BAŞKAN
– Siz mi konuşacaksınız, Sayın Purçu mu?
ENGİN
ÖZKOÇ (Sakarya) – Ben konuşacağım.
BAŞKAN
– Buyurun Sayın Özkoç.
V.- SATAŞMALARA İLİŞKİN
KONUŞMALAR (Devam)
7.- Sakarya Milletvekili
Engin Özkoç’un, Tekirdağ Milletvekili Mustafa Yel’in yaptığı açıklaması
sırasında Cumhuriyet Halk Partisine sataşması nedeniyle konuşması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; şimdi, Sayın
Özcan Purçu gerçekten Türkiye’de herkesin gönlünde bir yarasının olduğu Roman
vatandaşlarımızla ilgili çok güzel, kendine has duygusal bir konuşma yaptı.
Sayın Başkan, eksik olmasın, bunun siyasetüstü bir şey olduğunu düşünerek
kendisine yeteri kadar bir süre verdi. Sayın Bakan, bu konuda yapmaları gereken
şeylerin aslında tüm siyasi partileri de içerdiğini söyleyen bir konuşma yaptı.

Şimdi,
sayın hatibin yaptığı konuşma bu adaba yakıştı mı? (AK PARTİ sıralarından
gürültüler) 
MUSTAFA
YEL (Tekirdağ) – Ne var, ne var adabımızda?
ENGİN
ÖZKOÇ (Devamla) – Yani bu adabın içerisine yakıştı mı, size soruyorum. (CHP
sıralarından alkışlar) 
MUSTAFA
YEL (Tekirdağ) – Doğruyu söyledim, gerçekleri söyledim. Gerçekleri söyledim
sadece. 
ENGİN
ÖZKOÇ (Devamla) – Cumhuriyet Halk Partisi belediyelerine saldıracağına…
MUSTAFA
YEL (Tekirdağ) – Yalan mı söyleseydim? Gerçekleri söyledim.
ENGİN
ÖZKOÇ (Devamla) – Arkadaşlar, konuşmayın, bir hatibi dinlemeyi öğrenin ya. 
BURCU
KÖKSAL (Afyonkarahisar) – Ya, bir susun da dinleyin. Dinlemeyi öğrenin. 
BAŞKAN
– Arkadaşlar, müdahale etmeyin lütfen. 
Sayın
Özkoç, siz Genel Kurula hitap edin. 
MUSTAFA
YEL (Tekirdağ) – Siz de söylüyorsunuz, siz de bağırıyordunuz. 
ENGİN
ÖZKOÇ (Devamla) – Millete saldıracağınıza bir hatibi dinlemeyi öğrenin. 
MUSTAFA
YEL (Tekirdağ) – Ben konuşurken siz de bağırıyordunuz. 
BAŞKAN
– Müdahale etmeyin lütfen. 
ENGİN
ÖZKOÇ (Devamla) – Sayın Bakanın üslubuna uymuyorsunuz, grup başkan vekilinizin
üslubuna uymuyorsunuz…
MUSTAFA
YEL (Tekirdağ) – Uymak zorunda mıyım? Birisine uymak zorunda mıyım? 
ENGİN
ÖZKOÇ (Devamla) – …milletvekilinizin üslubuna uymuyorsunuz, biz de diyoruz ki:
Üslup Ya Rabb’i, üslup!
OKTAY
ÇANAK (Ordu) – Her şeyi sen güzel konuşuyorsun, her şeyi sen yapıyorsun be!
MUSTAFA
YEL (Tekirdağ) – Siz de bağırıyorsunuz. Siz de bağırıyorsunuz. 
ENGİN
ÖZKOÇ (Devamla) – Bir efendi olun, bir sakin olun ya. 
BAŞKAN
– Sayın milletvekilleri, lütfen, siz konuşmuyorsunuz, söz sahibi kürsüde olan
Sayın Özkoç’tur. 
ENGİN
ÖZKOÇ (Devamla) – Bu kadar olmaz ya!
BAŞKAN
– Buyurun, Genel Kurula hitap edin lütfen Sayın Özkoç.
MUSTAFA
YEL (Tekirdağ) – Doğruları söyleyince bozuluyorsunuz. 
ENGİN
ÖZKOÇ (Devamla) – Yani kaç yıldan beri buradasınız, bir adabı öğrenemediniz mi?
TAMER
DAĞLI (Adana) – Ne alaka?
ENGİN
ÖZKOÇ (Devamla) – Böyle olur mu ya? 
OKTAY
ÇANAK (Ordu) – Kendi grubuna sahip çık sen. 
ENGİN
ÖZKOÇ (Devamla) – Değerli arkadaşlar, kentsel dönüşüm adı altında Roman
vatandaşlarımız yerlerinden, yurtlarından edilmiştir. Bunun bir tek müsebbibi
vardır, iktidar partisidir, tamam mı.
Sağ
olun. (CHP sıralarından alkışlar)
HÜSEYİN
FİLİZ (Çankırı) – Ne söyledin şimdi, anlamadık ki. 
BAŞKAN
– Sayın Önder, buyurun. 
IV.- AÇIKLAMALAR (Devam)
27.- Ankara Milletvekili
Sırrı Süreyya Önder’in, Roman vatandaşların sorunları konusunda gösterilen
yaklaşıma ilişkin açıklaması
SIRRI
SÜREYYA ÖNDER (Ankara) – Sayın Başkan, değerli arkadaşlar; bir mesele en yanlış
bir şekilde nasıl ele alınırın topyekûn sergilendiği bir şey oldu. Birinci
sıkıntı, Sayın Özcan Purçu’yu izlerken ciddiye almayan bir gülme hâli. Bu,
Romanlar söz konusu olduğunda bu ülkedeki kültürel çarpıtmaların, onları bir
prototipe oturtmanın sonucu Roman görünce gülmemiz gerekiyormuş gibi; birinci
sıkıntı bu. Bu, iç parçalayıcıdır. (AK PARTİ sıralarından gürültüler)
TAMER
DAĞLI (Adana) – Ne alakası var ya?
MALİYE
BAKANI NACİ AĞBAL (Bayburt) – Çok yanlış bir değerlendirme. 
SIRRI
SÜREYYA ÖNDER (Ankara) – Gidin, kameraya bakın, kendi… 
AYŞE
DOĞAN (Tekirdağ) – Biz Romanları seviyoruz bir kere.
SIRRI
SÜREYYA ÖNDER (Ankara) – İzin verin efendim, izin verin. 
MALİYE
BAKANI NACİ AĞBAL (Bayburt) – Tebessüm ile gülmeyi karıştırmayın, içten bir
tebessümdür o. Gülme nereden çıkıyor şimdi?
SIRRI
SÜREYYA ÖNDER (Ankara) – Siz, dramalarda olduğu gibi… 
AYŞE
DOĞAN (Tekirdağ) – Tiyatro ekibi olmadık biz. 
SİBEL
YİĞİTALP (Diyarbakır) – Bir sus ya. 
TAMER
DAĞLI (Adana) – Sahnede sanıyorsun kendini, sahnede; oynuyorsun. 
SIRRI
SÜREYYA ÖNDER (Ankara) – Bir dakika efendim. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen. (AK PARTİ sıralarından “Ayrımcılık yapıyorsun.” sesleri)
Sayın
milletvekilleri, müdahale etmeyin, tamamlasın. 
SIRRI
SÜREYYA ÖNDER (Ankara) – Siz ne dediniz? Aileme mi?
TAMER
DAĞLI (Adana) – Ne alaka?
MUSTAFA
YEL (Tekirdağ) – Ne alakası var ya? Nereden çıkarıyorsun?
BAŞKAN
– Sayın Önder, siz lütfen tamamlayın. 
MUSTAFA
YEL (Tekirdağ) – Ne ailesi ya? Ayrımcı diyoruz, ayrımcı.
TAMER
DAĞLI (Adana) – Ayrımcılık yapma diyoruz, sahnede zannetme kendini. 
SIRRI
SÜREYYA ÖNDER (Ankara) – Tutanaklara bakacağım, tutanaklara bakacağım. 
TAMER
DAĞLI (Adana) – Ne yapacaksın? Baksan ne yapacaksın? 
FİLİZ
KERESTECİOĞLU DEMİR (İstanbul) – Siz laf atmadan duramıyor musunuz ya?
BAŞKAN
– Sayın Önder, lütfen tamamlayın. 
SIRRI
SÜREYYA ÖNDER (Ankara) – Şimdi, Türkiye’deki kültürel hayat içerisinde,
bihakkın, olduğu gibi resmedilen bir tek Roman yurttaş görür müsünüz?
Oluşturulmaya çalışılan bir algı vardır, buradan bir yaygınlaştırma var.
Siyasal partilerin yaklaşımı da bu çerçevede hep günlük ve faydacı. 
Sayın
Bakanın üslubunda da bir inayet üslubu var. Bu, hiçbir topluluğun, hiçbir
halkın, hiçbir kümenin layık olmadığı bir muameledir. Anayasal olarak, kültürel
olarak… 
MALİYE
BAKANI NACİ AĞBAL (Bayburt) – Ne demek istiyorsunuz, bir daha dinleyelim. 
SIRRI
SÜREYYA ÖNDER (Ankara) – Bir daha dinlersiniz. 
(Mikrofon
otomatik cihaz tarafından kapatıldı) 
MALİYE
BAKANI NACİ AĞBAL (Bayburt) – Yok, anlamadım, ne demek istiyorsunuz?
FİLİZ
KERESTECİOĞLU DEMİR (İstanbul) – İnayet.
SIRRI
SÜREYYA ÖNDER (Ankara) – İnayet, inayet. Bu meseleye inayetle yaklaşılması…
BAŞKAN
– Sayın Önder, lütfen tamamlayın. Herkesi de yargılamaktan vazgeçin, siz
ifadelerinizi söyleyin. 
SIRRI
SÜREYYA ÖNDER (Ankara) – Ben kimseyi yargılamıyorum, haşa! Ben olan biteni
tekrar anlatıyorum. 
Üçüncü
sıkıntı, meselenin burada paraya indirgenmesi. Bu da Sayın Özcan Purçu’nun dile
getirme biçimindeki eksiklik. O 8 maddelik “Kültürel, eğitim, ibadet, barınma…”
diye başlayan strateji belgesi niye uygulanmadı biliyor musunuz? Ben size
söyleyeyim: Kürtler için yol olur diye. 
AHMET
SAMİ CEYLAN (Çorum) – Ya, oradan aldın, oraya da getirdin ya, helal olsun sana!
SIRRI
SÜREYYA ÖNDER (Ankara) – Ama iş böyle bir bütçeye indirgenecekse ben size
söyleyeyim, burada özgün kültürü olan Yörüklerden tutun, Karapapaklara kadar
kültürünü koruması, kendi varlığını idame ettirmesi gereken birçok topluluğumuz
var, çok kültürlü bir toprakta yaşıyoruz.
(Mikrofon
otomatik cihaz tarafından kapatıldı)
SIRRI
SÜREYYA ÖNDER (Ankara) – Ciddi şeyler söylüyoruz. Kimseyi yargılamak da haddim
değil ama bu mesele bu seviyeden ele alınamaz ve bu meseleye bir lütuf, inayet
gibi yaklaşılamaz. Her halkın bir onuru vardır. Meseleyi bu seviyeye indirmeye
de kimsenin hakkı yoktur. 
Teşekkür
ediyorum. (HDP sıralarından alkışlar)
BAŞKAN
– Teşekkür ediyorum. 
Burada,
bakın, şöyle…
ÖZCAN
PURÇU (İzmir) – Sayın Başkan… 
BAŞKAN
– Sayın Purçu, bir saniye, bu işi bitirelim. 
VII.- OTURUM BAŞKANLARININ
KONUŞMALARI (Devam)
2.- Oturum Başkanı TBMM
Başkan Vekili Ahmet Aydın’ın, Roman vatandaşlarla ilgili konulara Hükûmetin
gerek tüm siyasi parti gruplarının çok ciddi bir desteği olduğuna ilişkin
konuşması
BAŞKAN
– Burada bir defa Roman vatandaşlarımıza ilişkin gerek Hükûmetin gerekse de tüm
siyasi parti gruplarının çok ciddi bir desteği olduğunu gördük, bir mutabakatı
gördük. Sayın Özcan Purçu’nun da şahsında, burada bütün milletvekilleri
nezdinde çok güzel bir intiba, güzel bir yer bıraktığını biliyoruz. Dolayısıyla
bunu farklı bir şekilde yorumlamanın ben de şahsen doğru olmadığı
kanaatindeyim. Gerçekten, bunu yani Sayın Özcan Purçu’ya olan sevginin bir
göstergesi olarak, samimi bir gösterge olarak görüyorum ve bu anlamda da…
MALİYE
BAKANI NACİ AĞBAL (Bayburt) – Sayın Başkan…
BAŞKAN
– Sayın Bakanım, bunu bitirelim isterseniz. Bence bu polemiği…
MALİYE
BAKANI NACİ AĞBAL (Bayburt) – Doğrudan beni itham eden bir açıklama yaptı.
Müsaade ederseniz bir iki kelime de ben söylemek istiyorum. 
BAŞKAN
– Peki, bitirelim ama. 
Teşekkür
ediyorum. 
Buyurun.

IV.- AÇIKLAMALAR (Devam)
28.- Maliye Bakanı Naci
Ağbal’ın, Ankara Milletvekili Sırrı Süreyya Önder’in yaptığı açıklamasındaki
bazı ifadelerine ilişkin açıklaması
MALİYE
BAKANI NACİ AĞBAL (Bayburt) – Öncelikle, sayın vekilimizin konuşmasını -kalben
söylüyorum- bütün milletvekillerimiz büyük bir sevgiyle, tebessümle ve
içtenlikle dinlemişlerdir ama bir insanın kalbi neyse, kafasının ardındaki
neyse onu başkalarında gördüğünü iddia eder. Bizim kalbimiz de gözümüz de bir.
(AK PARTİ sıralarından alkışlar)
İkinci
olarak, lütuf konusu… Değerli hatip, sayın vekilimizle önceki konuşmalarımızdan
bihaber, bihaber olabilir. Hangi “context” içerisinde dün kendisiyle
görüştüğümüzden bilgi sahibi de değil. Sayın vekilimizle dün burada bu
konuşmayı yaptık ve kürsüye bugün geleceğini, bu konuşmaları yapacağını… Bu
konuda bir adım ileriye gitmek için ne yapabileceğimiz konusunda da
istişarelerde bulunduk ve ben bu istişarelere dayalı olarak kendisine de
söylediğim şeyi bugün burada tekrar ettim.
Allah
zandan saklasın insanı. “Lütuf” diye bir kelimeyi kalkıp da bize yakıştırmak
gerçekten çok ayıp. Bunu yakıştıramadım, çok ayıp bir şey yaptığınız. 
BAŞKAN
– Çok teşekkür ederim Sayın Bakanım. 
MALİYE
BAKANI NACİ AĞBAL (Bayburt) – Bilmeden, anlamadan bir yakıştırma yaptınız yani
bunu çok ön yargılı bir tavır olarak görüyorum. 
HÜSEYİN
FİLİZ (Çankırı) – Art niyetli, art niyetli.
SIRRI
SÜREYYA ÖNDER (Ankara) – Sayın Başkan…
BAŞKAN
– Sayın Önder, lütfen tamamlayalım; kapatalım artık bu işi, bu polemiği. 
Bakın,
çok güzel bir noktadaydık, farklı bir noktaya kayıyoruz. Yani bir mutabakat
varken, herkes tarafından sıcak, samimi bir duruş sergilenirken…
HİŞYAR
ÖZSOY (Bingöl) – Çok doğru bir yere kayıyor Başkan; karar vermeyin, siz de
dinleyin.
BAŞKAN
– Buyurun Sayın Önder.
29.- Ankara Milletvekili
Sırrı Süreyya Önder’in, Maliye Bakanı Naci Ağbal’ın yaptığı açıklamasındaki
bazı ifadelerine ilişkin açıklaması
SIRRI
SÜREYYA ÖNDER (Ankara) – Sayın Başkan, değerli arkadaşlar; ülfetinizi bozmak
istemem, Allah çarşınıza göre pazar versin. Bunda bir beis yok ama ortada öyle
bir mutabakat ve güzel bir hava yok. Bunu, Roman halkını folklorik bir unsur
gibi ele almaya…
MALİYE
BAKANI NACİ AĞBAL (Bayburt) – O sizin ön yargınız.
SIRRI
SÜREYYA ÖNDER (Ankara) - Kimsenin ön yargısı değil. 
MALİYE
BAKANI NACİ AĞBAL (Bayburt) – Esas o ön yargı sizin zihninizde var, kafanızda
var. 
BAŞKAN
– Sayın Bakanım, lütfen müdahale etmeyin siz de.
SIRRI
SÜREYYA ÖNDER (Ankara) – Bakın, ben size tahammül ettim, siz de biraz tahammül
edin.
MALİYE
BAKANI NACİ AĞBAL (Ankara) – Ama öyle şeyler söylüyorsunuz ki şu ortama
yakışmıyor.
SIRRI
SÜREYYA ÖNDER (Ankara) – E, öyle şeyler söylüyorum, öyle şeyler oluyor çünkü,
öyle şeyler oluyor.
FİLİZ
KERESTECİOĞLU DEMİR (İstanbul) – Öyle şeyi söylemesek orada oturuyor olmazdık.
Allah, Allah!
BAŞKAN
– Sayın Bakanım, lütfen müdahale etmeyin.
MALİYE
BAKANI NACİ AĞBAL (Bayburt) – Kendi kendinize hâkim oluyorsunuz, kendi
kendinize karar veriyorsunuz.
SIRRI
SÜREYYA ÖNDER (Ankara) – Ben kendi kendime aranızda geçenleri bilmek zorunda
değilim ama ne konuştuğunuzu siz iki dakika önce kendiniz söylediniz. 
(Mikrofon
otomatik cihaz tarafından kapatıldı) 
SIRRI
SÜREYYA ÖNDER (Ankara) – Yani bunun için müneccim olmaya gerek yok ki. 
MALİYE
BAKANI NACİ AĞBAL (Bayburt) – Müneccim değil, ön yargılısınız. 
SIRRI
SÜREYYA ÖNDER (Ankara) - Ben de sizin söylediklerinizi doğru baz alarak, doğru
zannederek o üsluba dair kanaatimi söyledim, ne var bunda? Bu kadar tehlikeli
buluyorsunuz böyle şeyleri. 
BAŞKAN
– Teşekkür ediyoruz Sayın Önder.
MALİYE
BAKANI NACİ AĞBAL (Bayburt) – Ağzınızdan çıkana dikkat edin. 
BAŞKAN
- Sayın milletvekilleri…
ERHAN
USTA (Samsun) – Sayın Başkan…
BAŞKAN
– Sayın Usta, buyurun…
TÜRABİ
KAYAN (Kırklareli) – Sayın Başkanım, bu, Türkiye’yi sosyolojiden ve felsefeden
kopardığımız için bu noktaya gelmiştir. Sayın Önder’in söylediğini Sayın Bakan
anlayamamaktadır. 
MALİYE
BAKANI NACİ AĞBAL (Bayburt) – Siz avukatı mısınız?
TÜRABİ
KAYAN (Kırklareli) – Sizin şahsınıza söylenmiş bir şey değil, sosyolojik bir…
BAŞKAN
- Ya, Sayın Milletvekili, size ne oluyor? Sayın Kayan, size ne oluyor?
TÜRABİ
KAYAN (Kırklareli) – Bir doğruya parmak basıyorum Sayın Başkan. 
BAŞKAN
- Yani siz oradan nasıl müdahale ediyorsunuz böyle? 
TÜRABİ
KAYAN (Kırklareli) – Hayır, bir doğruya parmak basıyorum.
BAŞKAN
- Yani kimin nasıl, ne şekilde konuştuğundan, kimin neyi nasıl yorumladığından
size ne? 
TÜRABİ
KAYAN (Kırklareli) – Nasıl bana ne?
ENGİN
ÖZKOÇ (Sakarya) – Tamam, tamam.
BAŞKAN
- Söz talep etmeniz gerekirse benden talep edersiniz, söylersiniz. Lütfen…
ERHAN
USTA (Samsun) – Sayın Başkan…
BAŞKAN
- Sayın Usta, buyurun.
30.- Samsun Milletvekili
Erhan Usta’nın, etnik kökeni, mezhebi, meşrebi, inancı ne olursa olsun bu
ülkede yaşayan herkesin Türk milletinin bir ferdi ve Türkiye Cumhuriyeti’nin
şerefli bir vatandaşı olduğuna ve bu konu üzerinden tartışma yürütmenin doğru
olmadığına ilişkin açıklaması
ERHAN
USTA (Samsun) – Teşekkür ederim Sayın Başkan.
Şimdi,
ben de bir rahatsızlığımı ifade etmek istiyorum. Etnik kökeni, mezhebi,
meşrebi, inancı ne olursa olsun bu ülkede yaşayan herkes Türk milletinin bir
ferdi ve Türkiye Cumhuriyeti’nin şerefli bir vatandaşıdır. Bir defa bunu
söylememiz lazım. 
İkincisi,
böyle meselelere… Tamam, Roman kardeşlerimizin sorunları olabilir, o sorunların
çözülmesi lazım, bunlara kaynak ayıralım. Hani, bunun bir defa söylenmesinde
bir şey yok ama şimdi, bunun üzerinden böyle “Roman” deyip, ondan sonra bir
başka şey deyip tartışma götürürsek, bu temel üzerinden ülkenin meselelerine
bakarsak yanlış yaparız. Yani yarın öbür gün de, işte, bu cemaatler meselesi de
gelir “Filan cemaatlerin sorunu var, falan etnik kökenin sorunu var, filan
mezhebin sorunu var…” Yani bu ülkede birliği biz nasıl sağlayacağız? Onun için,
bu tür bir tartışmanın ben doğru bir tartışma olduğunu düşünmüyorum. Ülkenin,
Türkiye Cumhuriyeti Hükûmeti, devleti de vatandaşın nerede bir sorunu varsa,
bunların etnik kökeni, mezhebi, meşrebi her ne olursa olsun bu sorunları
gidermek zorundadır, meselelere böyle bakmamız lazım. Bunun üzerinden bir
tartışmanın uzatılmasının ben doğru bir tartışma olduğunu düşünmüyorum. (MHP
sıralarından alkışlar)
BAŞKAN
– Teşekkür ediyorum.
Aslolan
insandır, eşrefimahlukat olan insana dili, dini, düşüncesi ne olursa olsun aynı
zaviyeden hepimiz eşit durumda bakmalı. 
III.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
1.- 2018 Yılı Merkezi
Yönetim Bütçe Kanunu Tasarısı (1/887) ile Plan ve Bütçe Komisyonu Raporu (S.
Sayısı: 503) (Devam)
2.- 2016 Yılı Merkezi
Yönetim Kesin Hesap Kanunu Tasarısı (1/861), 2016 Yılı Merkezi Yönetim Kesin
Hesap Kanunu Tasarısına İlişkin Olarak Hazırlanan 2016 Yılı Genel Uygunluk
Bildiriminin, 2016 Yılı Dış Denetim Genel Değerlendirme Raporunun ve 6085
Sayılı Sayıştay Kanunu Uyarınca Hazırlanan 174 Adet Kamu İdaresine Ait Sayıştay
Denetim Raporunun Sunulduğuna İlişkin Sayıştay Başkanlığı Tezkeresi (3/1187),
6085 Sayılı Sayıştay Kanunu Uyarınca Hazırlanan 2016 Yılı Faaliyet Genel
Değerlendirme Raporunun ve 2016 Yılı Mali İstatistikleri Değerlendirme Raporu
ile 2016 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/1188) ile Plan ve Bütçe Komisyonu Raporu (S.
Sayısı: 504) (Devam)
BAŞKAN
– Şimdi, soru-cevap işlemi gerçekleştireceğim on dakika süreyle.
İlk
sisteme giren Sayın Şimşek.
Buyurun.
BAKİ
ŞİMŞEK (Mersin) – Teşekkür ediyorum Sayın Başkan.
“ABD’nin,
Birleşmiş Milletlere üye ülkelere mali yardımların kesilmesiyle ilgili tehdit
ve şantajları dikiş tutmamış, karşılık bulmamış, tehditler ters tepmiş, ABD’nin
kucağında patlamıştır. Unutulmasın ki Kudüs, düne göre daha güçlü, daha
güvenlidir. Kudüs, miracın mucizevi mekânı, manevi hayatımızın mihver ve mihrakı
olarak ebediyen var olacaktır. Buna hiçbir tehdit dili, hiçbir karanlık ve
kirli emel engel olamayacaktır.” Devlet Bahçeli, Milliyetçi Hareket Partisi
Genel Başkanı. (MHP sıralarından alkışlar)
BAŞKAN
– Sayın Yıldırım’ın yerine Sayın Akdoğan, buyurun.
NİHAT
AKDOĞAN (Hakkâri) – Teşekkürler Başkan.
4
sorum var Hükûmete. Yüksekova, Şemdinli’de elektrik kesintileri oluyor Sayın
Bakanım. Bölgede bu kadar sık ve uzun süreli yaşanan elektrik kesintilerinin
sebebi nedir? TEDAŞ özel sektöre devredildikten sonra Bakanlığınız, elektrik
enerjisini sağlayan şirketleri denetliyor mu, bu denetimler nasıl
yapılmaktadır? Elektrik kesintileri nedeniyle cihaza bağlı birçok hastanın
hayatını kaybetmesi durumunda sorumlusu kim olacaktır? 4’üncü sorum: Elektrik
kesintileri sonucunda esnaf ve ailelerin bozulan elektronik eşyalarını
karşılamayı düşünüyor musunuz?
Teşekkür
ediyorum.
BAŞKAN
– Sayın Erdem…
ARZU
ERDEM (İstanbul) – Teşekkür ederim Sayın Başkan.
Sorum
Sayın Maliye Bakanına. PTT çalışanlarının ayrımsız kadro talebi bulunmaktadır.
En eski kurumlarımızdan olan PTT’de yağmur demeden, çamur demeden, soğuk sıcak
demeden insanların haberleşmesini sağlayan bu kurumun çalışanlarının haklı
talepleri için bir çalışma var mıdır, bunlara bir kadro verilecek midir?
Ülkemiz
her yıl neredeyse 70-80 bin iktisadi idari bilimler fakültesi mezunu
vermektedir. Bu mezunlarımız KPSS-A’ya girip kadro beklerken hüsranla karşı
karşıya kalmaktadırlar. 2017 KPSS alan sınavı yapılalı yedi ay oldu ancak
Maliye Bakanlığı herhangi bir alım açıklaması yapmadı. Gelir uzman
yardımcılığı, mali hizmetler uzman yardımcılığı, defterdarlık uzman
yardımcılığı ve benzeri kadrolarla ilgili alım yapılacak mı, yapılacak ise ne
zaman? İktisadi idari bilimler fakültesi mezunu olup 2017 KPSS’sine girmiş olan
kardeşlerimiz kurum ilanı beklemektedir. Ekonomi, maliye, işletme, finans, kamu
yönetimi, çalışma ekonomisi, ekonometri kadro beklemektedir. 
BAŞKAN
– Sayın Basmacı…
MELİKE
BASMACI (Denizli) – Sayın Başkan, bugün Denizli Büyükşehir Belediye Başkanı
şöyle bir açıklama yapmış: “Denizli’de trafik su gibi akıyor.” 
Denizli’yi
bilen bilir, Çamlık’tan Bayramyeri’ne otuz beş dakikada gittiğimiz, sabah
kalktığımızda işe gittiğimiz yoldan akşam dönemediğimiz bir trafik var. Evet,
zaman su gibi akıyor, evet, benzin su gibi akıyor, mazot su gibi akıyor, yol
bir türlü akmıyor. Sayın Bakanım, Başkan, “Su gibi akıyor.” derken başka neyi
söylemiş olabilir? Çünkü akmayan trafik var orada.
Teşekkür
ediyorum.
BAŞKAN
– Sayın Özdemir’in yerine Sayın Durmaz…
KADİM
DURMAZ (Tokat) – Teşekkür ederim Sayın Başkanım.
AK
PARTİ Hükûmeti yüzde 11 büyümeden bahsediyor ve perişan ettiğiniz köylü,
atamadığınız öğretmen, veteriner hekim, ziraat mühendisi, sağlıkçılar, aynı işi
yapıp eşit ücret alamayan emekçiler, asgari ücretliler, şehit, gazi aileleri ve
yakınları, küçük esnaf ve sanatkârlar, KOBİ’ler, emekliler, işçiler, memurlar,
atamadığınız uzmanlar -bu sözünü ettiğiniz büyümeden- 2018 yılı öncesi Sayın
Maliye Bakanımızdan bir müjde bekliyor.
Yine
ülkemizde çiftçinin, köylünün elinde bulunan traktörün sayısı 1 milyon 800 bin
civarındadır. Ne acı ki bunun üçte 1’inin yaş ortalaması 35 yaş ve üzeridir.
Hâl böyle olunca ÖTV’siz, KDV’siz 2018 yılında köylüye doğa ve çevreyi koruma,
yakıt tasarrufu adına böyle bir yenileme olanağı tanıyacak mısınız Sayın
Bakanım?
BAŞKAN
– Son olarak Sayın Zeybek…
KEMAL
ZEYBEK (Samsun) – Teşekkür ediyorum Sayın Başkanım. 
Sağlık
çalışanlarına yıpranma payı verirken yalnız hekimlere değil de sağlık alanında
çalışanların hepsini kapsaması gerekmez mi? Doktor, hemşire, laboratuvarcı,
teknisyen, yardımcı sağlık personeli gibi bunların tamamı kapsansa… Bunlar
tamamen sağlığımıza sahip çıkan insanlarımız, günün yirmi dört saati gece
gündüz çalışabilen insanlarımız. 
Diğer
tarafta belediyelerde işçi olarak çalışan ön lisans ve lisans mezunlarının
memurluk kadrolarına geçirilmesi için gerekli çalışmalar yapılıyor mu? Aynı
odada bulunan, aynı işi yapan, farklı ücretler alan çalışanlar vardır. Bunun
düzeltilmesini düşünüyor musunuz?
BAŞKAN
– Şimdi soruları cevaplamak üzere sözü Maliye Bakanımız Sayın Naci Ağbal’a
bırakıyorum. 
Buyurun
Sayın Bakanım. 
MALİYE
BAKANI NACİ AĞBAL (Bayburt) – Sayın Başkanım, teşekkür ediyorum. 
Sayın
Akdoğan, Yüksekova ve Şemdinli’yle ilgili bir konuyu gündeme getirdiler.
Arkadaşlara söylüyorum şimdi, gerekli bilgileri alalım, nedir, herhangi bir
şekilde söylediğiniz manada bir kesinti var mıdır, onu da sizlerle paylaşalım. 
Sayın
Erdem, biliyorsunuz, taşeronla ilgili çalışmaların devam ettiğini burada
söylemiştim. Tabii, önemli konulardan bir tanesi de kurumsal kapsam yani hangi
kurumlarda çalışacak personel kapsama alınacak? Bu konuyla ilgili olarak sizin
bahsettiğiniz mevzu da dâhil olmak üzere bir değerlendiriyoruz. Herhâlde bir
iki gün içerisinde bu işler bitmiş olacak. 
Diğer
taraftan, iktisadi idari bilimler fakültesi mezunları, biliyorsunuz, Maliye
Bakanlığında en fazla istihdam ettiğimiz okul grubu. Arkadaşlar beni uyardı,
daha yeni 2 bin gelir uzman yardımcısını almışız. Bu yıl içerisinde de yine
defterdarlık uzman yardımcısı, gelir uzman yardımcısı, devlet gelir uzman
yardımcısı olarak farklı unvanlarda tabii ki eleman alacağız. Hem Maliye
Bakanlığı tarafından hem de Gelir İdaresi Başkanlığı tarafından idari
kapasitemizi daha da geliştirmek, insan kaynağı sayımızı artırmak için bir
gayretimiz var. Özellikle 2018 yılında Gelir İdaresi Başkanlığı bünyesinde
kuracağımız risk analiz merkezi için personel alımı yoluna gideceğiz. Bu, son
derece önemli bir konu. Genel Kurulumuzun da kabulleriyle Meclisten geçen yasa
düzenlemesinden sonra inşallah -gerekli çalışmaları şu anda yapıyoruz- bu
anlamda da genç mezunların bu yeni oluşturacağımız birimde istihdam edilmesinin
önünü de açmış olacağız.
Sayın
Basmacı, ben en son Denizli’ye gittiğimde trafik akıyordu. 
MELİKE
BASMACI (Denizli) – Gerçekten mi? 1918 senesinde akıyordu.
MALİYE
BAKANI NACİ AĞBAL (Bayburt) – Yani akıyordu, ben Denizli’ye gittim, trafik
gayet güzel akıyordu. Geniş bulvarları var. 
MELİKE
BASMACI (Denizli) – Sayın Bakanım, artık yok.
MALİYE
BAKANI NACİ AĞBAL (Bayburt) – Gayet de güzel, Denizli’yi kıskanıyorum, çok
güzel bir şehir, yolları güzel.
MELİKE
BASMACI (Denizli) – Sizi misafir edeyim. Epeydir gitmediniz galiba.
MALİYE
BAKANI NACİ AĞBAL (Bayburt) – Yok, yok, yakında gittim, 
MELİKE
BASMACI (Denizli) – Mesela?
MALİYE
BAKANI NACİ AĞBAL (Bayburt) – Birkaç ay önce gittim.
MELİKE
BASMACI (Denizli) – Peki, kendi arabanızla mı gittiniz, makamla mı? Makama
açılıyor çünkü.
MALİYE
BAKANI NACİ AĞBAL (Bayburt) – Dolayısıyla, inşallah yakında da tekrar
Denizli’ye geleceğim. Geçen gün Sayın Bakanımızla da görüştük.
MELİKE
BASMACI (Denizli) – Yani makam arabasıyla mı gittiniz Sayın Bakanım? Makama
açılıyor yol.
MALİYE
BAKANI NACİ AĞBAL (Bayburt) – Denizli’deki sanayicilerimizle bir araya
geleceğiz. Denizli sanayisinin daha da gelişmesi, Denizli’nin çok daha ileri
noktalara gitmesi noktasında oradaki ticaret, sanayi odalarıyla bir araya
geleceğiz. Ben tahmin ediyorum, o gün gittiğimde de trafik çok rahat işleyecek.
MELİKE
BASMACI (Denizli) – Sivil arabanızla gidelim, ben de geleyim Sayın Bakanım,
sivil arabayla ama.
MALİYE
BAKANI NACİ AĞBAL (Bayburt) – Sayın Durmaz, 2017 yılının üçüncü çeyreğinde
Türkiye ekonomisi rekor kırdı, yüzde 11’in üzerinde bir büyüme kaydetti.
KADİM
DURMAZ (Tokat) – Sizden çok biz mutlu oluruz bu ülkenin büyümesine,
göğsümüz kabarır.
MALİYE
BAKANI NACİ AĞBAL (Bayburt) – Ama aynı zamanda 2017 yılının üç çeyreğinde yani
arka arkaya üç çeyrek büyüme ortalaması da yüzde 7’nin üzerinde. İnşallah, bu
yıl sonu itibarıyla da Türkiye ekonomisi gerçekten olağanüstü bir performans
gösterecek ve yılbaşında ortaya konulan bütün karamsar görüşleri ters yüz edecek
şekilde büyüme serüvenine devam edecek. Bundan hepimizin memnun olması gerekir.
Burada
kritik konulardan bir tanesi şu: Yani bir büyüme meydana gelir ama bu büyüme
eğer geçici bir büyüme ise, sürdürülemez ise o zaman sıkıntı var. 
İkinci
konu: Bir büyüme meydana getirebilirsiniz ama bu büyüme eğer genele yaygın
değilse…
KADİM
DURMAZ (Tokat) – Tam da biz o noktada endişeliyiz işte.
MALİYE
BAKANI NACİ AĞBAL (Bayburt) – Bir müsaade edin.
Bu
büyüme genele yaygın değilse yani farklı farklı sektörlerde büyüme görülmüyor
da bir iki sektörde büyüme varsa o da sıkıntılı.
Değerli
arkadaşlar, 2017 yılında Türkiye ekonomisindeki büyüme hem sürekli büyümeye
işaret eden hem de önümüzdeki yıla da olumlu sinyaller veren bir büyüme. 
İkinci
olarak, yine Türkiye ekonomisinin ilk 3 çeyrekteki büyümesi genele yaygın bir
büyüme. Bütün sektörlerde büyüme yukarı yönlü devam ediyor. Bu da Türkiye
ekonomisi açısından sevindirici ve özellikle ihracatı ve ikinci çeyrekten itibaren
de yatırım harcamalarını sürüklediği bir büyüme döngüsüne girdik. 
KAZIM
ARSLAN (Denizli) – Dengeli bir büyüme değil Sayın Bakan. 
MALİYE
BAKANI NACİ AĞBAL (Bayburt) – Bu açıdan, burada, bütün bu sektörlere yayılmış
büyüme ne demek? Bütün bu sektörlerde çalışanların, üretenlerin, yatırım
yapanların yani 80 milyon Türk milletinin hep beraber kazanması demek. 
ÜNAL
DEMİRTAŞ (Zonguldak) – Memur ve işçiye zam yapmıyorsunuz Sayın Bakan. 
MALİYE
BAKANI NACİ AĞBAL (Bayburt) – İnşallah bu büyüme 2018 yılında da devam edecek. 
ÜNAL
DEMİRTAŞ (Zonguldak) – Asgari ücretli inim inim inliyor, asgari ücretli! 
MALİYE
BAKANI NACİ AĞBAL (Bayburt) – Bakın, bir şey söyleyeyim size: Küresel finansal
kriz sonrası OECD ülkeleri içerisinde… 
(Mikrofon
otomatik cihaz tarafından kapatıldı) 
MALİYE
BAKANI NACİ AĞBAL (Bayburt) – Cümlemi tamamlayayım.
BAŞKAN
– Tamamlayın lütfen. 
ÜNAL
DEMİRTAŞ (Zonguldak) – Memur, esnaf inim inim inliyor Sayın Bakan. Köylü inim
inim inliyor, çiftçi inim inim inliyor. Bu nasıl büyüme böyle! 
MALİYE
BAKANI NACİ AĞBAL (Bayburt) – 2009 küresel kriz sonrası dönemde Türkiye
ekonomisi, OECD ülkeleri arasında hem büyüme ortalaması bakımından en önde
gelen ülkelerden bir tanesidir hem de küresel finansal kriz sonrası dönemde
görece olarak en fazla istihdam sağlayan ülkelerden bir tanesidir. Dolayısıyla
Türkiye ekonomisi, küresel finansal kriz içerisinde gerçekten büyümeyi ve
istihdam artışını sağlayan nadir ülkelerden bir tanesidir. Bu dönemde, dikkat
edin, Gezi parkı olaylarıyla başlayan yılları hatırlayın, 2013 yılından
itibaren bütün bunlara rağmen Türkiye ekonomisi büyümeye devam etmiştir. 
BAŞKAN
– Teşekkür ediyorum Sayın Bakan. 
MALİYE
BAKANI NACİ AĞBAL (Bayburt) – Teşekkür ediyorum. 
BAŞKAN
– Maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
ENGİN
ÖZKOÇ (Sakarya) – Sayın Başkan…
BAŞKAN
– Birleşime on dakika ara vermeden önce Sayın Özkoç’u dinliyorum. 
Buyurun.

ENGİN
ÖZKOÇ (Sakarya) – Söz istemiyorum, sadece kayıtlara girsin diye bir şey
söyleyeceğim. 
Sayın
Bakan büyümeyle ilgili 3 tane sıkıntıdan bahsetti. Sayın Bakanım, Cumhuriyet
Halk Partisinin üzerinde durduğu büyümedeki sıkıntı şudur: Eğer yüzde 11
büyüdüysek işçi, emekli, doktor, mühendis, yaşayan herkesin bundan pay alması
gerekir. 
MALİYE
BAKANI NACİ AĞBAL (Bayburt) – Kesinlikle doğru. 
ENGİN
ÖZKOÇ (Sakarya) – Eğer bu, tabana yayılmıyorsa burada bir sıkıntı vardır.
Talebimiz budur. 
Sağ
olun. 
MALİYE
BAKANI NACİ AĞBAL (Bayburt) – Dönüşte de onu açıklayalım. 
BAŞKAN
– Teşekkürler. 
Birleşime
on dakika ara veriyorum. 
Kapanma Saati: 22.43
ALTINCI OTURUM
Açılma Saati: 23.07
BAŞKAN: Başkan Vekili Ahmet AYDIN
KÂTİP ÜYELER: İshak GAZEL (Kütahya), Vecdi GÜNDOĞDU
(Kırklareli)
-----0-----
BAŞKAN
– Sayın milletvekilleri, Türkiye Büyük Millet Meclisinin 44’üncü Birleşiminin
Altıncı Oturumunu açıyorum.
2018
Yılı Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
Komisyon
ve Hükûmet yerinde.
2016
Yılı Merkezi Yönetim Kesin Hesap Kanunu Tasarısı’nın 4’üncü maddesini
okutuyorum:

Devredilen, iptal edilen ve tamamlayıcı ödenek
MADDE 4- (1) 2016 yılı merkezi yönetim kesin hesap gider
cetvellerinde gösterildiği üzere, 5018 sayılı Kanuna ekli;
a) (I) sayılı cetvelde yer alan genel bütçe
kapsamındaki kamu idarelerinin harcanmayan toplam 732.736.867,80 Türk Lirası,
b) (II) sayılı cetvelde yer alan özel bütçeli
idarelerin harcanmayan toplam 239.165.721,20 Türk Lirası,
ödeneği ertesi yıla devredilmiştir. 
(2) Merkezi yönetim kesin hesap gider
cetvellerinde gösterildiği üzere, 2016 yılı içinde kullanılan ve ertesi yıla
devredilen özel ödenekler dışında kalan ödeneklerden, 5018 sayılı Kanuna ekli;
a) (I) sayılı cetvelde yer alan genel bütçe
kapsamındaki kamu idarelerinin 34.215.590.260,58 Türk Lirası,
b) (II) sayılı cetvelde yer alan özel bütçeli
idarelerin 6.077.834.155,66 Türk Lirası,
c) (III) sayılı cetvelde yer alan düzenleyici ve
denetleyici kurumların 394.896.104,45 Türk Lirası,
ödeneği iptal edilmiştir.
(3) Merkezi yönetim kesin hesap gider cetvellerinde
gösterildiği üzere, kamu idarelerinin 2016 yılı ödenek üstü giderlerini
karşılamak üzere, 5018 sayılı Kanuna ekli;
a) (I) sayılı cetvelde yer alan genel bütçe
kapsamındaki kamu idareleri için 21.255.601.867,78 Türk Lirası,
b) (II) sayılı cetvelde yer alan özel bütçeli
idareler için 3.672.129,14 Türk Lirası,
tamamlayıcı ödenek kabul edilmiştir.
BAŞKAN
– Madde üzerinde gruplar adına ilk söz Milliyetçi Hareket Partisi Grubu adına
İstanbul Milletvekili İsmail Faruk Aksu’ya aittir. 
Sayın
Aksu, buyurun. (MHP sıralarından alkışlar)
MHP
GRUBU ADINA İSMAİL FARUK AKSU (İstanbul) – Sayın Başkan, sayın milletvekilleri;
2016 Yılı Merkezi Yönetim Kesin Hesap Kanunu Tasarısı’nın devredilen, iptal
edilen ve tamamlayıcı ödeneğe ilişkin 4’üncü maddesi hakkında Milliyetçi
Hareket Partisi Grubu adına söz aldım. Genel Kurulu ve aziz milletimizi
saygıyla selamlıyorum.
5018
sayılı Kamu Mali Yönetimi ve Kontrol Kanunu’nun “Ödeneklerin kullanılması”
başlıklı 20’nci maddesi, genel veya kısmi seferberlik, savaş ilanı veya zorunlu
askerî hazırlıkların yapıldığı olağanüstü hâllerde ve Millî Savunma Bakanlığı
ile Jandarma Genel Komutanlığı, Sahil Güvenlik Komutanlığı bütçeleriyle sınırlı
olmak üzere getirilen istisna dışında, ödenek üstü giderlere cevaz
vermemektedir. Buna rağmen, 2016 bütçe yılında 21 milyardan fazla ödenek üstü
harcama yapılmıştır. Bu durum, yürütmenin yasamanın verdiği yetkiyi aştığını ve
bütçe süreçlerinde ilgili mevzuata uygun davranılmadığını göstermektedir.
Nitekim, Sayıştayın 2016 Yılı Genel Uygunluk Bildirimi’nde kurumların
ödenekleri ve giderleri arasındaki farkın sebeplerinin açıklanması gerektiği
hâlde idareler arasında bu yönde bir uygulama birliğinin bulunmadığı
belirtilerek yıl içinde yapılan bazı yanlışlıklara dikkat çekilmiştir. 
Bütçe
denetiminin amacı, yasamanın yürütmeye verdiği yetkilerin yasal sınırlar içinde
kullanılıp kullanılmadığının denetlenmesidir. Türkiye Büyük Millet Meclisinin
onayı olmadan gerçekleştirilen ödenek üstü harcamalar, bütçe hakkının tam
anlamıyla kullanılmadığı bir durumu ifade etmektedir. İlave ödenek verilmesinin
olağan bir durum hâline getirilmesi şüphesiz ki bütçenin ve kamu yönetiminin
ciddiyetiyle de bağdaşmamaktadır. Kuşkusuz bütçe ve ekonomik program
hedeflerinin ekonominin tüm aktörlerine yol gösterici olması ve yatırımcıya
güven vermesi gerekir. Ancak orta vadeli ve yıllık programlar uzun süredir
piyasalara yön göstermekten uzaktır. Ekonominin öngörülebilirliğinin azalması
da yatırımcıların uzun vadeli yatırım planlarını olumsuz etkilemektedir. 
Değerli
milletvekilleri, Milliyetçi Hareket Partisi olarak, siyasi, sosyal ve ekonomik
gelişmeleri, devletin bekası, milletin refahı, terörle mücadele, demokrasi ve
hukukun üstünlüğü gibi öncelikler doğrultusunda değerlendirmekteyiz. Bu
çerçevede, defaatle gündeme taşıdığımız bazı sorun alanlarını bir kez daha
gündeminize getirmek istiyorum. 
Öncelikle,
kamu politikalarının birbiriyle uyumuna özen gösterilmesi gerektiğine dikkat
çekmek isterim. Türkiye'nin terörle mücadele ettiği, ciddi siyasi ve jeopolitik
risklerle karşı karşıya olduğu, siyasi ve ekonomik olarak köşeye sıkıştırılmaya
çalışıldığı bir gerçektir. Şüphesiz, bunlar, sosyoekonomik sorunların ikinci
plana atılmasını gerektirmemekte, bu sorunların çözümsüz kalmasını
meşrulaştırmamaktadır. 
Bugün
hâlen sağlıklı bir yatırım, üretim ve istihdam zinciri kurularak yoksulluğun
azaltılması ve gelir dağılımının daha adil hâle getirilmesi ihtiyacı devam
etmektedir. Sağlıklı bileşenlere sahip istikrarlı bir büyüme için, katma
değerli ürünler üreten yüksek teknolojili yatırımların önünün açılması
kaçınılmazdır; aksi hâlde, Türkiye'nin dış ticaret açığını kapatabilmesi ve
rekabetçi hedeflere ulaşabilmesi mümkün olamayacaktır. Bu nedenle, sektörün
yapısal sorunlarını çözerek sanayinin gelişmesine ve rekabet gücünün
artırılmasına katkı sağlayacak, sonuç alıcı politikaların hayata geçirilmesi
zorunludur. 
Torba
kanunlarla yapılan birçok düzenleme kısa sürede tüketilmekte ve yeni ihtiyaçlar
ortaya çıkmaktadır. Bunun yerine, konunun paydaşlarıyla birlikte, kalıcı,
gerçekten yaraya merhem olacak düzenlemelerin yapılması suretiyle
kaynaklarımızın israf edilmemesini, daha etkin ve verimli kullanılmasını
gerekli görüyoruz.
Üretimsizlik
tarım alanında da ciddi bir sorun hâline gelmiştir. Yanlış üretim, fiyat ve
ithalat politikaları yüzünden üretim maliyetlerini karşılayamayan çiftçimiz
mağdur durumdadır. Girdi maliyetlerindeki yükseklik ekim dikim alanlarını
daraltmakta, üretimi azaltmaktadır. Tarımsal desteklerin hem yetersiz hem de
üretimi desteklemeyen bir yapıda olması sebebiyle tarım üretimi beklenen kalite
ve miktara ulaşamamaktadır. O sebeple, Milliyetçi Hareket Partisi olarak,
tarımdaki girdi maliyetlerinin mutlaka düşürülmesini, stratejik ürünlerimiz
olan fındık, pamuk, zeytin ve buğday gibi ürünlerde üreticiyi koruyacak,
kaliteli üretimi destekleyecek fiyat garantisi sisteminin uygulanmasını
istiyoruz.
Hâlen
yaklaşık 5,5 milyon işsizin bulunduğu ülkemizde nüfusun yüzde 15’i sürekli
yoksulluk riskiyle karşı karşıya bulunmaktadır. Gelir dağılımındaki
adaletsizlik giderilememekte, artan enflasyon dar gelirli vatandaşlarımızın
geçimini zorlaştırmaktadır. Kıt kanaat hayatını idame ettiren emekli, engelli,
şehit yakınları ve gazilerimizin hayat şartlarının kolaylaştırılması ve refah
seviyelerinin artırılması sosyal devlet ilkesinin ihmal edilemeyecek bir
gereğidir. Ağır bir vergi yüküyle de karşı karşıya bırakılan dar ve sabit
gelirli kesim geçimini ancak borçlanarak temin edebilmekte, hane halkının
borçluluğu giderek artmaktadır. 2002 yılında hane halkı borcunun harcanabilir
gelire oranı sadece yüzde 4 iken bugün neredeyse yüzde 50’dir yani
vatandaşlarımızın harcanabilir gelirinin yarısı kadar borcu vardır. 
Diğer
önemli bir sorun ise kamu yönetimindedir. Bürokrasinin hantallaşması, liyakat
yerine siyasi ya da belirli bir grubun önceliklerinin esas olması, devletin
hangi işi hangi teşkilatlar eliyle ve hangi nitelikli insan gücüyle yapacağına
dair sağlıklı bir yapının oluşturulamaması, kamu personelinin atama ve
yükselmelerinde objektiflikten uzaklaşılması, mobbing, hukuki ve mali
statülerdeki karmaşa bunlardan bir kısmıdır. Daha önce defalarca dile
getirdiğimiz üzere, kamudaki taşeron, sözleşmeli, 4/B’li, 4/C’li, geçici ve
vekil olarak çalışanların kadroya geçirilmeleri sağlanmalıdır. Taşeronların
kadroya geçirilmesiyle ilgili olarak yapılan açıklamalardan sonra ortaya çıkan
eksiklik ve belirsizlikler giderilmeli, kimseye mağduriyet yaşatılmamalı,
düzenlemede hakkaniyete uygunluk sağlanmalıdır. Terörle mücadelede destan yazan
kahraman asker, polis ve uzman erbaşlarımızın mali ve özlük haklarının onlara
layık hâle getirilmesini, terörle mücadelede yaralanıp gazi sayılmayanların
gazi sayılmasını istiyoruz. Uzman erbaşlarımızın tamamının kadrolu hâle
getirilmesini, devlet tarafından kendilerine zatî silah verilmesini ve
uygulamadan kaynaklı bazı mağduriyetlerinin giderilmesini talep ediyoruz. AFAD
Kanunu’nda unutulan sivil savunma uzmanlarının mağduriyetlerinin giderilmesini,
yardımcı hizmetler sınıfında çalışan mübaşirler dâhil yaklaşık 110 bin kişinin
genel idare hizmetleri sınıfına geçirilerek görevde yükselme ve mali haklarına
ilişkin sıkıntılarının aşılmasını bekliyoruz. 
Türkiye’nin
sorunlarıyla başa çıkabilmesinin nitelikli insan gücü gerektirdiği, bunun ise
ancak çağdaş gelişmelere uygun bir millî eğitim sistemiyle mümkün olacağı
tartışmasızdır. Eğitim politikaları, Türkiye merkezli bir medeniyet inşa etme
ülküsüne dayanmalı; müfredattan öğretmene, öğrenciden veliye, derslikten
teknolojiye uzanan eğitim unsurlarının da bunu destekleyecek kalitede tanzimi
gerekmektedir. Eğitim sisteminin temel aktörlerinden olan öğretmenlerimizin
3600 ek gösterge sorunu çözülmeli, atanamayan öğretmen kalmamalıdır. 
Sağlıklı
bir eğitim-istihdam ilişkisi kurulmalı, eğitim planlaması ve yükseköğretim
programları buna göre yapılmalıdır. Önümüzdeki yirmi yılda bugünkü birçok
mesleğin yerini yenileri alacaktır. Acaba bu manada bir eğitim-istihdam
ilişkisi kurulabilmekte midir? Standart fakülte ve bölümlerden oluşan bir
yükseköğretim sistemi, geleceğin mesleklerine uygun insan gücünü nasıl
yetiştirecek, piyasanın taleplerine nasıl cevap verecektir?
Son
verilere göre genç işsizlik yüzde 20’yi aşmıştır. On binlerce üniversite mezunu
mühendis, öğretmen, iktisadi ve idari bilimler mezunu, sağlık personeli,
tekniker, teknisyen iş imkânı bulamamıştır. Türkiye’nin uzun vadede sosyal
problemler yaşamaması, genç işsizlik sorununun çözümüyle doğru orantılıdır.
Bunun yolu ise -başta ifade ettiğim gibi- yatırımın ve üretimin anlamlı ve
sonuç alıcı şekilde desteklenmesi; kamu yönetimi, adalet ve eğitim sistemindeki
belirsizliklerin giderilmesidir. Kuşkusuz bu takdirde Türkiye ekonomisi daha
öngörülebilir ve güvenilir hâle gelecektir. 
Bu
düşüncelerle, bütçenin sadece rakamlardan ibaret olmayıp tüm vatandaşlarımızın
huzur, refah ve mutluluğunu yakından ilgilendiren bir planlama olduğunu hatırlatarak
uygulamanın bu amaca hizmet etmesini umuyor, hepinizi tekrar saygıyla
selamlıyorum. (MHP sıralarından alkışlar) 
BAŞKAN
– Teşekkür ediyorum Sayın Aksu.
Gruplar
adına ikinci söz, Cumhuriyet Halk Partisi Grubu adına Samsun Milletvekili Kemal
Zeybek’e aittir.
Sayın
Zeybek, buyurun. (CHP sıralarından alkışlar) 
CHP
GRUBU ADINA KEMAL ZEYBEK (Samsun) – Sayın Başkan, değerli milletvekilleri;
sizleri saygıyla selamlıyorum. 
Bugün
Birleşmiş Milletlerde Amerika Birleşik Devletleri’nin Kudüs tasarısının reddedilmesi
ve dünya kamuoyunda mazlum milletlerin yenilmeyeceğini göstermesi, dünya
halklarının emperyalizme yenik düşmeyeceğini göstermesi bizim duygularımızı
yükseltmiştir. Tabii, burada şunu söylemekten de vazgeçemeyeceğim: Mustafa
Kemal Atatürk’ün dünya görüşü yolunda, 1960’lı, 1970’li yıllarda Filistin
direniş cephesinde bulunmuş, direnişe katılmış, bedenlini canlarıyla ödemiş
devrimci kardeşlerimizi de buradan yâd etmek istiyorum. (CHP sıralarından
alkışlar) 
2016
Yılı Merkezi Yönetim Kesin Hesap Kanunu Tasarısı’nın 4’üncü maddesi
“Devredilen, iptal edilen ve tamamlayıcı ödenek” konusunda söz almış
bulunuyorum. Sayıştay, Türkiye Büyük Millet Meclisi adına, Türk milleti adına
kamu kurumlarını denetliyor ve sonunda raporlar düzenliyor. Ne yazık ki siyasi iradenin
baskısıyla eleştiriler sansürleniyor, makyajlanıyor; mali raporlara
baktığımızda fazla bir şey göremiyoruz. Sayıştayın Genel Uygunluk Raporu’na
göre, genel bütçe kapsamındaki kamu idarelerine toplamda 21 milyar 259 milyon
273 bin 996 Türk lirası, ödenek üstü gider için tamamlayıcı ödenek
aktarılmıştır. Sayıştayın raporuna göre, Hükûmete Meclisin verdiği harcama
yetkisi aşılarak, 2016 yılında, toplam net bütçe gelirlerinin yüzde 4’ü, ödenek
üstü, Türkiye Büyük Millet Meclisinin onayı olmadan, yasaya açıkça aykırı
olarak harcanmıştır. Sayıştay raporlarında “5018 sayılı Kanun’un ‘Ödeneklerin
kullanılması’ başlıklı 20’nci maddesinde ödenek üstü gider yapılmasına cevaz
veren bir düzenleme bulunmamaktadır.” şeklinde tespit yapılmıştır. Sosyal
yardımların, ödenek üstü harcamaların nerelere yapıldığını göremiyoruz,
denetleyemiyoruz; Sayıştay denetimi de yapılamıyor. Kanunun açık hükmüne karşı
hile yapılarak ödenek üstü harcama yapılmıştır. Milliyetçi Hareket Partili
arkadaşım da aynen bu konulara değinmiştir. 
Kayıt
dışı uygulamalar kanuna ve demokrasi kültürümüze aykırıdır. 5018 sayılı
Kanun’un istisna hükümlerine uygun olan hiçbir harcama kalemi yoktur. Türkiye
Büyük Millet Meclisinin yetki vermediği bu harcama nereye yapılmıştır? Bu
kanunsuz uygulamayı biz neden aklamaya çalışıyoruz? Yazık değil mi?
Değerli
milletvekili arkadaşlarım, Sayıştayın uygunluk raporunun 29-32’nci sayfaları
arasında, yapılan harcamanın hangi kanunlara aykırı olduğu açıkça
anlatılmaktadır. Sayıştayın raporunda, Hükûmetin, Meclisin vermiş olduğu
harcama yetkisini aştığını görüyoruz. Meclisimizi uyarıyor, denetim yetkinize
sahip çıkın diyorum. Meclis olarak çıkardığımız kanunlara uymamayı
meşrulaştırırsak bu ülkede vatandaşların yasalara saygı duymasını nasıl
bekleyebiliriz? Kendi koyduğu kanunlara uymayan, göz yuman, görmezlikten gelen
Meclisin çıkardığı yasalara vatandaşların saygı duyması beklenebilir mi?
Sizin
hak, hukuk, adalet diye bir sorununuz yok. Genel Başkanınız zaten “Anayasa
Mahkemesinin kararlarını tanımıyorum.” diyor. Ödenek üstü harcama yaklaşımı
kanunsuzdur, Türkiye Büyük Millet Meclisinin yetkilerinin gasbedilmesidir,
idarenin Meclisten, vatandaştan gizlediği harcamalar demektir. Kanunları ihlal
edenlere hatırlatmak istiyorum: Egemenlik, kayıtsız şartsız milletindir. Millet
adına bu yetkiyi Türkiye Büyük Millet Meclisi kullanır. Milletten ne kadar
vergi toplayacağını, ardından toplanan vergilerin ve diğer gelirlerin nerelere,
ne zaman, nasıl harcanacağını belirler.
Hükûmet
Türkiye Büyük Millet Meclisinden aldığı yetkiyi aşarak yasal olmayan giderlerde
bulunmuştur. Sayıştay bu durumu genel uygunluk bildiriminde açıkça ortaya
koymasına karşın, yürütmenin kanunsuz harcamalarını tamamlayıcı ödenek olarak
ibra etmektedir. Bu usulsüz harcamalarla Hükûmet üyeleri kendilerini de ciddi
bir şekilde zedelemiştir. Değerli üyeler, Sayıştay tarafından tespit edilen bu
usulsüz harcamalara onay verip suça ortak olmayınız; kendinizi ahlaken,
vicdanen zedelemeyiniz. 
Değerli
milletvekili arkadaşlarım, ilim Samsun ve Türkiye’de sanayici, esnaf, memur,
üreten, çalışan, çiftçi zor durumdadır. Esnafımız yaşamını, sosyal güvencesini
koruyabilecek sosyal güvenlik primlerini, BAĞ-KUR primlerini dahi yatıramamış
durumdadır. Çiftçilerimiz tahıl ürünlerinde, sebzede, meyvede, özellikle
Karadeniz’de fındıkta, ürettiği ürünün karşılığını alamayıp çok zor günler
geçirmektedir. Bu ürün karşılığının verilmemesi bugünkü Hükûmetin yetkisi
dâhilindedir. Diğer taraftan, süt ve et üreticiliği yapan üreticilerimizin
durumları da malumunuzdur. Bu kürsüye çıkan insanlarımızın, vekil
arkadaşlarımızın hepsi bu duruma değiniyor. Aslında bu yarayı bir şekilde
tamamen Türkiye’nin millî davası olarak aşmak zorundayız. Toprağıyla,
tarımıyla, hayvansal besin ve süt üreticiliğiyle bunları bir millî dava olarak
yeniden gözden geçirmek zorundayız. 
Değerli
milletvekili arkadaşlarım, öğretmenlerimiz, memurlarımız, işçilerimiz,
emeklimiz, tüm çalışanlarımız geçim zorlukları çekmektedir. İktidar partisi
milletvekillerinin, bakanlarının, sarayda yaşayanların buna vicdanları hiç
sızlamıyor mu? 
Açıklanan
büyüme rakamları -Sayın Bakanım da burada- bu büyüme rakamları hormonludur,
gerçekçi değildir. Ülkemizde yoksulluk dip yapmış, yolsuzluk daha çok büyümüş,
yolsuzluğun büyüdüğü yerde doğal olarak adaletsizlik, hukuksuzluk da aynı
oranda artmıştır. Tabii ki bu ülkede, ülkemizde yüzde 11 gibi bir büyümenin,
gelişmenin tüm insanlarımızı olumlu yönde etkileyeceğini düşünüyoruz ama bu
olumlu yönün halkın yaşamında olmadığını da görüyoruz.
Burada
Samsun’umuzun sorunlarından… Samsun ili Ayvacık ilçesinin Erbaa’yla bağlantılı
yolunda 60-70 köyün grup yolları bulunmaktadır. Bu 30 kilometrelik yol
yüzünden, Erbaa ile Ayvacık arasında günlük 200 kilometre yol dolaşılarak millî
ekonomiye zarar verilmektedir. Bu yolun derhâl yapılmasını talep ediyoruz.
Bölgemizde,
yine, Vezirköprü-Havza kara yolunun düzenlenerek o 25 kilometrelik yolun
yeniden yapılmasını, çok sayıda ölümlere neden olan yolun, yol güzergâhının
değiştirilip yeniden yapılmasını talep ediyoruz. Bu konuda, sayın bakanlarımız
her gelişinde, Samsun milletvekillerimiz -iktidar milletvekilleri- söz
vermelerine rağmen bunlar gerçekleşmemiştir. 
Tabii
ki bölgemizin sorunları bununla da bitmiyor. Bölgede ekonominin zarar görmesi,
ülkemizdeki ekonominin bir şekilde tamamen eş değerindedir. Fındıkta, pirinçte…
Fındık millî gelire katkısı olmasına, millî bir ürün olmasına rağmen fındığa
sahip çıkılmadığını görüyoruz. Ben buradan yetkililere seslenmek istiyorum: Bu,
fındığın millî gelire katkısının bir şekilde değerlendirilmesi, yeniden fındığa
sahip çıkılması gerektiğini düşünüyorum. 
Eğitim
yoksullar için bir sermayedir ama yönetenler için de bir faiz durumundadır
çünkü o sermayeyi yoksullara vermek istemezler, kendileri onları kendilerine
bir artı gelir olarak görerek faiz olarak değerlendirmektedirler. O yüzdendir
ki yoksulumuza, mağdurumuza sahip çıkabilen bir siyasal iktidarın var olduğunu
düşünmek istiyorum bu ülkede. Çünkü yoksuldan, onun dar gelirlilik durumundan,
tutumundan, yaşamından, onun kazançlarından, onun yoksulluğundan faydalanmanın
bu ülkenin bugünkü çağında, 21’inci yüzyılda, ülkemizin gelişmişliğine
yakışmadığını söylemek istiyorum ve demek istiyorum ki bu yoksulluğu
yenebilecek, hep beraber…
(Mikrofon
otomatik cihaz tarafından kapatıldı) 
KEMAL
ZEYBEK (Devamla) – Bir dakika alabilir miyim?
BAŞKAN
– Lütfen, tamamlayın. 
KEMAL
ZEYBEK (Devamla) – Tabii, diğer taraftan, dün akşam burada konuşmalar oldu. Bir
normal uçağa binerek, tarifeli uçağa binerek, günün o saatlerinde neyin nasıl
geliştiğini bilmeyerek akşam saatlerinde Ankara’dan İstanbul’a uçan, indiği
saatlerde de ülkede bir kalkışmanın, bir darbenin olduğunu gören Sayın Kemal
Kılıçdaroğlu ve indiği zaman yanındaki güvenlik kuvvetleriyle beraber… Dün
akşam burada, tankların üzerine çıkılmadığı söyleniyordu. Hangi babayiğit
vardı? Burada kendisine “Milletvekiliyim.” diyebilen, “Başbakanım.” diyebilen,
“Cumhurbaşkanıyım.” diyebilen, “Yöneticiyim.” diyebilenlerin kaçı tankların
üzerindeydi? Ve bu tank üzeri… Mutlaka ileriki dönemde, Türkiye Cumhuriyeti
devleti olarak, biz demokrasiye sahip çıkanlar olarak, siz tanklara yürümek
isteyeceksiniz ama yine biz durduracağız sizi. 
Saygılarımı
arz ediyorum. (CHP sıralarından alkışlar, AK PARTİ sıralarından gürültüler)
BAŞKAN
– Gruplar adına üçüncü ve son konuşmacı, Halkların Demokratik Partisi Grubu
adına Bingöl Milletvekili Hişyar Özsoy. 
Buyurun
Sayın Özsoy. (HDP sıralarından alkışlar)
HDP
GRUBU ADINA HİŞYAR ÖZSOY (Bingöl) – Teşekkür ediyorum. 
Sayın
Başkan, değerli arkadaşlar; öncelikle hepinizi saygıyla selamlıyorum. 
Az
önce bir tartışma yaşandı, gerçekten o tartışmayı yeniden başlatmak gibi bir
derdim yok. Fakat şunu biraz ciddiyetle herkesin tefekkür etmesi gerektiğini
düşünüyorum: Çok iyi hatırlıyorum, geçen sene Roman milletvekili arkadaşımız
yine bu kürsüde, çıkıp yine Roman halkının meselelerini anlattığı zaman,
gerçekten yine… Yani bunu bir yere yorumladığım bir şey yok fakat bana ağır
geldi ve gereksiz bir… Nasıl söyleyeyim, kelime de bulamıyorum ama yani sürekli
herkesin güldüğü, herkesin bir şekilde… Yani ben doğru bulmadım. İncindiğimi
söyleyeyim yani durum adına incindiğimi söyleyeyim. Bunun üzerine biraz
düşünmek lazım gerçekten. Çünkü ben, arkadaşımızın sözlerine baktığım zaman
gülünecek hiçbir şey görmedim orada yani söylediklerinde gülünecek bir şey
yoktu. Talepler vardı, halkının dünya kadar sıkıntı yaşadığını söylüyordu,
temsil ettiği grubun. 
Söylediklerinizde,
Sayın Vekilim, ben hiç gülünecek bir şey bulmadım. Dolayısıyla kendisine karşı
hatta bazen iyi niyetle de olsa o müsamahalı yaklaşım falan -çok fazla dibini
deşmek istemiyorum, meslek olarak da kültürel antropoloji okudum biraz-
sıkıntılı bir tavırdır, onu belirtmek istiyorum. Sadece düşünelim üzerine
arkadaşlar, yeni bir tartışma açmak istemiyorum.
İkinci
bir konu olarak bugün Bingöl’ün meselelerini konuşmak istiyordum, tabii ki
birazdan gireceğim, biraz konuşacağım. Fakat bugün Anayasa Mahkemesinin bizim
Eş Başkanımız Sayın Selahattin Demirtaş ve yine, Parti Sözcümüz Ayhan Bilgen
hakkındaki kararları açıklandı. Şimdi, biz Anayasa Mahkemesine başvuru
yaptığımız zaman, tutukluluk durumunun milletvekilliği görevlerini yerine
getirme konusunda bir engel olduğunu ve bunun daha önce de Anayasa Mahkemesinde
içtihadının olduğunu söylemiştik, argümanımız buydu. Yalnız Anayasa Mahkemesi
bugün verdiği kararın gerekçesinde şöyle diyor: “Söz konusu iddia yani
Selahattin Demirtaş’ın tutuklu olduğu için milletvekilliği yapamadığı,
görevlerini yerine getiremediği alenen dayanaktan yoksundur.” Ha, yani böyle
bir şey. Şimdi ben sizin mantığınıza sunuyorum, vicdan değil, şeye oynamıyorum yani
öyle merhametlik bir durum söz konusu değil. Yani bu nasıl bir mantıktır,
anlamakta zorlanıyoruz. Yarın öbür gün bu ülkenin, tabii, anayasal tarihi
yazıldığı zaman gerçekten bir utanç belgesi olarak o karar geçecektir.
Umuyoruz, diliyoruz kimse bu kadar siyasallaşmış bir yargının eline düşmez.
Değerli
arkadaşlar, bu kürsüye gelenler… Az önce Roman milletvekili arkadaşımız geldi,
bütçe istedi. Biz, Bingöl olarak… Bakın, Bingöl Vekili olarak söylüyorum, az
önce AK PARTİ’den diğer 2 vekil arkadaşımız da buradaydı, eski bakanımız,
ayrılmışlar: Biz Bingöl için beş kuruş para istemiyoruz. Bizim gönlümüz tok,
karnımız da tok, biz diyoruz ki ihtiyaç sahiplerine bu paraları verelim,
gönderelim. Kocaeli’ne gitsin, İstanbul’a gitsin, İzmir’e gitsin; Bingöl’ün
hiçbir ihtiyacı yok. Niye? Değerli arkadaşlar, sağlık endeksinde… Yani kimisi
diyor ki: “Hizmet falan yok Bingöl’de.” Doğru söylemiyorlar, iftira ediyorlar,
hiç öyle, para gelmiyormuş, hizmet yokmuş, yalan; ben şahidiyim, bakın, HDP
Bingöl Vekili olarak söylüyorum. 
Bizim
kentimiz sağlık endeksinde 71’inci sırada değil. Bebek ölüm hızı itibarıyla
2016 yılında her 1.000 bebekten 18 bebeğimiz ölmemiş ve biz de bebek ölümleri
ortalaması itibarıyla 1’inci sırada değiliz. Türkiye’de 1.500 silikozis hastası
var, bunların 400’ü Bingöl’ün Taşlıçay köyünde değil. İntihar oranlarında üst
üste, sürekli olarak ya 1’inci ya 2’nci ya 3’üncü sırada değiliz ve bunlar genç
intihar oranları, özellikle Bingöl 1’inci sırada değil diyeyim. Ben bunu Sayın
Efkan Ala İçişleri Bakanıyken kendisine göndermiştim, detaylı bir soru önergesi
yapmıştım. Kendisi de zaten sorduğum 7-8 soruya tek cümleyle şöyle bir cevap
vermişti: “İntiharlar konusunda gerekli idari, hukuki, ekonomik tedbirler
alınmaktadır.” diye bana tek satırlık bir şey göndermişti. Demek ki sıkıntı
yok, biz de o konuda, intiharlar konusunda şampiyon değiliz. Madde
bağımlılığımız çok şükür yok, öyle “13, 14, 15 yaşındaki liseli çocuklar madde
bağımlısı.” Alakası yok, Bingöl’de böyle şeyler olmaz. Kadın-erkek
eşitsizliğinde ilk 10 kent arasında tabii ki değiliz yani. Yine, son bir ayda
mesela aralarında kamu görevlisi sayılan korucuların olduğu en az 3 tane cinsel
istismar davası Bingöl’de olmadı. 
Bunun
dışında, arkadaşlar, ismi “Bingöl” ya suyu çok bol. 11 tane ova köyümüz var, benimki
de orada, ova köylerinde pırıl pırıl, tertemiz su içiliyor, kanserojen madde
kesinlikle içermiyor ve gençler o suyu içtikleri için kanser olup erken yaşta
ölmüyorlar. Kent merkezinde su kesintilerimiz asla olmaz hatta Kaleönü
Mahallesi’nde, Bingöl’ün bir mahallesinde bizim kentli insanlarımız “içilemez”
denen çukurdan su içmiyorlar. 
Doğal
afetlerde hemen çözüm bulunuyor, son bir örnek vereyim: Bingöl’de bir sel
baskını olmuştu. Bütün vekiller, vali, belediye başkanı ilk gün oradaydılar,
ikinci gün oradaydılar; zararlar tespit edildi ve insanlara “En kısa zamanda
bütün zararlar karşılanacak.” sözü verildi. Sadece bin lira ve 3 bin lira gibi
cüzi miktarlar vermediler, bütün masraflarını hemen karşıladılar. 
Bingöl’de
Kültür Mahallemiz var, komple yıktılar. Yıktılar, hani “Ne yaptıklarını
bilmiyorlar.” demeyeceğim ama tastamam, kocaman bir projeleri var, bütün Bingöl
de sabırsızlıkla bekliyor. Koca mahalleyi yıktılar, insanlar bekliyorlar,
eminim oradan da çok çok iyi bir proje çıkaracaklar.
Değerli
arkadaşlar, Bingöl’deki devlet hastanesi yedi yılda yapılmadı, 200 yataklı bir
hastane yedi yılda yapılmadı; hemen iki yılda yaptılar. Sonra da eski
hastanenin hafriyatını, o Bingöl halkını yedi yıl bekletmeyen müteahhide bir
daha verdiler ve kendisi, şu an hâlâ aktif olarak iktidar partisinin bir
milletvekili. Allah gelirini artırsın, gözümüz yok. 
Endeksler
konusunda Bingöl kentim, konut konusunda 61’inci, çalışma hayatı konusunda
61’inci, gelir ve servet konusunda 66’ncı, eğitim konusunda 68’inci, altyapı
hizmetlerine erişim konusunda 75’inci sırada değildir. Zaten iki üç gün önce
Belediye Başkanına da çok iyi Belediye Başkanı olduğu için ödül verilmiştir.
Şaka değil, bu kısmı gerçek, samimi söylüyorum.
Bingöl’ün
etrafındaki ormanlar 2015 yılından bu yana düzenli olarak yakılmıyor ve ne
zaman bir yangın çıksa ben vali beyi arasam, orman müdürünü arasam, kesinlikle
bana “Güvenlik gerekçesiyle müdahale edemiyoruz.” demiyor, hemen söndürüyorlar.
Nihayetinde, sonucunda yüzlerce hektar orman Bingöl’ün her tarafında, her yaz
sürekli yanıyor. Yanan sadece ağaç değil, size yemin ediyorum, çektiğim
kaplumbağaların, hayvanların resimleri var, içler acısı. Güvenlik gerekçesiyle
bir şey yakılmıyor. 
Kıymetli
arkadaşlar -bir dakikam kaldı- Bingöl’ün etrafında çok fazla baraj ihalesi var.
Sayın Bakanım, Bingöl’e enerji konusunda ciddi kaynak geliyor, biz biliyoruz
-gerçekten geliyor, şaka değil burası- ve bu gelen paraların neredeyse tamamı
bir Cengiz İnşaata, bir Özaltın İnşaata gidiyor. Bilmiyoruz, Türkiye'de
bunların dışında kimse baraj yapamıyor mu? Onlara gitmiyor diyelim.
TÜRABİ
KAYAN (Kırklareli) – Bizim Cengiz mi o?
HİŞYAR
ÖZSOY (Devamla) – Şimdi, gelen bu paralar... Tabii, normalde beklersiniz ki bir
ihale olsun. Mesela, ihaleyi alan kişiler yerel sanayicilerden çiviyi alsınlar,
bir şey alsınlar, sac alsınlar; en azından, yemek ihalesini Bingöllü
restoranlardan falan tedarik etsinler. Onlar, tabii ki gidip mesela Elâzığ’dan
almıyorlar ve Bingöl’de istihdam ettikleri sadece ve sadece korucular değil
barajların güvenliği için.
Bir
dakika, hemen toparlıyorum Başkan.
Değerli
arkadaşlar, esnafımızın durumu da çok şükür iyi, borcu falan yok, borçlarını
ödüyorlar. Tefecilik Bingöl’de sıfır, hiç öyle bir sıkıntımız da yok. Bingöl
Üniversitesi bilimsel olarak almış başını gidiyor, aile şirketine çevrilmedi.
Mesela, Rektörümüz kendi ailesinden 5 kişiyi oraya profesör falan yapmadı ve o
rektörümüz terfi olarak YÖK Denetleme Kuruluna atanmadı.
Değerli
arkadaşlar dolayısıyla fabrikalar çalışıyor, özellikle gençlerimizden
işsizlerimiz yok ve şunu da söylüyoruz: Erzurum, Elâzığ, Bingöl civarından kim
geliyorsa -gençlerimiz- inşallah, Bingöl’de onları istihdam edebilecek imkân ve
koşullarımız da vardır. Dolayısıyla Sayın Bakanım, zaten halkımız da… Bakın,
iktidar partisi yüzde 65-70 civarında da oy alıyor, demek ki halkım da durumdan
memnundur. 
Bu
vesileyle Bingöl’e ayrılan bütçenin bu sene ihtiyaç sahiplerine gitmesini
istiyoruz, sadakamız olsun, gönlümüz, karnımız da toktur. 
Teşekkür
ediyorum. (HDP sıralarından alkışlar) 
BAŞKAN
– Teşekkür ediyorum. 
Şahıslar
adına ilk söz Erzincan Milletvekili Serkan Bayram’a aittir. 
Buyurun
Sayın Bayram. (AK PARTİ sıralarından alkışlar) 
SERKAN
BAYRAM (Erzincan) – Sayın Başkan, değerli milletvekilleri; 2016 Yılı Merkezi
Yönetim Kesin Hesap Kanunu Tasarısı’nın 4’üncü maddesi üzerinde şahsım adına
söz almış bulunuyorum. Bu vesileyle Gazi Meclisimizi ve aziz milletimizi
saygıyla selamlıyorum. 
İki
gün önce elim bir kaza sonucu hayatını kaybeden hemşehrimiz, şehidimiz Hakan
Can kardeşimize ve tüm şehitlerimize Allah’tan rahmet diliyorum, ailelerine
sabırlar diliyorum, ülkemizin başı sağ olsun. 
“Gel,
gel, ne olursan ol, yine gel/ İster kâfir ister Mecusi ister puta tapan ol,
yine gel/ Bizim dergâhımız ümitsizlik dergâhı değildir/ Yüz kere tövbeni bozmuş
olsan da yine gel.” çağrısıyla insanlığı sevgiye, barışa, hoşgörüye davet eden
büyük Türk İslam şairi Hazreti Mevlâna Celâlettin Rûmi’nin de geçtiğimiz pazar
günü vefatının 744’üncü seneidevriyesini idrak ettik. Bu vesileyle bir kez daha
hürmet, minnet ve rahmetle yâd ediyorum. 
Evet,
arkadaşlar, makamlar gelip geçicidir. Ülkemize ve milletimize hizmet etmek için
makamlar bizler için birer araç, birer fırsattır. Fâni dünyada bugün varız,
yarın yokuz. Birbirimizi üzmeye, kırmaya, kötü söz söylemeye inanın değmiyor.
Bizim derdimiz, yarın arkamızı dönüp baktığımızda bu kubbede hoş bir seda
bırakmaktır. Mesele şahıs, parti meselesi değil, mesele memleket meselesi ve
gençlerimizin geleceğidir. 
Değerli
arkadaşlar, Filistin halkının varlığını ve çıkarlarını yok sayan, gücü sadece
kadın ve çocuklara yeten hatta Filistinli kardeşimiz Down sendromlu Muhammed
et-Tavil kardeşimizi gözaltına alacak kadar gözü dönmüş İsrail’i bugün şiddetle
biz de kınadık, Birleşmiş Milletlerde de kınandı. 
Kudüs,
bizim ilk kıblemiz. Millet ve devlet olarak Filistinli kardeşlerimizin
yanındayız ve her daim de yanında olacağız, onları hiçbir zaman yalnız
bırakmayacağız. Bugün Genel Kurulda kabul edilen tasarıyla da her ülke kendi
saygınlığını koruyarak emperyalist emellere fırsat vermemiştir. 
Yaklaşık
iki haftadır bütçe üzerine görüşmeler yapılıyor ve bu 4’üncü madde de
“Devredilen, iptal edilen ve tamamlayıcı ödenek” şeklinde, Hükûmetimizin
teklifi üzerine Plan ve Bütçe Komisyonunda aynen kabul edildi. 
2018
bütçesi AK PARTİ Hükûmetimizin 16’ncı bütçesidir. Aziz milletimiz AK PARTİ
iktidarına bütçeyi yapma görev ve sorumluluğu vermiştir. On beş yıl içinde
bütçeyi büyütmedik, bütçeyi daha etkin kullandık. Yapmış olduğumuz köprüler,
barajlar, hastaneler gibi yatırımların hepsi faize gidecek paralardan
tasarrufla yapıldı yani milletten gelen kaynağı yine milletimizin ihtiyacına
harcadık.
Bu
bütçe 2023 ve 2053 hedeflerine uygun, başta ülkemizin güvenliğini esas alan,
insan odaklı büyümeyi hedef alan bir bütçedir. 
Yine,
ülkemiz uzun yıllardan beri terör örgütleriyle mücadele etti. Bir yandan DEAŞ,
bir yandan FETÖ, bir yandan PKK, bir yandan DHKP-C; buralarda nice nice
bütçeler harcandı ve nice nice yatırımlar yapıldı. 
“İnsanı
yaşat ki devlet yaşasın.” idolüyle hem bütün vatandaşlarımıza hem de engelli
vatandaşlarımıza her alanda hizmet ettik. 2002’den önce 5 bin civarında olan
engelli memur sayımızı bugün 50 binin üzerine çıkardık ve inşallah 2018’de 5
bin daha atayacağız. Yeter ki bizler bir olalım, birlik olalım, birlikte
Türkiye olalım diyorum. 
(Mikrofon
otomatik cihaz tarafından kapatıldı)
SERKAN
BAYRAM (Devamla) – 2018 yılı bütçemizin hayırlı, bereketli olmasını, 2018
yılımızın da ülkemize ve İslam âlemine barış, huzur getirmesini diliyor,
hepinizi saygı, muhabbetle ve hürmetlerimle selamlıyorum. (AK PARTİ
sıralarından alkışlar)
BAŞKAN
– Teşekkür ediyorum. 
Şahısları
adına ikinci ve son konuşmacı Batman Milletvekili Ayşe Acar Başaran. (HDP
sıralarından alkışlar)
Buyurun
Sayın Acar Başaran. 
AYŞE
ACAR BAŞARAN (Batman) – Sayın Başkan, değerli milletvekilleri; Hişyar Vekilimiz
“Hiçbir şey istemiyoruz.” dedi, ben de şeyi söyleyeyim: Batman olarak biz
sizden vazgeçtik, siz de bizden vazgeçin. Batman kendine yetebilecek bir şehir,
yeter ki oradaki kaynaklara dokunmayın, bırakın oradaki kaynaklar Batman’a
harcansın. 
Değerli
arkadaşlar, biliyorsunuz ki Batman petrolüyle ünlü bir şehir. Batman, aslında
petrolle şehir olan bir şehir. Keşke Bakanımız da burada olsaydı, o da
dinleseydi. Batman’ı şehir yapan, dediğim gibi, petroldü. Siz ne yaptınız? Son
dönem içerisinde, aslında Batman’ın kalkınmasına en büyük katkıyı sağlayan
TÜPRAŞ özelleştirildi; Türkiye Petrolleri kalmıştı, günbegün küçültülüyor,
küçültülüyor, küçültülüyor, onun da özelleştirme yolunda gittiğini biliyoruz.
Yani Batman’ın tek kaynağı olan petrole de el uzatmış vaziyettesiniz. Her gün
işten çıkarmalarla karşı karşıya Batman ve istatistiki veriler de gösterdi ki
Batman Türkiye sıralamasında son 3’te. Düşünün ki en büyük petrol yataklarının
olduğu bir il ama o il, işsizlik sıralamasında Türkiye’de sondan 3’üncü şehir
olarak karşımıza çıkıyor. 
Değerli
arkadaşlar, sadece bu mu var Batman’da? Değil aslında; Batman bir de tarihî,
kültürel yapısı açısından çok zengin bir il. Bir Hasankeyf vardı. Hasankeyf,
eğer gerçekten iktidar biraz vicdanlı olsaydı, biraz Batman halkının talepleri
doğrultusunda davransaydı, Ilısu Barajı yerine Hasankeyf’i daha da çok korur,
orası şu anda dünya çapında bir kültür merkezi olabilirdi, o da olmadı. Bu
arada, Hasankeyf AKP’nin en çok oy aldığı ilçemiz ancak oradaki esnaf şu anda
Hasankeyf’ten çıkartılıyor, onlar da bir şekilde işsizliğe mahkûm ediliyor.
Bununla
da kalmıyor aslında Batman. Batman’ın yine AKP’nin en fazla oy aldığı
ilçelerinden biri daha Sason. Sason, tarihî, kültürel zenginliği ve doğal
zenginlikleri açısından gerçekten, Türkiye’de görülmesi gereken bir yer ama
Sason’da sizin tek vaadiniz koruculuk. Şu anda Sason, gençlerin sürekli göç
ettiği bir yer ve dediğim gibi, bu gençlere sizin tek vaadiniz “Gidin, korucu
olun.” Gençler geliyor “Vekilim, bizim bu atamalarımız ne zaman olacak?”
diyorlar ama siz diyorsunuz ki: “Bırakın atanmayı; öğretmen olmayın, doktor
olmayın, avukat olmayın, gidin korucu olun.” Çünkü siz savaşı daha da
derinleştirme peşindesiniz. 
Değerli
arkadaşlar, Batman’ın bir de belediyesi vardı, hatırlarsınız, kayyum
atadığınız. Her gün belediyeden işçi çıkartmaları oluyor. Hani, işsizlik o
kadar düşük ya, biraz daha işten çıkartabilirsiniz. İşsizlikte sondan 3’üncüyüz
ama her gün belediyede işçiler işten çıkartılıyor. Bugün de Batman Belediyesinde,
hiçbir gerekçe sunulmadan 40 kişi işinden edildi. İşte, sizin Batman’a reva
gördüğünüz tam da yine bu. Her geldiğinizde, defaaten gelip ziyaret ettiğinizde
ve her ziyaretinizde de istihdam olanaklarının oluşacağı, buranın bir cazibe
merkezi hâline getirileceği iddialarınız var, iddiadan öteye gitmiyor, hâlâ
Batman’ın durumu ortada.
Batman’da
o atadığınız kayyum çok güzel işler yapıyor. Yaklaşık yedi aydır Batman’ın
yolları köstebek yuvası. Batman’ın en fazla iş yapan çarşı merkezi altı yedi
aydır iş yapamaz hâlde. Her yer köstebek yuvası. Bir yol yapıyorsunuz, bitmeyen
bir yol. O yürüdüğünüz yol var ya sürekli söylediğiniz, o yol gibi bir yol
herhâlde, bitmiyor. Esnaf kaç aydır perişan, her gün müjde veriyor kayyumunuz.
29 Ekimde bitecekti, işte aralık bitiyor, hâlâ her gün müjde veriyor: “Bitiyor
da bitiyor…” Bitmiyor. Esnaf zaten iş yapamıyordu, zaten ülkeyi içerisine
sürüklediğiniz durumdan dolayı Türkiye’nin dört bir yanında esnaf kan ağlıyor,
bir de, yaptıkları o ufacık işi de işte, yolları köstebek yuvasına çevirerek
engellemiş oluyorsunuz. İşte, Batman’a vaatleriniz bu. Ama en fazla da en çok
oy aldığınız yerlerde aynı politikayı yürütüyorsunuz. Hasankeyf, Sason…
MEHMET
HABİB SOLUK (Sivas) – Demek ki memnunlar.
AYŞE
ACAR BAŞARAN (Devamla) - Ya, gerçekten, birazcık -hadi size oy vermeyenleri
düşünmüyorsunuz, biliyoruz- bari size oy verenleri düşünün. Sizi görmek
istemiyorlar, sizden iş istiyorlar, sizden oraya bir kalkınma getirmenizi
bekliyorlar, sizin gül yüzünüze hasret değiller.
SALİH
CORA (Trabzon) – Arada Batman’a gidin, sizi göremiyorlar orada. 
AYŞE
ACAR BAŞARAN (Devamla) - Her gün zaten gelip üç beş kahveyi dolaşıp
propagandanızı yapıyorsunuz, insanlar artık propaganda duymak istemiyor,
insanlar artık gerçekten refah ve huzur içerisinde yaşamak istiyor. Bence biraz
düşünün diyorum.
Teşekkür
ederim. (HDP sıralarından alkışlar)
SALİH
CORA (Trabzon) – Arada Batman’a gidin.
BAŞKAN
– Teşekkür ediyorum.
Konuşmalar
tamamlanmıştır.
Madde
üzerinde soru-cevap işlemi gerçekleştireceğiz.
Sayın
Bakır, buyurun.
İRFAN
BAKIR (Isparta) – Teşekkür ederim Sayın Başkan.
Sayın
Bakan, geçen sene aralık ayında yağan yoğun kar yağışı nedeniyle Isparta’da
seralar büyük hasar görmüştü. Bölgede yapılan incelemeler sonucunda, seraların
onarılıp tekrar kurulumunun ve kurulumunda gerekli naylon yardımının
yapılacağının sözü verildi ancak bu yardım bir türlü yapılmadı ve
üreticilerimiz mağdur edildi.
Bunun
yanında, bu sezon domates, salatalık gibi bazı ürünler tarlada ucuza gitti. Bu
duruma bakılarak, üreticilerimizin sorunlarının çözümü, seracılığın
geliştirilmesi için bir çalışma yapmayı düşünüyor musunuz?
Teşekkür
ederim.
BAŞKAN
– Sayın Erdem…
ARZU
ERDEM (İstanbul) – Teşekkür ederim Sayın Başkan.
Sorum
Sayın Maliye Bakanına: Özellikle ön lisans mezunu tüm bölümlerle ilgili atama
problemi var ama 85 üzeri puanların geçerli olduğu son atama kadro açılmasını
talep eden ön lisans muhasebe mezunu kardeşlerimizin kadro beklentisi var. 120
ortaksız kadro açılması durumunda, 85 üzeri puan alan tüm ön lisans muhasebe
bölümü mezunu kardeşlerimizin tamamı atanmış olacak. Maliye Bakanlığına bağlı
Muhasebe Genel Müdürlüğünün haziranda gerçekleştireceği alım sayısı belli
midir? Bu sayıyı bir umutla beklemektedirler.
Evde
hasta bakım teknikerleri iki sene donanımlı bir şekilde eğitim almalarına
rağmen kendi işlerini yapamamaktadır. Alım, yok denecek kadar az. Evde bakım
teknikerleri atama beklemektedirler. Meslek tanımı yetersiz olduğu için
düzenleme ve atama gerçekleşmemektedir. 
Ameliyathane
teknikerlerinin 2 bin kadro talebi vardır.
Son
olarak da 112 acil sağlık hizmetleri çok büyük öneme sahip. Paramedik mezunları
olarak büyük yığılma var. Mezun sayısıyla orantısız alım var.
(Mikrofon
otomatik cihaz tarafından kapatıldı)
BAŞKAN
– Sayın Akdoğan…
NİHAT
AKDOĞAN (Hakkâri) – Sayın Bakanım, çevre yolunun olmadığı yerlerden biri de
Hakkâri’dir. Hakkâri’ye çevre yolu yapmayı düşünüyor musunuz? 2018 bütçesinde
Hakkâri çevre yolu için ayrılmış bir bütçeniz var mı? 
Bir
diğer de Sayın Bakanım, Yüksekova’da altyapı çalışma ihalesini alan yüklenici firma
yerelde işi taşeronlara teslim etmiştir. İçme suyu ile kanalizasyon hattı aynı
kanal içerisinden geçiyor. Kanal derine de kazınmış değildir. Aynı kanalın
içinde içme suyu ile kanalizasyon hattının bir kazaya uğraması hâlinde ise
binlerce vatandaşımız doğrudan etkilenecektir. Böyle bir hat döşeme başka
yerlerde yapılmış mıdır? Bu hat için bir yaptırımınız olacak mı? Bugüne kadar
kaç defa kontrol ettiniz?
Teşekkür
ediyorum.
BAŞKAN
– Sayın Şimşek…
BAKİ
ŞİMŞEK (Mersin) – Teşekkür ediyorum Sayın Başkan.
Sayın
Bakanım, bekçilik sınavları yapılmaktadır Türkiye'nin 81 ilinde kaymakamlıklar
tarafından. Yalnız burada önce mülakatlar yapılmıştır, mülakatlardan sonra
şimdi yazılı sınav yapılacak, daha sonra güvenlik soruşturması. Burada bir
tezat görmüyor musunuz? Yani normalde sınavlarda önce yazılı sınav yapılır,
yazılı sınavı geçenler içerisinden belli bir sayı mülakata çağrılır, ondan
sonra da güvenlik soruşturması yapılır. Bu sınavlar niçin böyle yapılmıştır? Bu
konuda bir fikriniz var mı?
Sizden
önce Gümrük Bakanımız buradaydı, işte, “Şehir hastaneleri yaptık, duble yollar
yaptık.” dedi. Ben buradan soruyorum: Mersin Şehir Hastanesi yapılmıştır,
arsasını MHP’li belediye vermiştir, altyapısını Büyükşehir Belediyesi
yapmıştır. Hükûmetin kasasından Mersin Şehir Hastanesiyle ilgili ne kadar para
çıkmıştır? Bu konuda bir açıklama yapmanızı bekliyorum. Bir de bu AVM’lerin
şehir dışına çıkartılmasıyla ilgili yasa ne zamana kadar bekletilecektir?
İnanın, büyükşehirlerde hafta sonları şehrin yarısı AVM’lerde. 
(Mikrofon
otomatik cihaz tarafından kapatıldı) 
BAKİ
ŞİMŞEK (Mersin) – Buna bir tedbir almanızı ve esnafı korumanızı bekliyoruz.
Saygılar
sunuyorum. 
BAŞKAN
– Son olarak Sayın Kaya…
HÜDA
KAYA (İstanbul) – Teşekkür ediyorum Sayın Başkan. 
Bugün
ayın 21’i, 21 Aralık. Gelen bir mesajı ortamımızla, Genel Kurulumuzla paylaşıp
sorumu soracağım. Mesaj şöyle: “Bugün Anadolu, Mezopotamya, İran, Azerbaycan ve
Orta Asya Alevileri ile Şaman Türklerinin ve Zerdüşt Kürtleri ile Farsların
kutladığı Yelda, Çile Gecesi’dir. Şeb-i Yelda bu gece, yılın en uzun gecesi,
karanlığın bitip aydınlığa çıkmanın başlangıcı. Kimsenin bir daha çile
çekmemesi için Yelda Geceniz kutlu olsun.” Ben de bu geceyi kutlayanların
gecesini kutluyorum. 
Ben
şunu sormak istiyorum: Geçenlerde, geçen hafta, Feleknas Vekilim, kendilerinin
kutsal bir bayram günü olmasına rağmen burada mesai yaptı bizlerle. Farklı
inançların kutsal günlerinin de resmî tatil olabilmesi noktasında
çalışmalarınız var mı? Halklarımızın özgürlüğü, eşitliği açısından çok güzel
olur. 
BAŞKAN
– Teşekkür ediyorum.
Şimdi,
soruları cevaplamak üzere sözü Maliye Bakanımız Sayın Naci Ağbal’a bırakıyorum.

Buyurun
Sayın Bakan.
MALİYE
BAKANI NACİ AĞBAL (Bayburt) – Sayın Başkanım, teşekkür ediyorum. 
Sayın
Bakır seracılıkla ilgili bir konuyu gündeme getirdi ama şu anda detaylarına
vâkıf olduğum bir konu değil. Tarım Bakanlığından ilgili arkadaşlar konuyu
tetkik ederlerse biz de kendilerinden bilgi alır, sizlere veririz. 
Sayın
Erdem farklı yerlerde atamalarla ilgili konuları gündeme getirdi ama bunları
çalışmak gerekiyor. Açıkça, detaylarına vâkıf değilim. 
ARZU
ERDEM (İstanbul) – Bizim için önemli, kayıtlara geçsin. 
MALİYE
BAKANI NACİ AĞBAL (Bayburt) – Bütün bu söylediğiniz hususlarla ilgili
arkadaşlara talimat verdim, gerekli notları alıyoruz. Önümüzdeki günlerde, bu
çalışmalar sırasında bunları da dikkate alacağız. Bu konuyu dikkatimize
getirdiğiniz için teşekkür ediyorum.
ARZU
ERDEM (İstanbul) – Ben teşekkür ediyorum.
MALİYE
BAKANI NACİ AĞBAL (Bayburt) – Sayın Akdoğan, anladığım kadarıyla, bir yapım
işinde taşerona devredilmesiyle ilgili muhtemelen risklerden bahsetti. Tabii,
konunun detaylarına vâkıf değilim. Bana daha detaylı bilgiler verebilirseniz
ben de ilgili bakanımıza bu konudaki hassasiyetinizi iletebilirim ama şu anda
benim doğrudan doğruya bir cevap vermem mümkün gözükmüyor. 
Sayın
Şimşek, bekçilik sınavını ben de şu anda sizden öğrenmiş oldum. Bu konuyla
ilgili değerlendirmenizi de Sayın Bakanımızla paylaşacağım.
BAKİ
ŞİMŞEK (Mersin) – 81 ilde 100 bine yakın bekçi alınacak.
MALİYE
BAKANI NACİ AĞBAL (Bayburt) – Tabii, şimdi, en kritik konu şehir hastaneleri
projesi. Öncelikle, Mersin’de yaşayan bütün vatandaşlarımıza Mersin Şehir
Hastanesinde bundan sonra alacakları birinci sınıf kaliteli sağlık hizmeti
-kendileri için- hayırlı olsun. Bu projenin yapımında katkı veren bütün kamu
kurumları yani arsasının tahsisini kim yapmışsa… Sonuçta burada önemli olan,
Mersin halkına hizmet etmek. Demek ki bu projede kurumlar arası bir anlayış
birliği içerisinde güzel bir netice alınmış.
Şehir
hastaneleri projesi, doğası gereği, sadece mevcut devlet hastanelerinin yatak
sayılarının artırıldığı projeler değildir. Bu projeler, gerçekten birinci sınıf
sağlık hizmetlerinin verildiği, yeni ortamlarının oluşturulduğu projelerdir.
Kamu-özel iş birliği modeliyle yapılan bu projelerde yatırımcı baştan projeyi
kendisi finansman ve yatırım riskini üstlenerek gerçekleştirir, hastane
binasıyla ilgili bütün yatırımı kendisi yapar, finansmanı kendisi sağlar. Daha
sonra da yine sözleşme çerçevesinde belirlenen süre içerisinde “ikinci faz”
dediğimiz hizmet unsurlarını sunarsa o takdirde de bu dönemde kendisi
hizmetleri yerine getirir. Burada, özellikle bina yapımına bağlı olarak kira
ödemeleri söz konusu. Ayrıca hizmete açıldıktan sonra hastaneyle ilgili
yürütülen bütün hizmetlerde de yine sözleşmeye bağlı olarak “P2” diye ifade
edilen hizmet bedellerinin ödenmesi söz konusu. Bu modelle Türkiye birçok
vilayetimizde şehir hastanelerine kavuştu, kavuşmaya da devam ediyor. Türkiye,
gerçekten, 2002 yılı sonrası dönemde sağlıkta büyük bir değişimi, dönüşümü
gerçekleştirdi. Bugün, birçok yabancıyla görüştüğümüzde, yabancılar bile
Türkiye’deki sağlık hizmetlerindeki değişimi ve dönüşümü takdirle ifade
ediyorlar. Bugün, Türkiye'nin sağlık hizmetlerinde yakaladığı başarı
uluslararası düzeyde de dikkat çeken, takdirle karşılanan, önemli reform
örnekleri arasında sayılan son derece doğru bir proje. 
Şehir
hastaneleri, sağlık hizmet sunumuna yeni bir soluk getirdi. Burada konforlu
odalar, her türlü tetkikin yapıldığı, modern cihazların kullanıldığı ortamlar
sağlanıyor. İnşallah önümüzdeki yıllarda şehir hastaneleri projeleri birçok
vilayetimizde tamamlanarak hizmete girecek ve burada vatandaşlarımız hak etmiş
oldukları bu iyi, kaliteli sağlık hizmetini daha rahat bir şekilde temin etmiş olacaklar.

BAKİ
ŞİMŞEK (Mersin) – Sayın Bakan, devletin kasasından para çıktı mı? 
HÜSEYİN
YILDIZ (Aydın) – Hazine kefil oldu mu, onu söyleyin. 
MALİYE
BAKANI NACİ AĞBAL (Bayburt) – Değerli arkadaşlar, evet, devletten para çıktı. 
BAKİ
ŞİMŞEK (Mersin) – Devletin kasasından para çıktı mı, onu soruyorum. Ne kadar
çıktı Sayın Bakan? 
MALİYE
BAKANI NACİ AĞBAL (Bayburt) – Çıktı, çıktı, arkadaşlar, onu ifade ediyorum.
Şehir hastaneleri modelinde, biliyorsunuz, yapılan binaların yıllık kira
ödemeleri var. 
BAKİ
ŞİMŞEK (Mersin) – Binaların yapımında devletin kasasından ne kadar para çıktı? 
MALİYE
BAKANI NACİ AĞBAL (Bayburt) – Dolayısıyla bu sene açılan hastanelerin kira
ödemelerine başladık. Önümüzdeki yıllarda da bunları ödemeye devam edeceğiz. 
SİBEL
YİĞİTALP (Diyarbakır) – Yüzde 70 doluluk kapasitesi teminatı verildi mi? Öyle
bir şey var mı? 
MALİYE
BAKANI NACİ AĞBAL (Bayburt) – Değerli arkadaşlar, siz merak etmeyin, biz
bütçeden parasını koyuyoruz ve ödüyoruz. 
SİBEL
YİĞİTALP (Diyarbakır) – Etmek zorundayız. 
FİLİZ
KERESTECİOĞLU DEMİR (İstanbul) – Ya, halkın parası o. O parayı siz
ödemiyorsunuz ki halk ödüyor. 
SİBEL
YİĞİTALP (Diyarbakır) – Kim ödüyor o parayı? 
MALİYE
BAKANI NACİ AĞBAL (Bayburt) – Sayın Başbakanın söylediği güzel bir şey var, en
pahalı hizmet ulaşılamayan hizmettir. Dolayısıyla vatandaş artık hizmete
ulaşıyor. 
(Mikrofon
otomatik cihaz tarafından kapatıldı) 
SİBEL
YİĞİTALP (Diyarbakır) – Kim ödüyor Sayın Bakan o parayı? Siz cebinizden mi
ödüyorsunuz? 
MALİYE
BAKANI NACİ AĞBAL (Bayburt) – Teşekkür ediyorum. 
HÜSEYİN
YILDIZ (Aydın) – Sayın Bakanım, devlet hastaneleri yapın ya. 
MALİYE
BAKANI NACİ AĞBAL (Bayburt) – Onu da yapıyoruz canım. 
ALİ
ŞEKER (Kocaeli) – Niye devletin kasasından ödeniyor? 
BAŞKAN
– Teşekkür ediyorum. 
ERHAN
USTA (Samsun) – Sayın Başkan…
BAŞKAN
– Söz vereceğim. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
Sayın
Usta, 60’a göre söz talebiniz var. 
Buyurun.

IV.- AÇIKLAMALAR (Devam)
31.- Samsun Milletvekili
Erhan Usta’nın, şehir hastanelerinin kira ödemelerine ilişkin bilgi almak
istediğine ilişkin açıklaması
ERHAN
USTA (Samsun) – Teşekkür ederim Sayın Başkan. 
Az
önce de bu şehir hastanelerine ilişkin benim değerlendirmem olmuştu ama o
sırada Sayın Maliye Bakanı burada değildi. Ben sadece şunu soracağım: Şu anda,
sadece şehir hastaneleri açısından, kira ödemelerine ilişkin bir
projeksiyonunuz var mı? Onları bizimle paylaşabilir misiniz? Ne kadar kira
ödenecek bugünden itibaren ve bunun yıllar itibarıyla dağılımı nasıldır? Hemen
bir cevap verme imkânınız olursa sevinirim. Yani bunu konuşmamız lazım,
özellikle Maliye Bakanıyla. Hani, Sağlık Bakanıyla işin sağlık boyutu filan konuşulabilir
ama…
BAŞKAN
– Teşekkürler.
Sayın
Bakan, hemen…
32.- Maliye Bakanı Naci
Ağbal’ın, Samsun Milletvekili Erhan Usta’nın yaptığı açıklamasındaki bazı
ifadelerine ilişkin açıklaması
MALİYE
BAKANI NACİ AĞBAL (Bayburt) – Tabii, Sayın Usta’nın Kalkınma Bakanlığında
müsteşar yardımcısı olduğu dönemde de bu projeler Kalkınma Bakanlığı tarafından
çok titiz bir şekilde incelendi.
ERHAN
USTA (Samsun) – Karşı çıktı Kalkınma Bakanlığı.
MALİYE
BAKANI NACİ AĞBAL (Bayburt) – Önümüzdeki yıllarda bu kira ödemelerinin
getireceği… Muhtemel kira ödemelerine ilişkin projeksiyonlar yapıldı,
fizibilite çalışmaları yapıldı ve bu çalışmalar neticesinde Yüksek Planlama
Kurulu kararları alınarak bu projelere başlandı. 
ERHAN
USTA (Samsun) – Ben rakamı öğrenmek istiyorum.
MALİYE
BAKANI NACİ AĞBAL (Bayburt) – Sayın Başkanımıza, Sayın Erhan Usta’ya şunu ifade
etmek isterim: Burada, hizmet sunumunda yeni bir modele geçtik. Bir yatırım
projesini bütçeye yatırım ödeneği koyarak yapabileceğiniz gibi, yıllara sari
kira ödemesi şeklinde, baştan yatırımcı yatırımı yapar sonraki yıllarda da siz
kira ödemesi şeklinde bunları ödersiniz. Bu şu anlama geliyor: Şehir
hastaneleri projeleri sayesinde, belki önümüzdeki yıllarda Sağlık Bakanlığı
bütçesi içerisinde kira ödemelerinin payı artacak ama buna karşılık, artık bu
yatırım ihtiyacı azaldığı için benzer ölçüde de yatırım ödeneklerine olan
ihtiyaç azalacak. Dolayısıyla bu bir denge içerisinde ve Kalkınma
Bakanlığımızın da bu konuda yaptığı -Hazine Müsteşarlığımızı da takdirle
karşılıyorum- çalışmalar sonucunda hayata geçmiştir.
BAŞKAN
– Teşekkür ediyorum Sayın Bakan. 
ERHAN
USTA (Samsun) – Sayın Başkanım, çok affedersiniz… 
Sayın
Bakan, benim merakım şu: Nihayetinde Maliye Bakanı bütçeyi yönetiyor.
BAŞKAN
– Bilahare birlikte konuşsanız Sayın Usta…
ERHAN
USTA (Samsun) – Önümüzdeki dönem için hani bir rakam verirseniz bize, yoksa ben
işin diğer boyutlarını sormadım yani rakam boyutunu bir…
MALİYE
BAKANI NACİ AĞBAL (Bayburt) – Sayın Usta, veririm, merak etmeyin. 
ERHAN
USTA (Samsun) – Verin, burada verin. 
BAŞKAN
– Teşekkür ediyorum.
III.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
1.- 2018 Yılı Merkezi
Yönetim Bütçe Kanunu Tasarısı (1/887) ile Plan ve Bütçe Komisyonu Raporu (S.
Sayısı: 503) (Devam)
2.- 2016 Yılı Merkezi
Yönetim Kesin Hesap Kanunu Tasarısı (1/861), 2016 Yılı Merkezi Yönetim Kesin Hesap
Kanunu Tasarısına İlişkin Olarak Hazırlanan 2016 Yılı Genel Uygunluk
Bildiriminin, 2016 Yılı Dış Denetim Genel Değerlendirme Raporunun ve 6085
Sayılı Sayıştay Kanunu Uyarınca Hazırlanan 174 Adet Kamu İdaresine Ait Sayıştay
Denetim Raporunun Sunulduğuna İlişkin Sayıştay Başkanlığı Tezkeresi (3/1187),
6085 Sayılı Sayıştay Kanunu Uyarınca Hazırlanan 2016 Yılı Faaliyet Genel
Değerlendirme Raporunun ve 2016 Yılı Mali İstatistikleri Değerlendirme Raporu
ile 2016 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/1188) ile Plan ve Bütçe Komisyonu Raporu (S.
Sayısı: 504) (Devam)
BAŞKAN
– Sayın milletvekilleri, soru sormak isteyen sayın milletvekillerinin maddeyi
okur okumaz sisteme girmesi lazım, ona göre. Daha önceki sisteme girişler
sayılmıyor çünkü madde okunmadan önce sıfırlanıyor. 
Şimdi,
5’inci maddeyi okutuyorum: 

Devlet borçları
MADDE
5- (1) Devlet borçlarına ilişkin cetvellerde gösterildiği üzere 2016 yılı
sonu itibarıyla;
a)
468.644.329.253,18 Türk Lirası kısa, orta ve uzun vadeli Devlet iç borcu, 
b)
290.497.627.718,22 Türk Lirası Devlet dış borcu,
c)
60.748.718.224,00 Türk Lirası Hazine garantili borç, 
mevcuttur.
BAŞKAN
– 5’inci madde üzerinde gruplar adına ilk söz, Milliyetçi Hareket Partisi Grubu
adına Antalya Milletvekili Mehmet Günal’a aittir. 
Sayın
Günal, buyurun lütfen. (MHP sıralarından alkışlar) 
MHP
GRUBU ADINA MEHMET GÜNAL (Antalya) – Teşekkür ederim.
Sayın
Başkan, değerli milletvekilleri; hepinizi saygıyla selamlıyorum. 
Aslında
bunun girizgâhını yapmıştık ama Sayın Bakan yoktu, doğru söylüyor Erhan Bey.
Demek ki biraz daha açıklamamız lazım. Arkadaşlarımızla tartışırken Maliye
Bakanlığı yetkilileri de vardı, Sayın Bakan o zaman müsteşardı biz bunu Sağlık
Bakanlığıyla tartıştığımızda ve bunun yükleriyle ilgili de hem Hazine
Müsteşarlığına hem Kalkınma Bakanlığı Müsteşarlığından arkadaşlarımıza sorduk.
Sayın Bakan, buradaki kaygımız, gelecekteki yükümlülük ve şu andaki maliyetin
arasındaki uyumsuzluk. Yani 10,5 milyarlık bir şeye 31 milyar civarında bir
ödeme yapıyoruz ki bu da şu andaki tahminlerle. Yaklaşık olarak baktığımız
zaman...
ERHAN
USTA (Samsun) – Dolar değil mi, dolar? 31 milyar dolar. 
MEHMET
GÜNAL (Devamla) – Tabii dolar yani TL’yle olsa 3 misline geliyor şu andaki
şeyle ama daha fazlası da çıkabiliyor. Tabii biz bunu tartışırken bunun
karşılığında verilen yerler, bunun müştemilatı, tesisleri, yerine verdiğimiz
bir sürü gayrimenkulleri de hesaba katarak yapmamız lazım.
Söylediğimiz
şuydu: Bu modeli test etmeden yapmayalım. Sayın Cevdet Yılmaz da gelmiş, o da
Bakanlığı döneminden biliyor, ona da söylemiştik, Sağlık Bakanlarımıza da
söyledik. Maalesef bunda bir ısrar var yani daha açık söyleyeyim, o günkü
şartlarda 2 müsteşar yardımcısı arkadaşımız geldi, Kalkınma Bakanlığından da Hazineden
de. Garantilerle ilgili olanı Hazineye sorduk, Sağlık Bakanlığı Müsteşarımız da
oradaydı, ben de size yeniden rakamları söyleyeyim Sayın Bakan. Siz maliyetleri
biliyorsunuz açık bir şekilde. O günkü şartlarda orta ve uzun vadede Türkiye
Cumhuriyeti devletinin kalkınma planlarında ve dönüşüm programlarında koyduğu
yatak hedefi yani “Kaç hastaya kaç yatak düşer?” hesabında on binde 30
hedeflediklerini söylemişlerdi, o andaki rakamlarla on binde 26’ydı ama iki yıl
içerisinde bitecek Sağlık Bakanlığının mevcut ihale sistemiyle yapmış olduğu
yatırımlarla on binde 30’un üzerine zaten çıkıyorduk. İşte burada
arkadaşlarımız, “Erhan Bey oradayken yaptı.” diyorsunuz ama Sayın Yılmaz da
oradaydı, Yüksek Planlama Kurulu bu 7 tane şehir hastanesiyle ilgili izinleri
verirken “yeni yatak kapasitesi yaratmamak üzere” diyor. Siz çok güzel
söylüyorsunuz, “Lüks oldu.” İyi, 3 yıldızdan 4 yıldıza çıkarmak için 30 milyar
dolar borca mı girelim diyoruz. 
MALİYE
BAKANI NACİ AĞBAL (Bayburt) – 4 yıldız değil ya, 5 yıldız. (AK PARTİ
sıralarından alkışlar)
MEHMET
GÜNAL (Devamla) – Yani örnek... 4’ten 5’e çıkaralım, fark etmiyor ya.
MALİYE
BAKANI NACİ AĞBAL (Bayburt) – 5 yıldız canım, ne 4 yıldızı?
MEHMET
GÜNAL (Devamla) – Şimdi, bakın, bunu öyle söylemeyin lütfen, o zaman deyin ki:
“Bunun maliyeti şu, biz bundan şu kadar ütüyoruz, kazancımız bu. Özel sektör
yaparsa şu kadara yapacak, bunun yıllık faizi budur. Net bugünkü değere
getirirsek buradan da şu kadar faiz ödüyoruz, otuz yıl içerisinde ödeyeceğimiz
faiz budur.” Yani onu derseniz…
MALİYE
BAKANI NACİ AĞBAL (Bayburt) – Tamam, hepsi var.
ERHAN
USTA (Samsun) – Bir şey demiyoruz ki söyle diyoruz biz de.
MEHMET
GÜNAL (Devamla) – “Efendim, sağlıkta dönüşüm yaptık…” Ya, yapmadın işte. Bizi
götürüyorsun…
ALİ
ŞEKER (İstanbul) – Geri dönüşüm yaptı.
MEHMET
GÜNAL (Devamla) – Yani o dönüşümü yaptığınız zaman onu Sağlık Bakanı anlatsın.
Size düşen, bunların bütçeye maliyeti ne olacak, bunun gideri ne olacak, siz
bütçeden para verseydiniz, normal yolla yaptırsaydık kaça mal olacaktı; bunun analizlerini
yapın, onun için diyoruz. Şimdi laf kalabalığıyla yapmayalım…
MALİYE
BAKANI NACİ AĞBAL (Bayburt) – Kalkınma Bakanlığına soru sorun.
MEHMET
GÜNAL (Devamla) – Hayır, hayır, bunun bir de ikinci boyutu var asıl benim
konumla ilgili ama siz söyleyince buraya da tekrar girmiş olduk. 
Bunların
hepsinin bütçede gözükmesi lazım, bizim yükümüz ne? “Nazım hesaplar” diye bir
şey öğrendik muhasebede, sizde de var, Hazinenin rakamlarında da var. Şimdi
buraya ben tekrar tekrar bakıyorum, sadece garantili kısmı değil; borç
üstlenimleri var, bir sürü şey var, garantileri var ama buraya baktığım zaman,
ben gelecek nesil olarak önümüzdeki otuz yılda üstlendiğimi burada sanal da
olsa, gerçekleşmemiş de olsa göremiyorum. Gerçekleştiği zaman Hazine koyacak
ama muhtemelen… Biz söyledik işte bir önceki maddede konuşurken, 12’nci maddede
konuşurken, 4 milyar, 4,5 milyar limit koyduk; şimdi de kesin hesabında yine
borçlarla ilgili maddeyi konuşuyoruz. 
E,
gösterdim, Sayın Bakanım, Sayıştayın raporunda açıkça söylüyor, “Buradaki
kayıtlar tam olarak tutulmuyor.” De ki: “Onun söylediği 2 tane örnek var.” Yani
diğerlerini de koyduğumuz zaman acaba bu kayıtlar doğru tutuluyor mu? Bunu biz
söylemiyoruz, Sayıştayın denetçileri diyor ki: “Şu şu şeyleri inceledik,
bunlarla ilgili rakamlarda eksiklikler var.” Biz de diyoruz ki: “Bunu düzgün
bir şekilde yapalım. Tamamlanmayanlarla ilgili ısrar etmeyin, önce biten şehir
hastanelerini bir görelim.” Başka yollarla yaptığımız yatırımlar daha ucuz
olabilir. Bir konjonktürde iyi görünebilir ama bir süre sonra faizler değişir,
düşer, lehimize olabilir; yükseldiği zaman aleyhimize olabilir. Dolayısıyla
bunları böyle cansiparane savunmak yerine, bize bunun analizlerini söyleyin,
deyin ki: “Şunları yaptık, buradan şu kadar kârdayız.” Onu söylüyoruz yani
“Köprüde anladık, otoyolda anladık.” dedik ama hasta garantisi verilir mi
arkadaşlar ya? Yani ben onu anlamıyorum, bir de bunu savunmayın. (CHP
sıralarından alkışlar) Tamam, daha kaliteli hastanemiz olsun, sağlık hizmeti
verelim; evet, fizik rehabilitasyon üniteleri de olsun, FTR merkezleri de
olsun, yaşlı bakımevleri… Onlara itirazımız yok ki ama bunu yaparken bunun
maliyeti ne? Daha düşük bir maliyetle bunları biz, kendimiz yapabilir miyiz?
Bunun yanında, verdiğimiz o tesislerin bize getirisi ne olur? Orayı eğer biz
işletseydik oradan aldığımız gelirlerle acaba bu hastane yatırımlarını doğrudan
ihaleyle yapabilir miydik? Bizim derdimiz o. Söylediklerimiz eleştiri değil,
öneri getiriyoruz, diyoruz ki: “Bunlara bir bakın, yurt dışında örnekler var.” “Hepsini
birden apar topar bir an önce bitirelim.” demeyin çünkü bir kısmı bitmiş, bir
kısmının projesi belli noktaya gelmiş, bir kısmı daha başlamamış, yine
“Yapacağız.” dediklerimiz de var. Dolayısıyla bu sistemin verimliliğini
sorgulamamız lazım. Bu şekliyle… 
Ha,
şöyle oluyor: Şimdi, Maliye Bakanlığı bu konuda rahat. Neden rahat? Bütçe açığı
az görünüyor. “Bütçeye yük getirmeden yaptım.” diye düşünüyor. Güya şimdi,
baktığınız zaman açık rakamı yok. Neden? Şimdi, bu hastanelere para verseydi,
her birine her sene bütçede para gözükecekti, ne güzel ama onu sonra
ödeyeceğiz, önümüzdeki sene ödeyeceğiz. Bizim vatandaşta alışkanlık var, hep
söylüyoruz, işte kredisine sınırlama koyuyoruz, dövizine sınırlama koyuyoruz.
Sayın Şimşek açıklama yapıyor, diyor ki: “Efendim, özel sektörün döviz riski
biraz çoğalmış, belli bir miktarın üzerinde geliri olmayana limit getirelim.”
Güzel. Yani güzel derken bir mantığı var. Peki, aynı mantığı o zaman biz
kendimize niye kullanmıyoruz? 
HÜSEYİN
YILDIZ (Aydın) – Devlette niye kullanmıyoruz?
MEHMET
GÜNAL (Devamla) – Yani şimdi dolarla sözleşme yaptık, dolarla kira ödeyeceğiz.
Dolayısıyla bunlara biraz daha yakından bakıp artık bu kısır çekişmelere alet
etmeyelim.
Bakın,
diyoruz ki: “Yapısal önlemler almamız lazım.” O nedir? Gelin, buna dedik…
Bakanlık bir kamu-özel ortaklığı modeli geliştirdi. Dün, Lütfi Bey buradaydı,
konuştuk kendisiyle de o da biliyor, Sayın Yılmaz da biliyor, Sayın Bakan da
biliyor aslında. Bir tane çerçeve kanun var, çıkmamış. Dün size buradan okudum
yani Kalkınma Bakanlığının kendi çıkardığı raporu okudum. Dağınıklığın neye yol
açtığını arkadaşlarımız yazmış. Hâlâ aynı kanunlar duruyor mu? Duruyor.
Yönetmeliklerle düzeltiyoruz. Dün itibarıyla –belki dün arkadaşlar
dinlememiştir- taze yönetmelik çıktı, 21’inde, yine “Borç üstlenimiyle ilgili
otuz gün içerisinde hazineye bildirmek zorunda.” diye. Hâlâ düzenleme
yapıyoruz. Yani iki üç sayfalık “içindekiler” kısmı olmuş düzenlemenin. Gelin,
bunun, bir oturalım, zararını, faydasını… Bir kısmına üstlenimler yapıldı,
evet, projeler yapıldı ama hâlâ devam edenler var, henüz bağıtlanmamış olanlar
var. Bu sistemi gözden geçirelim, tartışmayalım çünkü biz her ne kadar “Borç
oradan görünmüyor.” desek de bu hesabı yapanlar, bizim kredi notumuza ulaşanlar
zaten bakıyorlar, bilanço içi olanları da bilanço dışı olanları da bütün
yükümlülüklerimizi de zaten hesaba katıyorlar. Onun için yani burada en fazla
faydası -demin dediğimiz gibi- bilançoda fazla borcun gözükmemesi oluyor. Ama
bunlar önümüzdeki yıllarda bize sorun olarak döner, ödeme belirsizlikleri
sonrasında dışarıdan gelecek birtakım baskılara maruz kalmamıza yol açar.
Bu
vesileyle tekrar ediyorum: Sadece bu değil, büyümenin kalitesiyle ilgili
konuştuk, baştan beri konuştuk, artık bütçenin son maddelerini konuşuyoruz, kesin
hesap da bitince yarın kapatacağız. Gelin, bu sorunları burada samimiyetle
tartışalım, yapılması gerekenleri iktidarıyla muhalefetiyle, bütün yapısal
önlemleri büyümenin kalitesiyle ilgili, geleceğe yönelik olarak yapılacak
olanları da hep birlikte burada yapalım. Bizim görüşlerimiz ülkemizin daha
ileri gitmesi için, 2023 hedeflerini geri kaldığımız bazı göstergeleri de bir
an önce düzelterek yakalayabilmek içindir. İnşallah bu bütçe bittikten sonra
uyum yasalarıyla birlikte yapısal reformlarla ilgili önlemleri de burada hep
beraber tartışır ve ülkemizin geleceği için alırız diyoruz.
Bütçenin
hayırlı, uğurlu olması diliyor, saygılar sunuyorum. (MHP sıralarından alkışlar)
BAŞKAN
– Teşekkür ediyorum.
Gruplar
adına ikinci söz, Cumhuriyet Halk Partisi Grubu adına İstanbul Milletvekili
Mehmet Bekaroğlu. (CHP sıralarından alkışlar)
Sayın
Bekaroğlu, sizin şahıslar adına da konuşmanız var, teamül olmamak kaydıyla
birleştiriyorum ben; on beş dakika süreniz var.
Buyurun
lütfen.
CHP
GRUBU ADINA MEHMET BEKAROĞLU (İstanbul) – Teşekkür ederim Sayın Başkan.
Değerli
arkadaşlar, hepinizi saygıyla selamlıyorum. 
Önce
Özcan Purçu kardeşime teşekkür ediyorum hem konuşmayı, beş dakikayı bana
verdiği için hem de yaptığı güzel konuşmayla ilgili. Elbette Romanlar bu
ülkenin eşit yurttaşlarıdır fakat dezavantajlı grup olduğunu da biliyoruz.
Dolayısıyla demokratik, sosyal bir devlet olan ülkemiz dezavantajlı olan
gruplardan olan Romanlarla ilgili üzerine düşen her şeyi yapmak durumundadır.
Değerli
arkadaşlarım, ben 2016 Yılı Merkezi Yönetim Kesin Hesap Kanunu Tasarısı’nın
borçlarla ilgili maddesi, 5’inci maddesi üzerinde konuşacağım ama bunu biraz
büyüme üzerinden anlatmaya çalışacağım. 2002 yılında Adalet ve Kalkınma Partisi
iktidara geldiğinde Türkiye yüzde 6,2 oranında büyüyordu, gayrisafi yurt içi
hasılası da 231 milyar dolardı, kişi başına millî gelir 3.500 dolardı. Kötüydü
çünkü 2001’de büyük bir kriz yaşanmıştı, arkasından Adalet ve Kalkınma Partisi
geldi. Dünyada bolluk, genişlik, likidite var, işler iyi gitti, demokrasi yönelimi
vardı, Kemal Derviş’in yapmış olduğu ekonomik devrimler vesaire, dolayısıyla
kalkınmayla ilgili de, büyümeyle ilgili de önemli mesafeler katedildi. Ve 2005
yılında Türkiye yüzde 8,4 büyümeyle 2002’deki büyüme oranını 1 misli katladı.
501 milyar dolar oldu millî gelir.
2007’de
içeride siyasi problemler oldu, sıkıntılar oldu, biraz duraklama, derken
2008-2009 dünya krizi geldi, bahane oldu. Daralma oldu, 2009’da bildiğiniz gibi
eksi 4,8 büyüme var. 2010 ve 2011’de bunun baz etkisiyle de yüzde 9 ve 8,8’lik
bir büyüme var. 2012’den itibaren ise bir ciddi duraklama, artık içinden
çıkılmaz bir duraklama yaşanmaya başladı, işte o meşhur hikâyeler “Türkiye orta
gelir tuzağını mı yaşıyor?” filan... Ekonomide değil yani sizin demokrasi, hak
ve özgürlükler, serbestlik konusunda da bir duraklama yaşadığınız ortada. 
Bunun
temel nedeni, değerli arkadaşlarım, o topladığınız paraları -ki o kaynaklar
nereden geldi biraz sonra söyleyeceğim- bunları gerçekten katma değer üreten,
ciddi bir ekonomiye tahvil edemediniz. Siz, inşaata ve ranta dayalı bir
büyümeyi ve borçla yapılan bir büyümeyi tercih ettiğinizden dolayı, evet, dünya
krizi, başka problemler filan etkisi var ama temelde bu var. Hâlâ da temel
problem budur. 
Şimdi,
siz 2017’den itibaren, 2019’a doğru giderken yeni bir masal, yeni bir hikâye
ortaya koymak… Yine büyümeye dayalı. Çünkü büyüme son derece önemli bir şey.
Değerli
arkadaşlarım, şimdi 2016’ya geleceğim. 2016’da 863 milyar dolarlık gayrisafi
yurt içi hasıla var. Şimdi buna bakalım. Nasıl oldu bu? Gerçekten buraya nasıl
gelindi ki 2017’de 900 milyar dolar olacağı tahmin ediliyor. Bakın, siz
uygulamış olduğunuz ekonomik tedbirlerle, bütçelerinizle on beş yılda 522
milyar dolar cari açık verdiniz. Bunun 302 milyar dolarını dış borç alarak, 185
milyar dolar yabancılardan geldi yatırımlarla, 70 milyar dolar özelleştirme
-geçmişi sattınız- 150 milyar dolar da deminden beri tartışılan bu kamu-özel
ortaklığı. Biz buna geleceği satmak diyoruz. Bu şekilde geldi. 
Şimdi,
bakın, bu büyüme içeride üretilen değerlerden filan değil. Yani bütünüyle bu
rakamlar açık ortaya koyuyor ki bu “Yedi düvel”, işte “Düşmanlarımız” “Kökü
dışarıda” filan dediğiniz ülkelerden almış olduğunuz borçlarla olmuştur. Yani
bu büyüme, kökü dışarıda bir büyüme değerli arkadaşlarım. Başka bir şey daha
var yani, siz bununla yetinmediniz, o da Adalet ve Kalkınma Partisinin, her
konuda olduğu gibi ekonomi konusunda da gerçekliği bozmak, eğmek, bükmek, dev
aynasında -dev aynasının bir ismi de çukur aynadır değerli arkadaşlarım-
göstermekte üzerine başka siyasi ekip gelmedi. 
Bakın,
TÜİK 2007 ve 2016’da “yeni seri” diye düzeltmeler yaptı değerli arkadaşlarım.
Bir sefer 126,3 milyar dolar, ikinci seferde 141,8 milyar dolar ekledi; toplam
268 milyar dolar. Bunu çıkardığınız zaman, sizin, işte, büyüme 800-900 milyar
dediğiniz şeyin, 3,5 kat dediğiniz şeyin gerçek olmadığı ama 2002’den bu yana
-gerçekçi- 1,5 kattan biraz daha fazla büyüme olduğunu kabul etmemiz gerekiyor.

Arkadaşlar,
bu TÜİK’in marifeti bundan ibaret değil. Enteresan bir şey yaptı bu TÜİK 2016’da,
dedi ki: Türkiye’nin tasarrufu öyle sandığınız gibi yüzde 14 filan değil. Önce
çıktı, işte, “Türkiye’nin tasarrufu yüzde 22.” dedi, şimdi de “ yüzde 24,9”
diyor. Bu tasarruf dediğimiz şey önemli bir şey değerli arkadaşlarımız. Hani,
“Tasarruf yok.” falan diyorduk ya, doğru değilmiş. TÜİK çıktı “Hayır, tasarruf
var.” dedi. OECD ortalaması yüzde 21 bu tasarrufun değerli arkadaşlarım. Borç
aldığımız ülkelerde bile yüzde 25 değil. Peki, o zaman soruyorum: Türkiye’nin
yüzde 25’e yakın tasarrufu varsa Sayın Bakanım, niye borç alıyorsunuz?
Anlaşılır gibi değil. 226 milyar dolar tasarruf olması lazım böyle durumlarda.
Türkiye'nin gayrisafi millî hasılaya oranladığınız zaman 226 milyar dolar
tasarrufu olması gerekiyor ki başka hiçbir şeye ihtiyaç kalmasın. 
Değerli
arkadaşlarım, sizin bu dışarıdan aldığınız paralara da ödediğiniz faizler
burada. Bu sağ taraf sizden önceki on beş sene, sol taraf da sizden sonraki,
sizin iktidarınızdaki on beş sene. Hoca gelseydi şimdi, size “Sizi gidi
faizciler, sizi.” derdi değerli arkadaşlarım. (CHP sıralarından alkışlar)
Bakın, 139,5 milyar dolar, yabancıların aldığı iç borçlanma senetlerine
verdiğinizi de saydığımız zaman 193 milyar dolar dışarıya faiz ödediniz on beş
senede, içeriye de 811 milyar dolar faiz ödediniz değerli arkadaşlarım. Tamam,
büyüme bu. Siz “3,5 kat.” diyorsunuz ama gerçek öyle değil, tamamen TÜİK’in
üflemesi bu, 1,5 kattan biraz fazla büyüdünüz.
Peki,
bu kimin büyümesi arkadaşlar, nasıl bir büyüme? Bu büyüme sonucunda toplumsal
kesimler ne almış, şöyle bir bakalım. Mal ve servet dağılımıyla ilgili
araştırmalar içeride yapılmıyor, TÜİK böyle bir şey yapmıyor ama bazı
uluslararası kuruluşlar var, bunlar yapıyorlar. Mesela, Credit Suisse’in
araştırması var. Türkiye 2002 yılında en zengin yüzde 1 mal ve servet dağılımında
yüzde 39,4 pay alıyormuş değerli arkadaşlarımız; 2016 yılında bu pay yüzde 54,3
oldu değerli arkadaşlar. Yani en büyükler -hani yüzde 1, yüzde 99 şeyi var ya-
en büyük pay almış. Sizin on beş yıldır yaptığınız 15 tane bütçenin sonucunda
bu olmuş. Mal ve servet dağılımının en bozuk olduğu ülkeler sıralamasında
6’ncıyız. Dünya servetinden de 2002 yılında binde 4 pay alıyormuşuz. Bu kadar
büyümeye, bu kadar laflara rağmen, şu anda da aldığımız pay aynı, bir şey
değişmemiş.
Bir
de gelir dağılımına bakalım değerli arkadaşlarım. Bu konuyla ilgili de çok
sağlıklı araştırma yok Türkiye’de ama Aile ve Sosyal Politikalar Bakanlığı 2012
yılında bir araştırma yaptı ve şöyle bir sonuç buldu: “Ailelerin yüzde 61,6’sı
yoksulluk sınırının altında yaşıyor.” dedi. Hemen sitesinden o çalışmayı
kaldırttılar, “Bu iş onun işi değil, TÜİK yapacak.” falan dediler ve ondan
sonra bir daha o araştırmayı yapmadı. Kim yaptı o araştırmayı? TÜİK yaptı. Ama
neleri verdi, bakın, ona bakalım. En düşük yüzde 20 gelirden yüzde 6,2’yi alıyor,
en yüksek yüzde 20 yüzde 47,2’yi alıyor. Biri 7,7. Doğru mu yanlış mı? Daha
ince baktığımız zaman, en düşük yüzde 5 ve en yüksek yüzde 5’in farkına
baktığımız zaman aradaki fark 24 kat oluyor değerli arkadaşlar. Ama ben size
bir hesap yapacağım, hiç TÜİK hesabı filan değil, siz de katılacaksınız. 2016
Türkiye'nin gayrisafi millî hasılası üzerinden baktığımız zaman millî gelir
kişi başına 10.807 dolar. Dört kişilik aileyi hesapladığınız zaman 43.228
dolar. Yani 166.400 TL, aylık 13.860 TL. Şimdi, Allah için söyleyin, Türkiye’de
kaç tane haneye 13.860 TL giriyor değerli arkadaşlar, kaç aile var; gelin
söyleyin. Kimin bütçesi bu? Bunun kimin bütçesi olduğu görülüyor. Bu bütçe
yüzde 10’un bütçesidir, yüzde 10. Yüzde 90 yani 70 milyon insan bu ülkede sanki
yok gibi davranılan bir bütçedir değerli arkadaşlarım. (CHP sıralarından
alkışlar) 
Başka
bir şeye bakalım -siz hep 2002’yle karşılaştırıyorsunuz ya- 2002’de gayrisafi
yurt içi hasıla 230 milyar dolar, işsizlik oranı 10,8; 2016’da 863 milyar dolar
-şişirilmiş filan ama öyle olsun- işsizlik oranı 10,9 değerli arkadaşlarım.
Peki, nüfus ne kadar artmış? 66 milyondan 79 milyona, yüzde 21,5. Peki; 3,5 kat
büyüdüyseniz nereye gitti bu para, niye işsizlik oranında bir değişiklik
olmadı? Demek ki istihdama katkı sağlayan bir büyüme değil, bu büyüme işsizler
için bir büyüme değil. 
Peki,
çalışanlara bakalım. 29 milyon insan çalışıyor Türkiye’de, 3 milyon 400 bini
devlette çalışıyor, 12 milyon emekli var. “2017’de büyüme yüzde 7, gayrisafi
yurt içi hasıla 900 milyar dolar olacak.” diyorsunuz. Bütçe de 200 milyar
dolara yakın. Peki, bu insanlara ne ayırdınız değerli arkadaşlarım; enflasyonun
yüzde 13, faizlerin yüzde 15 olduğu, kurun uçtuğu, ne olacağı belli olmadığı
yerde ne ayırdınız? Memur ve emekliye yüzde 4 artı 3,5. Asgari ücretliye ne
verecekler? Enflasyon oranında mı verecekler, ne verecekler belli değil. 
“Fedakârlık
yapın.” diyorsunuz. Bakın, o yüzde 1’ler, yüzde 5’ler, en zenginler fedakârlık
yapmıyor. Asgari ücretliye “Fedakârlık yapın.” diyorsunuz, 1.404 lira alan
insanlara “Fedakârlık yapın.” diyorsunuz. Böyle bir siyasi heyetle, on beş
senelik Hükûmetle karşı karşıyayız değerli arkadaşlarım. 
Bir
de giderlere bakalım. Vergiyi kimden alıyorsunuz? Verginizin neredeyse yüzde
70’i dolaylı vergi; en garibandan, en düşük geliri olandan da aynı vergiyi
alıyorsunuz. 22 çeşit vergi var -yani isimlerini okumayayım, zaman şey yapıyor-
ama asgari ücretten vergi alıyorsunuz siz yüzde 15 ve eylül ayı gelince de
yüzde 20’ye çıkıyor. Kurumlar vergisi de… Türkiye’de, eskiden, siz geldiğinizde
6 tane dolar milyarderi vardı, şu anda 32 dolar milyarderi var, onların büyük
holdinglerinden de yüzde 20 vergi alıyorsunuz. Siz böyle bir heyetsiniz değerli
arkadaşlarım. 
Peki,
vergi cennetlerine giden… Bu konuyu açtığımız zaman çok kızıyorsunuz, ben de
korkuyorum, onun için vergi cennetlerine gidenlere, kaçırılan vergilere bir şey
demeyeceğim. 
Borçlar
meselesine gelelim, ben borçlar maddesinde konuşuyordum, tekrar dönelim. IMF’ye
borç veriyoruz. Öyle ya, tasarruf yüzde 25.
ORHAN
DELİGÖZ (Erzurum) – Kötü mü? Kötü mü?
MEHMET
BEKAROĞLU (Devamla) – Çok iyi tabii ya! Yalan, yalan, yok böyle bir şey. (CHP
sıralarından alkışlar) Olmaz böyle bir şey ya, millete böyle şeyler söylenmez.
IMF’ye borç…
ORHAN
DELİGÖZ (Erzurum) – Neresi yalan? İspat et. 
ALİ
ŞEKER (İstanbul) – Ödediğiniz faiz orada. 
MEHMET
BEKAROĞLU (Devamla) – Siz uçan kuşa borçlusunuz. Bakın, 2002’de iç borç 254
milyar, 2017’de 530 milyar lira.
ORHAN
DELİGÖZ (Erzurum) – Vallahi ayıp, ayıp!
MEHMET
BEKAROĞLU (Devamla) – Dış borç 2002’de 144 milyar. 
ORHAN
DELİGÖZ (Erzurum) – Bunlar özel şirketlerin borçları, özel şirketlerin. 
MEHMET
BEKAROĞLU (Devamla) – Özel şirket kimin şirketidir? 
ORHAN
DELİGÖZ (Erzurum) – Hükûmetin değil özel şirketlerin borçları, yatırım için
güvence verilen borçlar. 
MEHMET
BEKAROĞLU (Devamla) – Şimdi geleceğim oraya. 2017’de…
ORHAN
DELİGÖZ (Erzurum) – Doğruyu söyleyin, bunlar güvence verilen borçlar. 
MEHMET
BEKAROĞLU (Devamla) – Söylüyorum bakın, 2017’de toplam borç 432 milyar dolar,
kamunun 130, özelin 302; doğru.
ORHAN
DELİGÖZ (Erzurum) – Her şeyiniz yalan yanlış.
MEHMET
BEKAROĞLU (Devamla) – 2018 yılında değerli arkadaşlarım, 161,1 milyar dolar
borç ödemek durumundasınız. Cari açığı da buna eklediğiniz zaman 200 milyar
dolar lazım, değil mi yani? Bizim tasarrufumuz yüzde 25, evet. Söyleyin yani
istediğiniz gibi söyleyin. 
Peki,
kişi başına borç ne? 6 bin dolar borçla doğuyor çocuklarımız. Hane halkı borcu
2002’de 6,7 milyar dolarken 2017’de 77 milyar dolar oldu değerli arkadaşlar.
Hani tasarruf? Hani tasarruf yüzde 25’ti?
ALİ
ŞEKER (İstanbul) – Borç üstüne borç.
ORHAN
DELİGÖZ (Erzurum) – Sen “finans yönetimi” diye bir şey okudun mu sayın vekilim?
“Finans yönetimi” diye bir şey biliyor musun?
MEHMET
BEKAROĞLU (Devamla) – Değerli arkadaşlarım, ama deniz bitti. Bakın, Melih
Gökçek Ankara’ya deniz getirecekti, ömrü yetmedi ama AK PARTİ Hükûmeti şimdi
deniz getiriyor. (CHP sıralarından alkışlar) Neyle getiriyor size söyleyeyim:
Önümüzde üç tane kara delik açıyorsunuz. 
ORHAN
DELİGÖZ (Erzurum) – “Finans” diye bir şey biliyor musun? Sen doktorluktan
anlat. 
MEHMET
BEKAROĞLU (Devamla) – Bunlardan bir tanesi Kredi Garanti Fonu. Hani “Borç bizim
değil, borç devletin değil özel sektörün.” diyorsunuz ya değerli
arkadaşlarım...
HÜSEYİN
YILDIZ (Aydın) – Hazine kefil.
MEHMET
BEKAROĞLU (Devamla) – Kredi Garanti Fonu ne, Kredi Garanti Fonu? Artık özel
sektör para bulamadı, Hazine garantisiyle 220 milyar TL dağıttınız. “Yüzde
11,1” dediğimiz, 2016’nın baz etkisinin yanında bu dağıttığınız paralarla oldu
ve bunun geri ödemesi geliyor. Ne kadar ödüyor, nasıl ödüyor bunları göreceğiz.
Başka
özel bir durum var, onu arkadaşlarım çok konuştu, kısa keseceğim. Bu kamu-özel,
hani devlet kasasından 5 kuruş çıkmıyor. Bakan dedi ki: “Şimdi çıkmaya
başladı.” Doğru. 200’ü aşan, 60 milyara yakın -şimdilik- yatırıma 150 milyar
dolarlık Hazine garantisi verilmiş durumdadır. Devletin borcu değil bunlar,
öyle mi? Hazine kimin hazinesi değerli arkadaşlarım? 2018 yılı bütçesinden 6,2
milyar dolar ayırdınız. 
ORHAN
DELİGÖZ (Erzurum) – O kâğıtları eline kim tutuşturduysa yanlış yorumluyorlar,
hepsi yanlış. 
MEHMET
BEKAROĞLU (Devamla) – Bakın, merkezdeki hastaneleri yıkıp, orayı ranta
dönüştürüp, şehirden 20-30 kilometre uzaklarda devasa hastaneler yapıp hasta
garantileri, geçiş garantileri vererek geleceğimizi satıyorsunuz. (CHP
sıralarından alkışlar)
HÜSEYİN
FİLİZ (Çankırı) – Helal olsun millete.
MEHMET
BEKAROĞLU (Devamla) – Bakın, geldiniz milyarlarca, yüz milyarlarca borç alarak;
geçmişi, bütün değerleri sattınız. 
HÜSEYİN
FİLİZ (Çankırı) – Sallıyorsun, sallıyorsun, sallama! 
MEHMET
BEKAROĞLU (Devamla) – Yetmedi, şimdi geleceği satıyorsunuz değerli
arkadaşlarım. 
Yetmedi,
bir de Varlık Fonu diye bir şey var. Varlık Fonu’yla da bakın, madde aynen
böyle: “Finansmanı sağlarken Türkiye Varlık Fonu portföyü üzerinde teminat,
rehin, kefalet, ipotek tesis edebilir.” Benim ÇAYKUR’umu ipotek edecek…
(Mikrofon
otomatik cihaz tarafından kapatıldı)
MEHMET
BEKAROĞLU (Devamla) – Bir dakikada bitireyim. 
BAŞKAN
– Tamam, bir dakika da benden olsun, on altı dakikaya çıktı. 
Buyurun.

MEHMET
BEKAROĞLU (Devamla) – Teşekkür ederim. 
Siz
Türkiye'de sattığınızı sattınız, kalanı da artık ipotek edeceksiniz, borç para
bulacaksınız ve ne yapıp edip 2019’a çıkacaksınız. Niçin? Siz demokrat filan
değilsiniz, muhalefeti göze alamıyorsunuz. 
AYŞE
SULA KÖSEOĞLU (Trabzon) – Ne bu saldırganlık ya?
MEHMET
BEKAROĞLU (Devamla) – “İlla da ve illa da, Türkiye yansa da batsa da iktidarda
kalacağız.” diyorsunuz ama bu anlamda da deniz bitti değerli arkadaşlarım,
geçmiş olsun. (CHP sıralarından alkışlar)
ORHAN
DELİGÖZ (Erzurum) – Rehavet size ait bir şey. AK PARTİ dinamik, çalışkan bir
parti. Rehavet sizin üzerinizde Sayın Bekaroğlu. 
BAŞKAN
– Teşekkür ediyoruz. 
MEHMET
MUŞ (İstanbul) – Sayın Başkan…
BAŞKAN
– Buyurun. 
MEHMET
MUŞ (İstanbul) – Biz demokrat bir partiyiz. Türkiye'de zamanı geldiği zaman
seçimler yapılır, bütün bu tezler, bütün bu anlayışlar ortaya konulur ve millet
bir değerlendirme yapar. 2019’da kararını verecektir. Bize yetki verirse biz
ülkeyi yönetmeye devam ederiz; değilse, ne karar verecekse ülke o şekilde devam
edecektir. 
BAŞKAN
– Kayıtlara geçmiştir. 
Teşekkür
ederim. 
MEHMET
MUŞ (İstanbul) – Bu açıdan, demokratlığımızı Sayın Bekaroğlu tartışmaya açamaz.

Teşekkür
ederim. 
BAŞKAN
– Teşekkür ediyoruz. 
Gruplar
adına son söz Halkların Demokratik Partisi Grubu adına Gaziantep Milletvekili
Mahmut Toğrul’a aittir. 
Sayın
Toğrul, buyurun. (HDP sıralarından alkışlar)
Süreniz
on dakikadır, lütfen bitirelim süresinde.
HDP
GRUBU ADINA MAHMUT TOĞRUL (Gaziantep) – Sayın Başkan, değerli milletvekilleri
ve Genel Kurulun sevgili emekçileri; hepinizi saygıyla selamlıyorum.
Değerli
arkadaşlar, hak arama olanaklarını sınırlandıran, tümüyle tedbirlere dayalı bir
devlet mekanizmasıyla karşı karşıyayız. Bu yönüyle 12 Eylül askerî döneminden
çok daha ağır bir dönemi yaşıyoruz. Hayatımızın her alanındaki normlar ortadan
kalktı. Gündelik hayatımızdaki normlardan tutun da devlet mekanizması içindeki
yargı normlarına kadar normlar tamamen yok oldu. Bu açık bir faşizmdir. OHAL
rejimi ve çıkarılan KHK’larla ülke tam bir faşizm cenderesine alınmış, tüm
yurttaşlık hakları askıya alınmış, Parlamento tek bir zatın ağzından çıkan
talep ve ihtiyaçlara göre çalışmaya programlanmıştır.
Değerli
arkadaşlar, bundan otuz dokuz yıl önce Maraş’ta yüzlerce insanımızın katline
neden olan, binlerce insanımızı yaralayan ve 500’ün üzerinde esnafın dükkânının
yakılıp yıkılıp talan edildiği bir dönem… Otuz dokuz yıl geçti, Maraş hâlâ
kanıyor. 
Değerli
arkadaşlar, bu katliama neden olan koşulları ve arkasında yatan nedenleri araştırmak
üzere biz Meclis Başkanlığına bir araştırma önergesi verdik. 
SALİH
CORA (Trabzon) – Ne zaman?
MAHMUT
TOĞRUL (Devamla) – Meclis Başkanımız “Maraş katliamı” dediğimiz gerekçesiyle İç
Tüzük’ün 67’nci maddesine göre kaba ve yaralayıcı bir dil kullandığımızı ifade
etti. 
Ne
zaman? Daha geçen hafta bana iade edildi sevgili vekilim, burada, verdiğim
önergede.
Değerli
arkadaşlar, hâlâ Maraş’ta insanların mezarları kayıp ve Aleviler Maraş’a gidip
en azından o acının yaşandığı yere bir karanfil koymak istiyorlar, Sayın Vali
yasaklıyor. Bakın, oraya gidenler kim? Bu katliama maruz kalan aileler, Alevi
kurumları ve Alevi dostları. Serbest bırakıldığında bugüne kadar hiç kimsenin
burnu kanamamış ama yasaklanmaya alışılmış bir şekilde her yıl Maraş Valisi
anmaları yasaklıyor. 
Değerli
arkadaşlar, Alevilerin sorunu Maraş halkıyla değil, “Bu katliamı yapan Maraş
halkıdır.” diye asla bir iddiaları yok ama en azından insanların acısını
yaşaması için, bir daha katliamların yaşanmaması için tüm toplum bilimciler
hafızanın taze tutulmasını ve bu anmalara müsaade edilmesini söylerler ama biz
ısrarla öteden beri maalesef yasaklıyoruz. 
Aynı
şeyi, Roboski’yle ilgili bir arkadaşımız araştırma önergesi verdiğinde… Bakın,
34 gencecik çocuğumuz sınırda uçaklarla bombalanırken o önergeye de… 34 insanın
uçaklarla öldürülmesi bir katliam değil mi değerli arkadaşlar? Aynı mealde
verilen bir önergeyi de yine, Meclis Başkanımız kaba ve yaralayıcı diye iade
etti. 
Değerli
arkadaşlar, AKP’li sözcüler her konuştuklarında şunu söylüyorlar: “Biz
vatandaşlar arasında ayrımcılık yapmıyoruz, kesinlikle herkese eşit
mesafedeyiz.” Şimdi, Maraş’ta yaşananlardan dolayı bugüne kadar hiç kimse,
hiçbir iktidar Maraş halkından özür dilemedi, Alevilerden özür dilemedi, hâlâ
çeşitli yerlerde Maraş anması hatırlatılırcasına Alevilerin kapılarına kırmızı
çarpı işareti konuluyor. Herkese eşit davrandığınızı söylüyorsunuz…
SALİH
CORA (Trabzon) – Kışkırtıcılık yapma.
MAHMUT
TOĞRUL (Devamla) - …ama örneğin Alevilerin nasıl inanacaklarına ve nerede
inançlarını yaşayacaklarına devlet olarak siz karar vermek istiyorsunuz.
Örneğin, cemevlerinin hâlâ yasal ve hukuksal bir statüsü yok. Örneğin, kamuda
hâlâ Aleviler önünde ciddi engeller var değerli arkadaşlar. Bu memlekette,
nereden bakarsanız bakın 10 milyonun üzerinde Alevi var, bir Alevi rektörün
olmaması, bir Alevi valinin olmaması acaba tesadüf müdür?
SALİH
CORA (Trabzon) – Ayrımcılık yapmayın. 
MAHMUT
TOĞRUL (Devamla) - Ayrımcılık, işte bunun neden olduğunu araştırmamaktır. 
SALİH
CORA (Trabzon) – Hak eden hak ettiği yere gelsin. 
MAHMUT
TOĞRUL (Devamla) - Bugün eğer devletin üst düzeylerinde bir Alevi yönetici
yoksa o zaman gerçekten burada bir sorun var demektir. 
Bir
diğer önemli mesele, AİHM kararları var değerli arkadaşlar, zorunlu din
derslerine karşı. Aleviler, çocuklarını başka bir mezhebin öğretisine göre
değil, kendi inanç ve öğretilerine göre okutmak istiyorlar. AİHM’in kararları
var ama maalesef uygulanmıyor. Aleviler zorunlu din derslerine mahkûm
bırakılıyor. Şöyle denebilir: “Efendim, Alevilerin bir kısmı din dersi almak
istiyor.” Serbest bırakın, göndermek isteyen aileler göndersin arkadaşlar,
bunda hiçbir beis yok. Ama kimse bu konuda iddia edemez, eğer Alevilerin
sorunları yoksa AKP iktidarı neden 7-8 tane çalıştay yaptı? Romanların
sorunları yoksa neden Roman çalıştayı yaptı? Kürt meselesi bu ülkenin kanayan
yarası değilse neden bir çözüm sürecine girdik? Bunların hepsi bu ülkede bir
gerçekliktir; yok sayılarak, görmezden gelinerek üstü kapatılamaz; yok sayılmış
olmaz, gerçeklik, hakikat ortadan kalkmaz değerli arkadaşlar.
Değerli
arkadaşlar, bir diğer önemli mesele bugün cezaevlerinde yaşanıyor. 12 Eylül
askerî cunta dönemini hatırlatırcasına bugün cezaevlerinde çıplak arama
yapılmak isteniyor, askerî düzende sayım almak isteniyor. Çıplak aramaya sadece
hükümlü ve mahkûmlar değil, aileleri, ziyaretçileri de maruz kalıyor ve çoğu
tutsak, ailelerinin böyle bir durumla karşılaşmaması için cezaevlerine
ailesinin gelmesini istemiyor. 
Değerli
arkadaşlar, hapishanelere Kürtçe kitap sokulmuyor. Kendi aralarında Kürtçe
konuşan mahkûmlar çeşitli disiplin cezalarına çaptırılıyorlar. Bakın, bu konuda
bize gelen bir bilgi: Türkçe bilmediği için, diğer mahkûmlarla Kürtçe konuştuğu
için “İnfaz memuruna hakaret etti.” diye o mahkûm işkenceye maruz kalıyor,
hücre cezasına çarptırılıyor. Hiç Türkçe bilmeyen bir kişi, sayımda bir başka
mahkûmla konuştuğu için “Burası Türkiye, Türkçe konuşacaksın.” denilerek tehdit
ediliyor.
SALİH
CORA (Trabzon) – Mahkemelerde Kürtçe savunma yapılabiliyor.
MAHMUT
TOĞRUL (Devamla) – Sağlık sevkleri nedensiz geciktirilmekte, sağlık arayışı bir
işkenceye dönüştürülmektedir. Daha dün söylediğiniz konuyla ilgili Manisa
mahkemesinde yürüyen davada, Kürtçe ifade verme talebi örgüt propagandası
olacağı gerekçesiyle suç duyurusunda bulunuldu sayın vekilim. 
SALİH
CORA (Trabzon) – Yanlıştır, olmaz öyle bir şey.
MAHMUT
TOĞRUL (Devamla) – “Olmaz.” diyorsun, oldu ama.
MÜSLÜM
DOĞAN (İzmir) – Oldu, oldu.
MAHMUT
TOĞRUL (Devamla) – Değerli arkadaşlar, bir diğer mesele de taşeron meselesidir.
Bakın, bu taşeron meselesi öyle zor, üstesinden gelinmez bir durum değil. Eğer
siz, aynı koşullarda çalışan bir kadrolu memur ile taşeronun sosyal güvenlik
haklarını, ücretlerini eşitlerseniz zaten otomatikman o meseleyi çözmüş
olursunuz ama siz ne yapıyorsunuz? Hukuktan kaçırmak istiyorsunuz. 12 maddelik
bir tasarı hazırlandığı söylenmişti ama şimdi KHK’yle getireceksiniz. 
Değerli
arkadaşlar, AKP iktidarı artık geleceğe dair vizyonunu tüketmiştir, bütün çaba
ayakta kalmaya dönüktür ancak sona ve tükenişe doğru gitmektedir. KHK ve OHAL
rejimiyle daha ne kadar ayakta kalabilirsiniz? Kaçınılmaz sonu sizler de
yaşayacaksınız diyorum. 
İyi
geceler diliyorum. (HDP sıralarından alkışlar) 
BAŞKAN
– Teşekkür ediyorum. 
Şahıslar
adına son konuşmacı Yozgat Milletvekili Ertuğrul Soysal. 
Buyurun
Sayın Soysal. (AK PARTİ sıralarından alkışlar) 
Süreniz
beş dakikadır. 
ERTUĞRUL
SOYSAL (Yozgat) – Teşekkürler Sayın Başkanım. 
Sayın
Başkan, değerli milletvekilleri; 2016 Yılı Merkezi Yönetim Kesin Hesap Kanunu
Tasarısı’nın 5’inci maddesi üzerinde söz aldım. Bu vesileyle sizleri, sizlerin
nezdinde aziz milletimizi ve Bozok Yaylası’nın yiğit evlatlarını saygıyla,
sevgiyle, hürmetle selamlıyorum. (AK PARTİ sıralarından alkışlar) 
Evet,
değerli kardeşlerim, değerli arkadaşlarım; AK PARTİ on beş yıldır iktidarda. On
beş yıl süre içerisinde bu ülkede -yaklaşık hesapla söylüyorum- 980 -eski
hesapla- katrilyon hizmet üretti, eser üretti. Tabii, bunları yaparken zaman
zaman, belki de sık aralıklarla birçok badirelerle karşılaştı, ön kesmelerle
karşılaştı, darbelerle karşılaştı, kalkışmalarla karşılaştı ve bunları daha da
çoğaltabilirsiniz. 
Ben
bu kısa süre içerisinde kronolojik olarak -malum, hafızayıbeşer nisyan ile
maluldür, bizler çok çabuk unutan bir milletiz- hatırlatmak adına, AK PARTİ
hükûmetleri üzerine yapılan bu hesapları sizlerle paylaşmak istiyorum. 
Yıl
2003, daha iktidar olalı altı ay olmuş. Sabah kalkıyorsunuz, bir gazetenin
manşetiyle karşılaşıyorsunuz. Aynen manşette şu var: “Genç subaylar tedirgin,
rahatsız.” Tabii, bu manşetin ne demek istediğini siz hepiniz anladınız ta o
zamandan itibaren, birilerine mesaj gönderildi. Niye? Altı ay içerisinde ufak
ufak kıpırdanmaya başlanan, bir şeyler yapmak için uğraşan, acil eylem planları
yapan bir hükûmet vardı çünkü ama başarılı olamadılar tabii. Arkasından, yine
planları yapılan Ayışığı, Yakamoz gibi darbelerle karşılaştık. Farkına varmadık
ama o darbe planları yapıldı ama beceremediler, yapamadılar. 
Yine
-sırasıyla söylüyorum- yıl 2007’ye yaklaşırken cumhuriyet mitingleri düzenlendi
bu ülkede. Neden acaba, neden? Millî Görüş kökeninden gelen, imam-hatip mezunu,
eşi kapalı birinin Cumhurbaşkanı olmasını istemedi birileri. Bunun için de
belirli STK’larla, belirli kısım çevrelerle, belki de böyle dolma şeylerle,
taşıma kişilerle birçok ilde mitingler düzenleyerek birilerine mesaj vermek
istediler ama başaramadılar. 
Tabii,
onların düşünemediği, hesap edemediği bir şey vardı: Bu milletin duası ve
desteği bizim arkamızda oldu her zaman, onu düşünemediler. (AK PARTİ
sıralarından alkışlar) Bir de, en önemlisi de Yüce Allah bizimle beraberdi, her
zaman yanımızda yardımcımızdı, bunu hesap edemediler. 
Tabii,
süre ilerlerken Cumhurbaşkanlığı seçimleri gündeme geldi. Biliyorsunuz,
2007’nin Nisan 27’sinde oylama yapıldı. Altı ay öncesinden, kendisinin hukuk
duayeni olduğunu iddia eden bir hukukçu çıktı ve şunu dedi: “367 kişiyi eğer
siz Mecliste tutamazsanız Cumhurbaşkanı seçemezsiniz.” Kim olduğunu
biliyorsunuz; Sabih Kanadoğlu. O zamanın Genel Başkanı -Allah şifa versin- dedi
ki: “Bu söylenen söze dikkat edin. Kıymetli bir söz söylendi, ona sahip olun,
dikkat edin.” Ve seçime gidildi, 27 Nisanda oylama yapıldı, 357 oy alındı. Aynı
gün muhalefet partisi buradan, Meclisten aldığı tutanakla Anayasa Mahkemesine
başvurdu ve aradan daha dört gün geçmeden karar verildi 1 Mayısta, dedi ki
Anayasa Mahkemesi: “Kanadoğlu doğru söylüyor, 367 kişiyi siz burada
tutacaksınız.” 
Kaos
oluşturmak istediler, Meclis tıkandı, Cumhurbaşkanı seçilemedi biliyorsunuz. Ne
yapıldı o dönem? Hükûmetimiz oturdu, düşündü, konuştu, bir karar aldı: “Halka
gideceğiz. Madem siz Meclisten Cumhurbaşkanı seçmek istemiyorsunuz, o zaman biz
de halkımıza gideceğiz, referandum yapacağız, halkımız seçecek
Cumhurbaşkanını.” Bu sefer yine itiraz ettiler, bir yerlere yine mesaj
gönderdiler, dediler ki: “Halk da seçmesin.” “E, ne yapalım o zaman? Mecliste
seçtirmiyorsunuz, ‘Halk da seçmesin.’ diyorsunuz, o zaman bir yol göstermeniz
lazım.” Gösteremediler, referanduma gidildi ve yüzde 68 ezici bir çoğunlukla
referandumdan “Evet” çıktı ve malum olduğu üzere, Cumhurbaşkanlığı hükûmet
sistemini oylayacak hâle getirdiniz elhamdülillah yani bu da muhalefetin,
tabii, katkılarıyla oldu. Tabii, hesap tutmadı. 
(Mikrofon
otomatik cihaz tarafından kapatıldı) 
ERTUĞRUL
SOYSAL (Devamla) – Bir dakika daha…
BAŞKAN
– Tamam da beş dakikada ancak 2007’ye geldiniz Sayın Soysal. Bir dakikada
bakalım, bugüne gelmeniz lazım. 
Buyurun.

ERTUĞRUL
SOYSAL (Devamla) – Hemen hızlanıyorum. 
Şimdi,
o zaman şöyle yapalım: 2013’ün Mayısına gelelim ve burada ben kısaca özetleyip
bitireyim. 
2013’ün
Mayısı çok önemli bir ay arkadaşlar. 2013 Mayıs ayı, biliyorsunuz, IMF’ye olan
borcumuzun son taksitinin ödendiği 14 Mayısı içeriyor. IMF’yle bağımızı
kopardık ve IMF rahatsız oldu, dedi ki: “Biz sizle alakamızı, ilgimizi kesmek
istemiyoruz.” “E, o hâlde ne yapalım?” “Siz borç almak istemiyorsanız bize borç
verin.” dediler, 5 milyar dolar borç istediler ve biz de kabul ettik.
Hazırlıklar bitmek üzere, o borç verilecek. Nerede biraz önceki konuşmacı
arkadaşımız? Yok burada. 5 milyar dolar borç veren bir ülke hâline geldiğimizi
de burada kayıt altına alıyorum değerli arkadaşlar. 
Başka
ne oldu mayısta? Mayısta faizler 4,6 olmuştu değerli kardeşlerim; 4,6. Dolar
1,840 TL, borsa 93 bin, rekor kırıyor, yükseliyor ve başka bir şey daha oldu.
Bakın, bu çok önemli, bunu lütfen hafızalarınıza yazın. 120 katrilyonluk…
(Mikrofon
otomatik cihaz tarafından kapatıldı) 
ERTUĞRUL
SOYSAL (Devamla) – Bir dakika daha…
BAŞKAN
– Bitirin efendim, lütfen. 2013’e ancak gelebildiniz şimdi de. 2017’ye gelmeniz
için çok zaman lazım. 
ERTUĞRUL
SOYSAL (Devamla) – Tamam, bitiriyorum, bir dakika, son. 
BAŞKAN
– Bitirin lütfen, lütfen… 
ERTUĞRUL
SOYSAL (Devamla) – Değerli milletvekilleri, bakın, yine mayıs ayında mucizevi
bir şey oldu, 120 katrilyonluk biz ihale yaptık. Neydi onlar? Üçüncü köprü,
üçüncü havaalanı, Marmaray ve nükleer enerji santralinin ihaleleri yapıldı.
Tabii, şimdi şahlanan bir Türkiye var mayıs ayında, her şey mükemmel. Hatta
size şunu söyleyeyim: Faizler 4,6 demiştim. Ben, Plan ve Bütçe Komisyonu
üyesiydim, Merkez Başkanı o zaman demişti ki bize brifing verirken:
“Hükûmetimiz iki ay daha bu faizlere sahip çıksın, 3 ya da 3,5’e düşüreceğiz
faizleri.” Bakın, nereden nereye.
MUSA
ÇAM (İzmir) – Hocam, onun altından çok sular geçti. 
ERTUĞRUL
SOYSAL (Devamla) - Ama maalesef birileri rahatsız oldu bu güzel gidişattan.
Daha on beş gün geçmeden 27 Mayısta maalesef 3-5 ağacı bahane edip bu milletin
başına Gezi olaylarını musallat etti birileri. O birileri kim, sizler benden
daha iyi biliyorsunuz. 
MUSA
ÇAM (İzmir) – Onu Genel Başkanınız yaptı, Genel Başkanınız.
ERTUĞRUL
SOYSAL (Devamla) - Tabii, söylenecek çok şey var, daha işin yarısına geldik
ama… 
(Mikrofon
otomatik cihaz tarafından kapatıldı) 
ERTUĞRUL
SOYSAL (Devamla) - Evet, inşallah, devam eden başka bir konuşmada devam
edeceğim.
Ben
hepinizi saygıyla selamlıyorum. (AK PARTİ sıralarından alkışlar)
MUSA
ÇAM (İzmir) – Sağ ol Ertuğrul Bey, sağ ol! 
BAŞKAN
– Teşekkür ediyoruz Sayın Sosyal. Yine 2013’te kaldınız, teşekkür ediyoruz.
2017’ye gelemedik. 
ENGİN
ÖZKOÇ (Sakarya) – Sayın Başkan...
BAŞKAN
– Sayın Özkoç…
ENGİN
ÖZKOÇ (Sakarya) – 60’a göre söz istiyorum.
BAŞKAN
- 60’a göre söz talebiniz var, bir dakikada tamamlayalım. 
Buyurun.
IV.- AÇIKLAMALAR (Devam)
33.- Sakarya Milletvekili
Engin Özkoç’un, Yozgat Milletvekili Ertuğrul Soysal’ın 504 sıra sayılı 2016
Yılı Kesin Hesap Kanunu Tasarısı’nın 5’inci maddesi üzerinde şahsı adına
yaptığı konuşmasındaki bazı ifadelerine ilişkin açıklaması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; sayın
hatibin konuşmalarını çok dikkatle dinledim. Sayın hatip tarihi işine geldiği
şekilde yorumluyor. Balyoz ve Ergenekon davalarını hatırlıyor musunuz? 
ERTUĞRUL
SOYSAL (Yozgat) – Hatırlıyorum. 
ENGİN
ÖZKOÇ (Sakarya) – Balyoz ve Ergenekon davalarında Zekeriya Öz’ü “Bizim
savcımızdır.” diyerek, Cumhurbaşkanınız, Başbakanınız, hepiniz, Hükûmet de
arkasında durarak kahraman yapıp da Balyoz ve Ergenekon davalarında PKK’lı
Şemdin Sakık’ın gizli tanıklığıyla bu ülkenin Genelkurmay Başkanını altı yıl
hapiste tuttuğunuzu hatırlıyor musunuz? 
ERTUĞRUL
SOYSAL (Yozgat) – Altı yıl değil, fazla söylediniz, altı yıl değil, yanlış. 
ENGİN
ÖZKOÇ (Sakarya) – Bakın, suratınız nasıl değişiyor. Hatırlıyorsunuz değil mi? 
ORHAN
DELİGÖZ (Erzurum) – Şartlar öyle gerektiriyordu, siz onu anlamazsınız, siz onu
anlayamazsınız.
ENGİN
ÖZKOÇ (Sakarya) - Fetullah Gülen cemaatiyle ilgili, o dönemde içeriye bu
ülkenin Genelkurmay Başkanını koydunuz, Atatürkçü subaylarını koydunuz, bu
ülkeyi savunan subayları koydunuz. Onların yerine getirdiğiniz general ve
subayların darbe kalkışması yapıp da -sizin sayenizde- 250 şehit verdirdiğini
hatırlıyor musunuz? 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
ENGİN
ÖZKOÇ (Sakarya) – Bu ülkenin savcısını -Sayın Hatip, böyle göz kırpmakla
olmuyor bu işler- bu ülkenin hâkimini Habur Sınır Kapısı’na götürüp de oradan
militanları içeriye aldırıp, tüneller kazdırıp, silah, mühimmat yığdırıp genel
başkanınızın söylediğiyle “Biz burada onlarla konuşurken onlar orada
güçlendiler, tüneller kazdılar.” dediniz ya, binlerce insanın hayatına ve
binlerce şehrin yok oluşuna neden olduğunuzu hatırlıyor musunuz?
ORHAN
DELİGÖZ (Erzurum) – Hayır, öyle bir şey yok.
ERTUĞRUL
SOYSAL (Yozgat) – Öyle bir şey yok. 
ENGİN
ÖZKOÇ (Sakarya) - Sizin kürsüden konuşacak hâliniz mi var sayın hatip?
Saygılar
sunuyorum. (CHP sıralarından alkışlar)
BAŞKAN
– Sayın Muş, siz de 60’a göre sisteme girmişsiniz. 
Buyurun.
34.- İstanbul Milletvekili
Mehmet Muş’un, Sakarya Milletvekili Engin Özkoç’un yaptığı açıklamasındaki bazı
ifadelerine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; şimdi, şunu bir ortaya
koymak gerekiyor. Sayın grup başkan vekili, Balyoz ve Ergenekon, o davalarla
alakalı bazı ifadelerde bulunuyor ama aynı süreci yöneten ve bunun, daha sonra,
işte, kumpas olduğunu, sonra, yargılamaların tekrar yapıldığını ve orada
kararların yeniden verildiğini gördük, şahit olduk. Onu yapanlara ateş
püskürüyor ama 17-25’te yapılan, aynı kurgu, aynı senaryo aynı yapı tarafından
organize edilmiş. “17-25 doğru.” diyor, öyle yaklaşıyorlar ama “Bu, yanlıştı.”
diyor. Şimdi, burada bir karar vermek lazım. Eğer siz burada bunu
reddediyorsanız “Bunu FETÖ organize etti.” diyorsanız o zaman 17-25’e niye
sahip çıkıyorsunuz? O zaman onu da FETÖ yaptı.
(Mikrofon
otomatik cihaz tarafından kapatıldı)
BAŞKAN
– Lütfen siz de toparlayın cümlelerinizi.
Buyurun.
MEHMET
MUŞ (İstanbul) – Çünkü bu, Hükûmete karşı bir operasyondu. Kaldı ki Sayın İlker
Başbuğ’la alakalı Cumhurbaşkanımızın o dönemki açıklamaları ortadadır, lütfen
onlara herkes dikkatlice baksın neler söylemiş, defaatle açıklamaları var İlker
Başbuğ’la alakalı.
Bir
diğeri, bu terörle alakalı… Şimdi, ben bu konuda defaatle şunu ifade ettim:
Türkiye’nin terörle mücadelesi var, Türkiye teröre karşı bir mücadele vermektedir,
hem Kürt vatandaşlarını hem Türk vatandaşlarını bundan korumak istemektedir.
Bu, bir devletin yapması gereken bir şeydir. Ama biz terörle mücadele ederken,
terör örgütünün kendisine bir hükümdarlık kurmak adına çalıştığı bölgede devlet
kolluk kuvveti marifetiyle gereğini yapmıştır. Fakat şuna üzülüyorum: Devlet o
gün bu imkânlarla mücadele ederken… 
Bakın,
“Sur” demişim bugün. Cizre Raporu, Zeynep Altıok -imza sahiplerinin bir tanesi
veya hazırlayanlardan bir tanesi- orada “Devlet orantısız güç kullandı.” diyor.

Bakın,
bu Avrupa Birliğinde Türkiye'ye karşı hazırlanan raporla aynı dildir. Sayın
grup başkan vekilinden rica ediyorum, o rapora baksın. Kendisinin
hassasiyetlerini biliyorum, baksın o rapora ve hâlen sitede. O zaman biz
meseleye hangi açıdan bakıyoruz? Yani bugün böyle bakalım, yarın böyle bakalım;
böyle mi yaklaşacağız hadiseye? Dolayısıyla Türkiye'nin hep birlikte mücadele
ettiği noktalarda bence tutarlı davranmamız gerekir kanaatindeyim.
Teşekkür
ediyorum. (AK PARTİ sıralarından alkışlar)
BAŞKAN
– Teşekkür ediyorum.
Sayın
Özkoç…
ENGİN
ÖZKOÇ (Sakarya) – Sadece kayıtlara geçsin diye söylüyorum, söz almayacağım
uzatmamak için Sayın Başkanım.
BAŞKAN
– Buyurun.
ENGİN
ÖZKOÇ (Sakarya) – Cumhuriyet Halk Partisi Grubunun bakışı çok nettir. FETÖ bir
terör örgütüdür, Fetullahçı terör örgütünün Türkiye'de var olmasına,
gelişmesine, yükselmesine ve devletin makamlarını ele geçirmesine neden iktidar
partisi AKP’dir, bu kadar net bakıyoruz. Bu Balyoz ve Ergenekon davalarında
Atatürkçü subayların oraya konulmasının tek bir nedeni vardır: Sayın
Cumhurbaşkanı, Zekeriya Öz’e ve Fetullah Gülen’e sahip çıktığı kadar bu ülkenin
genelkurmay başkanına sahip çıksaydı bugünlere gelinmezdi.
Teşekkür
ediyorum. (CHP sıralarından alkışlar)
BAŞKAN
– Teşekkür ediyorum, kayıtlara geçmiştir.
III.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
1.- 2018 Yılı Merkezi
Yönetim Bütçe Kanunu Tasarısı (1/887) ile Plan ve Bütçe Komisyonu Raporu (S.
Sayısı: 503) (Devam)
2.- 2016 Yılı Merkezi
Yönetim Kesin Hesap Kanunu Tasarısı (1/861), 2016 Yılı Merkezi Yönetim Kesin
Hesap Kanunu Tasarısına İlişkin Olarak Hazırlanan 2016 Yılı Genel Uygunluk
Bildiriminin, 2016 Yılı Dış Denetim Genel Değerlendirme Raporunun ve 6085 Sayılı
Sayıştay Kanunu Uyarınca Hazırlanan 174 Adet Kamu İdaresine Ait Sayıştay
Denetim Raporunun Sunulduğuna İlişkin Sayıştay Başkanlığı Tezkeresi (3/1187),
6085 Sayılı Sayıştay Kanunu Uyarınca Hazırlanan 2016 Yılı Faaliyet Genel
Değerlendirme Raporunun ve 2016 Yılı Mali İstatistikleri Değerlendirme Raporu
ile 2016 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/1188) ile Plan ve Bütçe Komisyonu Raporu (S.
Sayısı: 504) (Devam)
BAŞKAN
– Şimdi, soru-cevap işlemini gerçekleştireceğiz. Sırayla sisteme giren sayın
milletvekillerine soru sorması için söz vereceğim.
Sayın
Bakır, sizden başlıyoruz.
Buyurun.
İRFAN
BAKIR (Isparta) – Teşekkür ederim Sayın Başkan.
Sayın
Bakan, Bayan Futbol 3. Ligi’nde, Türkiye Futbol Federasyonu kulüplere vermiş
olduğu deplasman desteğini bu yıl kulüplere vermeme kararı almıştır. Bölgemizde
antrenörlerimiz Isparta, Burdur bayan futbol takımları kurmuş, bunun yanında
okullarımızda farklı yaşlarda öğrencilerimizi spora yönlendiriyor ve kötü
alışkanlıklardan uzak tutmaya çalışıyorlar. Spor kulüplerinin varlıklarını
devam ettirebilmelerine ve gençlerimizin spora yönelmelerine destek
olunmalıdır. Bu anlamda Türkiye Futbol Federasyonunun 3. Lig futbol kulüplerine
vermiş olduğu desteği kesme gerekçesi nedir? Sporcularımıza yardımcı olmak ve
öğrencilerimizi spora teşvik etmek için bu desteği kulüplere tekrar vermeyi
düşünüyor musunuz? 
BAŞKAN
– Sayın Öz…
BÜLENT
ÖZ (Çanakkale) – Sayın Başkan, sorum Maliye Bakanına.
Çanakkale
ve ilçelerimizde, elbette Türkiye’nin birçok yerinde, başta kuru fasulye olmak
üzere ticari boyutta kuru bakliyat üretilirken son yıllarda tarımdaki maliyet
artışları yüzünden bu ürünler neredeyse üretilemez oldu. 20 Kasım 2017’de kuru
bakliyatta Avrupa Birliği ülkeleri, Bosna-Hersek, Güney Kore, Malezya ve diğer
ülkelerden yapılacak ithalatta vergi sıfırlamasını Bakanlar Kurulu kararıyla
çıkardınız. Yurt dışından ithal edilecek kuru bakliyatta vergiyi kaldırmanız
ithalatın önünü açacak. Böylelikle firmalar yerli üreticiden ürün almak yerine
vergi yok diye yurt dışına yönelecek. 
Sayın
Bakan, sormak istiyorum: Bu durum üreticimizi zora sokmayacak mı? Kendi
çiftçilerimiz için yerli üretimde haksız bir rekabet olmayacak mı? Bu konudaki
düşüncelerinizi merak ediyorum. 
Teşekkür
ediyorum. 
BAŞKAN
– Sayın Akdoğan…
NİHAT
AKDOĞAN (Hakkâri) – Teşekkür ediyorum Sayın Başkan.
Yüksekova’ya
bağlı Doğanlı Kampı, 1990’lı yıllarda zorunlu göçe tabi tutulan
vatandaşlarımızdan oluşan bir mahalledir. Yıllardır birçok sorunu olan bu
mahallenin elektrik ve su konusunda çok ciddi mağduriyetleri mevcuttur.
Geçenlerde hem haber ajanslarına konu oldular hem de sosyal medyada yer
aldılar. 1 kilometre uzaklıktan kadınlar su taşıyordu. Bu sert kış koşullarında
su taşımak kolay olmasa gerek Sayın Bakanım. Kadınların su çekme çilesini
çözmeyi düşünüyor musunuz? 
Bir
diğer soru: Sayın Bakanım, Hakkâri’nin çevre yolu yok. Demin de sordum, bununla
ilgili bana cevap vermediniz. 
Teşekkür
ediyorum. 
BAŞKAN
– Sayın Şimşek…
BAKİ
ŞİMŞEK (Mersin) – Teşekkür ediyorum Sayın Başkan.
Sayın
Bakan, 2017 yılında hem enflasyondaki artış hem dövizdeki yükseliş ve hayat
pahalılığı insanları canından bezdirmiştir. Asgari ücretle çalışanlar,
emekliler artık geçinemez duruma gelmişlerdir. Bakanlığınızın 2017 yılıyla
ilgili mutlaka enflasyon farkını ve dövizdeki artışı, akaryakıttaki artışı, ev
kiralarındaki ve konut fiyatlarındaki inanılmaz artışları göz önünde
bulundurarak… Bu hayat pahalılığı içerisinde gerçekten asgari ücretle yaşamak
artık çok zor hâle gelmiştir. Hem emeklilerle ilgili hem asgari ücretlilerle
ilgili, elinizi vicdanınıza koyun ve buna göre bir fiyat artışı yapın. Yani
insanların artık -bu yüzde 7’lerle, 8’lerle, 6’larla- bu rakamlarla
geçinebilmesi, bu maaşlarla yaşayabilmesi mümkün değildir. Bunu mutlaka
gündeminize almanızı ve Bakanlar Kurulunda bu konuya sahip çıkmanızı bekliyor,
saygılar sunuyorum.
BAŞKAN
– Sayın Tezcan…
YILMAZ
TEZCAN (Mersin) – Teşekkürler Sayın Başkan.
29
Aralık 2016’da, malum, Mersin’de doğal bir sel felaketi yaşandı. SGK ve vergi
ödemeleriyle ilgili 12/01/2017/22 no.lu Karar’la bir uygulama, erteleme
gerçekleştirildi, bunun için size teşekkür ediyorum. Ancak, işverenlerimizin,
çalışanlarımızın SGK ve vergi borçlarıyla ilgili Ocak 2018’de ödemeleri var. Bu
manada, bunların tekrar ertelenmesi veya taksitlendirilmesi yapılabilir mi?
İkincisi:
Sağlık fiziği uzmanlarımızın ek göstergeleriyle ilgili sıkıntıları var. Bu
konuda da sizden yardım bekliyoruz.
Teşekkür
ediyorum.
BAŞKAN
– Son olarak Sayın Çam…
MUSA
ÇAM (İzmir) – Teşekkür ediyorum Sayın Başkan.
Sayın
Bakan, 2018 yılı Asgari Ücret Tespit Komisyonu ücreti belirlemek için
toplantılarına başladı ve devam ediyor. Siz Maliye Bakanı olarak bu
görüşmelerin neresindesiniz ve enflasyon oranındaki zammı vermeyi düşünüyor
musunuz?
Bir
de büyüme rakamlarının yüzde 11,1 olduğunu söylüyorsunuz. Buradan kaynaklı,
refah payı olarak enflasyon artı refah payı vermeyi düşünüyor musunuz?
Teşekkür
ederim.
BAŞKAN
– Sayın Erdem…
ARZU
ERDEM (İstanbul) – Teşekkür ederim Sayın Başkan.
Kamuda
çalışan mevsimlik işçilerimiz beş ay, yirmi dokuz gün çalışmaktadır. Altı ay
boşta kalan mevsimlik işçilerimiz kış sezonunda geçici iş bulamamaktadır. Altı
ay boyunca eve ekmek götüremeyen bu işçilerimizle ilgili bir düzenleme
yapılacak mıdır, kadro verilecek midir? Kadro verilmeyecek ise dokuz ay, yirmi
dokuz güne çıkarılması talebinin değerlendirilmesini öneriyoruz.
Teşekkür
ederim.
BAŞKAN
– Teşekkür ediyorum.
Şimdi
sorulara cevap vermek üzere buyurunuz Sayın Bakanım.
MALİYE
BAKANI NACİ AĞBAL (Bayburt) – Sayın Başkanım, teşekkür ediyorum.
Sayın
Bakır’ın spora, sporculara ve spor kulüplerine destekle ilgili
değerlendirmelerini not olarak aldık. Hükûmet olarak Gençlik ve Spor
Bakanlığımız başta olmak üzere hem gençlere hem de spora özellikle de son
yıllarda hem bütçeden daha fazla kaynak ayırdık hem de buradaki imkânları,
başta altyapının geliştirilmesi olmak üzere artırdık. İnşallah, sizin
söylediğiniz hususları da dikkate alarak bu konudaki çalışmaları daha da
geliştireceğiz. 
Sayın
Öz, biliyorsunuz, tarımda zaman zaman talep ve arz arasında dengesizlikler
meydana gelebiliyor. Bu da devrevi olarak fiyat hareketlerine neden oluyor.
2016 yılında Başbakan Yardımcımızın başkanlığında bir Gıda Komitesi kurduk.
Merkez Bankası Başkanlığımız da bu Gıda Komitesinde gıda piyasasıyla ilgili
teknik hazırlıkları yapıyor ve gelişmeleri takip ediyor. Bakanlar Kurulu,
bakliyatla ilgili bir düzenleme yaptı. Burada, piyasadaki mevcut duruma göre
arz ve talep dengesizliklerini gidermek amacıyla geçici süreyle bir vergi
indirimi yapıldı. Enflasyonla mücadele bağlamında yapılan bu düzenleme tabii ki
arz ve talep tekrar dengeye geldiğinde, tersine, gümrük vergileri tekrar
artırılacak. Bunu bu manada değerlendirmekte fayda var. 
Sayın
Akdoğan, belirttiğiniz hususlarla ilgili notlarımı aldım. Hakkâri çevre yolu konusunu
Ulaştırma Bakanımıza soracağım. Yani bire bir bilgim olan bir konu değil. 
Sayın
Şimşek, asgari ücretle ilgili, biliyorsunuz, şu anda Asgari Ücret Tespit
Komisyonu çalışmalarını yürütüyor. Asgari ücret, ilgili kanuna göre, işveren
temsilcileri, işçi temsilcileri ve Hükûmet temsilcilerinden oluşan bir komisyon
marifetiyle tespit ediliyor. Yanlış hatırlamıyorsam şu ana kadar 2 toplantı
yaptılar ve yılbaşından önce de bu Komisyon hem işçinin taleplerini hem
işverenin taleplerini hem de genel ekonominin durumunu dikkate alarak bir karar
verecek. Tabii, birçok faktör burada önemli. Çalışanlarımızın refahının
artırılması, ortaya çıkan fiyat artışları karşısında satın alma güçlerinin
korunması başta olmak üzere buradan, ümit ediyorum, Komisyon uygun bir fiyat,
uygun bir ücret düzeyi belirleyecektir. Bu açıdan bir yorum yapmam yanlış olur.
Sayın
Tezcan, Mersin’le ilgili… Öncelikle tekrar, Mersin’deki bütün vatandaşlarımıza
geçmiş olsun dileklerimizi iletiyorum. Hakikaten, Mersin’de hepimizi üzen bu
doğal afet meydana geldikten sonra, Hükûmet olarak en hızlı şekilde
vatandaşlarımızın yaralarını sarmak ve ihtiyaçlarını karşılamakla ilgili birçok
tedbiri aldık. Bunlardan bir tanesi de özellikle oradaki esnafımızın vergi ve
prim borçlarının ertelenmesi oldu. Bu konuda, diğer illerimizde de benzer
uygulamaların akabinde, hem vergi borçlarının taksitlendirilmesi konusunda
düzenlemeler yaptık hem de burada da uygun koşullar sağladık. Bu açıdan, Mersin
ilimizle ilgili de diğer illerimizde yaptığımız uygulamalara paralel şekilde
tabii ki gereken hassasiyeti göstereceğiz.
Ek
göstergeyle ilgili bir talep gündeme geldi ama hangi meslek grubuyla ilgili,
onu tam alamadım.
Sayın
Çam, asgari ücretle ilgili biraz önce ifade ettim. Yani komisyon şu anda
çalışmalarını devam ettiriyor. Yüzde 11,1 oranında büyüyen ekonomiden tabii ki
bütün toplum kesimleri kendi paylarını aldılar. Son on beş yıldır Türkiye’de
gelir dağılımı on beş yıl önceye göre daha iyi. OECD ülkeleri arasında son on
beş yılda gelir dağılımını iyileştiren az sayıdaki ülkeden biriyiz. O açıdan,
şu son on beş yılda ortaya çıkan büyümeden bütün toplum kesimleri adil bir
şekilde paylarını da alıyorlar. Gelir dağılımının daha da düzeltilmesi, sosyal
devlet uygulamalarının yaygınlaştırılması da Hükûmetimizin öncelikleri arasındadır.
Sayın
Erdem, mevsimlik işçilerin süreleriyle ilgili belirttiğiniz hususta bir
değerlendirmemiz zaten var.
Teşekkür
ederim.
ARZU
ERDEM (İstanbul) – Teşekkür ederim.
BAŞKAN
– Teşekkür ediyorum. 
Maddeyi
oylarınıza sunuyorum: Kabul edenler… Kabul etmeyenler… 5’inci madde kabul
edilmiştir.
Şimdi
6’ncı maddeyi okutuyorum: 
Yürürlük
MADDE 6- (1) Bu Kanun yayımı tarihinde yürürlüğe girer. 
BAŞKAN
– 6’ncı madde üzerinde gruplar adına ilk söz Milliyetçi Hareket Partisi Grubu
adına Adana Milletvekili Muharrem Varlı’nın.
Buyurun
Sayın Varlı. (MHP sıralarından alkışlar)
MHP
GRUBU ADINA MUHARREM VARLI (Adana) – Sayın Başkan, değerli milletvekilleri;
hepinizi saygıyla selamlıyorum. 
Bütçenin
son konuşmaları, son görüşmeleri yapılıyor. İnşallah vatanımıza, milletimize
hayırlı olsun dileklerimle sözlerime başlamak istiyorum. 
Yine,
Birleşmiş Milletlerde Kudüs’le ilgili alınan kararın Türkiye için iktidarıyla
muhalefetiyle çok önemli bir başarı olduğunu, bu manada Kudüs’te yaşayan
Filistinli değerli din kardeşlerimizin yanında olduğumuzu her fırsatta
belirttik, bundan sonra da onların yalnız kalmayacağını, onlarla birlikte
olacağımızı belirtmek isterim. Şu hususu da özellikle sizlerle paylaşmak
isterim: Doğu Türkistan’da, Kerkük’te, Kırım’da ve diğer Müslüman din kardeşlerimizin
ve Türk hemşehrilerimizin, kardeşlerimizin yaşadığı bölgelerde de aynı
hassasiyetle konuların üzerine gidilirse başarılı olunacağını ve bu manada
oradaki insanlarımızın da yalnız olmadığını ve kendilerinin yanında bir güç
olduğunu bilmelerini belirtmek açısından önemli bir gelişme olacaktır. 
Değerli
arkadaşlarım, özellikle Sayın Maliye Bakanı da buradayken daha önce de bunu
birçok defa gündeme getirdim, yine söylemek istiyorum: Bu 2/B arazilerinin
satışlarında rayiç bedellerle ilgili bir sıkıntı var, rayiç bedeller yüksek.
Bakın, araştırın; Adana Ceyhan Üçdutyeşilova köyünde TİGEM arazisi 2/B
statüsünde satıldı. Orada hak sahibi olmalarına rağmen insanların yüzde 30’u
bile kendi hak ettikleri tarlayı satın alamadılar. Onun için, bu rayiç bedellerin
çiftçilerin alabileceği düzeyde düzenlenmesi, orada yaşayan insanlarla hasbihâl
edilerek, istişare edilerek, ziraat odalarına, ilçe tarım müdürlüklerindeki
görevlilere sorularak belirlenmesi doğru olacaktır. Nihayetinde, o tarlaları
işleyen insanların o tarlayı almasıdır bizim gayemiz, umudumuz. Buradan her
defasında bunu gündeme getirmenin altında yatan gerekçe de budur. Onun için,
bizim, üreten insanları, tarımın içerisinde olan insanları korumakla mükellef
olmamız lazım, bu manada da onları koruyacak şekilde düzenlemeler yapmamız
lazım. Burada da özellikle Maliye Bakanlığına ve Sayın Bakana, sayın
bürokratlara önemli bir görev düşüyor. 
Yine,
bu Üçdutyeşilova köyünde yüz yıldan fazladır mera olarak işlenen arazi ne yazık
ki bu 2/B yasasından sonra TİGEM tarafından sürülmeye başlandı. Bu manada
oradaki köylülerde çok büyük bir rahatsızlık var. O insanlar bizim
insanlarımız, Osmanlı’nın son dönemlerinde getirilip oraya yerleştirilen
insanlar ve o arazileri de yüz yıldan fazladır işleyen; o arazi de yine köy
olarak, mera olarak kullanılan bir yer. Buna da bir çözüm üretilmesi sizlere
düşüyor Sayın Bakan, bu manada yardımcı olmanızı istiyoruz. Eğer yapılacak bir
düzenleme varsa, bize düşen bir şey varsa biz de sizlerin yanındayız, yardımcı
olmak için elimizden gelen her şeyi yaparız. 
Yine,
efendim, bu Adana Enerji İhtisas Bölgesi’nin kurulacağı, çok önemli bir yatırım
olacağı hep söylendi ancak şu ana kadar bir tek çivi dahi çakılmadı. Bununla
ilgili de bir çalışma yapıp o bölgeyi canlandırmamız lazım. Adana’daki işsizlik
oranını sıfır noktasına çekebilecek bir yatırım olacaktır bu. Bu noktada da
Hükûmete yine önemli görevler düşüyor. Eğer bu manada yine bize düşen bir şey
varsa yardımcı olmamız gereken, her türlü yardıma hazır olduğumuzu belirtmek
isterim. 
Yine,
Ceyhan Organize Sanayi Bölgesi bir türlü kurulamadı. Kurulma aşamasında ufak
tefek kanuni düzenlemeler yapılması gerekiyordu, bunlar aşıldı ancak şu anda
arazinin tekrar oraya tahsisiyle ilgili bir sıkıntı var, bunun da giderilmesi
için Hükûmete önemli görev düşüyor. Bunları bir an önce başarırsak Adanalı
hemşehrilerimize önemli bir hizmet sunmuş oluruz. 
Değerli
arkadaşlarım, ben gecenin bu saatinde -konuşulacak çok şey var ama- sözü çok
fazla uzatmak istemiyorum. Yalnız, tarihi bilen, özellikle Osmanlı’yı kendisine
örnek alan insanların Şeyh Edebali’yi de iyi dinleyip, iyi okuyup, iyi
anlamaları gerekir diye düşünüyorum. Eğer Şeyh Edebali’yi iyi anlarsak biz daha
makul, daha ölçülü davranırız. Çünkü iktidar olmak kolay değil, her eleştiriye
cevap vermek de iktidar olmak değil. Yani olacaktır, burada insanlar eleştiri
getirecektir, beğenmedikleri şeyler olacaktır ama tabii ki hakarete varmadan…
Her söylenecek şeye kalkıp da cevap verirsek bu Şeyh Edebali’nin
söyledikleriyle uzlaşmaz diyorum. Osmanlıyı eğer iyi biliyorsak, iyi
anlıyorsak, Şeyh Edebali’yi de iyi anladıysak burada bunları yapmamamız lazım. 
Bir
de bu 15 Temmuzla ilgili çok şey konuşuluyor. Ben diğer siyasi partilerin genel
başkanlarının nerede olduğunu bilmem, bu konuda yorum yapmak da haddim değil.
İşte, bu konuda bir şey söylemek benim haddim değil ama Sayın Genel Başkanımız
saat dokuz buçukta, MHP Genel Merkezinde ışıkları yaktırarak meşru Hükûmetin ve
demokrasinin arkasında olduğunu ilan eden ilk genel başkandır. 
Hepinize
saygılar sunarım. (MHP sıralarından alkışlar)
BAŞKAN
– Teşekkür ediyorum Sayın Varlı. 
Cumhuriyet
Halk Partisi Grubu adına Muğla Milletvekili Akın Üstündağ konuşacaktır. 
Sayın
Üstündağ…
MUSA
ÇAM (İzmir) – Daha üç dakika vardı, zamanlamayı ona göre…
BAŞKAN
– Belki gecenin bu vaktinde Sayın Üstündağ vazgeçmiş olabilir aslında “Bütün
milletvekillerine bir iyilik yapayım.” diye.
Peki,
Halkların Demokratik Partisi Grubu adına Diyarbakır Milletvekili Sibel Yiğitalp
konuşacaktır. 
Buyurun
Sayın Yiğitalp. (HDP sıralarından alkışlar)
HDP
GRUBU ADINA SİBEL YİĞİTALP (Diyarbakır) – Sayın Başkan, değerli
milletvekilleri; insanlara iyilik yapmak istiyorsak, Türkiye halklarına iyilik
yapmak istiyorsak bence taleplerini yerine getirerek iyilik yapabiliriz,
onların huzurunu barış içinde bir yaşamı tesis etmekle sağlayabiliriz. 
Günlerdir
burada bütçeyi konuşuyoruz: bu bütçe nedir, ne değildir. Biz “savaş bütçesi”
diyoruz, “Emekçilerin olmadığı bir bütçe oldu.” diyoruz, kadınlara ait
olmadığını söylüyoruz. Hükûmet de işte, terör olduğunu, güvenlik sorunu
olduğunu söylüyor ve bunun üzerinden bir tartışma yürütüyoruz. 
Ben
biraz tersinden okumak istiyorum. Bu bütçeyi tersinden okumaya çalışalım.
Burada sizden bir ricam olacak; lütfen, konuşma süresi boyunca anlattıklarımla
empati kurun.
Eğer,
bu bütçe, halkın, emekçinin, kadının, çocuğun, Alevinin, öğrencinin, emeklinin,
sanatçının, gazetecilerin ve hatta hayvanların, doğanın bütçesi olsaydı barışın
bütçesi olurdu; asgari ücret artardı, emekçiler “Ay sonunu nasıl getireceğim?”
diye düşünmezdi, yıllardır atama bekleyen gençler intihar etmezdi,
belediyelerimize kayyum atanmazdı, eş başkanlarımız tutuklanmazdı,
milletvekillerimiz ait oldukları yerlerde, burada, yanımızda olurlardı, bu
Meclis sıralarının en az yarısı kadınlardan oluşmuş olurdu -çünkü HDP’nin
demokratik, kadın özgürlükçü yapısı mutlaka diğer siyasi partilere de sirayet
edecekti- Suruç katliamı olmazdı, 10 Ekim katliamı olmazdı, Reina katliamı
olmazdı, tüm bu katliamlarda kaybettiğimiz canlar aileleriyle birlikte,
sevdikleriyle birlikte yaşamış olurlardı; Sur, Şırnak, Cizre, Nusaybin
yıkılmamış olurdu, 500 bin insan göç etmemiş olurdu, Surlu yurttaş bugün sadece
yaşadığı yeri terk etmek istemediği için eşinin ve çocuklarının yanında darp
edilmemiş olurdu; milattan önce 3000 yılından beri bu topraklarda yaşayan kadim
Kürtlerin, kadim Kürt halkının yaşadığı yer kürdistan yasaklanmamış, dili
yasaklanmamış olurdu; cenazeler sokaklarda çürütülmezdi, cenazeler
mezarlıklardan çıkartılmazdı, insanların acısına, taziyesine saygı duyulurdu; akademisyenler
sadece barış istediği için ihraç edilmeyecekti, tutuklanmayacaktı ve yurt
dışına gitmek zorunda kalmayacaktı; KHK’ler olmayacaktı, OHAL’ler olmayacaktı,
yüz binlerce insan işsiz kalmayacaktı, Nuriye ile Semih şu anda erim erim
erimeyeceklerdi ve bu Meclis sataşmalar ya da farklı siyaset anlayışları
yüzünden işlevsiz kalmayacaktı, 100 milyarlarca lira borç olmayacaktı. Çok
merak ediyorum, vicdanınızı hangi taşın altına koydunuz?
Peki,
bu barış ortamı niye bozuldu? Barış ortamının tekrar tesis edilmesi için ne
yapmak gerekiyor? Sayın Öcalan’la yapılmış olan müzakere sürecinde bunların
hepsi -çok kısa olmuş olsa da- yaşanmıştı. İki buçuk yıl boyunca anneler,
gençler, babalar, evlerinde, asker ailesi, dağdaki çocukların annesi ama
herkesin annesi evinde huzurla uyuyordu ve bir an önce herkes çocuğuna
kavuşmanın hayalini kuruyordu ama bunların hepsi sadece tekçi, eril ve bu kadar
acımasız bir siyasetin bunu bozmasıyla oldu. Hâlbuki o dönemlerde, bakın, 21
Martta Sayın Öcalan’ın “Nevroz”daki deklarasyonunu, herkes soluğunu tutmuş ne
söyleyeceğini bekliyordu ve herkes canlı yayın yapıyordu. İnsanlar evine
giderken gülerek gitti, keyifle gitti. Birbirine öfkesi hiçbir zaman olmamıştı,
nefret siyaseti izlenmiyordu. Dolmabahçe mutabakatında da 10 madde vardı, 10
madde de şuydu: Demokratik siyasetinin tekrar tanımı yapılacaktı, demokratik
çözümün ulusal ve yerel boyutlarının tanımlaması olacaktı. Özgür vatandaşlığın
yasal ve demokratik güvencesi olacaktı. Demokratik siyasetin devlet ve toplumla
ilişkisi ve bunun kurumsallaşmasına dönük başlıklar vardı. Çözüm sürecinin
sosyoekonomik düzeyi konuşulmuştu. Çözüm sürecinde demokrasi-güvenlik
ilişkisinin kamu düzenini ve özgürlükleri koruyacak şekilde ele alınmasıydı.
Kadın, kültür ve ekolojik sorunların yasal çözümleri ve güvenceleri olacaktı.
Kimlik kavramı, tanımı, tanınmasına dönük çoğulcu, demokratik anlayışın
geliştirilmesi olacaktı. Yani demokratik cumhuriyet, ortak vatan, milletin
demokratik ölçülerle tanımlanması, çoğulcu demokratik sistem içerisinde yasal
ve anayasal güvencelere kavuşturulması olacaktı. Bütün bu demokratik hamle ve
dönüşümleri içselleştirmeyi hedefleyen yeni bir anayasa olacaktı. Ve bu bütçe
konuşulurken eğer bunlar gerçekleşmiş olsaydı buralarda kadınlar, gençler ve
akademisyenler de dâhil olmak üzere gelip keyifle, kendi geleceğini ortak inşa
eden bir yerden ortak cümle kurulacaktı. Ama maalesef ve maalesef bunlar
konuşulmuyor, bunlar tartışılmıyor. Ne yapılıyor? Sadece savaş üzerinden
tartışma yürütülüyor. Bütün bütçe SİHA’lara, İHA’lara yani silahlara… Ölümler
ve sadece artan, artan ölümler üzerinden bir konuşma yapılıyor. Yazıktır, bu
ülkenin, artık kimsenin ölümlere tahammülü kalmadı. Annelerin artık ağlayacak
gözyaşları kalmadı. Anneler çocuklarını askere gönderirken kaygıyla göndermek
istemiyor, çocuğu dağda olan anneler artık acı çekmek istemiyor. Çocuğu dağa
giden anneler de bu ülkenin yurttaşlarıdır, oradaki çocuklar da bu ülkenin
yurttaşlarıdır. Niye bunu çözmüyoruz? Bu ülkenin, bu Hükûmetin bir perspektifi
yok mu? Ne olacak şimdi? Diyelim ki savaş ekonomisi tekrar oldu, ne olacak?
Yani bu yıl 50 bin insan da öldüğünde -50 bin insan ölecek- sonra yine o masaya
gidilmeyecek mi? Yine insanlar o masaya gitmeyecek mi? Bütün ülkelerde bu böyle
olmuştur. 
Ne
yapmaya çalışıyorsunuz? Ben merak ediyorum. Hükûmete soruyorum: Kürt sorunu
karşısındaki çözümünüz nedir? Nasıl bir perspektifiniz var? Nasıl bir çare
bulmayı düşünüyorsunuz, kiminle konuşmayı düşünüyorsunuz? Nasıl bir çözüm
yolunuz var, nasıl bir yol haritanız var, nereye kadar bunu götüreceksiniz?
İnsanların cebinde para olması mı sizin çözümünüzdür? Ne kadar sürecek bu? Niye
konuşmaktan imtina ediyorsunuz? Niye bir Kürt sorunu olduğunu konuşmaktan
imtina ediyorsunuz, konuşmayınca olmadığını mı düşünüyorsunuz? Konuşmayınca
cenazelerin gelmediğini mi sanıyorsunuz? Konuşmayınca acıları görmeyeceğinizi
mi sanıyorsunuz? 
Artık
topraklardan ölüm fışkırıyor, ölüm. Her gün cenaze geliyor bu ülkeye ve gelen
cenazelerin durumunu az önce arkadaşımız anlattı; sokak hayvanlarına terk
ediliyor, mezarlıklardan çıkarılıyor, insanların yıkanması engelleniyor. Bu
bize yakışıyor mu? Bir insana yakışıyor mu ya? Ne olacak yani, ne olacak?
Nereye kadar gidecek bu ölümler? 
Ben
hayatım boyunca bir karıncayı incitmemişim ama buraya geldiğimde o kadar
kayıtsız bir şey görüyorum ki ölümleri anlatıyorum, dinlemiyorsunuz; ölümler
olmasın diyorum, dinlemiyorsunuz; gelin konuşalım diyorum, gelmiyorsunuz. Bu
kadar acı yaşayan bir halkız, her gün elimizi buradan uzatıyoruz, ama her gün.
Siyasetle bu işi konuşalım diyoruz, ona yoksunuz. Demokratik zemini getirin,
ona yoksunuz. İnsanları tutuklamadan bu işi çözelim, ona yoksunuz. Peki, neye
varsınız? Ölümler için mi konuşacağız sadece? Her gün ben size istatistiksel
rakam mı vereceğim? Ben diyeceğim beş kişi, sen diyeceksin yüz kişi. Ne olacak?
Bununla mı çözeceksiniz? Dünyanın her yerinde bu böyle olmuştur; İspanya‘da
böyle olmuştur, Fransa’da böyle olmuştur, her yerde böyle olmuştur. 
İnsanların
Mars’ta yeni hayat inşa etme çabası sürerken ben hâlâ size Kürt olduğumu anlatmaya
çalışıyorum, dilimin olduğunu anlatmaya çalışıyorum, tarihimin olduğunu
anlatmaya çalışıyorum, bir benliğimin olduğunu anlatmaya çalışıyorum,
çocukların ölmemesi için anlatmaya çalışıyorum ama siz hâlen bana “Sen yoksun;
senin çocuğun yoktur, senin dilin yoktur, senin coğrafyan yoktur, senin
kimliğin yoktur. Sen, ben istediğim zaman varsın.” diyorsun. Böyle bir şey
olamaz. Bunun sonu yoktur. Ve ben yani şunu da söylemek istiyorum: En uzun
gecedir, dilerim ve umarım ki belki buradan birkaç arkadaş oturduğu yerden
“Evet, bu böyle olmuyor, gerçekten yürümüyor; her gün ölüm istemiyoruz.”
diyecek bir yüreğe, bir vicdana sahip olur. Bir yerlerde bunu söyler, en
azından ve en azından bir yerden bir ses çıkar. 
Yetti
yani, bakın, şimdi Diyarbakır’da, devlet hastanesinde 9 cenaze var; aileler her
gün gidiyor DNA’ya baktırmaya ve o çocukların annelerine, babalarına cenazeleri
verilmiyor, her gün aşağılanıyor. Bunu bir anne babaya yapmak kimin hakkıdır,
kim böyle bir hakkı kendinde görebilir? 
Evet,
ben daha fazla bu sözü uzatmak istemiyorum. Dilerim ve umarım ki herkes
yaptığını bir kez daha düşünür. Başını önüne koyar, nerede olduğumuzun, nasıl
bir ülkede yaşamak istediğimizin, nasıl bir yaşam kurmak istediğimizin oturup
bir daha değerlendirmesini yapar. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Cumhuriyet Halk Partisi Grubu adına Muğla Milletvekili Akın Üstündağ.
Buyurun
Sayın Üstündağ. (CHP sıralarından alkışlar) 
CHP
GRUBU ADINA AKIN ÜSTÜNDAĞ (Muğla) – Sayın Başkan, değerli milletvekilleri;
yılın en uzun gecesinde, 2016 Yılı Merkezi Yönetim Kesin Hesap Kanunu Tasarısı
üzerine Cumhuriyet Halk Partisi Grubu adına söz aldım, hepinizi saygıyla
selamlıyorum. 
Değerli
milletvekilleri, bütçeler, devletin belli bir süre için gelir ve giderlerinin
belirlenmesi, yürütülüp uygulanmasının takip edilmesini ifade eder. Bütçe hakkı
ise tarih içerisinde insanların büyük mücadeleleri sonucunda monarşinin elinden
alınarak parlamentolara verilen en önemli haklardandır. Parlamento seçmenlerden
aldığı yetkiyle vergileri ve gelir kalemlerini belirler ve harcamaları onaylar,
gelir ve giderleri denetler ve her yıl sonunda da bunları tekrar görüşüp karara
bağlar.
Burada
yeri gelmişken ifade etmek isterim ki 16 Nisandaki mühürsüz referandum sonucu
zorla kabul ettirilen Anayasa değişikliğiyle bütçe hakkı halkın elinden alınıp
saraya verilmiştir. Eğer bu Anayasa maddeleri uygulamaya konulursa Meclis
sadece bir onay makamı olacak, Cumhurbaşkanının hazırlayıp dikte ettiği bütçeyi
Meclis görüşemeden, değişiklik yapamadan kabul etmek zorunda kalacak. Eğer
Meclis kabul etmezse bir önceki yılın bütçesinin güncellenerek uygulanması
Cumhurbaşkanına ait olacak.
Değerli
milletvekilleri, bu bütçe, inşallah Meclisin yaptığı son bütçe olmaz. Umarım ki
halkımızın tercihiyle, yeniden Meclisimiz halk adına bütçe yapmaya ve iktidarı
denetlemeye devam eder. 
2016
yılı Kesin Hesap Kanunu Tasarısı’nı incelediğimizde özellikle Sayıştay
raporlarının sağlıklı olarak düzenlenmediğini görüyoruz. Bu raporlarla burada
Meclisin sağlıklı bir denetim ve inceleme yapabilmesi maalesef mümkün değildir.
Öncelikle Sayıştayın denetim raporları etkin bir şekilde görüşülmemiş, Sayıştay
bütçe döneminden önce Komisyonu bilgilendirmediğinden detaylı olarak bir
incelemeden maalesef geçirilememiştir. Alt komisyon kurulması istemi her
zamanki gibi iktidar tarafından kabul edilmemiştir. Mevcut Sayıştay raporları,
denetimde etkinliği ve hesap verilebilirliği sağlayacak nitelikte değildir.
Sayıştay raporları daraltılmış, kamu zararına ilişkin olan kısımları raporun
içeriğinden çıkarılmıştır. Kamu zararına neden olup hakkında dava açılanlarla
ilgili bilgiler maalesef raporda yer almamıştır. 
Sayıştay
kurumsal olarak özerk bir kurum hâline getirilmedikçe halk adına sağlıklı bir
denetim yapmak maalesef mümkün değildir. Kendi bütçesini dahi yapamayan bir
kurumdan iktidarı tam olarak denetlemesi tabii ki beklenemez. Nitekim, Sayıştay
raporlarında kalan tespitlerin çoğu, yargılamaya esas rapor kapsamına
alınmadığından Türkiye Büyük Millet Meclisine gönderilmemiştir. Türkiye Büyük
Millet Meclisine gönderilenler ise standart metinler ve etkisiz tavsiyelerden
öteye, maalesef, geçememiştir. Burada Anayasa’ya aykırılık söz konusu olup,
Meclisin bütçe hakkının ve iktidarı denetleme yetkisinin fiilen ortadan
kaldırıldığını görüyoruz. Yine, halkına hesap veremeyen bir iktidar dönemiyle
karşı karşıyayız.
Değerli
arkadaşlar, Sayıştay raporlarını incelediğimizde özellikle birkaç nokta ön
plana çıkıyor. Yatırım programında olmayan yatırımlara ödenek verildiği
görülüyor, maalesef. Yatırım için ayrılmış ödeneklerin cari harcamalar için
kullanıldığını görüyoruz. Özellikle ödeneküstü harcamaların olduğu hususlara
Sayıştay raporları dikkat çekmektedir. 
Değerli
arkadaşlar, özellikle, bütçeye baktığım zaman ve aynı zamanda Kesin Hesap Kanunu
Tasarısı’na baktığım zaman, Türkiye Varlık Fonu’yla ilgili olarak bir hususu
göremedik. Niye göremedik? Çünkü denetim dışı. Özellikle -Bakan buradayken yine
bunu da belirtmek isterim-Varlık Fonu’nun denetlenmesiyle ilgili olan yapılanma
hâlâ ortada değil. Bunun nedeni nedir, hâlâ merak ediyorum. 26 Ağustos 2016
tarihinde Resmî Gazete’de yayımlanmış olmasına rağmen, bugüne kadar Varlık
Fonu’nun denetlenmesiyle ilgili bir yapılanma -mevzuatta olmasına rağmen-
maalesef, hâlâ ortada yok. Bu “paralel hazine” anlamına gelen Varlık Fonu
-“jöle ekonomisi” diğer tabiriyle- denetlenemeyen, denetim dışı, gizli bir
hazine olarak hâlâ Meclisin bilgisi dışında duruyor. Bunu özellikle belirtmek
isterim. 
Değerli
arkadaşlar, kesin hesap kanun tasarıları, iktidarlar için bir karne
niteliğindedir, halkın verdiği yetkiyi iktidarın nasıl kullandığını gösteren
metinlerdir. Buna baktığımız zaman, maalesef, iktidarın 2016 karnesi kırık.
Birçok açıdan açık vermiş olan bir bütçe, yamalarla kapatılmaya çalışılmış ve
yine her zamanki gibi borçlarla, iç ve dış borçlarla sübvanse edilmeye
çalışılmış. Aynı zamanda usulsüzlükler ve kanunsuzluklar da yine alışkanlık
olarak devam etmiş. 
Değerli
arkadaşlarım, değerli milletvekilleri; AKP iktidarlarıyla memleketin iki yakası
maalesef bir araya gelememiş, ne geliri tahmin edebilmişler ne de gideri tahmin
edebilmişler; sonuçta Suriyelilere harcanan para kadar, yaklaşık 30
katrilyonluk bir bütçe açığı yine önümüzde duruyor. 
Değerli
arkadaşlarım, özellikle 2016 kesin hesabına baktığımız zaman birçok usulsüzlük
ve kanun dışılık da söz konusu. 176,6 milyar lira düşülen ödenekler ve ek
ödemeler toplamı var, toplamda kırk yedi kuruluştaki ek ödemeler ve bütçedeki
değişiklikler. Bu, bütçe ödeneklerinin yaklaşık olarak yüzde 28’ine tekabül
ediyor. Değerli arkadaşlarım, 5018 sayılı Kanun’da yedek ödenek oranının
başlangıç ödeneklerinin yüzde 2’sini geçememesi hususu söz konusu olmasına
rağmen bir bakıyoruz, yüzde 6,1’e ulaşmış durumda. Yedek ödenek başlangıç
ödeneği 2,1 milyar lirayken 35,5 milyar liraya yükselmiş yani 17 kat artmış
değerli milletvekilleri. Bakanlık buna savunma olarak diyor ki: “Başlangıç
ödeneği sadece başlangıçta sınırlanabilir yasada, ondan sonra böyle bir
sınırlama söz konuşu değil.” Bu son derece yanlış bir yorumdur. Eğer öyle olsaydı
bütçeye gerek yoktu, tek bir yedek ödenekle diğer bütün gelir kalemlerini,
gider kalemlerini sınırlarsınız ve yedek ödenekle memleketi yönetirsiniz. Böyle
bir usul mümkün değil, görülmemiş bir şeydir değerli arkadaşlarım. (CHP
sıralarından alkışlar) 
Değerli
arkadaşlar, “Hükûmetin karnesi zayıf, sınıfta kalmış durumda.” dedim ya: Hesap
verilebilirlikte, özellikle hesap verilebilir bir noktada olmadığından dolayı
karnesi zayıf, şeffaflıkta karnesi zayıf. Sayıştay raporlarının eksik olması,
alt komisyonun kurulmamış olması ve kurumlarda oluşturulan özel hesap ve özel
fon hesaplarından dolayı, bu hesapların denetim dışında olmasından dolayı
şeffaflıkta da sınıfta kalmış durumda. Vergi adaletinde sınıfta kalmış durumda.
Dolaylı vergilerin oranı, vergi gelirleri içerisindeki payı yüzde 69. Vergi
affı ve benzeri uygulamalarla ödemelerde ve vergi toplamada istikrar ortadan
kalkmış durumda değerli arkadaşlarım. 
Değerli
arkadaşlar, iktidar, milletin sırtına vergi üstüne vergi, zam üstüne zam
bindiriyor ama kendileri saraylarda şatafat içerisinde âdeta lale devri
yaşıyor. Yazlık kaçak saray için ne harcadığınızı Kesin Hesap Kanunu’nda
göremiyoruz, 2018 bütçesinde de ne harcanacağını göremiyoruz. Bu Meclis bunu
bilmeyecekse neyi bilecek? 
Marmaris’teki
Okluk Koyu’ndaki yazlık sarayın bütçesiyle bütün Roman vatandaşlarımızı ev
sahibi yapabiliriz değerli arkadaşlarım. Hadi, gelin, hep beraber bunu
sağlayalım, vatandaşlar için harcayalım bu paraları diyorum. (CHP sıralarından
alkışlar)
Değerli
arkadaşlar, memlekette satacak bir şey kalmadı, son 502 sayılı Torba Yasa’yla
hazine arazileri, ormanlar, kıyılar, millî park ve tabiat parkları satışa
çıkarıldı. 
(Mikrofon
otomatik cihaz tarafından kapatıldı) 
MALİYE
BAKANI NACİ AĞBAL (Bayburt) – Hayır canım, kıyılar satılamaz. 
BAŞKAN
– Lütfen bir dakikada toparlayın. 
AKIN
ÜSTÜNDAĞ (Devamla) – Anayasa’ya aykırı olarak yapılan bu düzenlemelerle,
millete ait olan bu yerler, geri dönüşü olmayacak şekilde elden çıkarılıyor.
Muğla Milletvekili olarak, bu yasadan en çok etkilenen illerden birisinin
milletvekili olarak bu yaptığınız kötülükleri kınıyorum, bu yaptığınız kötülüğü
kınıyorum. 
Ormandan
çıkarılarak Turizm Bakanlığına turizm tesisi yapılmak için tahsis edilen
araziler, kırk dokuz yıllığına kiralanacak ya da bir yıl içerisinde satışı
yapılacak. Bu, Anayasa’ya aykırı değil mi arkadaşlar? Hani ormanlar özel
mülkiyete konu edilemiyordu? İşte maalesef burada bu kötülüğü yapıyorsunuz.
Değerli
arkadaşlar, Batman’la ilgili bir hatip söyledi, ben de şunu söyleyeyim: Muğla
sizden artık bir şey beklemiyor. Muğla’nın parasına, doğal güzelliklerine,
denizine, sahillerine dokunmayın bize yeter diyorum.
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ediyorum.
Şahıslar
adına ilk söz, Karaman Milletvekili Recep Şeker’e aittir.
Buyurun
Sayın Şeker. (AK PARTİ sıralarından alkışlar)
RECEP
ŞEKER (Karaman) – Sayın Başkan, değerli milletvekilleri; 2016 Yılı Merkezi
Yönetim Kesin Hesap Kanunu Tasarısı’nın 6’ncı maddesi üzerine söz aldım.
Heyetinizi saygıyla selamlıyorum.
“Önce
insan” diyerek 2018 yılı bütçesinin üçte 1’inden fazlası, sadece eğitim ve
sağlığa ayrılmıştır. Sosyal destek ve harcamalara ayırdığımız kaynağı, son on
beş yılda 1,6 milyar TL’den bu yıl 50,8 milyar TL’ye çıkardık. 2018 bütçesi,
ekonomik kalkınmayı, milletimizin yaşam kalitesini ve refahını artırmayı
hedefleyen, mali disiplinden asla taviz vermeyen şeffaf ve gerçekçi bir
bütçedir.
Değerli
milletvekilleri, ülkemiz, 2017 yılının üçüncü çeyreğinde yüzde 11,1 büyüme
oranıyla en fazla büyüyen ülke oldu. Yine 2002 yılında sadece 36 milyar dolar
olan ihracatımız 156 milyar doları buldu. Yıl sonunda ihracatta son yılların
rekorunu kırmış olacağız. Millî gelirimizi 236 milyar dolardan 863 milyar
dolara çıkardık. Ülke, bizden önce yapılan bütçelerde dükkânını kapatan esnafın
yazarkasa fırlatışını, batık bankaların kurtuluşu için çırpınışlarını, memur
maaşlarını ödeyemediği için dönemin Başbakanının Amerikan başkanları
karşısındaki ezik duruşunu üzülerek gördü. AK PARTİ bütçeleriyle ise son on beş
yılda ülkemiz 3 kat büyüdü. 3.500 dolardan aldığımız kişi başı millî geliri
yaklaşık 11.000 dolara yükselttik. Bütçenin faize giden oranını yüzde 43,4’ten
yüzde 8,6’ya düşürdük. 
Ülkemizde
her alandaki kalkınma ve yatırımlara paralel olarak seçim bölgem, Mevlânâ’nın
sevgisi, Yunus Emre’nin hoş görüsüyle yoğrulmuş, Kurtuluş Mücadelemizin
kahramanı Başkomutan Atatürk’ün ata yurdu, cesur, mert Kâzım Karabekir Paşa’nın
memleketi, Türk dilinin başkenti Karaman da tüm bu yatırım ve hizmetlerden
payını almış, AK PARTİ iktidarları döneminde çağ atlamıştır. 
Geçtiğimiz
pazar günü Sayın Cumhurbaşkanımız tarafından kanalizasyondan baraja, hastaneden
okula, altyapıdan yola kadar insanımızın konforunu artıracak, ihtiyacını
karşılayacak yaklaşık 1 milyar 260 milyon TL tutarındaki 170 adet tesis ve eser
hizmete açılmıştır. Karaman ilimiz, on beş yılda bunların da içinde olduğu
yaklaşık 12 milyar liralık yatırım almıştır. Şu an itibarıyla 13 Temmuz 2016’da
Karaman Ulukışla hızlı tren hattı, 3 Ekim 2017’de Karaman Lojistik Merkezi, 10
Ekim 2017’de Karaman Havaalanı ve 22 Mayıs 2017’de Karaman Stadyumu’nun ihalesi
yapıldı. Kara yolu ağı, havalimanı, yük taşımacılığına olanak sağlayan hızlı
treni, teknoparkı, lojistik merkeziyle sanayi şehri olan Karaman’da serbest
bölgemizin de 13 Aralık 2017 tarihli Resmî Gazete’de yayımlanarak kurulmasını
sağlamış olduk. Bu vesileyle başta Sayın Cumhurbaşkanımız Recep Tayyip Erdoğan
olmak üzere, Sayın Başbakanımıza, Ekonomi Bakanımıza, bakanlarımıza ve tüm
emeği geçenlere şükranlarımı sunuyorum. 
Karaman’da
hafta sonu yapılan açılışta öz Karamanlı Yunus Emre’nin de dediği gibi
“Hepisinden iyice/Bir gönüle girmektir.” sözünün karşılığını soğuk havaya
rağmen meydanları hınca hınç dolduran insanların coşkusunda, Cumhurbaşkanımız
konuşurken ağlayanların gözyaşlarında, Cumhurbaşkanımızın evinde ziyaretinde
öğrenci Hataylı Muhammet’in kucaklamasındaki samimiyetinde, konuşamayan engelli
kardeşimiz Enes Güder’in Cumhurbaşkanımıza olan sevgisi nedeniyle, engelli
arabasını devirecek şekildeki coşkusunda gördük. 
Sayın
Cumhurbaşkanımız, ülkemizde, gönül coğrafyamızda ve dünyada nerede bir mazlum
varsa, gözyaşı varsa, akan kan varsa sahiplenişine, gözyaşlarını silmesine “Kan
akmasın, Aylan bebekler ölmesin.” diye çırpınışına, elif gibi dimdik duruşuna,
doğru bildiğini her yerde söyleyişine tüm dünya şahitlik etmekte. Yine,
Karamanlı Yunus Emre’nin dediği gibi: “Miskin Yunus söyler sözün/Yaş doldurmuş
iki gözün/ Bizi bilmeyen ne bilsin/Bilenlere selam olsun.” Arakan’a selam
olsun, Suriye’ye selam olsun, Venezuela’ya selam olsun, Filistin’e selam olsun,
Filistin’in başkenti Kudüs’e selam olsun. 
Bu
akşam Sayın Cumhurbaşkanımızın çabalarıyla Birleşmiş Milletler nezdinde
Amerika’ya karşı Kudüs’le ilgili anlamlı bir başarı kazanılmıştır. Hem bu
başarının hem de 2018 yılı bütçemizin hayırlı olmasını temenni eder, heyetinizi
saygıyla selamlarım. (AK PARTİ sıralarından alkışlar)
BAŞKAN
– Teşekkür ediyorum.
Şahıslar
adına ikinci ve son konuşmacı, Hakkâri Milletvekili Nihat Akdoğan. (HDP
sıralarından alkışlar)
Sayın
Akdoğan, buyurun. 
NİHAT
AKDOĞAN (Hakkâri) – Sayın Başkan, şahsım adına söz almış bulunmaktayım. Bu
vesileyle siz değerli milletvekillerini ve cezaevinde rehin tutulan, başta eş
genel başkanlarımı ve seçilmiş bütün arkadaşlarımı saygıyla selamlıyorum.
Değerli
arkadaşlar, Türkiye, kişisel iktidarını sürdürmek için demokrasiden,
özgürlükten ve hukuktan uzaklaşan, bütün suçu dış güçlerin ve işte “Aldatıldık,
kandırıldık.” dedikleri odakların üstüne atan, kendilerini ülkeleri için
vazgeçilmez sanan bir Hükûmet tarafından yönetilmektedir. Biz, petrolü ve doğal
gazı olan bir ülke sahibi değiliz. Ekonomimiz, yerli veya yabancı
yatırımcıların yatırımlarına bağlıdır. Bunun için, demokrasimiz güçlü olmalı,
özgürlükler alabildiğince olmalı, hukuk sistemimiz güçlü olmalı, yargı tam bağımsız
olmalı; itibarlı kurumlar sahibi olmak durumundayız. 
Değerli
arkadaşlar, birçok arkadaşımız paylaştı; aslında, 2017 yılı ülkemizde ve
bölgemizde çok büyük acılarla biterken kendi ilimde yaşanmış birkaç olayı
sizlerle paylaşmak isterim: 11 Eylül 2016 tarihinde Hakkâri Belediyesine kayyum
atandı ve şu anda, Belediyemize ait olan çalışmaları kayyum yapmaktadır; bir
irade hırsızlığının yanında bir de proje hırsızlığını yaptı.
Değerli
arkadaşlar, diğer bir şey, 8 Ekim 2016 tarihinde Yüksekova ilçemizde zırhlı
araçtan ateş açılması sonucu 4 vatandaşımız hayatını kaybetti: Serhat Buldan,
Necdet İşözü, Rahmi Safhalı, Aydın Tümen. Bu davadan yargılanan İlyas Mekikli
adlı polis bir yıl sonra serbest bırakıldı. İçişleri Bakanı demin buradaydı.
İçişleri Bakanı ailelere söz vermişti, maalesef bu söz yerine getirilmedi.
Aileler bu yıl da bütün parti gruplarını dolaştılar “Adalet bekliyoruz.” diye.
Yine,
18 Ekim 2016’da Şemdinli’ye bağlı Tekeli köyünde bütün vatandaşlar işkenceden
geçirildi. Aynı şekilde, 13 Mart 2016 tarihinde Yüksekova’da Valilikçe yapılan
açıklamalara göre otuz dokuz gün sürdüğü söylenilen fakat bizzat tanıklığımla
yetmiş sekiz gün süren operasyon boyunca halkın evleri ateşe verildi. 
4
Kasım 2016 tarihinde, hepinizin de malumu olan, partimize dönük, eş genel
başkanlarımızın da içerisinde olduğu bir rehine operasyonu yapıldı ve şu anda,
dört yüz on iki gündür arkadaşlarımız rehin. Hangisini sayayım ki? 
Değerli
arkadaşlar, gerçekten de 2017’yi mi söyleyeyim, 2016’yı mı söyleyeyim? Bakın,
Şemdinli Şapatan’da yüzlerce insan işkenceden geçirildi, 90 yaşındaki anneler
işkence gördü ama hesap veren tek bir merci, konum olmadı. Yine, 18 Ağustos
2017’de, 7 çocuk babası Necmettin Fendik, emniyet güçlerince yapılan baskında
hayatını kaybetti. 31 Ağustos 2017 tarihinde, Hakkâri merkeze bağlı Tale
köyünde -Oğul köyünde- SİHA’ların ateş açması sonucu bir vatandaşımız hayatını
kaybetti, hesap veren yok. 
Bakın,
bir şey söyleyeyim: “Ben olmazsam ülke yok olur.” diyorsa şuna emin olun ki o
ülke yokuşa sürükleniyor. Şu anda AKP Genel Başkanı ve Cumhurbaşkanının
talepleri ile Türkiye’deki vatandaşlarımızın talepleri birbirine zıttır.
Türkiye halkının talebi “OHAL kaldırılsın.”, AKP Genel Başkanı ve
Cumhurbaşkanının ise “OHAL devam etsin.” Çünkü ülkeyi OHAL ortamında yönetmek
daha kolaydır, hesap soran yok, hesap veren yok. 
AKP
Genel Başkanı ve Cumhurbaşkanı 23 Aralıkta Hakkâri’yi ziyaret edecek. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen. 
NİHAT
AKDOĞAN (Devamla) – Sayın Başkan, teşekkür ediyorum. 
Hakkâri
il, ilçe belediye başkanları, Edirne’den Kandıra’ya, Kandıra’dan Sincan’a,
Sincan’dan Van Cezaevine hukuksuz bir şekilde içeride rehin tutulmaktadır. Şunu
unutmamak lazım ki en iyi hesap soran merci halktır. Bugün ziyaret ettiğiniz
yerde atanmış kişiler tarafından kabul ediliyorsanız bunu düşünmeniz gerekiyor.
Halkın iradesine saygı duymayanlara en iyi cevabı halkımız seçimlerde
soracaktır, bundan da zerre kadar şüpheniz olmasın. 
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ediyorum. 
FİLİZ
KERESTECİOĞLU DEMİR (İstanbul) – Sayın Başkan… 
BAŞKAN
– Sayın Kerestecioğlu, 60’a göre bir dakika süreyle söz veriyorum. 
Buyurun.

IV.- AÇIKLAMALAR (Devam)
35.- İstanbul Milletvekili
Filiz Kerestecioğlu Demir’in, Bitlis’te Yukarıölek köyü mezarlığında bulunan
267 cenazenin savcılık talimatıyla çıkarılarak İstanbul Adli Tıp Kurumuna
gönderilmesine ilişkin açıklaması
FİLİZ
KERESTECİOĞLU DEMİR (İstanbul) – Teşekkür ederim Sayın Başkan. 
Şimdi,
bu saatte aslında can sıkıcı bir şey ifade etmek istemezdim ama bir baba
tarafından özellikle iletilen bir mesajı size aktarmak istiyorum çünkü yarınki
ortam içerisinde bu pek mümkün olamayacak. 
Şimdi,
bu, Bitlis’te Yukarıölek mezarlığıyla ilgili. Kızı burada defnedilmiş olan yani
kızını orada ziyaret etmek isteyen bir baba, 18 Aralık 2017 tarihinde Bitlis
Valiliğine yazılı bir dilekçeyle müracaat ediyor çünkü son günlerde o
mezarlığın güvenlik güçleri tarafından yıkıldığı duyumunu alıyor. Ondan sonra,
verdiği dilekçede, kızının mezarını ziyaret etmek istediğini, o bölgede
herhangi bir yasağın olup olmadığını soruyor.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen. 
FİLİZ
KERESTECİOĞLU DEMİR (İstanbul) – Valilik yetkilileri, dilekçesini jandarma
bölgesi diye jandarmaya havale ediyorlar. Jandarma da 19 Aralık tarihinde
arıyor ve diyor ki: “O mezarlıkta bulunan 267 cenaze savcılık talimatıyla
çıkarılmış ve İstanbul Adli Tıp Kurumuna gönderilmiştir.” “Bunun üzerine, 20
Aralık tarihinde mezarı ziyaret etmek için Yukarıölek köyünde bulunan mezarlığa
gittim ve mezarlıkta kızımın -dâhil olmak üzere- mezarı yerinde yoktu ve diğer
mezarlar da aynı durumdaydı. Kısacası, kızıma ait cenaze dâhil tüm cenazeler
oradan alınıp götürülmüş.” diyor. 
Bunun
üzerine, Bitlis Cumhuriyet Başsavcılığına 21 Aralıkta yani bugün müracaat
ediyor ve suç duyurusunda bulunuyor, diyor ki: “Zaten kızımın cenazesini ben
Urfa Adli Tıptan defin ve nakil ruhsatını alarak teslim almış ve defnetmiştim.
Bu defin işlemiyle ilgili hatta hakkımızda soruşturma açılmıştı ve beraat
etmiştik eşimle birlikte. Kızımın açık kimliği bilinmesine rağmen, tekrar adli
tıp işlemlerine tabi tutulması hiçbir hukuk kuralıyla açıklanamaz bir
durumdur.” 
Sayın
İçişleri Bakanı burada yok ama ben Sayın Bakanın lütfen iletmesini istiyorum.
Bu yol, yol değil. Yani, gerçekten, burada Müslümanlıktan bahsediliyorsa,
inançtan bahsediliyorsa insanların daha önce defnedilmiş olan kızının mezarını
ziyarete giden bir babaya bunun yaşatılmaması gerekir. 267 cenazenin çıkarılmış
olduğundan bahsediyoruz. Çok vahim bir olay olduğu için bunu dile getirme
gereğini duydum. 
Teşekkür
ederim. 
BAŞKAN
– Teşekkür ediyorum.
III.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
1.- 2018 Yılı Merkezi
Yönetim Bütçe Kanunu Tasarısı (1/887) ile Plan ve Bütçe Komisyonu Raporu (S.
Sayısı: 503) (Devam)
2.- 2016 Yılı Merkezi
Yönetim Kesin Hesap Kanunu Tasarısı (1/861), 2016 Yılı Merkezi Yönetim Kesin
Hesap Kanunu Tasarısına İlişkin Olarak Hazırlanan 2016 Yılı Genel Uygunluk
Bildiriminin, 2016 Yılı Dış Denetim Genel Değerlendirme Raporunun ve 6085
Sayılı Sayıştay Kanunu Uyarınca Hazırlanan 174 Adet Kamu İdaresine Ait Sayıştay
Denetim Raporunun Sunulduğuna İlişkin Sayıştay Başkanlığı Tezkeresi (3/1187),
6085 Sayılı Sayıştay Kanunu Uyarınca Hazırlanan 2016 Yılı Faaliyet Genel
Değerlendirme Raporunun ve 2016 Yılı Mali İstatistikleri Değerlendirme Raporu
ile 2016 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/1188) ile Plan ve Bütçe Komisyonu Raporu (S.
Sayısı: 504) (Devam)
BAŞKAN
– Soru-cevap işlemi gerçekleştirilecektir. 
İlk
sırada Sayın Akdoğan, buyurun. 
NİHAT
AKDOĞAN (Hakkâri) – Sayın Bakanım, Hakkâri Üniversitesi 2008 yılında yapılmaya
başlandı ancak daha önceki tarihte yapılmaya başlanan bazı üniversiteler tam
kapasiteyle eğitim ve öğretime başlarken Hakkâri Üniversitesinin ise daha hâlâ
yerleşkeleri tamamlanmamıştır. Bu koşullarda, özellikle bu yılda bütçeden bir
kısma oldu. Bu bütçe kısmayı doğru buluyor musunuz? Üniversitenin bir an önce
bitirilmesi için gerekli çalışmalar yapılıyor mu? Bütçesini verdiğiniz
üniversitenin kontrolünü neden yapmıyorsunuz, denetimi neden yapılmıyor?
Onlarca defa farklı firmalar aldı, hâlâ daha yeni yerleşkeleri yapılıyor,
binaları bitmemiş. Sizden rica ediyorum Sayın Bakanım, bu konuda daha çok böyle
denetimi biraz daha fazla yapın çünkü gerçekten insanlar mağdur oluyorlar. 
BAŞKAN
– Sayın Yıldız…
HÜSEYİN
YILDIZ (Aydın) – Teşekkür ediyorum Sayın Başkanım. 
Sayın
Bakanım, Aydın’da biliyorsunuz bir havaalanı var, 1955’ten beri faaliyette ama
maalesef sivil havacılığa açık değil. 2002, 2007, 2011 ve 2015 seçimlerinde bu
havaalanının sivil havacılığa açılacağının sözünü verdiniz ve hâlen açılmadı.
Bununla ilgili bir çalışmanız var mı?
İki:
Biliyorsunuz, Aydın incir memleketi, Türkiye’de yüzde 75’i orada üretiliyor.
Maalesef incire teşvik verilmiyor. Bu konuda bir çalışmanız var mı?
Üç:
Aydın’da yine Kuşadası, Didim ve diğer bölgelerde turizm geçen sene çok kötü
geçti. O esnaflarla ilgili, oradaki borçlarla ilgili, bankalarla ilgili bir
kredi erteleme söz konusu mu?
Teşekkür
ediyorum.
BAŞKAN
– Sayın Erdem…
ARZU
ERDEM (İstanbul) – Teşekkür ederim Sayın Başkan.
Sayın
Bakan, göz bebeğimiz, emniyet güçlerimiz, polisimizle ilgili 3600 ek gösterge
ve özlük haklarında iyileştirmeye yönelik bir çalışmanız var mıdır?
Polis
özel harekât alımında yine lise şartının korunması ve askerlik şartının
olmamasıyla birlikte alımlar ne zaman yapılacaktır? Kadın kontenjanı sayısı ne
kadar olacaktır? Yaş şartı esnetilecek midir? 19’uncu dönem polis özel harekât
yedekleriyle ilgili bir karar var mıdır, onlar hâlâ bekliyor mu, onlardan alım
yapılacak mı?
POMEM
alımında yaş esnetilecek mi? Ön lisans bölümü mezunlarının KPSS puanıyla ilgili
alımlarında kolaylaştırma yapılacak mı?
Teşekkür
ederim.
BAŞKAN
– Sayın Bakır…
İRFAN
BAKIR (Isparta) – Teşekkür ederim Sayın Başkan.
Sayın
Bakan, Isparta açısından büyük bir öneme sahip alt geçitli Migros kavşağı
projesi maalesef hâlâ bitirilememiştir. Kaplumbağa hızıyla devam eden projenin
Kurban Bayramı’na yetiştirileceği, kamuoyuna ilan edilmesine rağmen 2017 yılı
içerisinde bile bitmeyeceği görülmektedir. Birçok ölümlü kazanın gerçekleştiği
bu kavşakta tam bir keşmekeşlik hâkimdir. Dolayısıyla, bu kavşağın öngörülen
tarihte bitirilememesinin sebebi nedir? Projenin ne zaman bitirileceği
hususunda net bir tarih verebilir misiniz? 
BAŞKAN
– Sayın Kayan.
TURABİ
KAYAN (Kırklareli) – Teşekkür ederim Sayın Başkan.
Sayın
Bakan, Bulgaristan’la sınırımızı çizen Rezve Deresi’nin hemen yanında bulunan
Kırklareli Demirköy ilçesine bağlı Beğendik köyü susuzluktan kırılmaktadır. “Su
hayattır.” sözü Beğendik köyünde “Su hasrettir”e dönüşmüştür. Burası sahil
bölgesidir, onlarca kilometre uzunluğunda kumsalı, sahili vardır. Köyümüzün
sabit nüfusu 600 kişi, yazın nüfus 6 bin kişiye, zaman zaman da özel günlerde
15 bin kişiye çıkmaktadır. Deniz suyu ve kumsalı bol olan bölgemizin içme suyu
yetersizdir. Mevcut kuyu saniyede 1 litre su vermektedir, mevcut depo da 100
tonluktur, bu yüzden ihtiyaca yetmemektedir. 15 bin nüfusa ulaşan bir yerde
saniyede 15 litre su veren kuyuya ihtiyaç vardır ve 500 tonluk depo
kurulmalıdır. Aksi takdirde, bölgede hem salgın hastalıklar nüksedecek hem de 1
kilometre karşısındaki Bulgaristan’ın turistik yerleşim yeri olan Rezovo’ya
rezil olacağız. Beğendik halkı da Türkiye halkı da bunu hak etmiyor. Bir an
önce kuyu ve depo yapılmalıdır.
Teşekkür
ediyorum.
BAŞKAN
– Son olarak Sayın Şeker…
ALİ
ŞEKER (İstanbul) – Sayın Bakan, Gini endeksi 1’e yaklaştıkça gelir
dağılımındaki adaletsizlik de büyümektedir. En son 0,390’dan 0,404’e çıkmıştır
Gini endeksi ve Türkiye’de en fazla gelir elde eden yüzde 20’lik dilim ile en
fakir yüzde 20’lik dilim arasındaki uçurum daha da artmaktadır. Bir yandan,
Türkiye’de servet dağılımıyla ilgili, son on beş yılda nüfusun yüzde 99’u,
servetinin üçte 1’ini kaybetti ve en zengin yüzde 1’in servetinin ülkedeki
payı, yüzde 38’den yüzde 58’e yaklaştı. Yani en zenginler bu dönemde servetini
yüzde 50 daha fazla artırdı. Servet dağılımında da ciddi bir uçurum meydana
geliyor. Bunların hepsi bu son on beş yılda oldu.
Teşekkür
ediyorum.
BAŞKAN
– Teşekkür ediyorum. 
Sayın
Bakan, soruları cevaplandırmak üzere sözü size bırakıyorum.
Buyurun.
MALİYE
BAKANI NACİ AĞBAL (Bayburt) – Sayın Başkanım, ben, teşekkür ediyorum.
Sayın
Şeker’in bıraktığı yerden başlayalım. Son on beş yıldır Türkiye’de çok şey
oldu. Ekonomi büyüdü. Türkiye ekonomisi 2002 yılında yaklaşık 230 milyar
dolarlık bir büyüklüğe sahipken şimdi 860 milyar dolarlık bir büyüklüğe erişti
ve bu dönemde kişi başına düşen millî gelir de, aynı şekilde, 3 kat arttı. Bu
dönemde ekonomide hem verimlilik arttı hem de birçok alanda ekonominin
rekabetçilik gücü de arttı. Bugün, Türkiye, özellikle, küresel kriz sonrası
dönemde ekonomide sağlamış olduğumuz bu yapısal değişim ve dönüşüm sayesinde
küresel şoklara karşı ne kadar dayanıklı olduğunu da gösterdi. Gerek 2013
yılında gerekse sonraki yıllarda içeride meydana gelen hadiseler veya dış
kaynaklı hadiseler karşısında Türkiye ekonomisi ne kadar dayanıklı olduğunu bir
defa daha gösterdi.
En
son, 15 Temmuz alçak darbe girişimi sonrası, FETÖ’yle yürütülen mücadeleyle
birlikte, hatırlarsanız, özellikle, 2016’nın üçüncü çeyreğine ilişkin
ekonomideki daralmadan sonra bir karamsarlık meydana geldi ama ne oldu?
Ardından, Hükûmet olarak arka arkaya aldığımız tedbirler sayesinde ve
ekonomimizin de temelleri sağlam olduğu için 2016’nın dördüncü çeyreğinde
tekrar bir büyüme trendine girdik ve şimdi görüyoruz ki, ilk üç çeyrek sonunda
Türkiye ekonomisi yüzde 7’nin üzerinde bir büyüme performansını da gösterdi.
İnşallah 2018’de bu büyüme performansının devam edeceğini bugünden
söyleyebiliyoruz. Gerek yatırım tarafında gerek üretim tarafında gerek tüketim
tarafında gerekse de özellikle de ihracat tarafında bizleri sevindiren
gelişmeler var. Ekonominin barometresi sayılabilecek birçok göstergeden her
biri açıklandığında ekonomideki büyümenin genele yayıldığını ve özellikle de
2018’in ilk çeyreğinde bu büyümenin rahat bir şekilde devam edeceğini de
söyleyebiliyoruz.
Bu
dönemde herkes zenginleşti, bu dönemde kişilerin satın alma gücü arttı ve
artmaya da devam ediyor. Bu dönemde istihdam da arttı.
SİBEL
ÖZDEMİR (İstanbul) – Satın alma gücü paritesine göre arttı, dünya ortalamasının
yüzde 36 gerisindeyiz. 
MALİYE
BAKANI NACİ AĞBAL (Bayburt) - Sayın Özdemir, sizi duyamıyorum ama “İstihdam
arttı.” demek istiyorsunuz herhâlde. Evet, istihdam arttı. 
DİDEM
ENGİN (İstanbul) – Espri yaptınız herhâlde.
MALİYE
BAKANI NACİ AĞBAL (Bayburt) – 2009 sonrası dönemde de özellikle istihdamda
sağladığımız başarı… Gerçekten OECD ülkeleri arasında 2009 sonrası dönemde
istihdamı artıran nadir ülkelerden birisi olduk. Bu da ülkemiz açısından son
derece sevindirici. Her yıl artan istihdam ülkedeki büyümeye de önemli katkı
vermiş oldu.
SİBEL
ÖZDEMİR (İstanbul) – İşsizlik artıyor, genç işsizliği artıyor.
BAŞKAN
– Sayın Özdemir, lütfen…
MALİYE
BAKANI NACİ AĞBAL (Bayburt) – Müsaade ederseniz diğer soru soran vekillerimizin
de sorularını cevaplamama imkân vermek açısından hızlı hızlı cevap vereyim.
BAŞKAN
- Buyurun, diğer soruları da cevaplandıralım.
MALİYE
BAKANI NACİ AĞBAL (Bayburt) – Sayın Kayan Beğendik köyümüzle ilgili bir
değerlendirmede bulundular. Burada notlarımızı aldık. Yani söylediğiniz türde
bir hadise var mıdır, bakalım ona; yani burada bir şey söylemek mümkün değil.
Sayın
Bakır “Kavşak inşaatı devam ediyor.” dedi. Burada ilgili bakanlarımıza bu
talebi aktaracağız.
Sayın
Erdem, özellikle Emniyet personelimize dönük olarak beklentileri ifade ettiler.
Konuları biliyorum ama şunu ifade etmek lazım: Emniyet hizmetleri sınıfındaki
personelimize özellikle de son yıllarda önemli iyileştirmeler yaptık. 2016
yılında tazminat oranlarında yüzde 25’lik bir artış yaptık. Eskiden,
biliyorsunuz, polislerin ek göstergesi 2200’dü. Onu Hükûmet olarak biz 3000’e
çıkardık. Dolayısıyla Emniyet personelimizin de öğretmenlerimizin de sağlık
personelimizin de, tüm kamu çalışanlarımızın…
MAHMUT
TOĞRUL (Gaziantep) – Süper maaş alıyorlar(!)
MALİYE
BAKANI NACİ AĞBAL (Bayburt) – …mali ve sosyal haklarını iyileştirmek için, ne
yapalım, devraldığımıza göre bugün çok daha iyi noktalara geldik, getirdik.
Bunu da rakamlarda görüyoruz. 
SİBEL
ÖZDEMİR (İstanbul) – Yoksulluk sınırının altında yaşıyorlar.
MALİYE
BAKANI NACİ AĞBAL (Bayburt) – Sayın Yıldız, Aydın Havalimanı’yla ilgili konu,
incire teşvik konusu ve turizm konusundaki notlarımızı aldık. Bu konuları
inşallah takip edeceğiz. 
Sayın
Akdoğan Hakkâri Üniversitesi konusunu söyledi, burada da teşekkür ediyorum.
Türkiye’de bugün artık her ilimizde bir üniversite var ve…
(Mikrofon
otomatik cihaz tarafından kapatıldı) 
MAHMUT
TOĞRUL (Gaziantep) – Tabela üniversitesi var, doğru, her ilimizde.
BAŞKAN
– Teşekkür ediyorum Sayın Bakan.
MALİYE
BAKANI NACİ AĞBAL (Bayburt) – Şunu ifade edeyim…
BAŞKAN
- Hadi, ifade edin onu da.
Tamamlayın
lütfen. 
MALİYE
BAKANI NACİ AĞBAL (Bayburt) - ...Hakkâri Üniversitesi de dâhil olmak üzere
bütün vilayetlerdeki üniversitelerimizin inşaatlarının süratle tamamlanması
noktasında büyük bir gayret gösteriyoruz. Hakkâri Üniversitesinde ödenek
azalması olduğunu sanmıyorum yatırım noktasında. Hayır, her kurumun yatırım
harcamalarının devamına göre yıllar itibarıyla ödenek tahsis ediliyor ama ben
yine de bakıp size bilgi vereceğim. 
BAŞKAN
– Teşekkür ediyorum Sayın Bakan ve 6’ncı maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir. 
7’nci
madde üzerinde siyasi parti gruplarımız bir sürpriz yapmış, konuşmalarını
çekmemiş, konuşmalara devam edeceğiz ve 7’nci maddeyi okutuyorum:

Yürütme
MADDE
7- (1) Bu Kanun hükümlerini Bakanlar
Kurulu yürütür.

BAŞKAN
– Evet, doğal olarak Bakanlar Kurulunun yürütmesi gereken bir madde ama madde
üzerinde gruplar adına ilk söz, Milliyetçi Hareket Partisi Grubu adına Samsun
Milletvekili Erhan Usta’ya aittir.
Buyurun
Sayın Usta. (MHP sıralarından alkışlar) 
Ben
inanıyorum ki çok özlü ifadelerle çok kısa sürede bu maddede konuşmalar
bitecek. 
Buyurun
efendim. 
MHP
GRUBU ADINA ERHAN USTA (Samsun) – Teşekkür ederim Sayın Başkan.
Değerli
milletvekilleri, 2018 Yılı Merkezi Yönetim Kesin Hesap Kanunu Tasarısı’nın son
maddesine geldik. Yaklaşık on bir gündür Genel Kurulda, ondan önce de bir ay
Plan ve Bütçe Komisyonunda, bir buçuk aylık bir maratonun sonundayız. İlk
gününden son gününe kadar Milliyetçi Hareket Partisi olarak bu sürece katkı
vermeye çalıştık yapıcı muhalefetin bir gereği olarak. Elbette sorunları tespit
ettik, eleştirilerimiz oldu ancak birçok konuda hem risklere işaret ettik hem
de çözüm önerileri sunmaya çalıştık. Benim Hükûmete âcizane tavsiyem, bu
yaptığımız uyarıların dikkate alınmasıdır. Tabii, Sayın Maliye Bakanının bütün
görüşmelerde burada olma imkânı olmadı ancak -tutanakların incelettirilip
oradan- bize göre çok önemli öneriler oldu veya risk uyarılarımız oldu. O
konularda eğer onlara bakılırsa ülke açısından ben faydalı olur diye düşünüyorum.
Söyleyeceğim
bir diğer husus, durum değerlendirmesinin çok sağlıklı yapılması, politika
üretmek veya sorunu çözmeye yönelik uygulama yapmak kadar önemli yani durum
değerlendirmesini iyi yapmamız lazım. Siyasi kaygılardan uzak bir şekilde durum
değerlendirmesinin yapılmasının önemini bir kez daha vurgulamak istiyorum.
Tabii
ki hepimizin amacı, bizim burada Milliyetçi Hareket Partisi olarak da amacımız,
ülkemizi biraz daha ileriye götürmek, milletimizin refahını artırmaktır.
Buradaki bütçenin her kuruşunun verimli harcanması önemlidir. Bu paralar kolay
kazanılmıyor. İnsanlar fedakârlıkla vergilerini ödüyor. Bizim de devlet olarak,
devleti yönetenler olarak bu paraları verimli harcamamız lazım. Türkiye’yi uzun
dönem hedeflerinden uzaklaştıracak politikalardan ve uygulamalardan kaçınmak
lazım, onlardan uzak durmalıyız.
Son
olarak da geçmişi kötülemeden de yaptıklarımızı ifade etmeyi öğrenmeliyiz.
Bunun çok önemli olduğunu düşünüyorum. Sürekli geçmişi kötüleme şeklinde bir
anlayışın bu ülkeye bir fayda sağladığını asla düşünmüyorum.
Ben,
bu duygularla, bütçemizin devletimize, milletimize, kurumlarımıza hayırlı
uğurlu olmasını temenni ediyorum. Bütçe sürecinde emeği geçen hem
parlamenterlere hem de bürokrat arkadaşların hepsine bu emeklerinden dolayı teşekkür
ediyorum.
Genel
Kurulu saygıyla selamlıyorum, hayırlı akşamlar. (MHP ve AK PARTİ sıralarından
alkışlar)
BAŞKAN
– Çok teşekkür ediyorum Sayın Usta. Gayet özlü bir şekilde, kısa sürede
tamamladınız.
Söz
sırası, Cumhuriyet Halk Partisi Grubu adına Manisa Milletvekili Tur Yıldız
Biçer’e aittir. 
Buyursunlar
efendim. (CHP sıralarından alkışlar) 
Hazırlığımız
pek iki dakikalık gibi görünmüyor. On dakikayı dolduracağız herhâlde, öyle
görünüyor. 
CHP
GRUBU ADINA TUR YILDIZ BİÇER (Manisa) – Sayın Başkan, değerli milletvekilleri;
şimdi size okuyacağım mektup bir mafya dizisinin senaryosu değil. Burada
anlatılan kişi, karakter ve kuruluşlar tamamen gerçek. Hayal ürünü kişi ve
kuruluşlarla herhangi bir ilgisi yok. Size okuyacağım bu mektup, şu anda AKP
İstanbul Milletvekili Sayın Metin Külünk ve AKP Yerel Yönetimlerden Sorumlu
Genel Başkan Yardımcısı Sayın Erol Kaya’nın da önünde. 
“Türkiye Cumhuriyeti Cumhurbaşkanlığına
Ankara
30
Ekim 2017 Pazartesi günü saat 11.00-11.30 civarında Manisa Yunusemre
Belediyesine ait kreşte çalışan Fethiye Yılmaz’ı ziyarete gittiğimde Yunusemre
Belediye Başkanı Mehmet Çerçi de kreşe geldi. Ben nezaketen çıkış yaptım.
Otoparktan aracımı alıp evime gidecekken beni takip eden Mehmet Öcal ve gri
takım elbiseli, gözlüklü koruma Volkan tarafından aracımın önü kesilerek
araçtan zorla indirildim. ‘Yunusemre Belediye Başkanı Mehmet Çerçi sizi
çağırıyor.’ diye silahını gösteren şahısların arasından yürüyerek yanına
götürüldüm. Kendisiyle daha önce karşılaşmadığımız hâlde bana ‘Ulan, sen ne ayaksın?
Kimsin? Ne işin var burada?’ deyip göğsümü yumruklayarak beni itekledi. Kreş
çalışanları ve velilerin önünde hayrete düştüm. 10-15 kişiden oluşan silahlı
adamlarıyla beni kreşin yanından kameraların olmadığı bir alana götürdüler ve
orada sorgulamaya başladılar. Sonra ‘Saruhanlı Belediye Başkanı Hüseyin
Yaralı’yı da arayın, o da gelsin.’ diye talimat verdi. Şoför Halil olduğunu
bildiğim kişi ‘Neden kaçıyorsun lan bizden?’ diye yüksek sesle bağırdı. Ben de
‘Sizden neden kaçayım?’ dedim. Korumalardan birisi ‘Vatandaşlar bize bakıyor.’
diye uyarınca ‘Buradan götürelim.’ dediler. O sırada, yanımızda Özel Kalem
Müdürü Mustafa Irmak ve Başkan Yardımcısı Mustafa Dandin ve birkaç kişi daha
vardı. Ben ‘Arabam burada kalmasın.’ dedim. Mehmet Öcal’la beraber arabamı onun
gözetiminde sitedeki otoparka bıraktık. Evime uğramam gerektiğini söyledim,
Mehmet Öcal ‘Dışarıda araba bekliyor.’ deyip evime girmemi engelledi. Tehditler
savurarak, beni Aytaç Emlakın önünde bekleyen gri bir arabaya zorla bindirip
Yunusemre Belediyesine ait organize sanayi bölgesindeki bir binaya götürdüler.
Burada Hakan Yılmazbaş tarafından telefonum zorla gasbedildi. Beni bir odada
beklettiler, sonra, Mehmet Çerçi’nin de bulunduğu diğer odaya aldılar. O sırada
Hüseyin Yaralı ve şoförü Halil İbrahim Kabakçıoğlu içeri girdi, şoför dışarı
çıktı. İki belediye başkanı, benim, iki saatin üzerinde, baskı yaparak,
mobbingle, zorla, âdeta bir savcı gibi soru-cevap şeklinde ifademi aldılar. Yunusemre
Belediye Başkanı Çerçi ‘İsmail Kadıoğlu’yla neden görüşüyorsun? Ne
konuşuyorsun? Belediye Başkan Yardımcısı Şule Hanım‘la nasıl tanıştın?’ İdris
Avşar, Mustafa Dandin, Zabıta Müdürü Cengiz Şişmanlar, sendika başkanı Faruk
Bey, milletvekili adayı Ozan Erdem ve Yatırım İzleme Müdürü Hilmi Polat ve bir
sürü isim hakkında sorular sordu. ‘Belediye Başkan Yardımcısı Kılıç Kaya rüşvet
alıyor mu?’ diye sordu. ‘Türk Silahlı Kuvvetlerinden belediyeye geçiş yapan 30
personelin her birinden 25 bin lira aldığından ve yanında Rus kadınlar ve
arabada bu paralar varken karıştığı bir trafik kazasından bahsetmişsin.’ dedi.
Mehmet Çerçi kendi eşine ait yemek şirketini, hatta kendi eşinin Bank Asya
hesaplarını neden araştırdığımı sordu. 15 bin liralık yemek faturasından
bahsetti, konuyu anlamadım. Ben de ‘Bilmiyordum, sayenizde öğrendim.’ dedim.
Saruhanlı Belediye Başkanı Hüseyin Yaralı da ‘Yapar Başkanım, evet, bu
yapmıştır.’ diye söze karışıyordu. Beni ‘Oğlum, bu kadar soğukkanlı olunmaz.
Bizim dışarıda bir sürü adamımız var, seni önlerine atarız.’ diye tehdit
ettiler ve ‘kripto FETÖ’cü’ diye sürekli aşağıladılar. Onlara FETÖ’cülerin
soğukkanlı olduğunu nereden bildiklerini sorduğumda sinirlendiler. ‘Ankara’ya,
İstanbul’a evrak göndermişsin, ihaleleri araştırıyormuşsun. Sen MİT misin,
devletin adına mı çalışıyorsun, Ankara’da kimin adamısın?’ diye sorular
sordular. ‘Sen nasıl AKP’lisin? Bizi araştıracağına git MHP’li büyükşehir
belediyesini araştır.’ dediler. Hatta ‘MİT’te adamlarımız var, senin
telefonlarını dinletiyoruz, seni bir aydır takip ettiriyoruz; itiraf et, bu iş
bitsin, yoksa biz seni bitireceğiz.’ diye tehdit ettiler. Daha da ileri gidip
‘Biz iki başkan tam on üç yıldır birbirimizi tanırız. Buradan çıkınca hele bir
savcıya git de sonra başına neler geliyor gör. Yeni savcıyı biz getirdik
Manisa’ya.’ dediler. Eşimin ne iş yaptığını dahi sordular.
Sonra
iki başkan bana ‘Biz FETÖ’cü müyüz?’ diye sordular. Ben de ‘Bilmiyorum.’ dedim.
Hüseyin Yaralı ‘Ben sürekli alkol alıyorum, nasıl FETÖ’cü olabilirim?’ diye
kendini savundu. ‘Seninle uğraşacağız, seni FETÖ’den atacağız, bak gör.’ dediğinde,
ben de ‘Yaram yok, neden gocunayım?’ dedim. Sonra Hüseyin Yaralı ‘Sana yazıklar
olsun, sırtımdan vurdun beni, seni Başkan Yardımcısı yaptım. Oysa sen birçok
belgeyi dışarı sızdırdın, bu nedenle bir sürü kişinin başı belaya girecek. Biz
savcılıkta gizli olan her şeyi biliyoruz. Savcı okuttu bize her şeyi.’ dedi.
Ben de ‘Kendinizden eminseniz neden rahatsız oluyorsunuz, bırakın devletimiz
araştırsın.’ dedim. 
‘Basında
çıkan ihale usulsüzlüklerini, arazi satışlarını, bankamatik memuru olarak
belediyeden maaş alanlarla ilgili bilgileri basına sen mi sızdırdın?’ dediler.
Mehmet
Çerçi ise ‘Eğer bizden şikâyetçi olursan, savcılar bizim adamımız, bak
sonrasını sen düşün, Ankara’da da çok güçlüyüm ben.’ diyerek beni tehdit etti.
Hüseyin
Yaralı ‘Hadi beraber savcıya gidelim, usulsüzlükle, FETÖ’yle bir ilişiğimiz
olmadığı yönünde ifade ver, ondan sonra nereye gidersen git.’ dedi.
‘Sen
FETÖ’cülerle sohbetlere gitmişsin.’ dediklerinde, ‘Benim FETÖ’cü olduğumu
kanıtlayın, sohbete gittiğimi kanıtlayın, ben başıma sıkayım.’ diye yanıt
verdim, ‘Hatta herhangi bir dergi, gazete, banka hesabı ya da kurban bağışı
gibi bir bağışı kanıtlayın, aynısını yapayım.’ dedim. ‘Ya, siz?’ dediğimde,
yanıt alamadım.
Sonra
içeriye birisi geldi, Başkanla görüştü, bir anda içeride kimse kalmadı, beni
odada yalnız bırakıp gittiler. Telefonumu kapalı hâlde dolabın üstüne
bırakmışlardı. Telefonu açtığımda vali ve emniyet müdürünün kaçırıldığımdan
haberdar olduğunu öğrendim. Polis ekipleri tarafından olay yerinin yakınından
alınıp Emniyete götürüldüm, kaçırılma olayını sözlü olarak anlattım. 
Cumhuriyet
savcılığınca gerekli yasal işlemlerin başlatılması için talimatlarınızı
bekliyorum. Talimatlarınız sonrası yazılı beyanımı vereceğim. Bundan sonra
benim ve ailemin başına herhangi bir sebepten dolayı bir şey gelirse Mehmet
Çerçi ve Hüseyin Yaralı sorumludur, şikâyetçiyim.”
Evet,
saygıdeğer milletvekilleri, ne yazık ki artık cumhuriyet başsavcılığına bir
vatandaşın başvurması için bile saraydan talimat gelmesi beklenmektedir. Şimdi
sormak istiyorum size: Biz bugünlere nasıl geldik? Bu mektupta ismi geçen
başkanlar kimler? 
Şimdi,
bakın, bu anlattığım mektupta adı geçen kişiler, başrolde Manisa Yunusemre
Belediye Başkanı Sayın Mehmet Çerçi. Kendisini çok yakından tanıyacaksınız.
Burada, tam bu kürsüde rahmetli Kamer Genç “Siz FETÖ’den çok çekeceksiniz.”
diye sizi uyardığında, utanmadan üzerine yürüyen dönemin milletvekili, şimdiki
şaibeli Belediye Başkanı; yanındaki de ne yazık ki yalnızca figüran rolüyle
yetinmekte olan AKP’li Saruhanlı Belediye Başkanı Hüseyin Yaralı. Peki, kim bu
adamlar? Bunlar kim? İşte, bu adamlar mafyatik İçişleri Bakanı Süleyman
Soylu’nun adamları, bakın. Peki, Süleyman Soylu kim? Süleyman Soylu da Susurluk
çetesi hükümlüsü, dün de biliyorsunuz bir FETÖ’cüye kefil olarak onun serbest
bırakılmasını sağlayan Mehmet Ağar’ın el verdiği kişi. Yani Susurluk’tan bu
yana süren mafya, çete ve FETÖ düzeninin adamları. 
Evet,
bunların hepsinden hesap sorulmadan bütçe yaparsanız işte o bütçe de bu düzene
sermaye olur. 
Saygılarımla
selamlıyorum hepinizi. (CHP ve HDP sıralarından alkışlar)
MUSTAFA
ELİTAŞ (Kayseri) – Sayın Başkan…
ALİ
ŞEKER (İstanbul) – Sataşma yok, durum tespiti var.
MUSTAFA
ELİTAŞ (Kayseri) – AK PARTİ Grubu adına söz istiyorum Sayın Başkan.
BAŞKAN
– Bir saniye, şimdi sırada Halkların Demokratik Partisi Grubu var, ondan
sonra...
Sayın
Mahmut Toğrul, söz sırası sizde.
Buyurun.
(HDP sıralarından alkışlar)
HDP
GRUBU ADINA MAHMUT TOĞRUL (Gaziantep) – Sayın Başkan, değerli milletvekilleri;
on bir günlük bütçe maratonunun nihayet son maddesi üzerine söz aldım. Genel
Kurulu ve Genel Kuruldaki emekçileri saygıyla selamlıyorum. 
Komisyonda
arkadaşlarımız ifade etti, Genel Kurulda ısrarla vurguladık, ne 2018 bütçesi ne
de önceki bütçeler bu toplumun bütçesi değildir. Çünkü AKP iktidara geldiğinden
bu yana, hiçbir dönem sınıfsal tercihini emekçiden, yoksuldan yana
kullanmamıştır. Bunu anlamak için derinlikli analizler yapmaya gerek yok.
Örneğin, o coşkulu 2017 büyümesinde ücretlilerin payı yılbaşından beri 4,5 puan
azalmışsa ve buna karşılık büyük şirketlerin payı ise 7,5 puan artmışsa burada
adil bütçeden bahsedemeyiz. Maalesef bu yönetim tarzı devam ettiği sürece ne
bütçe adaletini, sosyal politikaları ne de dengeli bir büyüme ve kalkınmayı
konuşabileceğiz. Bu kavramların yerine gündemimiz, sosyal yardımlar, yandaş
firmaları zenginleştirmek uğruna yapılan otoyollar, köprüler olacaktır. 
Değerli
milletvekilleri, gelişmiş ülkeler yapay zekâyı, Sanayi 4.0’ı konuşurken bizler
burada dünyanın en büyük havalimanını övüyoruz, bunu yaparken de büyük hava
yolu şirketlerinin Türkiye seferlerinden neden çekildiğini tartışmıyoruz.
Muhtemelen “Türk Hava Yollarıyla rekabet edemiyorlar.” diyeceksiniz. Evet,
edemiyorlar çünkü koca şirket âdeta dolmuş hattı gibi yönetilmekte, popülizme
yenik düşmektedir; yoksa bu yılın ilk çeyreğinde 375 milyon dolar, ikinci
çeyreğinde ise 200 milyon dolar zarar etmesini açıklayamazdık.
Buradan
bir parantez açmak isterim. Dün, AKP Genel Başkanı muhtarlara yüzde 50
indirimli bilet satılması için Türk Havayollarına talimat vermiş. Evet “Biz
hayır kurumu değiliz, indirim söz konusu olamaz.” diyerek Vanlı depremzedelere
en zor günlerinde destek vermeyi reddeden Türk Havayolları yönetimi, talimat
gereği muhtarları artık daha ucuz taşıyacak. Hayırlı olsun diyelim, ne diyelim?
Konumuza
dönersek, bizler “Dengeli bir büyüme öngörülmediği için bu bütçe toplumu temsil
etmiyor.” demekteyiz. Bir yandan “sosyal yardım” adı altında yapılan
harcamalara neredeyse tüm bakanlıklar kaynak aktarırken öte yandan, Hazine
garantisi verilen projeler dolayısıyla, adlarını herkesin bildiği, bir elin
parmağını geçmeyen yandaş firmalara milyarlar ödemekteyiz. Büyüme bu değildir.
Sosyal devlet olmanın gereği böyle olmaz. Başından beri ifade ettik,
“Vicdansız, adaletsiz bütçe.” dedik ama AKP bütçeleri aynı zamanda suç
işlemektedir. Eğer ÖTV’yi kuyuma, mücevhere uygulamayıp gündelik yaşamın
zorunlu ihtiyaçlarına uygularsanız bu suçtur. Eğer Bodrum’a, Marmaris’e yanaşan
milyonlarca lira değerindeki yatlara vergisiz yakıt verip köylüye, çiftçiye
dünyanın en pahalı benzinini, mazotunu satarsanız bu suçtur.
Değerli
milletvekilleri, 2017 yılında ulaşılan büyüme rakamları Türkiye’yi özellikle
G20 ülkeleri arasında en hızlı büyüyen ekonomilerden biri yapmış ancak rekor
olduğu iddia edilen üçüncü çeyrek büyümesinde görmezden gelinen bir husus
vardır, o da ekonomideki yavaşlama belirtilerinin 2018’in zor geçeceğinin
sinyallerini vermesidir. Muhtemelen, 2018’de enflasyon hedefleri tutmayacak,
döviz kurları yükselecek, büyüme hedeflerine ulaşılamayacaktır ve bu fatura
yine zamlarla, vergilerle halka yüklenecektir. 2018’den etkilenmeyecek isimler
de bellidir çünkü nasıl olsa onların Hazine garantili projeleri var. 
Öte
yandan, AKP hükûmetlerinin hazırladığı bütçeler gelir adaletinde ve bölgesel
gelir dağılımında derin uçurumlar oluşturmuş ve oluşturmaya devam etmektedir.
TÜİK’in 2015 gelirlerini esas alan 2016 Yılı Gelir ve Yaşam Koşulları
Araştırması’na göre, en zengin yüzde 10 geliri ile en yoksul yüzde 10 gelirli
arasındaki uçurum 1,77 puan artarak 38,52 kata yükselmiştir. Son iki yılda
yüzde 5’lik gelir dilimlerine göre tüm gelir gruplarının payı azalırken sadece
en zengin yüzde 5’lik dilimin payı artmıştır. En zengin yüzde 5’in payı ilk
yılda yüzde 1,8 puan artarken toplam gelirden aldığı pay ise nüfusun yüzde 45’inin
gelirinden daha fazladır. Yani Türkiye’de 2016 yılında zengin ile fakir
arasındaki gelir dağılımındaki uçurum daha da artmıştır. 2014 yılında sürekli
yoksulluk oranı yüzde 15,1 iken 2015 yılında bu oran yüzde 15,8 olmuştur.
Uluslararası kredi derecelendirme kuruluşu Standard and Poors Kasım 2017’de
Türkiye’yi Arjantin, Pakistan, Mısır ve Katar ile birlikte ekonomisi en
kırılgan 5 ülke arasında göstermiştir. On dört yılda tüketim kredisi borcunu
ödemeyenlerin sayısı 531 kat artarak 3 milyona ulaşmıştır. Kredi kartı
borçluları aynı şekilde, yüzde 1.920 oranında artmıştır. Aynı şekilde,
yurttaşların bankalara toplam borcu 476 milyar 700 milyon TL seviyesine
ulaşmıştır. 
Değerli
milletvekilleri, bunlar çok tehlikeli verilerdir. Bu verilerin bizleri
götüreceği yer ancak toplumsal kargaşadır. Ve Hükûmet dengesiz büyüme uğruna
âdeta yangına OHAL adındaki körükle gitmektedir. Çünkü son bir yılda ekonomik
göstergelerin -büyüme rakamları dışında- tümü kötüye gitmiştir. Bunları
defalarca dile getirdik, hepimiz görüyoruz, okuyoruz. Halk soruyor: “Yüzde 11
büyüdüysek ben neden işsizim? Neden pazar alışverişime bu kadar para
harcıyorum? Neden aracımın deposu bu kadar pahalıya doluyor?” diyor. Bunlara
verilebilecek ikna edici bir yanıt yok çünkü ekonomiyi Hükûmet adına yönetenler
öyle bir büyüme sağlıyorlar ki enflasyon artıyor, işsizlik artıyor, döviz
kurları artıyor, faiz oranları AKP Genel Başkanına rağmen artıyor, dış ve iç
borç, cari açık hep birlikte yükseliyor. Çünkü “istihdamsız büyüme” olarak
adlandırılan bu büyüme türü, sıcak para girişine endeksli bir büyümedir. Peki,
bu kısa süreli para girişleri tükendiğinde ne olacaktır?
Değerli
milletvekilleri, AKP’nin iktidarını devam ettirebilmek adına girdiği bu kısır
döngünün tüm maliyeti bu topluma ödettirilmektedir ve faturanın kendisine
kesildiğini halk da görmektedir. Bugün Tüketici Güven Endeksi açıklandı. Beş
aydır düşen endeks aralık ayında yüzde 65,1’lik oranla yılın en düşük
seviyesine gelmiştir. Artık yürütmenin de görmesi gerekir ki OHAL, ekonomiyi
ciddi şekilde kötü olarak etkilemektedir. Türkiye’ye dışarıdan gelen yatırımlar
durma noktasına gelmiştir. Türkiye’nin en büyük işveren kuruluşlarından olan
TÜSİAD Yönetim Kurulu Başkanının yaptığı açıklamada aynen şu ifadeler
kullanıldı: “OHAL sona ermeden sözleşme imzalamalarının kurum içi mevzuatları
gereği mümkün olmadığını söyleyen yabancı yatırımcımızın sayısının
azımsanmayacak kadar yüksek olduğunu paylaşabilirim.” AB’nin bütçe ve insan
kaynaklarından sorumlu komiseri “Milyonlarca euro tutarındaki yatırımlar söz konusuydu,
hepsi durduruldu.” demiştir. 
Öte
yandan OHAL koşulları, yaşamın her alanında eşitsizlik ve ayrımcılığı
dayatmakta ve arttırmakta, toplumun tüm kesimlerini etkilemektedir. 
Tüm
bunlar karşısında yapılması gereken pek çok konu vardır. Öncelikle Türkiye
demokrasisi, ekonomisi için acil çıkış sağlanmalıdır. Bunun için de OHAL’in
derhâl kalkması gerekmektedir. OHAL koşullarında ülkeye yatırımların gelmesini
beklemek anlamsızdır. Mevzubahis olan kapitalizmdir. Sizlerin sabahtan akşama
kadar her ortamda yaptığınız milliyetçi söylemler bu noktada işe yaramaz.
Yatırımcının tek amacı kâr elde etmektir. Yatırımcı yatırım yapacağı yere
bakar. Belediyelere kayyumlar atanmış, özgürlükler kısıtlanmış, o yüzden
yatırımların yapılması beklenemez. Cazibe merkezleri yapıyorsunuz, tutmaz;
inanın ki tutmayacaktır. Ve siz, özgürlükleri bu denli kısıtlayan, tamamen
güvenlikçi bakış açınız ve politikalarınızla hiçbir sorunu çözemezsiniz. İşte,
bu nedenlerle OHAL kaldırılmalıdır; siyasetin önü açılmalı, halk iradesine saygı
gösterilmeli, rehin aldığınız siyasilerimizin, eş genel başkanlarımızın ve tüm
tutuklu arkadaşlarımızın özgürce siyaset yapmasının önündeki engeller
kaldırılmalıdır. Kayyumlar eliyle işgal edilen belediyeler, halkın iradesine
tekrar iade edilmelidir. Demokrasi ve hukukun güvence altına alınması, politik
risklerin bitirilmesi ve istikrarın tesisi zaruridir. 
(Mikrofon
otomatik cihaz tarafından kapatıldı) 
MAHMUT
TOĞRUL (Devamla) – Sayın Başkan, bitiriyorum hemen. 
BAŞKAN
– Buyurun, tamamlayın lütfen. 
MAHMUT
TOĞRUL (Devamla) – Piyasa ve finans serbestisinin yeniden düzenlenmesi, gelir
dağılımında adaletin sağlanması, reel gelirlerin güçlendirilmesi, sanayiye önem
verilmesi gereklidir. Ancak, geçmiş pratikler bu Hükûmetin böyle bir irade
göstermeyeceğini de artık bizlere söylemektedir. Umuyor ve diliyorum ki tüm
karanlığına ve uzunluğuna rağmen yılın en uzun ve en karanlık gecesi nasıl son
bulduysa, içinde bulunduğumuz karanlık da artık dağılsın ve yerini umuda ve
güzelliğe bıraksın. 
Bu
vesileyle, gelen yeni yılın tüm insanlığa ve bütün Türkiye halklarına barış
getirmesini diliyorum. İyi akşamlar diliyorum. (HDP sıralarından alkışlar) 
BAŞKAN
– Teşekkür ediyorum. 
Adalet
ve Kalkınma Partisi Grubu adına Kayseri Milletvekili Mustafa Elitaş. 
Buyurun
Sayın Elitaş. (AK PARTİ sıralarından alkışlar) 
AK
PARTİ GRUBU ADINA MUSTAFA ELİTAŞ (Kayseri) – Sayın Başkan, değerli
milletvekilleri; yüce heyetinizi saygıyla selamlıyorum. 
Aslında
ben de çok kısa bir teşekkür konuşması yapmayı planlamıştım çünkü on bir gün
hemen hemen günde on üç, on dört saat çalışarak bugüne geldik. Toplam -yarın da
bitirdiğimiz takdirde- herhâlde yüz elli saate yakın bir süre Türkiye Büyük
Millet Meclisi Genel Kurulunda bütçe görüşmelerini hayata geçirmiş… İnşallah
2018 yılı bütçesini, 2016 yılı kesin hesabını gerçekleştirdikten sonra bütçe
yürürlüğe girmiş olacak. 
Ama
biraz önce burada konuşan Manisa Milletvekili Hanımefendi bir hikâye anlattı
yani senaryoyu da kendisi katarak anlattı. Tıpkı mafya filmlerinde olduğu gibi
“Bunlar bir hayal değil, gerçek ürünüdür.” diye ifade etti. Ama bu hadise
gazetede yayınlanalı on beş gün falan oluyor, niye bugüne kadar beklediniz,
hayret ediyorum. Bunu basınla paylaşabilirdiniz.
TUR
YILDIZ BİÇER (Manisa) – Savcılığa suç duyurusunda bulunduk zaten. Paylaştık.
MUSTAFA
ELİTAŞ (Devamla) – Basın toplantısı yapar hatta grup başkan vekillerinden rica
edip bütçenin ilk günü burada ses getirir, ortaya koyardınız. 
Bakın,
bu hadise on beş gün önce yaygın bir medyada yayınlandı. Onun üzerine, ifade
ettiğiniz genel başkan yardımcımız konuyla ilgilendi, belediye başkanlarıyla
görüştü ve belediye başkanlarının avukatları kamuoyuna duyuruda bulundular.
“Bizim hakkımızdaki böyle iddiaların, iftiraların hepsi asılsızdır,
mesnetsizdir; yargıya müracaat ettik, gereği yapılacak.” dediler. Demek ki
sizin savunduğunuz kişi de yargıya müracaat etmiş, şu anda yargıda, onlar
ortaya çıkacak. Ama asıl mesele şu: Baktım öz geçmişinize, “Hanımefendi 22,
23’üncü Dönem milletvekili mi acaba?” diye ifade ettim. Arkadaşlar dediler ki:
“Yok, 26’ncı Dönem milletvekili.”
Öylesiniz
değil mi?
TUR
YILDIZ BİÇER (Manisa) – 25 ve 26…
MUSTAFA
ELİTAŞ (Devamla) – “25 ve 26.” Ben 25’te milletvekili değildim, tanımıyorum,
26’da tanıyorum sizi.
Diyorsunuz
ki, öyle de anlatıyorsunuz ki o Mehmet Çerçi 22’nci, 23’üncü Dönem
milletvekili, tam burada Kamer Genç’e saldıran kişi. Lütfen, yapmayın bunu
sabaha karşı bu saatte. Kimden duyduysanız yalan söylemiş size, kulağınıza
üflemiş. Ben 22’de milletvekiliydim, 23’te milletvekiliydim, 24’te
milletvekiliydim, 26’da milletvekiliyim. Kamer Genç’e Mehmet Çerçi’nin burada
herhangi bir saldırısı yoktur. Kim söylediyse yalan söylemiş. Yani onu da
senaryonuz içerisinde anlatıyorsunuz. Öyle bir senaryo yazmışsınız ki metni
okudunuz, o kişi hem Cumhurbaşkanlığına müracaat etmiş hem başka tarafa
müracaat etmiş, BİMER’e müracaat etmiş, BİMER’den sonra savcılığa müracaat
etmiş, bundan sonra gereği yapılacak. Ya kişi haklıysa belediye başkanları
hakkında yargı gereğini yerine getirecek ya da o kişi belediye başkanlarıyla
ilgili bir iftira attıysa yargı da o konuda iftira atan kişinin hakkında
gereğini yerine getirecek. Kişi, belediyede çalışan, başkan yardımcılığı görevi
yapıp hakkında bir soruşturma başlatıldıktan sonra başkan yardımcılığı
görevinden alınan kişi. Eğer bunu, biraz daha ilgilenseydiniz, tarafsız bir
şekilde gözlemleseydiniz, daha adil, hakkaniyetli bir şekilde yapmış
olsaydınız, en azından -Manisa Milletvekiliymişsiniz- Manisa’da Belediye
Başkanına telefon açar… Ki bunlar ayrı partiden de olsa düşman değilsiniz çünkü
ülkeye hizmet ediyorsunuz. Biz, Kayseri’de Cumhuriyet Halk Partili belediye
başkanları varsa onlarla irtibata geçiyoruz -Milliyetçi Hareket Partili
belediye başkanı arkadaşlarımızla da- ilçelerinde bir sorun varsa onların
meselelerine yardımcı olmak için gayret gösteriyoruz çünkü hepimiz bu ülkeye
hizmet etmek mecburiyetindeyiz, partimiz ne olursa olsun. O anlamda, o Belediye
Başkanlarına, hem Sayın Hüseyin Yaralı’ya hem de Sayın Mehmet Çerçi’ye bunu
sorma imkânınız, fırsatınız vardı. Aynı ilde beraber bulunacağınız bir
toplantıda veya bir programda karşı karşıya geleceğiniz belediye başkanı
arkadaşla, burada, Meclis kürsüsündeki yaptığınız meseleyi… 
Hâlbuki,
yargıda, o iddia ettiğiniz kişiye yardımcı olarak, avukatlar tutarak belediye
başkanının karşısında zayıf duruma düşmemesi için elinizden gelen gayreti
gösterebilirdiniz. Ama özellikle -o konuları bilmiyorum, bir film senaryosu
gibi anlatılmış- şunu iddialı söylüyorum; 22, 23, 24 ve 26’ncı Dönemde
milletvekilliği yapmış; 23, 24 ve 26’ncı Dönemde grup başkan vekilliği yapmış,
hemen hemen her gün burada bulunan bir kişi olarak ifade ediyorum: Mehmet
Çerçi’nin Kamer Genç’e burada bir saldırısı yoktur; kim söylediyse yalan
söylemiştir, sizin kulağınıza kim üflediyse yalan söylemiştir.
ALİ
ŞEKER (İstanbul) – Birazdan.
MUSTAFA
ELİTAŞ (Devamla) – Kim üflediyse yalan söylemiştir. 
TÜRABİ
KAYAN (Kırklareli) – Acele etme, acele etme!
MUSTAFA
ELİTAŞ (Devamla) – Değerli arkadaşlar, yarın bütçenin geneli üzerinde
görüşmeler yapılacak. İnşallah, yarın AK PARTİ Grubu adına, HDP Grubu adına,
Milliyetçi Hareket Partisi Grubu adına ve CHP Grubu adına milletvekili
arkadaşlarımız görüşmelerini yapacak, son olarak da sayın bakanlarımız bu
eleştirilere, yapıcı eleştirilere, ifade edilen meselelere cevap vermeye
çalışacaklar. Maliye Bakanımız Maliye bütçesiyle ilgili kısımda ve sorulan
sorular çerçevesinde de elinden geldiği çerçevede cevap vermeye çalıştı. 
Bazen
gerilimli, bazen sıkıntılı bir süreç yaşadık; bu, bütçenin tabiatında olan bir
şey. Bütçede her şey konuşulur, kanunlarda sadece kanunlar konuşulur ama
bütçede her şey konuşulur, genel siyaset konuşulur. Ulaştırma Bakanlığı var,
Dışişleri Bakanlığı var, Diyanet İşleri Başkanlığı var, Türkiye Büyük Millet
Meclisi var, Cumhurbaşkanlığı var; her konunun konuşulabileceği en önemli
unsurlardan birisi bütçe görüşmeleridir. Genel başkanlar Türkiye ekonomisinden,
dünya ekonomisinden başlarlar, uluslararası siyasetle devam ettirirler,
götürürler ama bu görüşmeleri yaparken yapıcı olması, katkı sağlaması,
birbirimizin fikirlerinden de fayda sağlayacak bir noktaya doğru gelmemiz
gerekir.
Ben,
bu anlamda, muhalefet partilerinden de görüşleriyle katılan, burada fikirlerini
ifade eden… Hakikaten bazen ilgiyle dinlediğimiz, çok önemli katkılar
sağladığımız ve önemli eleştiriler içerisinde altını çizdiğimiz ve bazen o
eleştirileri ilgili bakanlarla teferruatlı görüşüp “Buradaki mesele nedir?”
diye bilgisini aldığımız meselelerle karşı karşıya kalıyoruz. Katkı veren
değerli arkadaşlarımıza çok teşekkür ediyoruz. 
Türkiye
Büyük Millet Meclisindeki her konuşma muhakkak ki robotik bir şekilde olmaması,
içini süsleyen nüktelerin de olması, sataşmaların da nükte içerisinde
bulunması, incitici olarak değil, buradaki konuşanın da eleştiriyi hakikaten,
gerçek manada millet menfaatine bir eleştiri hâline dönüştürmesi bütçelerin en
önemli hassasiyetlerinden birisidir. Ama yalanlarla, iftiralarla, hakaretlerle
bir partinin grubunu gererek o insanların on dört saat, on beş saat çalıştığı
süreçte sanki sinirlerini test ediyormuş gibi bir sürece getirmenin de doğru
olmadığını ifade ediyorum. Bazı anlar yaşadık ama bu anlar da normaldir diye
tahmin ediyorum. Ama inşallah, bundan sonraki süreçte, Ocak 2018’de
başlayacağımız süreçte ve gelecek 2018 yılında yapacağımız bütçelerde umuyorum,
diliyorum ki bugünkü yaşadıklarımızı tekrar yaşamayız.
Öncelikle,
Türkiye Büyük Millet Meclisinde sabahlara kadar bekleyen, saat dörde kadar, üçe
kadar program bitsin diye burada gayretlerini gösteren, emeklerini esirgemeyen
tüm siyasi parti gruplarından milletvekili arkadaşlara teşekkür ediyorum,
değerli grup başkan vekillerine teşekkür ediyorum. Yarın konuşmam olmadığı için
bir anlamda, belki 2018 yılına girerken de yeni yılınızı kutlamak anlamında
olacak. 
Muhalefetin
fazla sayıyla gelmesine ihtiyaç yok ama bizim, grup olarak, AK PARTİ Grubu
olarak da burada bulunma ihtiyacımız, mecburiyetimiz var. Bizimle beraber on
iki gün sürekli olarak buraya devam eden değerli milletvekili arkadaşlarıma
teşekkür ediyorum. Onlar, hakikaten gecesini gündüzüne kattılar, bizimle
beraber burada bulundular. (AK PARTİ sıralarından alkışlar) 
Ve
buradaki arkadaşlar da hep aynı arkadaşlarımız, biliyoruz. Bazı
arkadaşlarımızın mazeretleri, yurt dışı seyahatleri, programları var, o
arkadaşlarımıza teşekkür ediyoruz. 
Katkı
sağlayan bütün milletvekili arkadaşlarımıza, değerli stenograflara, çalışan
arkadaşlarımıza, Maliye Bakanımıza, bürokratlarına, Plan ve Bütçe Komisyonu
Başkan ve üyelerine, Meclis Başkan Vekiline…
BAŞKAN
– Saymaya başladıktan sonra unutacağınız çok kimse olacak. Unutacağınız herkese
şimdiden teşekkür edin bence. Saymaya başladık mı unutacaklarımız mutlaka
çıkar. 
MUSTAFA
ELİTAŞ (Devamla) – Ama sizi saydık mı herkesi saydık demektir Sayın Başkanım. 
BAŞKAN
– Eyvallah. 
MUSTAFA
ELİTAŞ (Devamla) – Değerli Meclis başkan vekillerine, tüm çalışan
arkadaşlarımıza, sağlıkçılara…
(AK
PARTİ sıralarından “Kavaslara, kavaslara” sesleri)
MUSTAFA
ELİTAŞ (Devamla) – Kavasları unutur muyuz? Onlar bizimle beraber. 
Hepsine,
unuttuğum arkadaşlarım varsa hepsine çok çok teşekkür ediyorum. 
2018
yılının hayırlara vesile olmasını temenni ediyor, saygı ve hürmetle
selamlıyorum. (AK PARTİ sıralarından alkışlar) 
BAŞKAN
– Teşekkür ediyorum. 
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç…
ENGİN
ÖZKOÇ (Sakarya) – Sayın Başkanım, bu duygusal konuşmadan sonra sataşmadan söz
almak istemezdik ama Sayın Grup Başkan Vekili hatibimizle ilgili, doğru olmayan
beyanlarda bulunduğunu kastederek sataşmada bulunmuştur, özellikle Kamer
Genç’le ilgili. Bu konuda hatibimize sataşmadan söz vermenizi rica ediyorum efendim.

BAŞKAN
– Buyurun Sayın Yıldız Biçer. 
Lütfen,
yeni bir polemik oluşturmayalım. 
V.- SATAŞMALARA İLİŞKİN
KONUŞMALAR (Devam)
8.- Manisa Milletvekili Tur
Yıldız Biçer’in, Kayseri Milletvekili Mustafa Elitaş’ın 504 sıra sayılı 2016
Yılı Kesin Hesap Kanunu Tasarısı’nın 7’nci maddesi üzerinde AK PARTİ Grubu
adına yaptığı konuşması sırasında şahsına sataşması nedeniyle konuşması
TUR
YILDIZ BİÇER (Manisa) – Teşekkür ederim Sayın Başkan. 
Şimdi,
biz somut verilerle, bilimsel verilerle ve elimizle tutup gözlerimizle
görebildiğimiz verilerle yaşayıp doğrularımızı bunlara göre belirleyen
insanlarız; kulağımıza üflenmiş sözlerle, hurafelerle, dedikodularla ve
kulaktan dolma bilgilerle kesinlikle Genel Kurulu işgal etmeyeceğimizi, meşgul
etmeyeceğimizi bilmenizi isterim. Bakın, okuyorum, 2009 yılının tutanakları:
“AKP sıralarından ‘Hakaret ediyorsun.’ diye laf atılması üzerine Genç “Kime
hakaret ediyorum kardeşim! Burada suistimalleri söylemek hakaret midir?...’”
YILMAZ
TUNÇ (Bartın) – O tutanak değil ki ya! O tutanak değil, haber haber.
TUR
YILDIZ BİÇER (Devamla) – “Ben diyorum ki: Bülent Arınç’ın, Fetullah Gülen’in
700 öğrencisini getirip de şiirler okutup ‘Bu şiirleri kim yazdı?’ demeye hakkı
var mı? Güneydoğu Anadolu Bölgesi’nde okuyamayan birçok çocuk var, öncelikle
onları okut, bu memleketin sadık evlatları yap diye konuştu. ABD’ye giden
AKP’li milletvekillerinin Fetullah Gülen’i ziyaret ettiğini iddia eden Kamer
Genç ‘Kimdir bu arkadaşlarımız, ne yapmak istiyor? Türkiye’de kurulu sermayesi
nereden geliyor? Rejimdeki rolü nedir? Türkiye’de bir tehlike var, bu tehlikeyi
görelim, rejim gidiyor.’ dediğinde, Genç’in konuşması sırasında AKP partisinin
Manisa Milletvekili Mehmet Çerçi ‘Neyle ilgili konuşuyor?’ diyerek kürsüye
yürüdü.” 
YILMAZ
TUNÇ (Bartın) – Haber o ya, haber.
TUR
YILDIZ BİÇER (Devamla) – “Bunun üzerine, AKP parti Grup Başkan Vekili Nurettin
Canikli Çerçi’nin yanına gitti ve kürsüden uzaklaştırdı.” 
Aynı
şekilde, video görüntüleri Şeker TV’nin arşivinde mevcuttur. İzlemek isteyenler
açıp izleyebilirler.
Çok
teşekkür ediyorum, saygılar sunuyorum hepinize. (CHP sıralarından alkışlar) 
BAŞKAN
– Teşekkür ediyoruz.
MUSTAFA
ELİTAŞ (Kayseri) – Sayın Başkan, bana bir ithamda bulundu.
BAŞKAN
– Sayın Elitaş…
MUSTAFA
ELİTAŞ (Kayseri) – Bir ithamda bulundu, Şeker TV’yi şahit göstererek. Benim bir
şey söylememe izin verir misiniz?
BAŞKAN
– Lütfen, bitirelim Sayın Elitaş. Lütfen, yeni bir polemik oluşturmayalım.
Bakın, sabaha karşı bir saat…
Buyurun.
9.- Kayseri Milletvekili
Mustafa Elitaş’ın, Manisa Milletvekili Tur Yıldız Biçer’in sataşma nedeniyle
yaptığı konuşması sırasında şahsına sataşması nedeniyle konuşması
MUSTAFA
ELİTAŞ (Kayseri) – Şimdi arkadaşlarım bir şey verdiler. Yani evi camdan olan,
başkasına taş atarken dikkat etmeli diye ifade ediyorum. Manisa Ağır Ceza
Mahkemesinin kararı: 2006/295. Karar: 2007/18. Cumhuriyet Savcılığı Esas No:
2006/1151. “Başkan…” vesaire yazıyor. “Davacı: Türkiye Cumhuriyeti devleti
adına Manisa Cumhuriyet Savcılığı. Müşteki: Perihan Uruç. Sanık: Tur Yıldız
Biçer.” 
ALİ
ŞEKER (İstanbul) – Gerçekle ne alakası var?
MUSTAFA
ELİTAŞ (Devamla) – Cezası: Yukarıda müsnet suçu yazılı kişi -üstünü
karalamışlar, bunun suçunun ne olduğunu- iki yıl ceza almış ve -ne diyorlar
avukat arkadaşlar ona- hükmün açıklanmasının ertelemesi kararı verilmiş.
OKTAY
ÇANAK (Ordu) – 252’nci madde.
MUSTAFA
ELİTAŞ (Devamla) – Kaçıncı madde?
OKTAY
ÇANAK (Ordu) – 252’nci madde.
YILMAZ
TUNÇ (Bartın) – Hükmün açıklanmasının geri bırakılması.
MUSTAFA
ELİTAŞ (Devamla) – 252’nci maddeye göre, arkadaşımız…
MAHMUT
TOĞRUL (Gaziantep) – Başka yere niye geçiyorsunuz?
FİLİZ
KERESTECİOĞLU DEMİR (İstanbul) – Bu olmadı ama bu hiç olmadı. Yani ayıp!
ALİ
ŞEKER (İstanbul) – Bununla ne alakası var?
MUSTAFA
ELİTAŞ (Devamla) – Bakın, değerli arkadaşlar, yapmayın.
TUR
YILDIZ BİÇER (Manisa) – Ben yanıt vereyim Sayın Başkanım. 
ENGİN
ÖZKOÇ (Sakarya) – Çok ayıp ama ya! 
MUSTAFA
ELİTAŞ (Devamla) – Bakın, burada olmayan bir kişi hakkında…
MELİKE
BASMACI (Denizli) – Tutanak okudu size.
TÜRABİ
KAYAN (Kırklareli) – Tutanakları okudu.
ENGİN
ÖZKOÇ (Sakarya) – Bununla ne alakası var ya? Çok ayıp!
MUSTAFA
ELİTAŞ (Devamla) – Hiç ayıp değil.
ENGİN
ÖZKOÇ (Sakarya) – Doğruyu söyledi mi söylemedi mi, onu açıklayın.
MUSTAFA
ELİTAŞ (Devamla) – …resimlerini göstererek, hedef göstererek… O milletvekilini
uyarmıyorsunuz…
MELİKE
BASMACI (Denizli) – Fısıltı mı değil mi, onu söyleyin.
MUSTAFA
ELİTAŞ (Devamla) – Resimlerini göstererek, hedef göstererek bizim İçişleri
Bakanımızla Mehmet Ağar’ın bağlantısını kuran, onunla başka birisinin
bağlantısını kuran kişiyi uyarmıyorsunuz…
ENGİN
ÖZKOÇ (Sakarya) – Kamer Genç’e saldırdı mı saldırmadı mı? 
ALİ
ŞEKER (İstanbul) – Siz niye gerçeğe aykırı açıklama yaptınız? 
MUSTAFA
ELİTAŞ (Devamla) – …ve Hüseyin Yaralı Belediye Başkanını, Sayın Mehmet Çerçi
Belediye Başkanı arkadaşımızı, bir kişinin, iftiracı mı, mağdur mu olduğu belli
olmayan bir kişi hakkında burada konuşmasına müsaade ediyorsunuz. 
ENGİN
ÖZKOÇ (Sakarya) – Kamer Genç’e saldırdı mı saldırmadı mı?
MELİKE
BASMACI (Denizli) – Hani fısıltıydı? Tutanak var.
KEMAL
ZEYBEK (Samsun) – Hani siz “Saldırmadı.” diyordunuz?
ALİ
ŞEKER (İstanbul) – “Saldırmadı.” diyordunuz?
MUSTAFA
ELİTAŞ (Devamla) – Sayın Grup Başkan Vekili, asıl ona dikkat etmeniz gerekir.
Gecenin bu saatinde, bakın, bırakın bu işleri, yargıya gitmiş bir iş. Değerli
arkadaşlar, sabahın bu saatinde artık bu tartışmalara devam etmeyin. 
MELİKE
BASMACI (Denizli) – Meclis tutanakları var ya! Yani hani “Saldırmadı.”
diyordunuz?
MUSTAFA
ELİTAŞ (Devamla) – Eğer benimle ilgili bir şey varsa verin mahkemeye, bitsin bu
iş.
Hepinizi
sevgiyle saygıyla selamlıyorum. (AK PARTİ sıralarından alkışlar)
BAŞKAN
– Teşekkür ediyorum.
ENGİN
ÖZKOÇ (Sakarya) – Efendim, “suçunun ne olduğunu üstü çizili olduğu için”
diyerek kendisi hakkında sanki çok ağır bir suçlama varmış gibi hatibimiz hakkında
bir sataşmada bulunmuştur.
BAŞKAN
– Buyurun Sayın Yıldız Biçer.
10.- Manisa Milletvekili Tur
Yıldız Biçer’in, Kayseri Milletvekili Mustafa Elitaş’ın sataşma nedeniyle
yaptığı konuşması sırasında şahsına sataşması nedeniyle konuşması
TUR
YILDIZ BİÇER (Manisa) – Sayın Başkan, teşekkür ediyorum.
MUSTAFA
ELİTAŞ (Kayseri) – Bu senaryo değil, mahkeme kararı.
TUR
YILDIZ BİÇER (Devamla) - Eğer sizin söylediğiniz gibi olsaydı yani benim de cam
kafesime taş atılmasından korkuyor olsaydım, zaten buraya çıkıp bakın sizin
duymaktan bile imtina ettiğiniz, çekindiğiniz bu gerçekleri burada bağıra
bağıra söylemezdim. (CHP sıralarından alkışlar) Anlattığınız o evrak…
MUSTAFA
ELİTAŞ (Kayseri) – Ben evrak anlatmadım da mahkeme kararı o.
TUR
YILDIZ BİÇER (Devamla) – Anlattınız, burada okudunuz ve onu okumanız aslında
hukuksuzdur çünkü o da hekimlik yaptığım sırada, bu iftiranın bana atıldığı
sürede sağlık müdürü olan… (AK PARTİ sıralarından gürültüler) İzin verirseniz,
dinlemeye cesaretiniz varsa yanıt vereceğim. …kişi 15 Temmuzdan sonra FETÖ’den
tutuklanmıştır, yaklaşık birkaç ay önce. (CHP sıralarından alkışlar) Tutuksuz
olarak yargılanmaktadır. 
YUSUF
BAŞER (Yozgat) – FETÖ’yle kol kolasın ya!
TUR
YILDIZ BİÇER (Devamla) - Bakın, Sayın Elitaş, sağlık müdürünün adını da söyleyebilirim,
kayıtlarda da var, dava tutanaklarında, basında, her şeyde var. Ben yaşadığım
cam kafesin kırılmasından korksam, dediğim gibi, gerçekleri bu kadar yüzünüze
söyleyemezdim. Çok teşekkür ediyorum, bana da bu açıklamayı yapma fırsatı
sunduğunuz için. Artık, o sahte evrakları da paylaşamayacaksınız.
Çok
teşekkür ediyorum. (CHP sıralarından alkışlar)
BAŞKAN
– Teşekkür ediyoruz.
III.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
1.- 2018 Yılı Merkezi
Yönetim Bütçe Kanunu Tasarısı (1/887) ile Plan ve Bütçe Komisyonu Raporu (S.
Sayısı: 503) (Devam)
2.- 2016 Yılı Merkezi
Yönetim Kesin Hesap Kanunu Tasarısı (1/861), 2016 Yılı Merkezi Yönetim Kesin
Hesap Kanunu Tasarısına İlişkin Olarak Hazırlanan 2016 Yılı Genel Uygunluk
Bildiriminin, 2016 Yılı Dış Denetim Genel Değerlendirme Raporunun ve 6085
Sayılı Sayıştay Kanunu Uyarınca Hazırlanan 174 Adet Kamu İdaresine Ait Sayıştay
Denetim Raporunun Sunulduğuna İlişkin Sayıştay Başkanlığı Tezkeresi (3/1187),
6085 Sayılı Sayıştay Kanunu Uyarınca Hazırlanan 2016 Yılı Faaliyet Genel
Değerlendirme Raporunun ve 2016 Yılı Mali İstatistikleri Değerlendirme Raporu
ile 2016 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/1188) ile Plan ve Bütçe Komisyonu Raporu (S.
Sayısı: 504) (Devam)
BAŞKAN
- Şahıslar adına ilk söz Aydın Milletvekili Mehmet Erdem”e aittir. (AK PARTİ
sıralarından alkışlar)
Sayın
Erdem, buyurun. 
MEHMET
ERDEM (Aydın) – Sayın Başkan, aziz milletimizin çok kıymetli milletvekilleri;
hepinizi saygıyla selamlıyorum.
Hepimizin
kınadığı Amerika Birleşik Devletleri’nin kararından sonra tarihin, inancımızın
ve ümmetin bize, aziz milletimize, Türkiye’ye yüklediği misyonun ağırlığını
iliklerinde hisseden, hepimiz ve Sayın Cumhurbaşkanımız, İslam İşbirliği
Teşkilatını topladı ve sonunda, “Evet, Kudüs kırmızı çizgimizdir.” diye tüm
dünyaya ilan ettikten sonra Birleşmiş Milletlere konuyu götürüp bugün hepimizin
gururla anacağı bir karar çıktı. (AK PARTİ sıralarından alkışlar) Bu, Türk
milletinin, Cumhurbaşkanımız Sayın Recep Tayyip Erdoğan’ın liderliğinde
gösterdiği kararlı ve cesaretli duruşun, tüm dünyaya gösterilen bu kıymetli
duruşun sonucudur. Hepimiz gurur duyuyoruz bu sonuçtan, övünç duyuyoruz. (AK
PARTİ sıralarından alkışlar)
Siyaset,
halka hizmettir, Hakk’a hizmettir. Bugün, Aydın Adnan Menderes Üniversitesi
Hastanesinde 10 günlük Yıldırım bebeğin kalp ameliyatı olması gerekiyordu,
İstanbul Siyami Ersek Hastanesinde. Nakli gerekiyordu, baba beni aradı. Elbette,
Sağlık Bakanlığına müracaat yapılmış. Ben, yine, Sağlık Bakanlığına,
Bakanımıza, Bakan Yardımcımıza ilettim konuyu. Bu gece saat on birde Yıldırım
bebek Aydın’dan İstanbul’a ambulans uçakla nakledildi. (AK PARTİ sıralarından
“Bravo” sesleri, alkışlar)
İSMAİL
TAMER (Kayseri) – Dünya 1’incisi, dünya.
MEHMET
ERDEM (Devamla) – Evet, şükrettim hâlime; böyle bir ülkede, gurur duyabileceğim
bir ülkede yaşıyorum.
SİBEL
ÖZDEMİR (İstanbul) – Sağlık çökmüş durumda.
MELİKE
BASMACI (Denizli) – Keşke sizi aramasına gerek kalmadan yapılsaydı bu hizmet.
MEHMET
ERDEM (Devamla) – AK PARTİ iktidarı gibi bir iktidarda milletvekili olarak
milletimize hizmet ediyorum. Bir kez daha ülkemle ve partimle gurur duydum. (AK
PARTİ sıralarından “Bravo” sesleri, alkışlar)
MELİKE
BASMACI (Denizli) – Mehmet Bey’i aramadan da aynı hizmeti alabilseydi bütün
bebekler.
MEHMET
ERDEM (Devamla) – Evet, 2002’de bütçenin yüzde 46’sı faize gidiyordu
MUSTAFA
ILICALI (Erzurum) – Daha fazla Mehmet Bey.
MEHMET
ERDEM (Devamla) – Yani 763 milyar lira 2018 bütçe giderinin eğer yüzde 46’sı
faize gitseydi, 330 milyar lirası faize gidecekti.
KAMİL
AYDIN (Erzurum) – Sabah anlattı onu.
ERHAN
USTA (Samsun) – Utanmazlık böyle bir şey!
MEHMET
ERDEM (Devamla) – Ama çok şükür, bu rakam, faiz giderleri yüzde 9’lar, 10’lar
seviyesine inmiş vaziyette ve 258 milyar millete hizmet olarak gidiyor. (AK
PARTİ sıralarından alkışlar)
MUSA
ÇAM (İzmir) – Faize, faize...
MEHMET
ERDEM (Devamla) – Ambulans uçakla hizmet ediyoruz, ambulans helikopterle hizmet
ediyoruz, hastaneyle hizmet ediyoruz, okulla hizmet ediyoruz. O 258 milyar
millete hizmete gidiyor. 
MUSA
ÇAM (İzmir) – Faize gidiyor Mehmet Erdem.
MEHMET
ERDEM (Devamla) – Evet, 16’ncı bütçemizi gerçekleştiriyoruz, kesintisiz olarak
16 defa üst üste bütçe yapıyoruz AK PARTİ Hükûmeti olarak.
MUSA
ÇAM (İzmir) – Özelleştirmeden 65 milyarı ne yaptınız?
KEMAL
ZEYBEK (Samsun) – Hastanelerde yatak bulamıyoruz. 
MEHMET
ERDEM (Devamla) – İşte, istikrar ve güven, bunun sonucu Türkiye'de geldiğimiz,
gurur duyduğumuz nokta. İnşallah, 2019 genel seçimlerinden sonra
Cumhurbaşkanlığı hükûmet sisteminin gerçekleşmesiyle liderimiz Sayın Recep
Tayyip Erdoğan’ın Cumhurbaşkanlığında Türkiye istikrar ve güveni devam
ettirerek 2023 hedeflerine ve ondan sonraki hedeflerine kararlılıkla ve cesaretle
yürümeye devam edecek. 
Evet,
2018 yılı bütçemiz hayırlı, uğurlu ve bereketli olsun. Bereket, bereketli
insanların elinde olur. Çok şükür, AK PARTİ kadroları bereketli kadrolar,
bereketli insanlar. 
Hayırlı
ve uğurlu olsun diyorum. 
Hepinize
saygılar sunuyorum. (AK PARTİ sıralarından alkışlar)
BAŞKAN
– Teşekkür ediyoruz.
Şahıslar
adına ikinci ve son konuşmacı Gaziantep Milletvekili Mehmet Gökdağ. (CHP
sıralarından alkışlar)
Maşallah,
milletvekilleri her gruptan, böyle gece ilerledikçe herhâlde -en uzun gece-
sabaha karşı daha çok açılıyoruz. Hepinizi ben de yürekten alkışlıyorum, tüm
milletvekillerini. 
Buyurun
Sayın Gökdağ. 
MEHMET
GÖKDAĞ (Gaziantep) – Sayın Başkan, değerli milletvekilleri; günlerdir burada
bütçeyi konuşuyoruz. Bu görüşmeler sırasında, biz Cumhuriyet Halk Partisi
olarak, bu bütçenin halkın bütçesi olmadığını, bu bütçede işçinin, köylünün,
çiftçinin, işsizin, emeklinin olmadığını, dar gelirlinin olmadığını söylüyoruz.
Biraz önce Sayın Bakanım da söyledi, sizler ekonominin büyüdüğünü ve millî
gelirimizin arttığını söylüyorsunuz. 
Değerli
arkadaşlar, kişi başına millî gelirimizin 10 bin dolar civarında olduğu
söyleniyor. 
ADNAN
GÜNNAR (Trabzon) – Sadece o değil.
MEHMET
GÖKDAĞ (Devamla) – Şimdi, bunu bir konuşalım. Bu kişi başına 10 bin dolar ne
demek? Kişi başına 10 bin dolar, değerli arkadaşlar, 5 kişilik bir aileyi hesap
ettiğimizde, 3 çocuk -öyle diyorsunuz ya- anne baba, 50 bin dolar. Bu 50 bin
dolar Türk parasıyla 190 bin liraya tekabül ediyor, aylık 16 bin lira yapıyor.
Şimdi, bu aylık 16 bin lirayı alan aile sayısı yok, böyle bir şey yok. Ne
yapalım? Hadi, bunun yarısını yandaşa ve bir avuç azınlığa verelim. Verdik,
yarısı gitti o küçük bir azınlığa. Ne kaldı? Aylık 8 bin lira. 
MÜSLÜM
DOĞAN (İzmir) – Mehmet Bey, hesap yanlışmış. Bak, Bakan öyle diyor, hesap
yanlışmış. 
MEHMET
GÖKDAĞ (Devamla) – O var mı? O da yok. Peki, niye? Yandaş doymuyor, o azınlık
doymuyor, yarısını daha verelim. Ne kaldı? 4 bin lira kaldı. 4 bin lira alan
var mı? 4 bin lira alan aile sayısı ne kadar değerli arkadaşlar? Şimdi, bunu
söylerken, millî gelirin arttığını söylerken, eğer fakirin fukaranın, işçinin
işsizin yarım ekmeği bütün olmuyorsa, çorbası bir kaşık artmıyorsa ekonomideki
büyümeden bahsetmenin halk için bir anlamı yok, bir başkası için olabilir. (CHP
sıralarından alkışlar) Halk için bir anlamı yok değerli arkadaşlarım. Şimdi,
peki, geliri böyle dağıtıyorsunuz, vergileri toplarken ne yapıyorsunuz? 
Değerli
arkadaşlar, bütçemizin yüzde 65’inin dolaylı vergilerden sağlandığını hep
beraber kabul ediyoruz. Nedir bu dolaylı vergiler? Fakirin fukaranın yediği
ekmek, içtiği su, kullandığı elektrik, çocuk bezi, temel gıda maddesi olarak
aklınıza ne geliyorsa. Şimdi, onlardan aldığınız vergi, bu ülkede milyon
dolarlar kazananla aynı. Yani vergi alırken fakir-zengin ayrımı yapmıyorsunuz
ama bütçedeki geliri dağıtırken “Fakire yok, bir avuç azınlığa çok” anlayışı
içerisindesiniz. 
Biz
gelirin tabana yayılmasını istiyoruz. Onun için diyoruz ki: Asgari ücret 2 bin
lira olsun en az. (CHP sıralarından alkışlar) Onun için diyoruz ki: Emekliye
yılda 2 maaş. Onun için diyoruz ki: Türk çiftçisi tarımda kullandığı mazotu
ucuz alsın, dünyanın en pahalı mazotunu kullanmasın.
MUHAMMET
BALTA (Trabzon) – Siz geliri adaletli dağıttığınız için altmış yedi senedir
iktidar oldunuz[!]
MEHMET
GÖKDAĞ (Devamla) – Madem bu kadar zenginiz niye yaymıyorsunuz tabana? Niye
sadece bir avuç azınlığa gidiyor, değil mi? 
ŞAHAP
KAVCIOĞLU (Bayburt) – Yaydık, yaydık; yüzde 50 oy, yüzde 50.
AYŞE
SULA KÖSEOĞLU (Trabzon) – Sosyal devlet anlayışını en iyi uygulayan iktidarız
Sayın Vekilim.
MEHMET
GÖKDAĞ (Devamla) – Değerli arkadaşlarım, şimdi, bir başka önemli sorunumuz, bu
gelirin adaletsiz dağılmasından başka diğer bir sorun da hesap verememe, hesap
vermeme. 
MUHAMMET
BALTA (Trabzon) – Çok iyi dağıttınız da altmış yedi senedir iktidar
olamıyorsunuz[!]
MEHMET
GÖKDAĞ (Devamla) – Değerli arkadaşlar, bakın, size bir şey okuyacağım, İsmet
İnönü ile Mustafa Kemal Atatürk arasında geçen bir diyalog.
ŞAHAP
KAVCIOĞLU (Bayburt) – Küs müydüler onlar?
MEHMET
GÖKDAĞ (Devamla) – İsmet İnönü bir gün yorgun ve sinirli hâlde Çankaya’ya
çıkıyor. Kahveden sonra Atatürk soruyor: “Hayrola İsmet, sende bir fevkaladelik
var bugün. Ne oldu? Niye sinirlendin?” “Türk Hava Kurumunun toplantısı vardı da
orada Fuat Bey’i epey terlettim.” Fuat Bey, Türk Hava Kurumunun o zamanki
Başkanı. Atatürk diyor ki: “Çalışkan çocuktur Fuat, kurumu da iyi yönetiyor.”
“Bunlara bir diyeceğim yok fakat canımı sıkan bir şey oldu.” “Neymiş o?”
“Hesaplarda 1 kuruş oynuyor.” 1 kuruş. (AK PARTİ sıralarından “Ooo!” sesleri) 
MAHMUT
TOĞRUL (Gaziantep) – Tabii siz “Ooo!” dersiniz, milyar dolarlar değişiyor
sizinkinde, normaldir “Ooo!” demeniz.
MUSA
ÇAM (İzmir) – Onlar milyar dolardan anlıyor.
MEHMET
GÖKDAĞ (Devamla) – Arkadaşlar, yaşanmış bir şeyden bahsediyorum size.
“Hesaplarda 1 kuruş oynuyor.” İnönü diyor ki: “Daha önceki toplantıda dikkatimi
çekmişti.”
ŞİRİN
ÜNAL (İstanbul) – Ataşehir, Ataşehir!
MEHMET
GÖKDAĞ (Devamla) – “1 kuruşun nereye gittiğini öğrensinler diye talimat
vermiştim, bulamamışlar.” (AK PARTİ sıralarından gürültüler) “Fuat Bey’in
hassasiyetini anlıyorum ama milletimiz ondan daha hassastır, verdiği paranın
nereye gittiğini mutlaka bilmek ister.”
MUHAMMET
BALTA (Trabzon) – Telefon parası, 2 milyon civarında telefon parası. Siz
hesaplıyorsunuz. 
BAŞKAN
– Müdahale etmeyin sayın milletvekilleri, lütfen. 
MUHAMMET
BALTA (Trabzon) – Telefon parası 2 milyon civarında.
MEHMET
GÖKDAĞ (Devamla) – “İstifa, bu gibi hâllerde en kolay çıkar yoldur ama kimseyi
rahatlatmaz hatta söylentilere bile sebep olur.” 
MUHAMMET
BALTA (Trabzon) – Telefon faturası ne oldu, telefon faturası?
MEHMET
GÖKDAĞ (Devamla) – “Sonunda ne oldu? Memurları seferber ettim ve 1 kuruşun
yanlışlıkla başka bir hesaba geçirildiğini bulup çıkardım. Bizim milletimiz
cömerttir, elindekini avucundakini verir ama verdiğinin doğru dürüst yerlere
harcandığını görmek ister.” (CHP sıralarından alkışlar) 
Değerli
arkadaşlarım, bu anlayışa, bu titizliğe hepimizin ihtiyacı var ve bunun hesabı
bugün değilse yarın sorulur, yeter ki herkes dönemi bittiğinde hesap verebilir
durumda olsun, hukukun içinde kalsın, alnı ak olsun, yüzü pak olsun. 
Genel
Kurulu saygıyla selamlıyorum. (CHP sıralarından alkışlar)
TAMER
DAĞLI (Adana) – 2 milyon TL telefon faturası olan vekiline söyle onu. 
BAŞKAN
– Teşekkür ediyorum. 
Böylece
konuşmaları bitirdik. 
Soru-cevap
işlemi gerçekleştireceğiz. 
Sayın
Çam, buyurun. 
MUSA
ÇAM (İzmir) – Teşekkür ederim Sayın Başkan. 
Sayın
Bakan, finaldeyiz. Kapıda bizleri bekleyen polis arkadaşlarımız var; on iki, on
üç, on beş, yirmi saat çalışıyorlar, görev yapıyorlar, yıllardır bekledikleri
3600 göstergeleri var. Şimdi, Maliye Bakanı olarak “2018’de, Ocak ayında polis
arkadaşlarımızın göstergelerini 3600 yapıyoruz.” diye burada sizin söylemenizi
bekliyoruz. (CHP sıralarından alkışlar)
MELİKE
BASMACI (Denizli) – Haydi Bakan!
MUSA
ÇAM (İzmir) – Yine, çocuklarımızı emanet ettiğimiz öğretmenler, göstergeleri
3000’de, 3600 bekliyorlar. Öğretmen kardeşlerimize 3600 göstergeyi verecek
misiniz, vermeyecek misiniz? 
Geçtiğimiz
saatlerde Millî Eğitim Bakanı dedi ki: “109 bin öğretmen açığı var.” Şubat
ayında 50 bin öğretmen atamasına kadro verecek misiniz, vermeyecek misiniz? 
Sağlık
Bakanı dedi ki: “Doktor ve hemşire açığımız var.” Ocak ayında, şubat ayında
Sağlık Bakanlığına 30 bin hemşire kadrosu verecek misiniz, vermeyecek misiniz?
Teşekkür
ederim. 
BAŞKAN
– Sayın Özdemir…
SİBEL
ÖZDEMİR (İstanbul) – Teşekkür ederim Sayın Başkan. 
Evet,
Sayın Bakan, günlerdir burada biz ekonomik verileri ısrarla size açıklamaya
çalışıyoruz, siz de ısrarla “Büyüdük, büyüdük.” diyorsunuz. Enflasyon yüzde
13’lerde, işsizlik yüzde 11 seviyesinde, genç işsizliği yüzde 20’yi aştı. Gelir
adaletsizliğinde Gini katsayısını söylüyoruz, 2013 yılından itibaren bir artış
var ve 2002 seviyelerine doğru gidiyoruz. En zengin ve en yoksul arasındaki
fark, makas açılıyor, nüfusun yüzde 15’i yoksulluk sınırının altında.
Öğretmenlerin yüzde 20’si ek iş yapmak zorundalar. Faizi burada anlatmaktan
artık biz bıktık. Faiz ödemelerini, sizden önceki on beş yıl… Siz, döneminizde
6 kat artırdınız, 800 milyarı aşmış düzeyde. Bütün bunlar ortadayken, döviz
kuru ortada, TL’nin değer kaybı ortada, bireysel kredi kartı borcundan dolayı
yasal takipte olan kişi sayısı neredeyse 1 milyona dayandı. Vatandaşın satın
alma gücü, refah kaybı ortadayken siz hâlâ, bunlardan hiç bahsetmiyorsunuz,
“Büyüdük büyüdük.” diyorsunuz.
(Mikrofon
otomatik cihaz tarafından kapatıldı) 
BAŞKAN
– Sayın Erdem…
ARZU
ERDEM (İstanbul) – Teşekkür ederim Sayın Başkan.
Sayın
Bakan, biliyorum, bıktınız bizden ama ben yine de söyleyeceğim. AFAD bünyesinde
bulunan çadır kent çalışanlarının emeği inkâr edilemez. Bu çalışanlarla ilgili
kadro var mı?
Ağız
ve diş sağlığı teknikerliği mezunları ülkemizde bulunan sayısız ağız ve diş
sağlığı merkezlerine atanamamaktadırlar. Sağlık kurumu olan bu işletmelerde
işin ehli, liyakat sahibi ağız ve diş sağlığı kadrolarına yer verilmesi yönünde
bir düzenleme olacak mı? 
En
son olarak, bürokrat arkadaşlarımızdan rica ediyorum, bu cümleyi yazabilirlerse
bu konuda bir çalışma olacak mıdır: Planlı, reel sektörle iş birliği içinde bir
eğitim politikasına geçilecek mi bundan sonrası için? Geçilmesi şarttır. Bu
konuda bir çalışma yapılacak mıdır işsizliğin önlenmesi için?
Yeni
yılın hayırlara vesile olmasını temenni ediyorum. Bütçemizin vatana, millete
hayırlı olmasını diliyorum.
Teşekkür
ediyorum.
BAŞKAN
– Sayın Durmaz…
KADİM
DURMAZ (Tokat) - Teşekkür ediyorum Sayın Başkanım.
Sayın
Bakanım böyle, her sorudan sonra, bu ülkede o yüzde 11’lik büyümeyi çok naif
bir şekilde anlatıyor, çok da çaba ve gayret sarf ediyor bu konuda ama Sayın
Bakanım, Tokat’ta Çevre ve Şehircilik Bakanlığına bağlı Tapu ve Kadastro
Müdürlüğünün il binası yok. Programın 1’inci sırasında ama Kalkınma Bakanlığı
bununla ilgili vize vermiyor bütçede para yok diye. 
Bakıyorum,
benim kentim 140 bin nüfuslu -Tokat merkez- icrada 46 bin dosya var. Ve bütün
bu sizin anlattıklarınızı var sayıyorum, gelin bir jest yapalım, eti ithal
etmeyelim, köylüye ve üretime destek için ÖTV’siz, KDV’siz bir mazot verelim
2018’de köylüye.
Teşekkür
ediyorum.
BAŞKAN
– Teşekkürler.
Sayın
İrmez.
AYCAN
İRMEZ (Şırnak) – Teşekkür ederim Sayın Başkan.
Sayın
Başkan, Sayın Bakanım; insanlık tarihinin en büyük katliamlarından biri olan
Roboski köyümüze savaş uçaklarıyla yapılan bombardıman sonucunda 19’u çocuk 34
canımız katledildi. Katliamın üzerinden tamı tamına 6 yıl, 312 hafta, 2.185 gün
geçti ama ne yazık ki şu ana kadar tek bir yetkili ve tek bir şahıs yargı önüne
çıkarılmamış ve tek bir kişi hakkında dahi işlem ne yazık ki yapılmamıştır.
Dört yıl önce, Erdoğan Roboskili ailelere faillerin bulunması ve
cezalandırılması sözü vermişti ama ne yazık ki Cumhurbaşkanı şu ana kadar bu
sözünü yerine getirmiş değildir. Aileler Cumhurbaşkanının sözünü en kısa sürede
yerine getirmesini istiyorlar. 
(Mikrofon
otomatik cihaz tarafından kapatıldı)
BAŞKAN
– Evet, Sayın Bakanım, soruları cevaplandırmak üzere sözü size bırakıyorum.
Buyurun.
MALİYE
BAKANI NACİ AĞBAL (Bayburt) – Sayın Başkanım, gecenin bu ilerleyen saatinde
soru soran bütün milletvekili arkadaşlarımızın müsamaha göstereceklerine inanıyorum
ve bütün bu soruları yazılı olarak cevap verme noktasındaki düşüncemi de
sizlerle paylaşmak istiyorum. (AK PARTİ sıralarından alkışlar)
GENÇLİK
VE SPOR BAKANI OSMAN AŞKIN BAK (Rize) – Bravo, teşekkür ediyoruz bütçe için.
MALİYE
BAKANI NACİ AĞBAL (Bayburt) – Ayrıca, 2018 yılı bütçemizin memleketimize,
ülkemize hayırlar, bereketler getirmesini diliyorum. 
Eğer
müsaade ederseniz, ben de bu Genel Kurul çalışmalarında göstermiş olduğunuz
katkılardan dolayı hepinize ayrı ayrı teşekkür ediyor, saygılar sunuyorum. (AK
PARTİ sıralarından alkışlar)
BAŞKAN
– Teşekkür ediyoruz.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Sayın
milletvekilleri, böylece, 2016 Yılı Merkezi Yönetim Kesin Hesap Kanunu
Tasarısı’nın maddeleri kabul edilmiştir.
Tasarının
tümü açık oylamaya tabidir. Açık oylama yarınki birleşimde son konuşmalardan
ardından yapılacaktır.
Ben
de emek veren, katkı sunan herkese çok teşekkür ediyorum.
Programa
göre, bütçenin tümü üzerindeki son konuşmaları, 2018 Yılı Merkezi Yönetim Bütçe
Kanunu Tasarısı ile 2016 Yılı Merkezi Yönetim Kesin Hesap Kanunu Tasarısı’nın
açık oylamaları ve (11/18) esas numaralı Gensoru Önergesi’nin gündeme alınıp
alınmamasına ilişkin görüşmeleri yapmak için 22 Aralık 2017 Cuma günü saat 14.00’te
toplanmak üzere birleşimi kapatıyorum.
Hepinize
hayırlı sabahlar diliyorum.
Kapanma Saati: 03.02




(x) 503, 504 S. Sayılı Basmayazılar ve
Ödenek Cetvelleri 11.12.2017 tarihli 34’üncü Birleşim Tutanağı’na eklidir.


(x) Bu bölümde hatip tarafından Türkçe olmayan
bir kelime ifade edildi.


(x) Bu bölümlerde hatip tarafından Türkçe
olmayan kelimeler ifade edildi.








(x) Bu bölümlerde hatip tarafından Türkçe
olmayan kelimeler ifade edildi.





(x) Bu bölümlerde hatip tarafından Türkçe
olmayan kelimeler ifade edildi.





(x) Bu bölümlerde hatip tarafından Türkçe
olmayan kelimeler ifade edildi.










