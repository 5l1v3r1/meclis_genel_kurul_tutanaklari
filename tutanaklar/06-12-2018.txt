



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 27’nci
Birleşim
 6
Aralık 2018 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER

I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Antalya Milletvekili Kemal Bülbül’ün, engelli olan çocuğunun yazmış
olduğu mektuba ve engellilerin sorunlarına ilişkin gündem dışı konuşması
2.- Hatay Milletvekili Mehmet Güzelmansur’un, 3 Aralık Dünya Engelliler
Günü’ne ve Hatay ilinin sorunlarına ilişkin gündem dışı konuşması
3.- Kayseri Milletvekili Hülya Nergis’in, 3 Aralık Dünya Engelliler
Günü’ne ilişkin gündem dışı konuşması

IV.- AÇIKLAMALAR
1.- Hatay Milletvekili Serkan Topal’ın, gaziler arasındaki
hakkaniyetsizliğin giderilmesi gerektiğine ilişkin açıklaması
2.- Mersin Milletvekili Baki Şimşek’in, Yavuz Sultan Selim Köprüsü’nün
faaliyete girmesiyle Fatih Sultan Mehmet Köprüsü’nden geçişinin
yasaklandığından haberi olmayan araçların mağduriyetinin ortadan kaldırılması
gerektiğine ilişkin açıklaması
3.- Kahramanmaraş Milletvekili Sefer Aycan’ın, engelliliğin önlenmesi
ile engellilerin hayatını kolaylaştırmak için yapılması gerekenlere ilişkin
açıklaması
4.- Bursa Milletvekili Erkan Aydın’ın, asgari ücretin gerçek rakamlar
göz önüne alınarak hakkaniyetli bir şekilde belirlenmesini talep ettiklerine
ilişkin açıklaması
5.- Hatay Milletvekili Hüseyin Şanverdi’nin, Hatay’ın Erzin ilçesindeki
termal otelde meydana gelen yangın nedeniyle yaralananlara şifa, Erzinli
hemşehrilerine geçmiş olsun dileğinde bulunduğuna ilişkin açıklaması
6.- Mersin Milletvekili Ali Cumhur Taşkın’ın, Mersin’in coğrafyası,
tarihî ve kültürel birikimiyle yüzlerce coğrafi işaret potansiyeline sahip
olduğuna ve coğrafi işaret tescil belgesinin önemine ilişkin açıklaması
7.- Balıkesir Milletvekili Fikret Şahin’in, süt üreticilerinin
mağduriyetine ilişkin açıklaması
8.- Mersin Milletvekili Hacı Özkan’ın, 7-17 Aralık Mevlâna Haftası
vesilesiyle Mevlâna Celâlettin Rûmi’yi rahmetle andığına ilişkin açıklaması
9.- Kahramanmaraş Milletvekili İmran Kılıç’ın, Türkiye’nin sosyal bir
hukuk devleti olduğuna, sunulan sosyal hizmet ve yardımlara ilişkin açıklaması
10.- Bursa Milletvekili Nurhayat Altaca Kayışoğlu’nun, emeklilerin toplu
sözleşmeli sendika kurma hakkına kavuşturulması gerektiğine, kamuda çalışan
aile sağlığı çalışanlarının mağduriyetine, okullardaki ısınma ve temizlik
problemlerinin çözümü için Millî Eğitim Bakanına seslendiğine ilişkin
açıklaması 
11.- Bursa Milletvekili Yüksel Özkan’ın, Eğitim Reformu Girişimi
tarafından yayımlanan 2017-2018 Eğitim İzleme Raporu’na ilişkin açıklaması
12.- Kayseri Milletvekili Çetin Arık’ın, atanamayan fizyoterapistlerin
feryadına kulak verilmesi gerektiğine ilişkin açıklaması
13.- Adana Milletvekili Ayhan Barut’un, elektriğin tüketicilere ucuz,
kaliteli olarak sunulması ve yenilenebilir kaynaklara önem verilmesi
gerektiğine, elektrik fiyatlarını düşürebilmek için alınabilecek önlemlere
ilişkin açıklaması
14.- Denizli Milletvekili Kazım Arslan’ın, ön lisans mezunu
astsubayların mağduriyetinin ne zaman giderileceğini, muvazzaf astsubaylara
başarı tazminatının ödenip ödenmeyeceğini, sözleşmeli uzman çavuşların kadroya
geçirilip geçirileceğini ve uzman çavuşlara 3600 ek göstergenin ne zaman
verileceğini Millî Savunma Bakanından öğrenmek istediğine ilişkin açıklaması
15.- Kütahya Milletvekili Ahmet Tan’ın, TÜİK verilerine göre son on iki
aylık ihracat rakamının cumhuriyet tarihinin en yüksek seviyesine ulaştığına ve
Kütahya ilindeki yatırımlara ilişkin açıklaması
16.- Kocaeli Milletvekili Ömer Faruk Gergerlioğlu’nun, cezaevlerinin
doluluğuna ve sağlık hizmetlerinin kısıtlı olduğuna, hastanelerde mahkûm koğuşu
yetersiz olduğu için tedavilerin geciktiğine ilişkin açıklaması
17.- Niğde Milletvekili Selim Gültekin’in, Edirne'den Şanlıurfa'ya
kesintisiz ulaşım sağlayacak Ankara-Niğde Otoyolu Projesi'ne ilişkin açıklaması
18.- Kahramanmaraş Milletvekili Habibe Öçal’ın, milleti test etmeye
çalışanların 15 Temmuzda gerekli cevabı aldığına, Türk Silahlı Kuvvetlerinde
başörtüsünün yasaklanması yönünde mütalaada bulunan Danıştay savcısını kınadığına
ilişkin açıklaması
19.- Gaziantep Milletvekili İmam Hüseyin Filiz’in, 7 Aralık Kilis’in
düşman işgalinden kurtuluşunun 97’nci yıl dönümüne ilişkin açıklaması
20.- Osmaniye Milletvekili İsmail Kaya’nın, 1-7 Aralık Acil Sağlık
Hizmetleri Haftası vesilesiyle “112” acil çağrı hattının gereksiz aranmasının
önlenmesi ve trafikte ambulansın geçiş önceliğine özen gösterilmesi gerektiğine
ilişkin açıklaması
21.- İstanbul Milletvekili Tülay Kaynarca’nın, Cumhurbaşkanının seçim
kampanyalarıyla ilgili açıklamasına ilişkin açıklaması


22.- İstanbul Milletvekili Yavuz Ağıralioğlu’nun, Ergenekon davasının
çöktüğüne ve bu davadan, Türk devletinin hissesine adalete siyaseten nüfuz
etmeye kalkmamak, adalet mekanizmasına siyasi iradeyle musallat olmamak
gerektiği gibi bir neticenin çıkmış olmasını dilediğine ilişkin açıklaması
23.- Manisa Milletvekili Erkan Akçay’ın, Kerkük’teki Türkmen varlığını
yok etmek için yapılan saldırıların devamı olan Kayseri Çarşısı’ndaki yangını
şiddetle kınadıklarına, Türkiye’nin hedefinin Fırat’ın doğusu ve bütün terör
odaklarının yok edilmesi olması gerektiğine, veteriner hekim, ziraat, gıda ve
su ürünleri mühendislerinin mağduriyetinin giderilmesini beklediklerine ilişkin
açıklaması 
24.- Kars Milletvekili Ayhan Bilgen’in, tutuklu Hakkâri Milletvekili
Leyla Güven’e destek için parti büroları içerisinde yapılan eylemlere müdahale
edildiğine, Sırrı Süreyya Önder’in teslim olurken sarf ettiği sözlerine, asgari
ücret tartışmalarına, ücretli öğretmenlerin mağduriyetine, seçim
kampanyalarında sorunun demokrasi sorunu olduğuna ve fırsat eşitliğinin
sağlanması gerektiğine ilişkin açıklaması 
25.- Bursa Milletvekili Erkan Aydın’ın, Kuzey Kıbrıs Türk
Cumhuriyeti’nde meydana gelen sel felaketinde hayatını kaybedenlere Allah’tan
rahmet dilediğine, Gezi Parkı olaylarının üzerinden geçen beş buçuk yıldan
sonra aralarında Mehmet Ali Alabora, Osman Kavala gibi ünlülerin de bulunduğu
birçok kişi hakkında seçim öncesinde soruşturma başlatılmasının provokasyon
olduğuna ilişkin açıklaması
26.- Denizli Milletvekili Cahit Özkan’ın, Kuzey Kıbrıs Türk
Cumhuriyeti’nde meydana gelen sel felaketinde hayatını kaybedenlere Allah’tan
rahmet dilediğine, hukuk düzenine yönelik ne zaman, nerede, hangi hile ve
desiselerle bir kalkışma varsa buna karşı “Egemenlik kayıtsız şartsız
milletindir.” anlayışıyla mücadelenin sürdürülmesi gerektiğine ilişkin
açıklaması
27.- İstanbul Milletvekili Yavuz Ağıralioğlu’nun, Denizli Milletvekili
Cahit Özkan’ın yaptığı açıklamasındaki bazı ifadelerine, Ergenekon davalarında
yaşanılanların FETÖ davalarında yaşanmaması için dikkat çekmeye çalıştığına
ilişkin açıklaması 
28.- Kars Milletvekili Ayhan Bilgen’in, Denizli Milletvekili Cahit
Özkan’ın yaptığı açıklamasındaki bazı ifadelerine ve demokrasiyi korumanın
ancak hak ve özgürlüklere saygıyla mümkün olacağına ilişkin açıklaması
29.- Bursa Milletvekili Erkan Aydın’ın, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin açıklaması
30.- Denizli Milletvekili Cahit Özkan’ın, Bursa Milletvekili Erkan
Aydın’ın yaptığı açıklamasındaki bazı ifadelerine ve Gezi Parkı olaylarının
vatandaşların çevre duyarlılığını tahrik etmek suretiyle millî iradeyi
zapturapt altına almayı hedeflediğine ilişkin açıklaması
31.- İstanbul Milletvekili Hayati Arkaz’ın, geçirdikleri trafik kazası
sonucu hayatını kaybeden MHP Sinop Durağan İlçe Başkanı Osman Yıldırım ile
belediye başkan adayı Ali Dalkılıç’a Allah’tan rahmet dilediğine, Yeşilırmak’ı
tehdit eden kirliliğe karşı önlem alınması gerektiğine ilişkin açıklaması
32.- Hatay Miletvekili Hüseyin Yayman’ın, Hatay Milletvekili Mehmet
Güzelmansur’un yaptığı gündem dışı konuşmasındaki bazı ifadelerine ilişkin
açıklaması
33.- Antalya Milletvekili Aydın Özer’in, Antalya ili Demre ilçesinde
yaşanan sel felaketi nedeniyle çiftçilere geçmiş olsun dileğinde bulunduğuna ve
iktidarın çiftçilere sahip çıkmadığına ilişkin açıklaması
34.- İstanbul Milletvekili Turan Aydoğan’ın, okullarda yürütülen aşı
kampanyasına yönelik olarak dağıtılan aşı karşıtı bildiriler için İçişleri
Bakanlığı ile Sağlık Bakanlığının tedbir alması gerektiğine ilişkin açıklaması
35.- Osmaniye Milletvekili Mücahit Durmuşoğlu’nun, 5 Aralık Dünya Kadın
Hakları Günü ile 1-7 Aralık Acil Sağlık Hizmetleri Haftası’nı kutladığına,
küresel engellemelere rağmen 2018 yılının ihracatta rekorlar yılı olduğuna
ilişkin açıklaması
36.- Eskişehir Milletvekili Arslan Kabukcuoğlu’nun, yetkilileri
Batman’da yaşanan uyuşturucu sorunuyla ilgili gerekeni yapmaya davet ettiğine
ilişkin açıklaması
37.- Hatay Milletvekili Serkan Topal’ın, Hatay Miletvekili Hüseyin
Yayman’ın yaptığı açıklamasındaki bazı ifadelerine ilişkin açıklaması
38.- İstanbul Milletvekili Engin Altay’ın, Mardin’in Midyat ilçesi
Kaymakamını Kutlubey, Çaldere, Çalpınar, Budaklı, Sivrice, Barıştepe ve Toptepe
köylerine Sosyal Yardımlaşma ve Dayanışmayı Teşvik Fonu üzerinden yapılan
yardımları kestiği için milletin vicdanına havale etiğine ilişkin açıklaması
39.- Denizli Milletvekili Cahit Özkan’ın, Ankara Kızılay Meydanı'nda
freni patlayan belediye otobüsünün bir kız çocuğu ile bir bayana çarptığına,
hayati tehlikelerinin bulunmadığına ilişkin açıklaması
40.- Denizli Milletvekili Cahit Özkan’ın, İstanbul Milletvekili Engin
Altay’ın yaptığı açıklamasındaki bazı ifadelerine ilişkin açıklaması
41.- Mersin Milletvekili Behiç Çelik’in, yoğun yağış nedeniyle mağdur
olan hemşehrileri ile Ankara Kızılay Meydanı’ndaki kazada yaralananlara geçmiş
olsun dileğinde bulunduğuna, çiftçilerin mağduriyetinin giderilerek üretimde
israfın önlenmesi gerektiğine ilişkin açıklaması
42.- İstanbul Milletvekili Zeynel Özen’in, Alevi tutuklu ve hükümlülerin
kendi ibadet önderleriyle görüşme talebinin karşılanması gerektiğine ilişkin
açıklaması
43.- Kilis Milletvekili Ahmet Salih Dal’ın, 7 Aralık Kilis’in düşman
işgalinden kurtuluşunun 97’nci yıl dönümüne ve Kilis’in sanayi hamleleriyle hak
ettiği yere ulaşacağına ilişkin açıklaması
44.- Kahramanmaraş Milletvekili Mehmet Cihat Sezal’ın, Kahramanmaraş
Milletvekili Sefer Aycan’ın yaptığı konuşmasındaki bazı ifadelerine ilişkin
açıklaması 
45.- Tokat Milletvekili Özlem Zengin’in, 16 sıra sayılı Kanun
Teklifi’nin ikinci bölümü üzerinde Antalya Milletvekili Hasan Subaşı’nın İYİ
PARTİ Grubu adına yaptığı konuşmasındaki ve Çorum Milletvekili Tufan Köse’nin
CHP Grubu adına yaptığı konuşmasındaki bazı ifadelerine ilişkin açıklaması
46.- Tokat Milletvekili Özlem Zengin’in, Meclisin milletvekillerinin
birbirini eleştireceği mecra olduğuna, Cumhurbaşkanlığı sıfatı ile genel
başkanlık sıfatını birbirinden ayırmayı komik bulduğuna ilişkin açıklaması
47.- İstanbul Milletvekili Mehmet Muş’un, Bursa Milletvekili Erkan
Aydın’ın 16 sıra sayılı Kanun Teklifi’nin 10’uncu maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
48.- Kahramanmaraş Milletvekili Ali Öztunç’un, Hükûmetin soru
önergelerine cevap vermediğine, Afşin-Elbistan Termik Santrali’nin hangi
mantıkla özelleştirildiğini, kaç liraya satıldığını, alan firmanın bakanlarla
ilişkisinin olup olmadığını, işten çıkarılan işçilere niçin zulmedildiğini
öğrenmek istediğine ilişkin açıklaması
49.- İstanbul Milletvekili Engin Altay’ın, Tokat Milletvekili Özlem
Zengin’in sataşma nedeniyle yaptığı konuşmasındaki bazı ifadelerine ilişkin
açıklaması
50.- İstanbul Milletvekili Nazır Cihangir İslam’ın, Tokat Milletvekili
Özlem Zengin’in sataşma nedeniyle yaptığı konuşmasındaki bazı ifadelerine
ilişkin açıklaması
51.- Tokat Milletvekili Özlem Zengin’in, İstanbul Milletvekili Nazır
Cihangir İslam’ın yaptığı açıklamasındaki bazı ifadelerine ilişkin açıklaması

V.- BAŞKANLIĞIN GENEL KURULA SUNUŞLARI
A) Önergeler
1.- Başkanlıkça, Antalya Milletvekili Çetin Osman Budak’ın Kamu İktisadi
Teşebbüsleri Komisyonu üyeliğinden (4/12), Edirne Milletvekili Orhan
Çakırlar’ın Tarım, Orman ve Köyişleri Komisyonu üyeliğinden (4/13) istifalarına
ilişkin yazılarının 6/12/2018 tarihinde Başkanlığa ulaştığına ilişkin önerge
yazısı 

VI.- ÖNERİLER
A) Siyasi Parti Grubu Önerileri
1.- İYİ PARTİ Grubunun, İstanbul Milletvekili Hayrettin Nuhoğlu ve 21
milletvekili tarafından, İstanbul'da yaşanan çökme, göçük ve toprak
kaymalarının nedenlerinin incelenerek bu konularda alınması gereken tedbirlerin
belirlenmesi amacıyla 6/12/2018 tarihinde TBMM Başkanlığına verilmiş olan
Meclis araştırması önergesinin (10/402) ön görüşmelerinin, Genel Kurulun 6
Aralık 2018 Perşembe günkü birleşiminde yapılmasına ilişkin önerisi
2.- HDP Grubunun, Kocaeli Milletvekili Ömer Faruk Gergerlioğlu ve
arkadaşları tarafından, Olağanüstü Hâl İşlemleri İnceleme Komisyonunun sebep
olduğu hak ihlallerinin tespiti amacıyla 4/12/2018 tarihinde TBMM Başkanlığına
verilmiş olan Meclis araştırması önergesinin ön görüşmelerinin, Genel Kurulun 6
Aralık 2018 Perşembe günkü birleşiminde yapılmasına ilişkin önerisi
3.- CHP Grubunun, Mersin Milletvekili Cengiz Gökçel ve arkadaşları
tarafından, ülkemizde yaşayan çiftçilerin borçlanma nedenlerinin araştırılması
amacıyla 5/12/2018 tarihinde TBMM Başkanlığına verilmiş olan Meclis araştırması
önergesinin ön görüşmelerinin, Genel Kurulun 6 Aralık 2018 Perşembe günkü
birleşiminde yapılmasına ilişkin önerisi

VII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün, Ankara Kızılay
Meydanı'nda belediye otobüsünün kontrolden çıkarak yayalara çarpması sonucu
yaşanan kaza nedeniyle hemşehrilerine geçmiş olsun dileğinde bulunduğuna
ilişkin konuşması
2.- Oturum Başkanı TBMM Başkan Vekili Levent Gök’ün, Ankara Kızılay
Meydanı'nda meydana gelen kazada yaralananların sağlığına kavuşmasını
dilediğine ilişkin konuşması
3.- Oturum Başkanı TBMM Başkan Vekili Levent Gök’ün, 7 Aralık Kilis’in
düşman işgalinden kurtuluşunun 97’nci yıl dönümü münasebetiyle Kilislileri
selamladığına ilişkin konuşması

VIII.- SEÇİMLER
A) Komisyonlarda Açık Bulunan Üyeliklere Seçim
1.- Çevre Komisyonunda boş bulunan üyeliğe seçim 
2.- Tarım, Orman ve Köyişleri Komisyonunda boş bulunan üyeliğe seçim




IX.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Afyonkarahisar Milletvekili Ali Özkaya ve 5 Milletvekilinin
Abonelik Sözleşmesinden Kaynaklanan Para Alacaklarına İlişkin Takibin
Başlatılması Usulü Hakkında Kanun Teklifi (2/1286) ve Adalet Komisyonu Raporu
(S. Sayısı: 16) 

X.- SATAŞMALARA İLİŞKİN KONUŞMALAR
1.- Tokat Milletvekili Özlem Zengin’in, İstanbul Milletvekili Nazır
Cihangir İslam’ın 16 sıra sayılı Kanun Teklifi’nin 25’inci maddesiyle ilgili
önerge üzerinde yaptığı konuşmasında şahsına sataşması nedeniyle konuşması 

XI.- OYLAMALAR
1.- (S. Sayısı: 16) Abonelik Sözleşmesinden Kaynaklanan Para
Alacaklarına İlişkin Takibin Başlatılması Usulü Hakkında Kanun Teklifi’nin
oylaması















6 Aralık 2018 Perşembe
BİRİNCİ OTURUM
Açılma Saati: 14.00
BAŞKAN: Başkan Vekili Levent GÖK
KÂTİP
ÜYELER: Burcu KÖKSAL (Afyonkarahisar), Bayram ÖZÇELİK (Burdur)
-----0-----
BAŞKAN
– Değerli milletvekilleri, Türkiye Büyük Millet Meclisinin 27’nci Birleşimini
açıyorum.
Toplantı
yetersayısı vardır, görüşmelere başlıyoruz.
Gündeme
geçmeden önce üç sayın milletvekiline söz vereceğim.
Sayın
milletvekillerimizin konuşma süreleri beşer dakika.
Gündem
dışı ilk söz, engellilerin sorunları hakkında söz isteyen Antalya
Milletvekilimiz Sayın Kemal Bülbül’e aittir.
Buyurun
Sayın Bülbül. (HDP sıralarından alkışlar) 
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Antalya Milletvekili Kemal Bülbül’ün, engelli olan çocuğunun yazmış
olduğu mektuba ve engellilerin sorunlarına ilişkin gündem dışı konuşması
KEMAL
BÜLBÜL (Antalya) – Sayın Başkan, değerli milletvekilleri; öncelikle, kendisi de
bir engelli olan çocuğumun size yazmış olduğu mektupla başlamak istiyorum:
“Değerli
milletvekili ablalarım, ağabeylerim, amcalarım, teyzelerim, sayın
milletvekilleri; sizlere nasıl hitap edeceğimi doğrusu kestiremiyorum. Duygusal
olarak mı hitap etsem, vicdanınıza mı hitap etsem, anlayışınıza, idrakinize mi
hitap etsem? Bu kadar tedrisat görmüş vekillere uluslararası sözleşmeleri veya
engellilerin içinde bulunduğu durumu tekrar izah etmeyi, anlatmayı doğrusu
uygun bulmuyorum.
Birleşmiş
Milletler Engelli Hakları Sözleşmesi’nin altında Türkiye’yle birlikte 50
ülkenin imzasının bulunduğunu bilmektesiniz. Sözleşmenin ‘Giriş’ bölümünde,
engelliliğin değişen ve gelişen bir kavram olduğu, bu kişilerin topluma diğer
bireylerle birlikte eşit koşullarda, tam ve etkin katılımını engelleyen
tutumlar ve çevre koşullarının kaynaklarını düzeltmeniz gerektiği zaten ifade
edilmektedir. Bu sebeple ben ‘engelli’ kavramı yerine ‘engellenen’ kavramını
kullanmayı daha uygun buluyorum. Bunun en somut kanıtlarından biri,
kaldırımlarda tekerlekli sandalye rampası bulunan yerlere park edilen arabalar.
Metro ve tren garlarında, üst geçitlerinde önceliği bulunan asansörlerde engellenen
bizleriz. 
Bir
de psikolojik zorluklar var. Örneğin, disleksi problemi bulunan arkadaşların
eğitim sürecinde bilinç eksikliğinden dolayı çekmek zorunda kaldıkları
zorluklar sayılabilir. Bunun en iyi örneği, disleksi hastası olan Einstein’dır.
Einstein’ın bir öğrenciyken öğrenme zorluğu olduğu için umutsuz bir vaka
olduğundan öğretmeni tarafından okuldan atılması ve temel eğitiminin evde
annesi tarafından karşılanması, engellilerin durumunu izah etmek açısından
tarihî ve bilimsel bir örnektir. 
Engellenen
arkadaşlarımızın toplumsal yaşama etkin bir şekilde katılmak ve eşit
vatandaşlık konusundaki taleplerinin karşılanması gerekmektedir. Engellenenlere
verilen sözler bugüne kadar tutulmamış, çoğunlukla da eşit şartlarda çalışma
ortamlarına katılma yönündeki talepleri seçim malzemesi olarak kullanılmış ve
insanlar ne yazık ki evlere mahkûm edilmiştir. 
Engellenenlerin
yaşamlarını kolaylaştırmaya yönelik düzenlemeler için temel yaklaşımın sadaka
kültüründen yola çıkarak değil, sosyal devlet yaklaşımı içinde ele alınması ve
engellenenlerin iş ve istihdama dönük ihtiyaçlarının karşılanması da temel bir
görev olarak durmaktadır.”
Değerli
milletvekilleri, şimdi ibretiâlemlik bir örneği vermek istiyorum. Benim çocuğum
ortopedik engelli. Biz karbon ayak almak istiyoruz ama bu yönetmeliği
düzenleyen kişi karbon ayağın lükse girdiğini belirtmiş. Galiba bunu
düzenleyenin beyni ve yüreği lükse giriyor ki… İnsanın en temel ihtiyaçlarından
biri olan ayak nasıl lükse girer? Göz, kulak, engellilerin engellerini aşmak için
gerekli olan malzemeler, cihazlar, aparatlar nasıl olur da lükse girer?
Yaradan, gözümüzü lükse girsin, ayağımızı, kolumuzu, bacağımızı, beynimizi,
yüreğimizi lükse girsin diye yaratmamış ki! Böyle bir kavram yok ki! Nasıl
böyle bir kavram kullanılıyor? Bunların düzeltilmesi gerekir.
Yine,
geçen gün, Engelliler Konfederasyonunun Aile, Çalışma ve Sosyal Hizmetler
Bakanlığı önünde yapmak istediği bir açıklamaya katıldım ben. Katılanların
tamamı engelli ve çoğunluğu görme engelli, Federasyon Başkanı da görme engelli.
İnanılmaz bir polis ablukası ve bir engelleme çabası… Engelliler ne yapacak da
bu engelleme çabası söz konusu oluyor? Sadece bir basın metni okunacak ve
ilgili birimle görüşme yapılacak değerli arkadaşlar. 
Bizim,
engellileri anlayabilmemiz için biraz edebiyat, biraz sanat, biraz resim, biraz
bilim dünyasına girmemiz gerekiyor.
“Yeni
mektup aldım gül yüzlü yardan/Gözletme yolları, gel deyi yazmış./Sivrialan
köyünden, bizim diyardan/Dağlar mor menevşe, gül deyi yazmış.” Bu kişi görme
engelli Âşık Veysel’dir ve Âşık Veysel’in hepimizin kulağına küpe olacak bir
sözü vardır. Âşık Veysel der ki: “Ben kör değilim, görmüyorum.”
(Mikrofon
otomatik cihaz tarafından kapatıldı) 
BAŞKAN
– Sayın Bülbül, devam edin.
KEMAL
BÜLBÜL (Devamla) – Teşekkür ediyorum.
Bu
kadar ağır bir konuyu bu kısa sürede toparlamak da biraz zor ama…
Şimdi,
burada engellilerin bize ilettikleri sorunlar, fiziki sorunlar, kent
planlamasından kaynaklı sorunlar, yasalardan kaynaklı sorunlar var ama en temel
sorun yasalardan kaynaklı sorunlar. Yasalar o kadar karmaşık ve anlaşılmaz ki
uygulaması o kadar zor ki o kadar bürokratik problemler var ki dışarıdan bir
insan değil, bire bir karşılaşan ve yaşayan bir insan olarak ifade ediyorum.
Dolayısıyla Parlamentonun, bizim, milletvekillerinin, bu kurumun bu yasaları
tek bir kalemde toplamak, anlaşılır kılmak, izah etmek, sorunları çözmek ve
yardımcı olabilecek, sorunları çözecek en temel şekilde ifade etmek gibi bir
görevi var. 
(Mikrofon
otomatik cihaz tarafından kapatıldı)
BAŞKAN
– Sayın Bülbül, konu engelliler. Ben süre ilave edeyim, siz selamlamanızı öyle
toparlayın. 
KEMAL
BÜLBÜL (Devamla) – Teşekkür ediyorum duyarlılığınız için Sayın Başkan. 
Bitirirken
şu anda tedavi görmekte olan İstanbul Vekilimiz Musa Piroğlu, Parlamentoda
bulunan değerli engelli vekillerimiz ve birçok engele rağmen yaşamını idame
ettirmeye çalışan, yaşamını sürdürmeye çalışan; duygusuyla, düşüncesiyle,
erdemiyle insanlığa ve bize hizmet eden sevgili engellileri sevgiyle, saygıyla
selamlıyorum. Tekrar ediyorum, Parlamentomuzun bu sorunları çözmek için
özellikle hakları teşkil eden, temsil eden, düzenleyen bu yasal düzenlemeyi
anlaşılır ve uygulanabilir kılmak, bunu yapabilmek için temel bir
sorumluluğumuz var değerli arkadaşlar. 
Hepinizi
sevgiyle, saygıyla selamlıyorum. Teşekkür ediyorum. (HDP sıralarından alkışlar)
BAŞKAN
– Teşekkür ederim Sayın Bülbül. 
Değerli
milletvekilleri, gündem dışı ikinci söz Hatay’ın ekonomik sorunları hakkında
söz isteyen Hatay Milletvekilimiz Sayın Mehmet Güzelmansur’a aittir. 
Buyurun
Sayın Güzelmansur. (CHP sıralarından alkışlar)
2.- Hatay Milletvekili Mehmet Güzelmansur’un, 3 Aralık Dünya Engelliler
Günü’ne ve Hatay ilinin sorunlarına ilişkin gündem dışı konuşması
MEHMET
GÜZELMANSUR (Hatay) – Sayın Başkan, değerli milletvekili arkadaşlarım; Hatay
ilimizin ekonomik sorunlarını dile getirmek üzere gündem dışı söz aldım.
Sizleri ve ekran başında izleyen tüm yurttaşlarımızı saygıyla selamlıyorum.
Sözlerime
başlamadan önce, 3 Aralık Dünya Engelliler Günü’nün empati ve dayanışmayı
artırarak her türlü eşitsizliği gidermeye vesile olmasını diliyorum.
Değerli
milletvekili arkadaşlarım, Hatay çan, hazan ve ezan sesinin birleştiği, tüm din
ve inançların bir arada yaşadığı hoşgörü ve kardeşlik şehridir. Anadolu’nun en
eski yerleşim birimlerinden biri olan, deniziyle, 14 kilometrelik eşsiz
kumsalıyla, arkeolojik zenginlikleriyle, doğal güzellikleriyle, 600’ün üzerinde
yemek ve tatlı çeşidini barındıran mutfağıyla muazzam potansiyeli olan bir
turizm şehridir. Avrupa’nın ve Türkiye’nin Orta Doğu’ya açılan kapısı olması
özelliğiyle hem ticaret hem de önemli bir lojistik merkezidir. Türkiye’nin en
verimli topraklarından olan Amik Ovası’yla altın değerinde bir tarım şehridir.
Çimento, demir çelik, filtre üretiminde Türkiye’nin öncü illerinden biri
olmasıyla önemli bir sanayi şehridir. Ancak Hatay iktidarın yanlış Suriye
politikasından dolayı biraz önce saydığım potansiyellerini gereği gibi
kullanamamaktadır. 2011’de başlayan Suriye kriziyle ve sınır kapılarının
kapanmasıyla ihracatımız geriledi. 2012’de 6,5 milyar dolar olan ticaret
hacmimiz 2016 sonunda 4,3 milyar dolara geriledi. Sadece sebze ve meyve
ihracatımız 110 milyon dolar düştü. Türkiye’nin 2’nci büyük tır filosuna
sahipken ne yazık ki şu an 3’üncü sıraya geriledik. Turizm gelirlerimiz
dramatik bir şekilde düştü. Bavul ticaretinin bitmesiyle Hatay’ın simgesi olan
Uzun Çarşı’mız 750 bin dolar günlük ticaret hacmine sahipken şu an 50 bin
doların altına geriledi. 500 bin Suriyelinin ilimizde yaşamaya başlamasından bu
yana Türkiye’de enflasyonun en yüksek artış kaydettiği il Hatay’dır. İşsizlik
oranı en yüksek illerden biri yine Hatay’dır. Şu an, Hatay, Türkiye’nin en
mutsuz 4’üncü ili. Bunu TÜİK söylüyor, ben söylemiyorum. 
Değerli
milletvekilleri, Hatay halkı engin hoşgörüsü ve misafirperverliğiyle ekmeğini,
suyunu, sokağını, hastanelerini Suriyeli misafirlerle paylaşmaktadır, gücünün
yettiği noktaya kadar da bunu devam ettirecektir ancak iktidarın, Suriye
krizinin Hatay ekonomisinde tahribat yapmıyormuş gibi davranması, 500 bin
Suriyeli Hatay’da yaşamıyormuş gibi icraatlarını şekillendirmeye devam etmesi
de adalet ve güven duygusunu zedelemektedir.
Şimdi,
ben, size, iktidarın resmî istatistiklerde görmezden geldiği gerçek rakamları
vereceğim. Hatay’da yaşayan 500 bin Suriyeli yok sayılmayıp hesaplara dâhil edildiğinde
Hatay’da nüfus yoğunluğu yani kilometrekareye düşen kişi sayısı 270 değil
356’dır. 10 bin kişiye düşen hastane yatak sayısı 25 değil 20’dir. Yıllık kişi
başına düşen gelirimiz de ortalama 1.515 dolara kadar gerilemiştir. Suriyeli
çocukların okullarda eğitim görmeye başlamasıyla derslik başına düşen öğrenci
sayısı 1,5 kat artmıştır. 
Şimdi,
rakamlar böyleyken, iktidarın, Suriye krizi başlamadan ve 500 bin Suriyeli
ilimize gelmeden önceki rakamları esas alarak Hatay’ı 5’inci teşvik bölgesi
yerine 4’üncü teşvik bölgesine alması hak mı, reva mı? 
Büyükşehir
Belediye Başkanımız Sayın Doçent Doktor Lütfü Savaş’ın, Hatay’ın 5’inci teşvik
bölgesine alınması için başlattığı ve 517 bin kişinin destek verdiği imzaların
yok sayılması aymazlık mı, duymazlık mı?
İstanbul’un
çılgın projesine finansman ararken beş altı yıldır konuşulan, seçim malzemesi
olarak kullanılan Hatay’ın çılgın projesi Hassa Tüneli’ni ötelemesi uygun mu,
adil mi? 
HÜSEYİN
YAYMAN (Hatay) – Yapılacak, yapılacak!
MEHMET
GÜZELMANSUR (Devamla) – Vergi gelirleri bakımından 9’uncu sırada olan Hatay’ın,
devletin yaptığı yatırımlar bakımından 56’ncı sırada olmasını neyle izah
edeceksiniz, adaletsizlikle mi, üvey evlat muamelesiyle mi?
(Mikrofon
otomatik cihaz tarafından kapatıldı) 
BAŞKAN
– Buyurun, devam edin.
MEHMET
GÜZELMANSUR (Devamla) – Defne, Arsuz, Erzin, Payas, Belen’e devlet hastanesi
yapılmaması ayrıcalık mı aldırmazlık mı? Geçici olarak kapatıldığı söylenen
Yayladağı Sınır Kapısı’nın beş yıldır açılmaması nasıl açıklanır; Hatay’ı
unutmakla mı cezalandırmakla mı? Reyhanlı Barajı’nın hâlâ bitirilmemesi, hâl
böyleyken cazibeyle sulama yapılan ovalar ile artezyenle ve dolayısıyla daha
pahalıya sulama yapan Amik Ovası çiftçisine aynı teşvikin verilmemesi neyle
bağdaşıyor; öngörüsüzlükle mi önemsememekle mi? 
Değerli
milletvekili arkadaşlarım, Hatay halkı bunu hak etmiyor. Hatay halkı adalet
istiyor, Hatay halkı hakkını istiyor, iktidarın hatalarının telafisini bekliyor
çünkü üretmek istiyor, kalkınmaya daha fazla katkı sağlamak istiyor. Lütfen artık
görün, duyun, önemseyin ve bir an önce icra edin. 
Saygılarımla.
(CHP sıralarından alkışlar) 
BAŞKAN
– Teşekkür ederim Sayın Güzelmansur. 
Gündem
dışı üçüncü söz, 3 Aralık Dünya Uluslararası Engelliler Günü nedeniyle söz
isteyen Kayseri Milletvekilimiz Sayın Hülya Nergis’e aittir. 
Buyurun
Sayın Nergis, konuşmanızı rahatça yapabilirsiniz. (AK PARTİ sıralarından
alkışlar) 
3.- Kayseri Milletvekili Hülya Nergis’in, 3 Aralık Dünya Engelliler
Günü’ne ilişkin gündem dışı konuşması
HÜLYA
NERGİS (Kayseri) – Sayın Başkan, değerli milletvekilleri; 3 Aralık Dünya
Engelliler Günü vesilesiyle ülkemizdeki ve dünyadaki tüm engelli kardeşlerimize
selamlarımı ve saygılarımı sunuyorum. 
Dünya
Engelliler Günü, sorunların gündeme taşınması ve çözüm üretilmesi noktasında,
toplumda farkındalık oluşturmak adına önemli bir gündür. Toplumun ayrılmaz bir
parçası olan engellilerin umutlu ve geleceğe güvenle bakabilmelerini sağlayacak
imkânlara kavuşturulması Hükûmetimizin önemli ve öncelikli politikalarından bir
tanesidir. Hükûmetimiz döneminde engelli bireylerin toplumsal yaşama tam
katılımlarını sağlamak amacıyla yaptığımız düzenlemelerin bir kısmı hakkında
sizlere kısaca bilgi vermek istiyorum. 
2005
yılında ülkemizde ilk Engelliler Kanunu çıkarılmıştır. 5378 sayılı Kanun’un
uygulanmasına ilişkin ilgili diğer mevzuatla birlikte yaklaşık 1.500 maddelik
bir engelliler hukuku düzenlenmiştir. 2004 ve 2005 öğretim yılında 7 bin
civarında olan öğrencimiz ücretsiz taşıma hizmetinden faydalanmaktayken 2016 ve
2017 öğretim yılı sonunda bu sayı yaklaşık 87 binleri bulmuştur. Engelli
bireylerin eğitimlerine destek olmak amacıyla dünyada bir ilk olan Türk İşaret
Dili Araştırma Projesi kapsamında Türk İşaret Dili Dilbilgisi Kitabı
hazırlanmıştır. Kamuya açık alanlar, binalar ile şehir içi toplu taşıma
hizmetlerinin engellilerin kullanımına uygun hâle getirilmesi için çalışmalar
yapılmıştır, yükümlülükler getirilmiştir. 2018 yılı Eylül ayı itibarıyla
istihdam edilen engelli işçi sayısı kamuda 15 bin, özel sektörde 105 bin olmak
üzere toplam 120 bine ulaşmıştır. Ayrıca, Hükûmetimiz döneminde ilk defa
engelliler için KPSS sınavı düzenlenmiş ve bu kapsamda da engelli istihdamı
gerçekleştirilmiştir. Engelli girişimcilerimize kendi işlerini kurmak için hibe
desteği sunulmaktadır. Bu sayede 2014 yılı içerisinde 1.326 engelli birey hibe
desteğinden faydalanmıştır. 5 ili kapsayan ve destekli istihdam projesi olan
“İşe Atıl, Hayata Katıl” projesi başlatılmıştır. Bu sayede yaklaşık bin
engellimize sürdürülebilir istihdam sağlanmıştır. Çalışamayacak durumda olan ve
iş bulamayan engelli bireylere bağlanan aylıklar yüzde 200 ila 300 oranında
Hükûmetimiz döneminde artırılmıştır. Evde bakım aylığı uygulaması hayata
geçirilmiş ve hâlen 513.216 engelli birey evde bakım hizmeti almaktadır. 2010
yılından itibaren, bakım hizmeti almak için sırada bekleyen engellimiz
kalmamıştır. 
Aile,
Çalışma ve Sosyal Hizmetler Bakanlığı bünyesinde, gündüzlü, yatılı ve umutevi
olmak üzere toplam 246 merkezde 7.725 engelli bireye hizmet sunulmaktadır.
Sorumlu bakanlık ve kurullarla iş birliği içerisinde sektörel izleme ve
raporlama çalışması yapılmakta olup söz konusu rapor 2019 yılı Mart ayında
Birleşmiş Milletlere sunulacaktır. 
Bir
grup milletvekilimizle birlikte engellilerle alakalı Türkiye Büyük Millet
Meclisinde araştırma komisyonu kurulması için bir talepte bulunmuştuk. 6 Kasım
2018 tarihinde Genel Kurulda bütün parti gruplarının onayı ve kabulüyle
araştırma komisyonu kurulması konusunda karar alındı. Kabul edilen önerge,
engelli ailelerinde ve kamuoyunda büyük bir memnuniyet yarattı. Toplumda oluşan
bu beklentiye cevap vermek, bu anlamda yapılması gereken düzenlemelerin ve
atılması gerekli adımların tespiti noktasında yapılacak çalışma son derece
önemli olacaktır. Mutlaka uygulamada eksiklikler ve aksaklıklar olabilir.
Nitekim, toplumda farkındalık oluşturmak adına yapılacak çalışmalar çok önemli
olacaktır. Araştırma komisyonu bütçe çalışmalarının tamamlanmasından sonra
kurulacak ve çalışmalarına başlayacaktır. Ben bütün milletvekillerini…
(Mikrofon
otomatik cihaz tarafından kapatıldı) 
BAŞKAN
– Sayın Nergis, buyurun, selamlamanızı yapın.
HÜLYA
NERGİS (Devamla) – Değerli milletvekilleri, sözlerime son verirken engelsiz bir
yaşam için el ele diyor, hepinizi sevgi ve saygıyla selamlıyorum. (AK PARTİ
sıralarından alkışlar) 
BAŞKAN
– Teşekkür ederim Sayın Nergis. 
Sayın
milletvekilleri, şimdi sisteme giren ilk 20 milletvekiline yerlerinden birer
dakika söz vereceğim, daha sonra sayın grup başkan vekillerimizin söz
taleplerini karşılayacağım.
Sayın
milletvekilleri, milletvekillerimize yerlerinden söz verme işlemini
başlatıyorum.
İlk
söz, Sayın Topal’ın.
IV.- AÇIKLAMALAR
1.- Hatay Milletvekili Serkan Topal’ın, gaziler arasındaki
hakkaniyetsizliğin giderilmesi gerektiğine ilişkin açıklaması
SERKAN
TOPAL (Hatay) – Teşekkür ediyorum Sayın Başkan. 
Gazilerimiz
arasında büyük bir hakkaniyetsizlik var. Muharip gazilerimizden ve
yakınlarından her gün onlarca talep alıyoruz, telefon geliyor; kırgın ve
üzgünler. Yüce Meclisimizden ve Hükûmetten talepleri var. 15 Temmuz gazilerine
tanınan hakları kendileri için de talep ediyorlar. Maaşlarının 15 Temmuz
gazileriyle eşitlenmesini istiyorlar. Faizsiz konut kredisi talep ediyorlar.
Evlatlarına kamudan iş talep ediyorlar. Kamuya olan borçları için taksit talep
ediyorlar. Kamu kurumlarından yararlanmak istiyorlar. Hak ve hakkaniyet talep
ediyorlar. Geliniz, bir an önce yasal düzenleme yaparak gazilerimiz arasındaki
bu ayrımcılığa son verelim.
Teşekkür
ediyorum. 
BAŞKAN
– Sayın Şimşek…
2.- Mersin Milletvekili Baki Şimşek’in, Yavuz Sultan Selim Köprüsü’nün
faaliyete girmesiyle Fatih Sultan Mehmet Köprüsü’nden geçişinin
yasaklandığından haberi olmayan araçların mağduriyetinin ortadan kaldırılması
gerektiğine ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan.
Sayın
Başkan, ben dün de gündeme getirmiştim, bugün tekrar aynı konuyu gündeme
getiriyorum. Mersin’den yola çıkan bir kamyon İstanbul’a gidip dönünceye kadar
köprü ve otobanlara yaklaşık 500 TL para ödüyor. Köprüden geçerken ÖGS ve
HGS’de sistemden de kaynaklanan bir hata olabiliyor veya hesabında o anda para
olmayabiliyor, yaklaşık 800 lira civarında ceza geliyor. Şu anda çok sayıda
insanın büyük bir mağduriyeti var. Özellikle Fatih Sultan Mehmet Köprüsü’nden
“yasaklı geçiş” diye tarif edilen kamyonetler, küçük kamyonetler her seferinde 800
TL ceza yemişler ve bu, ulusal televizyonlarda da şu anda hep gündemde,
defalarca ceza yemişler. Düşünün, bir kamyonet otuz defa, kırk defa ceza yemiş,
bir tebligat bile yapılmamış, bir mesaj bile çekilmemiş. Vatandaş kendi
aracının yasaklı olduğunu bile bilmiyor. Ama şu anda kendi kamyonetinin ya da
kamyonunun değerinden fazla ÖGS ve HGS veya yasaklı geçiş cezası var. Bu
görüşmeler esnasında mutlaka bununla ilgili yılbaşından önce bir çözüm
bulunmalı, yoksa kamyoncu esnafının büyük mağduriyetinin olduğunu dile
getiriyorum. 
BAŞKAN
– Sayın Aycan…
3.- Kahramanmaraş Milletvekili Sefer Aycan’ın, engelliliğin önlenmesi
ile engellilerin hayatını kolaylaştırmak için yapılması gerekenlere ilişkin
açıklaması
SEFER
AYCAN (Kahramanmaraş) – Teşekkür ederim Sayın Başkan.
Engelliliğin
önlenmesine dikkat çekmek istiyorum. Şimdi, fiziksel engellilik, özellikle
doğuştan kazanılan kısmı akraba evliliğinden kaynaklanmaktadır. Ülkemizde
akraba evliliği önemli bir sorun. Bir diğer konu da genetik danışmanlıktır.
Gebelik sırasında veya öncesinde genetik danışmanlık mutlaka alınmalıdır.
Sonradan kazanılan engelliliklerde de özellikle trafik kazalarına ve iş
kazalarına dikkat çekiyorum. Bunların önlenmesini istiyoruz. Tabii,
engellilerin eğitim sorunu var. Özel eğitime önem verilmelidir, özel eğitim
kurumlarının artmasını bekliyoruz. Kahramanmaraş’ta görme engelliler ortaokulu
vardı, bunun kapatılmasını da doğru bulmadığımı bu vesileyle belirtmek
istiyorum. Engellilere yönelik daha çok okullara ihtiyacımız varken, özel
eğitime ihtiyaç varken bu doğru olmamıştır. 
Yerel
seçimleri konuşuyoruz, şehir planlamasında engellilere yönelik düzenlemeler
yapılmasını istiyoruz. Onların hayatını kolaylaştıran düzenlemeler yaparak
şehir yaşantısının bir parçası hâline getirmemiz lazım.
Teşekkür
ediyorum.
BAŞKAN
– Sayın Aydın…
4.- Bursa Milletvekili Erkan Aydın’ın, asgari ücretin gerçek rakamlar
göz önüne alınarak hakkaniyetli bir şekilde belirlenmesini talep ettiklerine
ilişkin açıklaması
ERKAN
AYDIN (Bursa) – Teşekkür ederim Sayın Başkan.
Asgari
ücret görüşmeleri bugün başladı. Hükûmetin, 4 kişilik bir ailenin açlık ve
yoksulluk sınırını dikkate alarak artış sağlaması ve refah payını eklemesi en
büyük talebimiz çünkü kâğıt üstünde gösterilen enflasyon bile çalışanlar için
can yakıcı. Şu an Türkiye enflasyon sıralamasında Suriye’den sonra 9’uncu
sırada. Kasım ayı enflasyonu her ne kadar yüzde 21 gösterildiyse de gerçekte
durum bambaşka. Geçen yıl 1 litre süt 2,25’ti, bugün 4,75; salça 4,75’ten
10,75’e; tereyağı 22’den 55 liraya; tavuk eti 11 liradan 30 liraya çıkmış.
Rakamlar kâğıt üzerinde gösterilenler gibi değil. Eğer, TÜİK, fiyatları nerede
ölçüyorsa bize de söylerse biz de gidip oradan alışveriş yapalım. 
Asgari
ücretin, görüşmelerde gerçek rakamlar göz önüne alınarak hakkaniyetli ve
adaletli bir şekilde belirlenmesi en büyük talebimiz.
BAŞKAN
– Sayın Minsolmaz yerine Sayın Şanverdi…
5.- Hatay Milletvekili Hüseyin Şanverdi’nin, Hatay’ın Erzin ilçesindeki
termal otelde meydana gelen yangın nedeniyle yaralananlara şifa, Erzinli
hemşehrilerine geçmiş olsun dileğinde bulunduğuna ilişkin açıklaması
HÜSEYİN
ŞANVERDİ (Hatay) – Teşekkür ederim Sayın Başkanım.
Sayın
Başkan, değerli milletvekilleri; dün sabah saatlerinde Hatay’ın Erzin ilçesinde
641 kişinin konakladığı bir termal otelde büyük bir yangın çıkmış ve bu
yangında 34 vatandaşımız yaralanmıştır. İtfaiyenin yoğun çabaları sonucu kısa
sürede söndürülen yangında duman zehirlenmesiyle ilgili hastanelere kaldırılan
34 vatandaşımızın tedavileri tamamlanmış ve tamamı bugün taburcu edilmiştir.
Ben bu elim yangında yaralanan 34 kardeşimize acil şifalar diliyorum. Bu
vatandaşlarımızın ailelerine ve tüm Erzinli hemşehrilerime geçmiş olsun
dileklerimi iletiyorum. 
Bu
tür olayların bir daha yaşanmamasını temenni ediyor, yüce heyetinizi saygıyla
selamlıyorum.
BAŞKAN
– Biz de geçmiş olsun dileklerimizi iletelim.
Sayın
Taşkın…
6.- Mersin Milletvekili Ali Cumhur Taşkın’ın, Mersin’in coğrafyası,
tarihî ve kültürel birikimiyle yüzlerce coğrafi işaret potansiyeline sahip
olduğuna ve coğrafi işaret tescil belgesinin önemine ilişkin açıklaması
ALİ
CUMHUR TAŞKIN (Mersin) – Teşekkürler Sayın Başkan.
Türk
Patent Enstitüsünde 23 ürünün coğrafi işaret tescil belgesi takdim törenine
katıldık. Törende seçim bölgem Mersin’in Mut ilçemizin zeytinyağı ve Tarsus
ilçemizin Sarı Ulak Zeytini için coğrafi işaret tescil belgesi alındı.
Tarsus’un yöresel lezzetlerimizden olan Tarsus Humusu da daha önce coğrafi
işaret tescil belgesini almıştı. Atalarımızdan bize miras kalan, kültürel ve
millî varlıklarımız gelecek nesillerimiz için korunması gereken
kıymetlerimizdir. Tescil belgesi alan bu ürünler hem benzerlerinden
farklılaşmakta, geçmişten gelen özellikleri, kaliteleri güvence altına
alınmaktadır. Ayrıca tescillenen ürünler perakende sektörüne daha fazla katma
değer üretmektedir. 
Mersin,
sahip olduğu eşsiz coğrafyası, binlerce yıllık tarihî ve kültürel birikimiyle
yüzlerce coğrafi işaret potansiyeli olan bir ilimizdir. Yöresel ürünlerimizin
bu şekilde koruma altına alınmasına öncülük eden kişi, kurum ve kuruluşlara
teşekkür ediyor, Genel Kurulu saygıyla selamlıyorum.
BAŞKAN
– Sayın Şahin…
7.- Balıkesir Milletvekili Fikret Şahin’in, süt üreticilerinin
mağduriyetine ilişkin açıklaması
FİKRET
ŞAHİN (Balıkesir) – Teşekkür ederim Sayın Başkan.
Balıkesir’de
süt üreticileri ekonomik olarak büyük sıkıntı yaşamaktadırlar. Ulusal Süt
Konseyi tarafından 1 Ağustos 2018 tarihinde düzenlenen son sektör toplantısında
çiğ süt referans fiyatı 1 lira 70 kuruş olarak belirlenmiş olmasına rağmen
ülkemizde her geçen gün artan girdi maliyetleri hayvancılıkla uğraşan
üreticilerimizi daha da zora sokmaktadır. Bugün 50 kilogramlık bir çuval yem
yaklaşık 85 liradır. Çiğ sütün referans fiyatı 1 lira 70 kuruş olduğunu
düşündüğümüz zaman üreticimiz bir litre süt ile 1 kilogram yem alamamaktadır.
1,3 olan süt-yem paritesi hesabından yola çıkıldığında çiğ sütün litre
fiyatının bugün minimum 2 lira 20 kuruş olması gerekir. Üreticilerimiz süt
ineklerini kesmemek ve sürdürülebilir bir hayvancılık için en kısa zamanda
Ulusal Süt Konseyinin toplanıp çiğ süt referans fiyatının güncellenmesi…
(Mikrofon
otomatik cihaz tarafından kapatıldı) 
BAŞKAN
– Sayın Özkan…
8.- Mersin Milletvekili Hacı Özkan’ın, 7-17 Aralık Mevlâna Haftası
vesilesiyle Mevlâna Celâlettin Rûmi’yi rahmetle andığına ilişkin açıklaması
HACI
ÖZKAN (Mersin) – Teşekkürler Sayın Başkan.
Hazreti
Mevlâna 13’üncü yüzyılda tüm insanlığa yaptığı çağrıyla aşk, sevgi, hoşgörü ve
birlik olmaya dayanan bir hayat felsefesinin yerleştirilmesinde önemli rol
oynamıştır. Hazreti Mevlâna “Ne olursan ol yine gel.” söylemi bunun en büyük
göstergesidir. “Ya olduğun gibi görün ya da göründüğün gibi ol.” diyerek
insanlığı doğruluğa ve dürüstlüğe çağırmıştır. Hazreti Mevlâna’nın değerinden
hiçbir şey kaybetmemiş bu evrensel öğretileri dünyamızı ışığıyla aydınlatmaya
devam etmektedir. Mevlâna Haftası vesilesiyle, onun sevgi ve hoşgörüye dayalı
felsefesini ve öğretisini herkesin örnek alması umuduyla, insanlığa ahlak, din,
ilim ve akıl yolunda heyecan katarak yeni ufuklar açan Mevlâna Celâlettin
Rûmi’yi sevgi ve rahmetle anıyor, Genel Kurulu saygıyla selamlıyorum.
BAŞKAN
– Sayın Kılıç...
9.- Kahramanmaraş Milletvekili İmran Kılıç’ın, Türkiye’nin sosyal bir
hukuk devleti olduğuna, sunulan sosyal hizmet ve yardımlara ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım.
Türkiye
sosyal bir hukuk devletidir. Biz de sunulan hizmetlerle bunun gereğini
yapıyoruz. Sunulan sosyal hizmet ve yardımların başlıcaları 14 kalemdir: Aile
ve Sosyal Destek Projesi, çocuk, engelli ve yaşlı hizmetleri, kadın, şehit
yakınları ve gazi hizmetleri, illerde yaşayan yabancı uyruklu misafirlere
yönelik hizmetler, eğitim faaliyetleri, erişilebilirlik hizmeti, engelli evde
bakım hizmeti, sosyal ve ekonomik destek hizmeti, doğum yardımı hizmeti,
ücretsiz seyahat desteği hizmeti, koruyucu aile hizmeti, özel bakım merkezinde
kalan engellilere yönelik harçlık hizmeti. 
Kahramanmaraş’ta
2002-2018 yılları arasında toplam 1 milyar 642 milyon 610 bin 92 liralık sosyal
yardım yapılmıştır. Hadisişerifte “Bakıma muhtaç, sahipsiz kimselerin
sorumluluğu –bize- devlete aittir.” buyurulur. Sosyal devletin ilk adımı da
böyle atılmıştır.
BAŞKAN
– Sayın Kayışoğlu...
10.- Bursa Milletvekili Nurhayat Altaca Kayışoğlu’nun, emeklilerin toplu
sözleşmeli sendika kurma hakkına kavuşturulması gerektiğine, kamuda çalışan
aile sağlığı çalışanlarının mağduriyetine, okullardaki ısınma ve temizlik
problemlerinin çözümü için Millî Eğitim Bakanına seslendiğine ilişkin
açıklaması 
NURHAYAT
ALTACA KAYIŞOĞLU (Bursa) – Teşekkür ediyorum Sayın Başkan.
Değerli
milletvekilleri, emeklilerimiz sendika kurabildikleri hâlde toplu sözleşme
hakkına sahip olmadıkları için bu hakları işlevsizleşiyor ve haklarını talep
etme konusunda yetersiz kalıyorlar. Bu nedenle de asgari ücretin altında ücret
alan emeklilerimiz var. Onları toplu sözleşmeli bir sendika kurma hakkına
kavuşturmak biz Meclisin görevidir diye düşünüyorum.
Yine
kamuda çalışan ama kamu personeli olmayan hatta mağduriyetlerini duyurmak için
dernek kuran aile sağlığı çalışanları kadro bekliyorlar. İzin, tazminat, tayin
gibi özlük haklarına sahip olmak aynı işi yapan diğer kamu personeli gibi
onların da hakkıdır. Gelin Meclis olarak onların da sorunlarını çözelim
diyorum. 
Biraz
önce bir mesaj geldi Başkanım, söylemek istiyorum. Yıldırım Belediye
Ortaokulunda çocuklar ve öğretmenler çok üşüyorlarmış çünkü ısınma yetersiz,
kalorifer tesisatı yok, temizlik çok kötü. Millî Eğitim Bakanına sesleniyorum
buradan: Okullarımızın ısınma ve temizlik problemlerine lütfen el atsınlar.
Teşekkürler.
BAŞKAN
– Sayın Özkan...
11.- Bursa Milletvekili Yüksel Özkan’ın, Eğitim Reformu Girişimi
tarafından yayımlanan 2017-2018 Eğitim İzleme Raporu’na ilişkin açıklaması
YÜKSEL
ÖZKAN (Bursa) – Teşekkür ederim.
Sayın
Başkan, değerli milletvekilleri; Türkiye’nin eğitim araştırma merkezlerinden
biri olan Eğitim Reformu Girişimi 2017-2018 Eğitim İzleme Raporu’nu yayımladı.
Rapora göre, OECD ülkeleri içinde okul öncesi okullaşma düzeyinde Türkiye 42
ülke arasında 41’inci sırada. Okul öncesi eğitimde ücret alınmaya devam ediyor,
üstelik resmî kurumlarda da “eğitime katkı payı” adı altında ücret alınıyor. 
Yine
rapora göre, başta mevsimlik tarım işçileri olmak üzere, 15 yaşından küçük
çocuklar, sanayi, tekstil, mobilya gibi birçok sektörde çalışıyor. Özellikle
mevsimlik tarımda çalışma yaşının 5’e kadar düştüğü vurgulanıyor. Çocuk
işçiliğiyle mücadelede yetersiz kalınıyor. Bu nedenle tespit mekanizmalarının
geliştirilmesi önemlidir. 
Öğrenci
başına düşen öğretmen maaşı OECD ortalamasının 2 katından daha az.
Öğretmenlerin maaşları kamuda birçok meslek grubunun gerisinde. Ayrıca,
öğretmen maaşlarının gayrisafi yurt içi hasılaya göre oranı OECD ortalamasının
oldukça gerisinde. 
(Mikrofon
otomatik cihaz tarafından kapatıldı)
BAŞKAN
– Sayın Arık… 
12.- Kayseri Milletvekili Çetin Arık’ın, atanamayan fizyoterapistlerin
feryadına kulak verilmesi gerektiğine ilişkin açıklaması
ÇETİN
ARIK (Kayseri) – Teşekkür ederim Sayın Başkan. 
Fizyoterapistler
feryat ediyor. 2012-2016 tarihleri arasında mezun olan fizyoterapist sayısında
yüzde 300’den fazla artış varken bu arkadaşlarımızın istihdam oranları sürekli
gerilemektedir. KPSS’de başarı sıralamasında üst sıralarda yer almalarına
rağmen bir türlü atanamayan fizyoterapist kardeşlerimiz, açılan okul sayısına,
artan mezun sayısına, çeşitli çalışma alanlarına, kamudaki ihtiyaca paralel
alım yapılmasını talep ediyorlar. Ortopedik, nörolojik, kardiyolojik, pulmaner,
pediyatrik hastaların tedavisi için fizyoterapist şart ama yeterli sayıda
olmadığı için hastalarımız sıra bekliyor. Hem hastalarımızın sıra beklememesi
hem de kardeşlerimizin istihdam edilmesi için acilen atama yapılmalıdır,
fizyoterapistlerin feryadına kulak verilmelidir. 
Teşekkür
ediyorum. 
BAŞKAN
– Sayın Barut…
13.- Adana Milletvekili Ayhan Barut’un, elektriğin tüketicilere ucuz,
kaliteli olarak sunulması ve yenilenebilir kaynaklara önem verilmesi
gerektiğine, elektrik fiyatlarını düşürebilmek için alınabilecek önlemlere
ilişkin açıklaması
AYHAN
BARUT (Adana) – Sayın Başkan, elektrik kullanımı hayati önem taşıyan kıymetli
bir enerji türüdür. Elektrik olmadan günümüzü düşünemeyiz bile. Elektrik,
tüketicilere vergisiz, ucuz ve kaliteli olarak sunulmalıdır. Ticari bir ürün
olarak değil, kamu hizmeti olarak ele alınmalıdır. 
Elektrik
üretiminde güneş ve rüzgâr gibi kaynaklara önem verilmeli, bu konuda yasal
düzenlemeler yapılmalıdır. 
Nükleer
enerji ve dışa bağımlı enerji kaynakları gözden geçirilmeli, çevre etkileri
olumsuz bu tür elektrik üretim kaynaklarından vazgeçilmelidir. 
Binalarda
elektrik üretimi sağlayacak teknolojik düzenlemeler kurulması için İmar
Kanunu’nda düzenlemeye gidilmelidir. 
Elektrik
dağıtım bedeli yüzde 10’un altına çekilmelidir. KDV yüzde 8’e indirilmelidir.
TRT payı ve fonlar elektrik fiyatlarından kaldırılmalıdır. Yaşanan ekonomik
krizle elektrik fiyatlarındaki yüksek artışlar herkesi olumsuz etkiliyor. AKP
Hükûmeti her kesimden yüzde 10 indirim istemektedir. Aynı uygulamanın elektrik
fiyatları için de yapılmasını talep ediyoruz.
Teşekkür
ederim.
BAŞKAN
– Sayın Arslan…
14.- Denizli Milletvekili Kazım Arslan’ın, ön lisans mezunu
astsubayların mağduriyetinin ne zaman giderileceğini, muvazzaf astsubaylara
başarı tazminatının ödenip ödenmeyeceğini, sözleşmeli uzman çavuşların kadroya
geçirilip geçirileceğini ve uzman çavuşlara 3600 ek göstergenin ne zaman
verileceğini Millî Savunma Bakanından öğrenmek istediğine ilişkin açıklaması
KAZIM
ARSLAN (Denizli) – Millî Savunma Bakanına soruyorum, bir: Emekli
astsubaylarımızın göreve başlama derecelerinin 9’uncu derecenin 1’inci kademesi
yerine 2’nci kademesi olarak sayılmasını talep etmekteyiz. Benzer durumda olup
ön lisansı bitirmiş birçok memurun ve teknisyenin görev başlangıçları 9’uncu
derecenin 2’nci kademesiyken aynı hakkın ön lisans mezunu astsubaylar için de
sayılması konusunda çalışma yapacak mısınız? Bu haksızlığı ne zaman
gidereceksiniz?
İki:
Muvazzaf astsubaylar emekliliğine etki edecek başarı tazminat hakkından
yoksundurlar. Emekli astsubay, çalıştığı dönemlerdeki maaşın sadece yüzde
55’ini alabilmektedir. Astsubay başçavuş rütbesindeki askerlerimize veya yirmi
fiilî hizmet yılını dolduranlara emekliliklerine yansıyacak şekilde başarı
tazminatı ödenmesi için bir çalışma yapacak mısınız?
Üç:
Bakanlığınız bünyesinde çalışmakta olan sözleşmeli uzman çavuşları ne zaman
kadroya geçireceksiniz? Uzman çavuşlara 3600 ek göstergeyi ne zaman
vereceksiniz?
Teşekkür
ederim.
BAŞKAN
– Sayın Tan…
15.- Kütahya Milletvekili Ahmet Tan’ın, TÜİK verilerine göre son on iki
aylık ihracat rakamının cumhuriyet tarihinin en yüksek seviyesine ulaştığına ve
Kütahya ilindeki yatırımlara ilişkin açıklaması
AHMET
TAN (Kütahya) – Teşekkür ederim Sayın Başkan.
TÜİK
verilerine göre Türkiye’nin son on iki aylık ihracat rakamı 168 milyar dolarla
cumhuriyet tarihimizin en yüksek seviyesine ulaşmıştır. Son yedi sekiz yıldan
beri Türkiye üzerine oynanan bütün oyunlara rağmen AK PARTİ hükûmetlerinin
almış olduğu kararlarla yatırım ve ihracatımız çok önemli seviyelere
ulaşmıştır. Memleketim olan Kütahya da bu gelişmelerin içerisinde yerini almış
olup, bundan sonra da yapılacak çalışmalarla ilerlemeye, kalkınmaya devam
edecektir. 
Kütahya’nın
ihracat rakamı 2002 yılında 65 milyon Türk lirasıyken, yapılan yatırımlar
neticesinde devreye giren organize sanayi bölgeleriyle 842 milyon TL’ye
yükselmiştir. 
2002
yılında Kütahya’da, içerisinde sadece 5-6 firmanın faaliyette olduğu 1 adet OSB
var iken şimdi ise tamamı dolu olan ve genişleme alanlarına ilişkin çalışmaları
devam eden Tavşanlı ve Gediz OSB’leriyle birlikte yerli otomotiv için çok
önemli gördüğümüz ve 2020 yılında tamamlamayı planladığımız Zafer OSB’mizle
5’inci OSB’ye kavuşuyor, 2023 hedeflerimize emin adımlarla ilerlediğimizi ifade
ediyor, saygılar sunuyorum.
BAŞKAN
– Sayın Gergerlioğlu…
16.- Kocaeli Milletvekili Ömer Faruk Gergerlioğlu’nun, cezaevlerinin
doluluğuna ve sağlık hizmetlerinin kısıtlı olduğuna, hastanelerde mahkûm koğuşu
yetersiz olduğu için tedavilerin geciktiğine ilişkin açıklaması
ÖMER
FARUK GERGERLİOĞLU (Kocaeli) – Teşekkür ederim Sayın Başkan.
Türkiye
cezaevleri patlama noktasında. Her önüne gelen muhalifin cezaevlerine
doldurulmasından dolayı şu anda 50 bin fazla kapasiteyle çalışmakta ve sağlık hizmetleri
son derece yetersiz bir şekilde yürütülmektedir. 450’si çok ağır, 1.200 ağır
hasta cezaevlerinde bulunmaktadır. Çok skandal bir rakam olarak,
cezaevlerindeki 260 bin tutuklu ve hükümlüye Adalet Bakanlığı kadrosuna bağlı
yalnız 8 doktor hizmet vermektedir. Hastanelerde mahkûm koğuşu yetersizliğinden
dolayı birçok mahkûmun tedavisi gecikmekte. Mesela Bandırma Cezaevinde Bilal
Karakurt iki-üç gün içinde olması gereken acil göz ameliyatını ancak iki buçuk
ay sonra yaptırabilmiştir. Malatya Cezaevinde Medeni Arifoğlu isimli karaciğer
nakilli ağır hasta ve böbrek kanseri olan hasta hâlen aylardır ameliyatını
yaptıramamıştır. Hastane hastane dolaşıp “Mahkûm koğuşu yok.” denerek geri
çevrilmektedir. Bu çok büyük eksikliğe bir an evvel çözüm bulunmalıdır. 
BAŞKAN
– Sayın Gültekin…
17.- Niğde Milletvekili Selim Gültekin’in, Edirne'den Şanlıurfa'ya
kesintisiz ulaşım sağlayacak Ankara-Niğde Otoyolu Projesi'ne ilişkin açıklaması
SELİM
GÜLTEKİN (Niğde) – Teşekkürler Sayın Başkan.
Değerli
milletvekilleri, Edirne’den Şanlıurfa’ya kadar kesintisiz ulaşım projesi
kapsamında yapımı devam eden Ankara-Niğde otoyolunun 2022 yılında bitirilmesi
öngörülmüşken üstlenici firmanın gerekli tedbirleri, önlemleri alıp
kapasitesini artırmasıyla projeyi 2020 yılı içinde hizmete alması
hedeflenmektedir. 275 kilometresi ana yol, 55 kilometresi bağlantı yolu olmak
üzere, 330 kilometre uzunluğundaki projenin bedeli yaklaşık 11 milyar liradır.
Şu anda otoyolun yapımında 1.490 iş makinesi ve 4 bin kişi çalışmaktadır. Proje
kapsamında 12 adet köprülü kavşak, 77 adet üst geçit, 5 adet viyadük, 34 adet
köprü, 451 adet kutu menfez, 5 adet park alanı, 2 adet bakım alanı
yapılacaktır. Ankara-Niğde arasındaki güzergâh tamamlandığında mesafe kısalacak
ve sürücülerimiz otoyol konforunda kesintisiz yol alacaklardır. Ayrıca bu
otoyol Niğde’mizin ticaretinin ve turizminin artmasına da büyük katkı
sağlayacaktır. Şu anda yüzde 37’si tamamlanmış olan otoyolumuzun 2019 yılı
sonunda ilk 100 kilometresi devreye alınacak olup geriye kalan bölümünün de
2020 yılı içinde…
(Mikrofon
otomatik cihaz tarafından kapatıldı) 
BAŞKAN
– Sayın Öçal…
18.- Kahramanmaraş Milletvekili Habibe Öçal’ın, milleti test etmeye
çalışanların 15 Temmuzda gerekli cevabı aldığına, Türk Silahlı Kuvvetlerinde
başörtüsünün yasaklanması yönünde mütalaada bulunan Danıştay savcısını
kınadığına ilişkin açıklaması
HABİBE
ÖÇAL (Kahramanmaraş) – Teşekkürler Sayın Başkan. 
Eski
Türkiye’yi geri getirmek isteyen birtakım karanlık eller yeniden iş başında.
Daha geçen ay Andımız bahanesiyle milletimizin sinir uçlarına dokunanlar, şimdi
de başörtüsü üzerinden toplumumuzu germeye çalışmaktadır. 
Türk
Silahlı Kuvvetlerinde kadın personele başörtüsü serbestliğinin iptali için
açılan davada Danıştay savcısının yayınladığı şuursuz mütalaayı hayretle
okuduk. 
Vesayet
hayali kuranlara buradan sesleniyorum: Milleti test etmeye çalışanlar 15
Temmuzda gerekli cevabı almıştır. Aziz milletimizin mücadelesiyle gelen haklı
başörtüsü özgürlüğünü hiç kimse ama hiç kimse engelleyemeyecektir, laiklik
kisvesi adı altında vesayeti hortlatmak isteyenler milletin iradesi altında
ezilecektir. 
Türk
Silahlı Kuvvetlerinde başörtüsünün yasaklanması yönünde mütalaa da bulunan
Danıştay savcısını şiddetle kınıyorum. 
BAŞKAN
– Sayın Filiz…
19.- Gaziantep Milletvekili İmam Hüseyin Filiz’in, 7 Aralık Kilis’in
düşman işgalinden kurtuluşunun 97’nci yıl dönümüne ilişkin açıklaması
İMAM
HÜSEYİN FİLİZ (Osmaniye) – Teşekkür ederim Sayın Başkan.
Gazi
Mustafa Kemal Atatürk 28 Ekim 1918 tarihinde Kilis Hükûmet Konağı önünde “İlk
ayak bastığım Türk toprağındaki bu uyanıklığa cidden hayran kaldım ve bir daha
iman ettim ki bu millet asla ölmeyecektir. Var olun aziz Kilisliler.” sözüyle
Kurtuluş Savaşı’mızın nasıl bir mücadeleye örnek olacağına işaret etmiştir. 
Sivas
Kongresi’nden sonra Kilis’e gelen Süvari Yüzbaşı Kamil Polat Bey’in
önderliğinde Kilis halkının yirmi aylık direnişi sonucunda Fransızlar 7 Aralık
1920 tarihinde Kilis’ten çekilmek zorunda kalmıştır. 
Atatürk’ün
“Milletin istiklalini yine milletin azim ve kararı kurtaracaktır.” sözünü sarf ettiği
Kilis’in Fransız İşgalinden Kurtuluşunun 97’nci Yıl Dönümü’nü Kilis’in fahri
hemşehrisi olarak kutluyor, bize kutsal bir vatan bırakan tüm şehitlerimizi
rahmetle anıyorum. 
BAŞKAN
– Sayın Özdemir yerine Sayın Kaya…
20.- Osmaniye Milletvekili İsmail Kaya’nın, 1-7 Aralık Acil Sağlık
Hizmetleri Haftası vesilesiyle “112” acil çağrı hattının gereksiz aranmasının
önlenmesi ve trafikte ambulansın geçiş önceliğine özen gösterilmesi gerektiğine
ilişkin açıklaması
İSMAİL
KAYA (Osmaniye) – Teşekkürler Sayın Başkanım.
1-7
Aralık tarihleri arasında anılan 112 Acil Sağlık Hizmetleri Haftası önemli ve
bir o kadar da duyarlı olmamız gereken, başımıza her an neler gelebileceğini
bize hatırlatan bir haftadır. 
Ülkemizi
dünyaya örnek gösterilen bir düzeye ulaştıran hava ambulansı hizmetleriyle uzak
mesafeler kısalmış, organ nakli ve hızlı müdahaleyle can kayıplarının ve
sakatlıkların önlenmesinde büyük aşama kaydedilmiştir. 
Üzerinde
durmamız gereken en önemli konulardan biri de lütfen, trafikte ambulanslarımıza
yol verelim. Bu bizim bir vatandaşlık görevimizdir. Yine, lütfen, gereksiz yere
112 acil hattını meşgul etmeyelim. Unutmayalım ki hepimiz bir gün ilk yardıma
ihtiyaç duymak zorunda kalabiliriz. 
Bu
vesileyle acil sağlık hizmetlerinde gece gündüz yorulmadan azimle görev yapan
bütün personellerimize fedakâr çalışmalarından dolayı teşekkür ediyor, Genel
Kurulu saygıyla selamlıyorum.
BAŞKAN
– Son olarak Sayın Kaynarca…
21.- İstanbul Milletvekili Tülay Kaynarca’nın, Cumhurbaşkanının seçim
kampanyalarıyla ilgili açıklamasına ilişkin açıklaması
TÜLAY
KAYNARCA (İstanbul) – Teşekkür ederim Sayın Başkanım.
Bugün
Saygıdeğer Cumhurbaşkanımız, Genel Başkanımızın seçim kampanyalarıyla ilgili
çok değerli bir açıklamasına dikkat çekmek istiyorum. Artık, çevreye daha
duyarlı kampanyalar yürütülecek. Seçim büroları ve parti binaları dışında
hiçbir yere bayrak ve afiş asılmayacak partimizin kararı doğrultusunda. Yani
görüntü kirliliği yok yani ses kirliliği artık yok yani çevreye çok daha
duyarlı, çok daha saygın bir seçim kampanyası yürütüldüğüne yönelik çok güzel
bir karar olduğuna inanıyorum. Bunu paylaşmak istedim. 
Çevreye
ve insana daha saygılı bir seçim kampanyası kararının hayırlı olmasını
diliyorum. Eskiden naylon poşetler, diğer uygulamalar olurdu. Ülkemize
yakışacak bu uygulamanın genelleşmesini arzu ediyor, saygılar sunuyorum. 
BAŞKAN
– Peki. Tüm milletvekillerimize ben de teşekkür ederim.
Değerli
milletvekilleri, şimdi söz sırası sayın grup başkan vekillerimizde. 
İYİ
PARTİ Grup Başkan Vekilimiz, İstanbul Milletvekilimiz Sayın Yavuz
Ağıralioğlu’nda sıra.
Buyurun
Sayın Başkanım.
22.- İstanbul Milletvekili Yavuz Ağıralioğlu’nun, Ergenekon davasının
çöktüğüne ve bu davadan, Türk devletinin hissesine adalete siyaseten nüfuz
etmeye kalkmamak, adalet mekanizmasına siyasi iradeyle musallat olmamak
gerektiği gibi bir neticenin çıkmış olmasını dilediğine ilişkin açıklaması
YAVUZ
AĞIRALİOĞLU (İstanbul) – Sayın Başkan, değerli milletvekilleri; Ergenekon
davası geçen hafta karara bağlandı ve çöktü. Sayın Cumhurbaşkanımızın savcısı
olduğunu beyan ettiği, ana muhalefetin avukatlığını yaptığı, Taraf gazetesinin
bilirkişi gibi davrandığı, Zaman gazetesinin de mübaşir olduğu dava çöktü.
Arkasında derin acılar, yıkık hayatlar, büyük hüzünler bırakmış bu dava
sürecinin, Türk devleti kaybedeni, Türk yargısı mahcup olacak kadar utanması
gerekeni, Türk basını bu utancı ömrübillah taşıyacak olanı, Türk siyaseti de
yargıyı böyle siyasallaştırmanın ağır bedelini bundan sonra çocuklarımıza
ödetecek olanıdır. 
Buradan
şöyle bir ders çıkarmamız lazım: Mümkünse bundan sonra yaşayacağımız herhangi
bir süreç, sürecin ne kadar netameli olduğundan bağımsız olarak siyasetin
savcılığını yapmayacağı, gazete ve gazetecilerin bilirkişi gibi davranmayacağı,
bazı gazetelerin mübaşir olmayacağı, savcıların savcı, hâkimlerin hâkim,
bilirkişi ve mübaşirlerin de yetkilendirilmiş, görevlendirilmiş devlet
görevlileri olduğu, adaletin kaim olduğu, devletin daim olduğu bir süreç
yaşarız. Temel’in dediği gibi “Bu da bize ders olsun.” Bu Ergenekon
davalarından, hiç değilse, Türk devletinin hissesine, adalete siyaseten nüfuz
etmeye kalkmak, adalet mekanizmasına siyasi iradeyle musallat olmamak gibi bir
netice çıkmış olsun.
Saygılarımla.
BAŞKAN
– Teşekkür ederim.
Söz
sırası, Milliyetçi Hareket Partisi Grup Başkan Vekilimiz Sayın Erkan Akçay’a
aittir.
Buyurun
Sayın Akçay.
23.- Manisa Milletvekili Erkan Akçay’ın, Kerkük’teki Türkmen varlığını
yok etmek için yapılan saldırıların devamı olan Kayseri Çarşısı’ndaki yangını
şiddetle kınadıklarına, Türkiye’nin hedefinin Fırat’ın doğusu ve bütün terör
odaklarının yok edilmesi olması gerektiğine, veteriner hekim, ziraat, gıda ve
su ürünleri mühendislerinin mağduriyetinin giderilmesini beklediklerine ilişkin
açıklaması 
ERKAN
AKÇAY (Manisa) – Teşekkür ederim Sayın Başkan.
Geçtiğimiz
hafta Türkmen şehri Kerkük’te ata yadigârı Kayseri Çarşısı’nda bir yangın
çıkarılmış ve bu Türk mimarisinin en önemli eserlerinden birisi bir yangın ve
sabotaj çıkarılmak suretiyle hedef alınmıştır. Bu çarşıda büyük çoğunlukla
Türkmenlerin iş yerlerinin olması da ayrıca dikkat çekicidir. 
Aslında,
burada hedef alınanın, çarşıdan ziyade yıllardır Kerkük’teki Türkmen varlığını
yok etmek için sistematik saldırıların bir devamı olduğu anlaşılmaktadır.
Biliyorsunuz, önce tapular yakıldı, nüfus kayıtları yok edildi, şimdi de tarihî
eserler hedef alınmaktadır. Bu saldırıyı şiddetle kınıyoruz. Irak makamlarının
da bu saldırıyı aydınlatıp failleri yargılamasını bekliyoruz. Türkiye
Cumhuriyeti de başta TİKA olmak üzere, tüm kurum ve kuruluşlarıyla Kerkük’teki
Kayseri Çarşısı’nı ayağa kaldırmalıdır diyoruz ve bu konuyla ilgili son söz
olarak ifade etmek isterim ki: Kerkük Kalesi’nde gök bayrak ilelebet
dalgalanacaktır. 
Afrin’den
Kerkük’e güney sınırımız boyunca yoğun bir terörist hareketliliği de Türkiye
tarafından gözlenmektedir. Fırat Kalkanı, El Bab Harekâtı, Zeytin Dalı
Operasyonlarından sonra Suriye’de Fırat’ın doğusuna kaydırılan PKK/YPG’li
teröristler Irak’ta Suriye sınırına yakın Sincar’da yeni kamplar oluşturmaya
başlamıştır. Bu gelişmeler göstermektedir ki güney sınırımız boyunca yuvalanan
ve beslenen terör örgütleriyle mücadele bütünlük içerisinde ele alınmalıdır. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Akçay.
ERKAN
AKÇAY (Manisa) – Fırat’ın doğusu da ve bütün terör odakları da yok edilmelidir,
Türkiye’nin kesin ve sarsılmaz hedefi de bu olmalıdır. 
Sayın
Başkan, ülkemizde her yıl ziraat fakültelerinden binlerce gencimiz milletimizin
gıda güvenliğini artırmak, daha sağlıklı ürünler tüketebilmesine imkân tanımak
için eğitim alıyor. Binlerce veteriner hekim, ziraat mühendisi, gıda mühendisi,
su ürünleri mühendisi Tarım ve Orman Bakanlığı bünyesinde açılacak kadroları
beklemektedir. Tarım ve Orman Bakanlığında on sekiz aydır bu kadrolar için
hiçbir atama yapılmamıştır. 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Akçay.
ERKAN
AKÇAY (Manisa) – Tamamlıyorum Sayın Başkan.
Geçtiğimiz
yıl bütçe görüşmelerinde dönemin Tarım Bakanı en az 3.500 atama sözü vermişti.
Bütçe görüşmelerine yine başlamak üzereyiz ama bu konuda bir atama çalışması
yok. Bu bahse konu mühendislerin istihdam edilmesine sadece bir işsizlik ve
istihdam sorunu olarak da bakamayız. Bu konu aynı zamanda gıda güvenliğine
yaklaşımı da ortaya koymaktadır. Bu gençlerimiz gıda güvenliğini artırmak ve
daha sağlıklı ürünlerin üretilmesine ve tüketilmesine imkân tanımak için eğitim
almışlardır. Bu iki hususu da dikkate alarak Hükûmetin, ilgili bakanlığın
kararını vermesi gerekmektedir.
Teşekkür
ederim.
BAŞKAN
– Ben de teşekkür ederim.
Söz
sırası Halkların Demokratik Partisi Grubu adına Grup Başkan Vekili Sayın Ayhan
Bilgen’de.
Buyurun
Sayın Bilgen.
24.- Kars Milletvekili Ayhan Bilgen’in, tutuklu Hakkâri Milletvekili
Leyla Güven’e destek için parti büroları içerisinde yapılan eylemlere müdahale
edildiğine, Sırrı Süreyya Önder’in teslim olurken sarf ettiği sözlerine, asgari
ücret tartışmalarına, ücretli öğretmenlerin mağduriyetine, seçim
kampanyalarında sorunun demokrasi sorunu olduğuna ve fırsat eşitliğinin
sağlanması gerektiğine ilişkin açıklaması 
AYHAN
BİLGEN (Kars) – Sayın Başkan, neredeyse her gün tekrar hatırlatıyoruz, bir kez
daha ifade edelim.
Leyla
Güven seçilmiş bir milletvekilidir, Hakkâri Milletvekilimizdir. Daha önce bu
Parlamentoda seçilmiş milletvekilleri üç yıl cezaevinde kaldılar ve sonunda bir
çözüm bulundu, tahliye oldular, görevlerinin başına döndüler. Meclisin
kampüsünün içerisinde gözaltına alınıp tutuklanan milletvekilleri on yıl
cezaevinde kaldılar. Yani bu baskıların, bu uygulamaların, bu, seçilmiş olduğu
hâlde Parlamentoya gelememe yaklaşımının Türkiye'ye kazandıracağı hiçbir şey
yok ama daha vahimi, Leyla Güven’e destek ve dayanışma için, illerde parti
büroları içerisindeki eylemlere müdahale ediliyor. Biraz önce öğrendik,
Şanlıurfa’da HDP il binası içinde milletvekilimizle birlikte parti yöneticilerimize
müdahale edildi ve 10 yöneticimiz gözaltına alındı. Parti binasının içinde,
çevreye zarar verme ihtimali yok; gözaltı gerektirecek bir uygulama olarak bunu
görmenin kabul edilebilir hiçbir tarafı yok. 
Yine
birkaç gün önce, AİHM kararını uygulamamak için hükümlü durumuna düşürülen
Sayın Demirtaş’la birlikte Sırrı Süreyya Önder bugün Kandıra Cezaevine teslim
oldu. Teslim olurken sarf ettiği sözler var, bunları paylaşmak galiba bizim
için bir sorumluluk. Diyor ki Sayın Önder: “Barış ve demokrasiyi savunanlar
için sürpriz olmayan günlerden geçiyoruz. Bedel ödemek gerekiyorsa bunu elbette
ödeyeceğiz. Sözlerimizin arkasındayız. Karamsar olmayın, güzel günler
yakındır.” 
Sayın
Başkan, iki konuya daha dikkat çekmek istiyorum. Birisi: Asgari ücret tartışmaları
başladı, görüşmeler başladı ama eş zamanlı olarak da Fransa’da insanlar
özellikle akaryakıt zamları ve onlardaki vergi oranlarını gerekçe göstererek,
bunu gerekçe göstererek bir eylem içerisindeler.
(Mikrofon
otomatik cihaz tarafından kapatıldı)
BAŞKAN
– Buyurun.
AYHAN
BİLGEN (Kars) – Sadece basit bir rakam karşılaştırması yapacağım. Fransa’da
asgari ücret 1.600 euro civarında, akaryakıt da 1,6 euro yani yaklaşık 1.000
litre akaryakıt düşüyor; bunu pahalı buluyorlar ve sokaklara dökülüyorlar.
Türkiye’de asgari ücret 1.600 lira, akaryakıt 6 lira civarında yani yaklaşık 6
kat daha pahalı tüketiyoruz. Petrol üreten ülkelere daha yakınız; Kafkasya’ya,
Orta Doğu’ya daha yakınız ama 6 kat daha pahalı bir oranla karşı karşıyayız
asgari ücrete oranla. 
Yine,
ücretli öğretmenlerin çok ciddi bir sorunu var, atamaları yapılması gereken
yani beş yılı dolduranlarla ilgili daha önce yapılmış düzenlemenin gereği
ilginç bir mağduriyet var. Prim gün hesapları her ilde farklı yapılıyor diye
iddia ediyorlar, bunu özellikle Meclis gündemine getirmemizi istiyorlar ve
diyorlar ki: “Hiç olmazsa eşitlik…” 
(Mikrofon
otomatik cihaz tarafından kapatıldı)
BAŞKAN
– Devam edin Sayın Bilgen.
AYHAN
BİLGEN (Kars) – Aynı pozisyondaki kişilerin, farklı illerde çalışanların prim
günü hesaplarının eşit hesaplanmasını talep ediyorlar; bu kadar basit, bu kadar
açık, net bir talepleri var. 
Son
olarak da biraz önce değinildiği için ben de değinerek bitirmiş olayım. Seçim
kampanyalarında gürültü kirliliği, çevre kirliliği ve israf açısından elbette
ki -hem de bir de bu kadar uzun bir kampanya, neredeyse seçime dört aya yakın
bir süre var- daha saygın, daha az israfa dayalı ve çevreye zarar vermeyecek,
şehre zarar vermeyecek kampanyaların yürütülmesi son derece değerli ve önemli
ama bir de kampanyada fırsat eşitliğine galiba odaklanmamız gerekiyor. Medya
imkânlarının eşit kullanımı konusunda ne yazık ki geçtiğimiz yıl negatif bir
düzenleme yapıldı. Artık devlet televizyonlarının tarafsızlığını zaten geçtik
ama özel televizyon kanallarının eşit davranmasıyla ilgili düzenleme
kaldırıldı. 
(Mikrofon
otomatik cihaz tarafından kapatıldı)
BAŞKAN
– Devam edin, toparlayalım Sayın Bilgen.
AYHAN
BİLGEN (Kars) – Toparlıyorum Sayın Başkan.
Yani
televizyon patronları ya da televizyonu finanse edenler nereye yakınlarsa o
şekilde televizyonu kullandırabilecekler. Şimdi, zaten muhalefet partilerine
yakın televizyon kanalı kalmadı denecek bir pozisyondayız, büyük kısmı
KHK’lerle kapatıldı. Bırakın televizyon kanallarından eşit faydalanmayı, ben ve
bazı milletvekili arkadaşlarımız 2911’den, seçim döneminde parti bürosu önünde
100 kişiyle izinsiz toplantı düzenlemekten yargılanıyoruz ve dosyalarımız hâlâ
durdurulmadı, yargılama devam ediyor. 2911 değerli arkadaşlar, herhangi bir
propaganda yok, terör suçu yok, başka bir iddia yok. Diyor ki: “Miting için
izin isteyin.” Değerli arkadaşlar, seçim döneminde parti bürolarımızın önündeki
50-100 kişilik toplantılar için biz miting izni alacağız, siz de zaten devlet
imkânlarını ve televizyon imkânlarını kullanacaksınız. Sadece gürültü kirliliği
değil sorunumuz galiba, sadece çevre kirliliği değil, daha ciddi bir demokrasi
sorunumuz var. 
Teşekkür
ediyorum. 
BAŞKAN
– Teşekkür ederim. 
Söz
sırası Cumhuriyet Halk Partisi Grubu adına Grup Başkan Vekili Sayın Engin
Altay’ın yetkilendirmesiyle Bursa Milletvekilimiz Sayın Erkan Aydın’a aittir. 
Buyurun
Sayın Aydın. 
25.- Bursa Milletvekili Erkan Aydın’ın, Kuzey Kıbrıs Türk
Cumhuriyeti’nde meydana gelen sel felaketinde hayatını kaybedenlere Allah’tan
rahmet dilediğine, Gezi Parkı olaylarının üzerinden geçen beş buçuk yıldan
sonra aralarında Mehmet Ali Alabora, Osman Kavala gibi ünlülerin de bulunduğu
birçok kişi hakkında seçim öncesinde soruşturma başlatılmasının provokasyon
olduğuna ilişkin açıklaması
ERKAN
AYDIN (Bursa) – Teşekkür ederim Sayın Başkanım. 
Öncelikle
Kuzey Kıbrıs Türk Cumhuriyeti’nde meydana gelen sel felaketinde hayatını
kaybeden soydaşlarımıza Allah’tan rahmet, Kuzey Kıbrıs Türk Cumhuriyeti’ndeki
soydaşlarımıza da sabır diliyoruz. Umarım yaralar çok kısa bir sürede sarılır.
Türkiye olarak da her zaman yanlarında olduğumuzu, elimizden geleni yapmaya
hazır olduğumuzu ifade etmek isterim. 
Şimdi,
gene gündemimizi beş buçuk yıl sonra meşgul etmeye başlayan Gezi Parkı
olaylarına kısaca bir göz atmak istiyorum. Nasıl başladı ve neler yaşandı? AKP
Hükûmetinin İstanbul’un Beyoğlu ilçesinde bulunan ve sadece umumi hizmetlerde
kullanılmak koşuluyla Büyükşehir Belediyesine tahsis edilmiş olan Taksim Gezi
Parkı’na İstanbul 6. İdare Mahkemesi ve 2 no.lu Kültür ve Tabiat Varlıklarını Koruma
Kurulu Kararı olduğu hâlde, Topçu Kışlası’nın Taksim Yayalaştırma Projesi
çerçevesinde, imar izni olmadan yeniden inşa edilmesini engelleme eylemi olarak
başlamış, tamamen çevreci, doğa yanlısı, yeşil hassasiyeti olan bir direniş
olarak başlayan ve devamında da 79 ilde 2 buçuk milyon kişinin katıldığı -ki
İçişleri Bakanlığı verileridir maalesef 8 sivilin ve 2 polisin hayatını
kaybettiği… Ki o sivilleri bir kez daha anmak isterim rahmetle ve saygıyla:
Mehmet Ayvalıtaş, Abdullah Cömert, Ethem Sarısülük, Ali İsmail Korkmaz, Ahmet
Atakan, Berkin Elvan, Burak Can Karamanoğlu, Mehmet İstif ve Elif Çermik, 2
güvenlik görevlimiz de Mustafa Sarı ve Ahmet Küçükdağ hayatını kaybetmiş, 8.163
kişi de yaralanmıştır.
Aradan
geçen beş buçuk yıl sonra 27 Kasım 2018 tarihinde kanuna aykırı toplantı ve
yürüyüşlere silahsız katılarak dağılmama gibi suç isnat edilerek Mehmet Ali
Alabora, Osman Kavala gibi ünlülerin de aralarında olduğu ve sadece bu kapsamda
Ankara’da 600’e yakın kişi hakkında soruşturma ve kovuşturma başlatıldığını
kamuoyundan öğreniyoruz. 
(Mikrofon
otomatik cihaz tarafından kapatıldı)
BAŞKAN
– Devam edin Sayın Aydın. 
ERKAN
AYDIN (Bursa) – Teşekkür ederim.
Daha
önce açılan onlarca davanın beraatle sonuçlandığı göz önünde bulundurulduğunda
bu soruşturmaların tekrardan tam da seçim öncesinde gündeme getirilmesi açık
bir provokasyondur. Seçim için sarayda planlanmış ve artık on altı yıldır hem
kamuoyunun hem siyasilerin hem toplumun ezberlemiş olduğu tamamen kutuplaştırma
projesi üzerinden kendi tabanını konsolide ederek seçime girme hazırlığı olduğu
da apaçık ortadadır. Sadece 15 Temmuz üzerinden yapılan darbe girişimlerini
eleştirerek ki biz de eleştiriyoruz, kesinlikle doğru da bulmuyoruz ama
üzerinden beş buçuk yıl geçmiş ve tamamen çoğu dava sonuçlanmışken bu
davranışın da tekrar altını çizerek çevreye, doğaya ve yeşile hassasiyetin
tavan yaptığı bir direnişin bugünlerde gündeme getirilmesinin ve seçime yönelik
bir yatırım planının…
BAŞKAN
– Toparlayın.
ERKAN
AYDIN (Bursa) – …haklı çıkamayacağı ve bu planı da halkın bozacağını söylüyor,
teşekkür ediyorum. (CHP sıralarından alkışlar) 
BAŞKAN
– Teşekkür ediyorum. 
AK
PARTİ Grup Başkan Vekilimiz Sayın Özkan…
Buyurun
Sayın Özkan.
26.- Denizli Milletvekili Cahit Özkan’ın, Kuzey Kıbrıs Türk
Cumhuriyeti’nde meydana gelen sel felaketinde hayatını kaybedenlere Allah’tan
rahmet dilediğine, hukuk düzenine yönelik ne zaman, nerede, hangi hile ve
desiselerle bir kalkışma varsa buna karşı “Egemenlik kayıtsız şartsız
milletindir.” anlayışıyla mücadelenin sürdürülmesi gerektiğine ilişkin
açıklaması
CAHİT
ÖZKAN (Denizli) – Teşekkürler Sayın Başkan.
Öncelikle
Kuzey Kıbrıs Türk Cumhuriyeti’nde şiddetli yağışların neden olduğu sel
felaketinde, doğal afette hayatını kaybeden 3 vatandaşımızın ölümü söz konusu
oldu. Hayatını kaybeden vatandaşlarımıza Allah’tan rahmet diliyorum, Kuzey
Kıbrıs Türk Cumhuriyeti’ne ve aziz milletimize başsağlığı niyaz ediyorum. 
Diğer
yandan, tabii, her zaman Meclis açılışında yargıyla ilgili meseleler
gündemimize geliyor ancak yargı bilindiği üzere, sav-savunma-sentez teorisine
dayanır, pratiği de bu teorik temel üzerine inşa edilir ve geleneğimizde var
olan “Barikayıhakikat müsademeyiefkârdan tezahür eder.” anlayışıyla yargı
işler. Tezler çatışır ve yargı ortaya çıkar. Parlamentonun yani demokrasinin çalışma
prensipleri de yine aynı teorik temele dayanır. Bu noktada, dünden bugüne
yargısal kararlar Türk Ceza Kanunu’nda ve hukuk sistemimizde yer alan normların
ihlal edilmesi anlayışıyla açılan davalarla yürür. Şimdi, baktığımızda, eğer
millî iradeyi hedef alan bir saldırı söz konusu olursa… Bu saldırı bazen darbe
şeklinde olur, bazen Gezi kalkışması şeklinde olur, bazen o Sivas saldırısında,
Madımak olayında olduğu gibi vatandaşlarımızın diri diri yakılması şeklinde
olur, bazen Başbağlar şeklinde olur, bazen 7 Şubat MİT krizinde MİT
Müsteşarımıza ve müessesemize saldırı şeklinde olur. Yani millî iradeye karşı
bir kalkışma varsa bu, millî iradeyi korumak, demokrasiyi korumaktır, başta
yargının, Parlamentonun ve Hükûmetin ve 81 milyon vatandaşımızın da üzerine düşen
bir vazifedir.
(Mikrofon
otomatik cihaz tarafından kapatıldı)
BAŞKAN
– Açalım değerli arkadaşlar. 
Buyurun.
CAHİT
ÖZKAN (Denizli) - Bu bağlamda, demokrasimize karşı bir kalkışma söz konusu
olmuşsa, tabii ki, hukuk düzenimize karşı yönelen en büyük tehdit olan darbeye
karşı bu hukukumuzu koruma görevi de başta cumhuriyet savcılarımıza ve
yargımıza düşer.
Biraz
önce bahsettiğim sav-savunma-sentez, yargının o teorik ve pratik anlayışına
uygun bir şekilde savcı millî iradeye karşı bir kalkışmayı önlemek için dava
açmışsa millî iradenin mağdurları olan Parlamento, milletvekilleri, bütün
siyasi parti grupları da savcının bulunduğu çerçevede, aynı istikamette millî
iradeyi korumak ve hukuk düzenimizi korumak üzere sürece müdahil olurlar. Ha,
burada bir kumpas söz konusu olmuşsa ve bu kumpas da millî iradeyi hedef
almışsa o kumpasa karşı yine hukukun ve demokrasimizin yanında yer almak da
hepimizin üzerine vazifedir.
(Mikrofon
otomatik cihaz tarafından kapatıldı)
BAŞKAN
– Devam edin. 
CAHİT
ÖZKAN (Denizli) – Toparlıyorum. 
BAŞKAN
– Tabii, buyurun. 
CAHİT
ÖZKAN (Denizli) - Şimdi, geçmişe şöyle kısaca bir baktığımızda, göz
attığımızda, şöyle son on, on beş yıllık süre zarfında, tabii ki, yargı
üzerinden Türkiye’de gerçekleştirilmeye çalışılan ameliyatlar dünün, bugünün
meselesi değildir. Maalesef başta Uğur Mumcu katliamı olmak üzere… Uğur Mumcu
ailesi dahi yargının verdiği o karardan memnun olmamıştır. 
Yine,
bugünlerde Gezi kalkışması üzerinden, 17-25 Aralık süreci üzerinden yapılan
kumpaslar da milletimizin takdirindedir. 
Özetle,
hukuk düzenimize karşı ne zaman ve nerede, hangi kisve altında, hangi hile ve
desiselerle bir kalkışma varsa biz hukukçular olarak, milletvekilleri olarak,
siyasi parti grupları olarak, her şeyden önce kendi iradesine sahip çıkan bir
vatandaş olarak bu kalkışmalara karşı “Egemenlik kayıtsız şartsız milletindir.”
anlayışıyla mücadelemizi sürdürmemiz gerektiğini ifade eder, Genel Kurulu
saygıyla selamlarım. 
BAŞKAN
– Teşekkür ederim Sayın Özkan. 
ERKAN
AYDIN (Bursa) – Sayın Başkanım, çok kısa bir cevap verebilir miyim acaba “Gezi
kalkışması” sözüyle ilgili. Açıklama için pek kısa bir… 
BAŞKAN
– Bir saniye… Oturun Sayın Aydın yerinize, bir bakayım.
YAVUZ
AĞIRALİOĞLU (İstanbul) – Sayın Başkan, beni bağışlarsanız… 
BAŞKAN
- Tabii, grup başkan vekillerinin bu konuşmalarının karşılıklı olmasını da arzu
etmem ama madem sayın grup başkan vekilleri girdiler sisteme, birer dakika
olmak üzere hemen kısa bir söz veriyorum. 
Buyurun
Sayın Ağıralioğlu. 
27.- İstanbul Milletvekili Yavuz Ağıralioğlu’nun, Denizli Milletvekili
Cahit Özkan’ın yaptığı açıklamasındaki bazı ifadelerine, Ergenekon davalarında
yaşanılanların FETÖ davalarında yaşanmaması için dikkat çekmeye çalıştığına
ilişkin açıklaması 
YAVUZ
AĞIRALİOĞLU (İstanbul) – AK PARTİ Grup Başkan Vekilimiz Cahit Bey bu
söylediklerine inanıyor mu efendim? Yani biraz önce söylediklerinize inanıyor
musunuz efendim? 
LÜTFÜ
TÜRKKAN (Kocaeli) – Bu ağır oldu ya! 
YAVUZ
AĞIRALİOĞLU (İstanbul) – Yok, estağfurullah. İstirham ederim. 
Şöyle…
Hassasiyet göstermenizi rica ettiğimiz şey şurasıdır: Türkiye’de şu anda devam
etmekte olan FETÖ davaları münasebetiyle siyasetin yargıyı konuşma şeklinden
kaynaklanan korku, yargı mensuplarının, içinde hiçbir suç unsuru olmadığını
bildikleri hâlde, dosyalarla ilgili kendilerinin FETÖ’cü olmakla suçlanması
korkusundan muhataplarını FETÖ’cü olma şehvetine kurban vermelerine sebep oldu.
Dolayısıyla, buna dikkat çekmek için geçmişte, birkaç yıl evvel yapmış
olduğumuz hatanın Türk yargısı üzerinde oluşturduğu baskıyı lütfen, adli bürokrasimiz
tespit etmek için bağımsız bir kuruluştan, üniversitelerden bu anlamda yardım
alsın.
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (İstanbul) – İstirham ederim…
BAŞKAN
– Toparlayın siz de Sayın Ağıralioğlu.
YAVUZ
AĞIRALİOĞLU (İstanbul) – Türk yargısının şu anda… Bu, sonra, birkaç sene sonra
Türk yargısının yeni utancı hâline gelmesin diye dikkat çekmeye çalıştığım bir
yeridir. Hiçbir suç unsuru olmadığı hâlde bir dünya adam, sadece yargı
mensuplarının siyasetin dilinden mağdur olmamak için korktukları bir iklimden
dosyalarla ilgili karar mekanizmasını muhataplarını mağdur edecek şekle
dönüştürerek karara taşıyorlar. Dolayısıyla Ergenekon olaylarında yaşadık.
Ergenekon davalarında yaşadığımız şeyi bugün FETÖ davalarında yaşamayalım diye
dikkat çekmeye çalışıyorum. Yoksa dediğiniz çerçevede siyaseti sorumluluklarını
yapsın ama siyaset sorumluluğunu yaparken şu anda mağdur olmuş binlerce insanın
sadece bu mağduriyetine sebep olan şeyin yargı mensuplarının korkusu olduğuna
dikkat çekmeye çalışıyoruz, onu dikkatinize sunalım diye söyledik.
BAŞKAN
– Sayın Bilgen, sizin de bir kısa söz talebiniz var.
28.- Kars Milletvekili Ayhan Bilgen’in, Denizli Milletvekili Cahit
Özkan’ın yaptığı açıklamasındaki bazı ifadelerine ve demokrasiyi korumanın ancak
hak ve özgürlüklere saygıyla mümkün olacağına ilişkin açıklaması
AYHAN
BİLGEN (Kars) – Sayın Başkan, bir şeyi ayırt etmemiz gerekiyor. Gezi’nin nasıl
başladığıyla ilgili 15 Temmuz sonrasında farklı bir tartışma açılmıştı. Orada
parkın içerisindeki gençlerin çadırlarını yakan zabıta görevlilerinin FETÖ'yle
bağlantılı olduğu, görevden alındıkları ve yargılama sürecine dâhil
edildiklerine dair bir bilgi var.
Şimdi,
demokratik bir hakkın kullanımıyla, şiddetsiz, silahsız bir gösteriyle eğer her
şeyi ayaklanma gibi, kalkışma gibi tarif edip 7-8 kişinin hayatını kaybetmiş
olmasını bile yargılama dışında tutacak bir yaklaşım sergilersek, bakın, bir
tek örnekle karşı karşıya geliriz, o da Özbekistan örneğidir. Parlamentonun
önünde protesto yapılıyordu ve silahla taradılar göstericileri, galiba 40 kişi
civarında öldü, ayaklanma bastırıldı.
Şimdi,
biz bu örneklerle eğer demokratik bir rejimden, hukuku korumaktan bahsediyorsak
çok başka bir yere doğru evriliriz. Bugün Özbekistan’ın ne kadar demokratik
olup olmadığını…
(Mikrofon
otomatik cihaz tarafından kapatıldı)
BAŞKAN
– Siz de toparlayın Sayın Bilgen.
AYHAN
BİLGEN (Kars) – …Özbekistan’daki yönetimin ne kadar demokratik olup olmadığını
bütün dünya biliyor. Yani burada kamplar, insanlık dışı uygulamalar, baskılar,
işkence… Ama evet sükûnet sağlandı, ayaklanma bastırıldı, kalkışma bastırıldı. 
Şimdi,
burada bir toplumsal olaya nasıl müdahale edileceği -orantılı güç kullanma,
bütün bunlar- Polis Vazife ve Salahiyet Kanunu’nda, Jandarma mevzuatında çok
net biçimde tarif edilmiş durumda.
Şimdi,
Berkin Elvan’ın hâlâ yargılama süreci devam ediyor. Tek tek hepsini saymak
istemem ama galiba bu ikisini ayırt edebilen rejimlere “demokratik rejim”
deniyor, demokrasiyi korumak da ancak hak ve özgürlüklere saygıyla oluyor. 
Teşekkür
ediyorum. 
BAŞKAN
– Sayın Aydın, siz de kısaca toparlayın çünkü gündemimiz yoğun.
Buyurun.

29.- Bursa Milletvekili Erkan Aydın’ın, Denizli Milletvekili Cahit
Özkan’ın yaptığı açıklamasındaki bazı ifadelerine ilişkin açıklaması
ERKAN
AYDIN (Bursa) – Teşekkür ediyorum Sayın Başkan.
Hemen
topluyorum. 
Adalet
ve Kalkınma Partisi grup başkan vekili “Gezi kalkışması” ve “Burada yargı ve
hukuk gereğini tabii ki yapacak.” demesiyle aslında bizi de biraz gerilere
götürdü; 2010 yılında yapılan referandumda biz yargının siyasallaştırılmaması
gerektiğini, o referandum sonucunda yargının siyasallaşmasıyla Türkiye’nin hiç
de iyi bir yere gitmeyeceğini söylerken kendisi ve bulunduğu parti mezardaki
ölülerin dahi kalkıp oy kullanması… O zamanki ortaklarıyla da bu yönde birlikte
çalışarak daha sonra -biraz önce grup başkan vekilinin bahsettiği- Ergenekon
davasının tamamen bir hayal ve düzmece olduğu ortaya çıkmışken, Gezi’de hiçbir
şiddet, kesici alet, ateşli alet, çevreye zarar vermeme durumları da ortadayken
beş buçuk yıl sonra tekrar adaletin, hukukun ve yargının kullanılarak sanki çok
demokratik bir şekilde ya da hukuk, yargı baskı altında değilmiş gibi…
(Mikrofon
otomatik cihaz tarafından kapatıldı) 
ERKAN
AYDIN (Bursa) – Hemen bitiriyorum.
BAŞKAN
– Kısaca toparlayın lütfen.
ERKAN
AYDIN (Bursa) – …bir izahata girişmesi ve tamamen çevre hassasiyetiyle oluşan
-ki gerekçesini en başta saydım- İstanbul Büyükşehir Belediyesinin usulsüz bir
şeklide tamamen yargıya rağmen, yargının ve Tabiat Varlıklarını Koruma
Kurulunun verdiği karara rağmen keyfî uygulamasından başlayan bir çevre
hassasiyetidir, kalkışma falan değildir. 
Teşekkür
ederim.
BAŞKAN
– Sayın Özkan, siz de toparlayacak şekilde konuyu bağlarsanız gündemimize
geçelim.
30.- Denizli Milletvekili Cahit Özkan’ın, Bursa Milletvekili Erkan
Aydın’ın yaptığı açıklamasındaki bazı ifadelerine ve Gezi Parkı olaylarının
vatandaşların çevre duyarlılığını tahrik etmek suretiyle millî iradeyi
zapturapt altına almayı hedeflediğine ilişkin açıklaması
CAHİT
ÖZKAN (Denizli) – Teşekkürler Sayın Başkan.
Biraz
önceki konuşmamı zaten toparlamak için yapmıştım; teorik, genel çerçeveyle
gelişmiş demokrasilerde işleyen hukuk neyse Türkiye’de de aynen işlediğini
ifade eden bir konuşmaydı. Ancak âdeta “dal sarkar kartal kalkar” anlayışıyla
bir aliterasyon gibi ifadeler çıkınca ben de tekrar açıklama yapmak zorunda
hissediyorum kendimi. 
Bakınız,
şu anda Gezi’deki bütün kalkışmayı özetleyen ifade o Gezi sürecinde yaşandı.
Evet, devlet içerisine on yıllardır sızan FETÖ unsurları, orada daha evvel planlanmış
bir darbe senaryosunu hayata geçirmek gayretiyle olayı kızıştırıcı eylem
içerisine girmiş olabilir.
Bakınız,
Mehmet Ali Alabora ne diyor? Bakınız, bunları niye atlıyoruz ki bu kadar net
bir ifade: “Mesele sadece Gezi Parkı değil arkadaş. Sen hâlâ anlamadın mı? Hadi
gel!”
(Mikrofon
otomatik cihaz tarafından kapatıldı) 
SERPİL
KEMALBAY PEKGÖZEGÜ (İzmir) – Ne var bunda?
BAŞKAN
– Buyurun. 
CAHİT
ÖZKAN (Denizli) – Ne var, işte anlatıyorum.
Mehmet
Ali Alabora diyor ki: ”Mesele sadece ağaç değil, Gezi Parkı değil arkadaş, sen
hâlâ anlamadın mı? Hadi gel!” Ve “Diren Gezi Parkı” “hashtag”iyle sosyal
medyada paylaşım yapıyor. 
Ben
de o dönem milletvekili değilim, bir sivil toplum aktivisti olarak tam 1
Haziranda gerçekleşen Sisi darbesinin üzerine, olay yerinde değerlendirme
yapmak, rapor hazırlamak için Kahire’de bulundum ve orada meydana gelen olaylar
da “Mesele sadece petrol sorunu değil.” “Mesele sadece sosyal güvenlik sorunu
değil.” bahaneleriyle, Tahrir Meydanı’nda toplanan o milyonlarca insan…
SERPİL
KEMALBAY PEKGÖZEGÜ (İzmir) – Gezi’deki gibi!
CAHİT
ÖZKAN (Denizli) – …ve daha sonra pişmanlıklarını yaşadıkları o kalkışmanın
içerisinde olanlar Sisi darbesiyle karşılaştı. 
Bakınız,
şu anda emperyalist bir anlayış…
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Özkan.
CAHİT
ÖZKAN (Denizli) – Toparlıyorum hemen.
Demokrasimizin
tekâmülü açısından bunları anlatmak durumundayız. 
Bugün,
Paris’te de, dünyanın her bir tarafında da emperyalist anlayış, bireysel
özgürlükleri yok ederek, insanların yaşam hakkını tehdit ederek, ülkelerin
bütün ekonomik, sosyal, siyasi varlıklarını sömürmek için bir kalkışma
içerisinde. Yine, aynı anlayışın PYD, YPG gibi terör örgütlerine nasıl silahlar
gönderdiklerini de hep beraber görüyoruz. 
Büyük
fotoğraf, Gezi’nin vatandaşlarımızın çevre duyarlılığını tahrik etmek
suretiyle, bu millî iradeyi zapturapt altına almayı hedeflemiştir; zaman
geçtikçe, zamanın yargısından geçtikçe, bu büyük fotoğraf karşısında
darbecilerin yanında yer alanların çok daha büyük bir mahcubiyet içerisinde yer
alacağını ifade eder, Genel Kurulu tekrar saygıyla selamlarım.
BAŞKAN
– Peki.
Değerli
milletvekilleri, gündeme geçiyoruz.
Başkanlığın
Genel Kurula sunuşları vardır.
V.- BAŞKANLIĞIN GENEL KURULA SUNUŞLARI
A) Önergeler
1.- Başkanlıkça, Antalya Milletvekili Çetin Osman Budak’ın Kamu İktisadi
Teşebbüsleri Komisyonu üyeliğinden (4/12), Edirne Milletvekili Orhan
Çakırlar’ın Tarım, Orman ve Köyişleri Komisyonu üyeliğinden (4/13) istifalarına
ilişkin yazılarının 6/12/2018 tarihinde Başkanlığa ulaştığına ilişkin önerge
yazısı 
BAŞKAN
– Sayın milletvekilleri, Antalya Milletvekili Sayın Çetin Osman Budak’ın Kamu
İktisadi Teşebbüsleri Komisyonu üyeliğinden ve Edirne Milletvekili Sayın Orhan
Çakırlar’ın Tarım, Orman ve Köyişleri Komisyonu üyeliğinden istifaları için
yazıları 6 Aralık 2018 tarihinde Başkanlığımıza ulaşmıştır. 
Bilgilerinize
sunulmuştur. 
Değerli
milletvekilleri, grup önerilerine geçmeden önce, 60’a göre söz isteyen
arkadaşlarımıza bir hatırlatmada bulunmak isterim. İç Tüzük’ün 60’ıncı
maddesine göre sisteme giren arkadaşlarımızı birleşimin sonuna kadar olan süreç
içerisinde makul aralıklarla değerlendireceğimi ifade ediyorum. 
Bu
arada, bir mazeretleri nedeniyle Sayın Arkaz’a hemen söz veriyorum. 
Buyurun
Sayın Arkaz. 
IV.- AÇIKLAMALAR (Devam)
31.- İstanbul Milletvekili Hayati Arkaz’ın, geçirdikleri trafik kazası
sonucu hayatını kaybeden MHP Sinop Durağan İlçe Başkanı Osman Yıldırım ile
belediye başkan adayı Ali Dalkılıç’a Allah’tan rahmet dilediğine, Yeşilırmak’ı
tehdit eden kirliliğe karşı önlem alınması gerektiğine ilişkin açıklaması
HAYATİ
ARKAZ (İstanbul) – Teşekkür ederim Sayın Başkan. 
Durağan
İlçe Başkanımız Osman Yıldırım ve Durağan eski Belediye Başkanımız Ali Dalkılıç
Ankara’da geçirdikleri elim trafik kazası sonucu vefat etmişlerdir. Merhumlara
Allah’tan rahmet, camiamıza ve kederli ailelerine başsağlığı diliyorum. 
Yeşilırmak,
Sivas il sınırlarında doğup Amasya, Tokat ve Samsun’dan geçerek Karadeniz’e
dökülen önemli su kaynaklarından bir tanesidir. Anadolu’nun incisi, şehzadeler
şehri Amasya’nın kolyesi, aksesuarı, tamamlayıcısı olan Yeşilırmak Nehri’nin
sahillerinde toplu balık ölümlerinin meydana geldiği gözlenmiştir. Balıkların
ölümünün debi düşüklüğü ve oksijen miktarının azalmasından kaynaklandığı
edinilen bilgiler arasındadır. Akarsuyu tehdit eden sorunların ve kirliliğe
sebep olan koşulların tespiti sonrasında gerekli tedbirlerin alınması hayati
önem taşımaktadır. 
Genel
Kurulu saygıyla selamlıyorum. 
BAŞKAN
– Teşekkür ederim. 
Bir
iki arkadaşımıza daha hemen söz verip bu faslı bitirelim. 
Sayın
Yayman… 
32.- Hatay Miletvekili Hüseyin Yayman’ın, Hatay Milletvekili Mehmet
Güzelmansur’un yaptığı gündem dışı konuşmasındaki bazı ifadelerine ilişkin
açıklaması
HÜSEYİN
YAYMAN (Hatay) – Sayın Başkanım, değerli milletvekilleri; heyetinizi saygıyla
selamlıyorum. 
Öncelikle,
politik nezaketinize çok teşekkür ederim Değerli Başkanım. 
Hatay’la
ilgili konuda konuşan hatibin sözlerini yadırgadığımı ifade etmek isterim. Özel
alanda gerçekten Hükûmetin çok fazla yatırım yaptığını bize söyleyen
milletvekili arkadaşımızın kamusal alanda “Burada hiçbir şey yapılmadı.”
demesini gerçekten yadırgadım. Bunu ifade etmek isterim. 
Sayın
hatibin kendi ilçesinde, seçim bölgesinde yaptığımız duble yollar var, hastane
temeli atıldı, Hatay’daki ilk kültür merkezi Samandağ’a yapıldı. Yine, şehir
hastaneleri yapıldı, köprüler, yollar yapıldı. Bunları ifade etmek isterim.
Barajlar yapıldı, Samandağ’da Karaçay Barajı yapıldı. Hükûmet bunları yaparken,
beş yıldır Hatay Büyükşehri yöneten Belediye Başkanı hangi hizmeti yaptı,
gelsin lütfen ifade etsin. 
Ben
bunu bir sataşma olarak görmüyorum, lütfen öyle anlaşılmasın.
Teşekkür
ediyorum Başkanım. 
BAŞKAN
– Sayın Özer…
33.- Antalya Milletvekili Aydın Özer’in, Antalya ili Demre ilçesinde
yaşanan sel felaketi nedeniyle çiftçilere geçmiş olsun dileğinde bulunduğuna ve
iktidarın çiftçilere sahip çıkmadığına ilişkin açıklaması
AYDIN
ÖZER (Antalya) – Teşekkürler Sayın Başkan.
Antalya
Demre ilçemizde dün akşam saatlerinde başlayan ve aralıklarla uzun süre etkisini
gösteren yağış sonucu sel felaketi yaşandı. Demre ilçemizde özellikle Çevreli
ve Üçağız Mahallelerini ve seraları su bastı. Buradan çiftçi kardeşlerimize
geçmiş olsun diyor, afetsiz ve zararsız bir sezon olmasını temenni ediyorum.
Bu
kez ucuz atlatıldı ama Antalya’da bu tür yağışlara sık sık rastlanmakta ve
deyim yerindeyse, şimdi, doğal afetlerle karşı karşıya kalacağımız kış dönemine
giriyoruz. Bilindiği üzere, mevcut iktidar zaten çiftçilerimize sahip çıkmıyor,
çiftçimizi yalnız bırakıyor. Tarım sigortası olmayan çiftçilerimiz lütfen
seralarına sigorta yaptırsın, hiç olmazsa kendi önlemini alsın. Yoksa bu
iktidarın üreticilerimize yardım edeceği yok.
Teşekkür
ederim.
BAŞKAN
– Sayın Aydoğan…
34.- İstanbul Milletvekili Turan Aydoğan’ın, okullarda yürütülen aşı
kampanyasına yönelik olarak dağıtılan aşı karşıtı bildiriler için İçişleri
Bakanlığı ile Sağlık Bakanlığının tedbir alması gerektiğine ilişkin açıklaması
TURAN
AYDOĞAN (İstanbul) – Teşekkürler Sayın Başkanım.
Millî
Eğitim Bakanlığı ile Sağlık Bakanlığı arasında yapılan protokol gereği
okullarda bir aşı kampanyası var. Kampanyayla, çocukların boğmaca, difteri,
kızamık, kabakulak gibi birçok hastalığa karşı bağışıklık sisteminin
geliştirilmesi amaçlanıyor. Ancak, İstanbul’da birçok yerde aşı karşıtı imzasız
bildiriler dağıtılıyor. Bildirilerde aşılarda domuz dokusu, at kanı ve tavşan
beyni bulunduğu, aşının maymunlaşmaya ve domuzlaşmaya neden olduğu yazılıyor ve
yaygın bir şekilde dağıtılıyor. Halk sağlığı tehdit altına alınmıştır. Halk
sağlığını tehdit eden bu bilim dışı hurafeler nasıl böylece serbest
dağıtılabiliyor? İçişleri Bakanlığı ve Sağlık Bakanlığına çağrıda bulunuyorum,
tedbir almaları gerekiyor.
Saygılarımla.

BAŞKAN
– Son olarak, Sayın Durmuşoğlu…
35.- Osmaniye Milletvekili Mücahit Durmuşoğlu’nun, 5 Aralık Dünya Kadın
Hakları Günü ile 1-7 Aralık Acil Sağlık Hizmetleri Haftası’nı kutladığına,
küresel engellemelere rağmen 2018 yılının ihracatta rekorlar yılı olduğuna
ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan.
Sözlerime
5 Aralık Dünya Kadın Hakları Günü’nü kutlayarak başlamak istiyorum.
Tüm
küresel engellemelere rağmen, 2018 yılı ihracatta rekorlar yılı olmaya devam
ediyor. Önceki gün kasım ayı ihracat rakamlarına ilişkin yapılan açıklamaya
göre, kasım ayında ihracatımız yüzde 9,49 artışla 15 milyar 532 milyon dolar
oldu ve cumhuriyet tarihinin en yüksek kasım ayı ihracat değerine ulaştı. Son
on iki aylık ihracatımız yüzde 7,8 artışla 168 milyar 77 milyon dolara çıkarak
cumhuriyet tarihinde ulaşılan en yüksek yıllık ihracat oldu. 
Seçim
bölgem Osmaniye’de 2018 Kasım ayı ihracat rakamlarına baktığımızda, geçen yılın
aynı dönemine göre yüzde 108 artış oranı gerçekleşmiştir. Başarılı çalışmalarından
dolayı Osmaniye ve ülkemiz genelindeki tüm sanayicilerimizi ve ihracatçılarımızı
tebrik ediyorum.
Sözlerime
son verirken tüm acil sağlık hizmetlerinde çalışan personelin 1-7 Aralık Acil
Sağlık Hizmetleri Haftası’nı da kutluyorum.
Teşekkür
ediyorum.
BAŞKAN
– Ben de arkadaşlarımıza teşekkür ediyorum.
Değerli
milletvekilleri, İYİ PARTİ Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım.
VI.- ÖNERİLER
A) Siyasi Parti Grubu Önerileri
1.- İYİ PARTİ Grubunun, İstanbul Milletvekili Hayrettin Nuhoğlu ve 21
milletvekili tarafından, İstanbul'da yaşanan çökme, göçük ve toprak
kaymalarının nedenlerinin incelenerek bu konularda alınması gereken tedbirlerin
belirlenmesi amacıyla 6/12/2018 tarihinde TBMM Başkanlığına verilmiş olan
Meclis araştırması önergesinin (10/402) ön görüşmelerinin, Genel Kurulun 6
Aralık 2018 Perşembe günkü birleşiminde yapılmasına ilişkin önerisi
6/12/2018
Türkiye Büyük Millet Meclisi Başkanlığına
Danışma
Kurulu 6/12/2018 Perşembe günü (bugün) toplanamadığından grubumuzun aşağıdaki
önerisinin İç Tüzük’ün 19'uncu maddesi gereğince Genel Kurulun onayına
sunulmasını saygılarımla arz ederim.
 Yavuz
Ağıralioğlu
 İstanbul
 Grup
Başkan Vekili
Öneri:
İstanbul
Milletvekili Hayrettin Nuhoğlu tarafından, İstanbul'un birçok ilçesinde meydana
gelen çökme, göçük ve toprak kaymaları, son olarak Ümraniye'de 2 kişinin
ölümüyle sonuçlanan metro inşaatı çalışmalarının sürdüğü yoldaki çökme olayı
sebebiyle bu olayların teknik veya idari hatadan mı, yoksa mühendislik
hizmetlerinin olmamasından mı ya da bunların tamamından mı kaynaklandığının
tespit edilmesi ve alınacak tedbirlerin belirlenmesi amacıyla 6/11/2018
tarihinde (10/402 esas numaralı) Türkiye Büyük Millet Meclisi Başkanlığına
verilmiş olan Meclis araştırması önergesinin diğer önergelerin önüne alınarak
görüşmelerin 6/12/2018 Perşembe günlü birleşimde yapılması önerilmiştir.
BAŞKAN
– Değerli milletvekilleri, İYİ PARTİ grup önerisi üzerinde önerinin gerekçesini
açıklamak üzere söz isteyen İYİ PARTİ Grubu adına İstanbul Milletvekilimiz
Sayın Hayrettin Nuhoğlu. (İYİ PARTİ sıralarından alkışlar) 
Sayın
Nuhoğlu, süreniz beş dakika.
İYİ
PARTİ GRUBU ADINA HAYRETTİN NUHOĞLU (İstanbul) – Sayın Başkan, değerli
milletvekilleri; İstanbul’da, başta Ümraniye olmak üzere, Üsküdar, Ataşehir,
Sancaktepe, Beyoğlu, Fatih ve Güngören’de ve diğer her bölgede son yıllarda çok
sıkça göçükler, çökmeler ve toprak kaymaları görülmektedir. Bu olaylardan sonra
yetkililer, Büyükşehir Belediye Başkanı veya ilçe belediye başkanları,
genellikle yağmura bağlı olaylardan, Ümraniye’deki son olaydan sonra da
elektrik kablosundaki patlamadan dolayı diye açıklamalarda bulunuyorlar. Bu
açıklamalar oldukça basit ve tutarsızdır. 
Değerli
milletvekilleri, bu olaylarda yaralanmalar yanında ciddi can kayıpları
olmaktadır, son olarak Ümraniye’de 2 kişi hayatını kaybetmiştir. Aynı zamanda,
büyük ölçüde mal kayıpları olmaktadır. Bu olayların son halkasını Gebze’deki
viyadükte çökme sonucu 3 kişinin ölümü ve 1 kişinin yaralanmasıyla gördük.
Üçüncü havaalanı inşaatında ise kaç kişinin öldüğünü bugüne kadar öğrenemedik.
Bu Mecliste İYİ PARTİ’den milletvekili arkadaşlarımız da dâhil olmak üzere
birkaç tane soru önergesi verildi ama bugüne kadar cevap çıkmadı. Ama bir
yetkili, havaalanı açılmadan yaklaşık iki ay önce, ölenlerin sayısının 27
olduğunu söyledi, daha sonra bu rakam 60’a, 62’ye çıktı ama gerçek rakamı kimse
bilmiyor.
Değerli
arkadaşlar, son olayın olduğu Gebze’deki viyadük köprüsünün hemen karşısında,
yanında Osmangazi Köprüsü yapıldı ve o köprünün kontrol mühendislerinden birisi
Japon’du. Ölümlü bir sonucu yok ama kablo koptu, bu kablonun kopma
sorumluluğunu üstlendi ve intihar etti. Ben kimse intihar etsin istemiyorum,
zaten ölümlerden yola çıkarak bu önergeyi verdik. 
Değerli
arkadaşlar, işin ciddiyetine dikkat çekmek istiyorum. İstanbul’u yöneten ilçe
ve Büyükşehir Belediyesi, yerinde tespit ettiğim, sizlere sunmak istediğim bazı
noktalardan dolayı işe ciddi yaklaşmıyor. Benim tespit ettiğim bazı hususları
süre yettiğince açıklamaya çalışacağım. 
Öncelikle,
inşaatları çok kısa sürede bitirme arzusu var çünkü düşük fiyatlarla yapılıyor
ve bu düşük fiyatları kurtarabilmek amacıyla hemen bitirelim arzusu var. Aynı
zamanda, mühendislik hizmetleri ya alınmıyor ya da eksik alınıyor. Daha da
önemlisi bu konularla ilgili jeoloji mühendisleri, jeofizik mühendisleri ve
inşaat mühendisleri koordineli çalışamıyor. Bazı projeler ise bilim ve
teknikten tamamen uzak, uygulamada da hatalar var. Yeni mezun çocuklar,
mühendisler az ücretli olsun diye işe alınıyor, onlar daha tecrübesiz oldukları
için yetkili ve sorumlu olmalarının altından kalkamıyorlar. 
Yıkılan
tüm yapılarda teknik hataların olduğunu gördük. Bu yapıların bazılarında
maalesef hesap yanlışlığı da var, genellikle istinat duvarlarında donatı
eksikliği o kadar açık görülüyor ki. Şehir içindeki bütün derin kazılarda,
genellikle bu iksa projelerinde ve uygulamalarında ciddi hatalar gördük. Kazı
başlamadan önce çevresindeki binalar için nasıl tedbir alınacağına dair
projelendirmeler genellikle yapılmıyor, ihmal ediliyor, toprağın içindeki suyun
drenajı hiç dikkate alınmıyor. Yumuşak zeminlere kazık çakılmaz ama çakılıyor.
Aynı zamanda, yapılan kazı alanlarının duvarlarına püskürtme betonlarla
çivileme yapılıyor. Bu hata asla kabul edilemez. 
O
kadar çok sebep var ki. Bütün bu sebeplerin yerinde tespit edilmesi şarttır ama
aynı zamanda, resmî kurumların ihalelerinden kaynaklan hatalar da gördük biz
oralarda çünkü mevcut İhale Kanunu en düşük fiyatı verene işi veriyor. O
fiyatla…
(Mikrofon
otomatik cihaz tarafından kapatıldı)
BAŞKAN
– Buyurun.
HAYRETTİN
NUHOĞLU (Devamla) – O düşük fiyatlı alanlar işi kurtarabilmek için elbette işi
hem aceleye getiriyor hem de ucuza mal etmenin yolunu arıyor. Buradaki en büyük
eksiklerden bir tanesi üniversitelerin, mühendis ve mimar odalarının ihmal
edilmesidir. 
Esasen,
ben İstanbul’da yaşayan bir mühendis olarak çok net biliyor ve açıklıyorum: Bu
Adalet ve Kalkınma Partisi yönetimleri mühendisle çalışmıyor, mühendisi devre
dışı bırakmıştır. Yüzlerce mühendis barındırıyorlar ama mühendislerin birçoğu
devre dışıdır. Bunların hepsine çare var, çözüm yolları var. İşte, bu çözüm
yollarını bulmak için, çareleri bulmak için biz bu araştırma önergesini burada
kabul edelim, mühendislerden oluşan bir heyet oluşturalım, bu heyet yerinde
tespitleri yapsın ve bundan sonra yaralanma ve ölümle sonuçlanan olaylar
bitsin, maddi kayıplarımız da olmasın. 
Hepinize
saygılar sunarım. (İYİ PARTİ sıralarından alkışlar)
BAŞKAN
– Teşekkür ederim Sayın Nuhoğlu. 
Öneri
üzerine söz isteyen, Halkların Demokratik Partisi Grubu adına İzmir
Milletvekilimiz Sayın Serpil Kemalbay Pekgözegü. (HDP sıralarından alkışlar)
Süreniz
üç dakika. 
HDP
GRUBU ADINA SERPİL KEMALBAY PEKGÖZEGÜ (İzmir) – Teşekkür ederim Sayın Başkan. 
Süresiz
dönüşümsüz açlık grevinin 29’uncu gününde olan Hakkâri Milletvekilimiz Sevgili
Leyla Güven’i saygıyla ve sevgiyle selamlamak istiyorum. 
Yine,
bugün aramızdan koparılan önceki dönem milletvekilimiz Sırrı Süreyya Önder,
Demirtaş ve Baluken’in siyasi bir kararla, cezalarının tekrar onandığını
görüyoruz. Sevgili Demirtaş’ı, Baluken’i ve Önder’i de buradan saygıyla
sevgiyle selamlamak istiyorum değerli arkadaşlar.
AKP’nin
yerel seçimlere giderken, yaklaşırken seçim stratejisinin Gezi’ye ve barış
mücadelesine saldırmak olduğu ortaya çıktı. Her iki mücadele de aslında
Türkiye’de yeni bir yaşamı inşa etmeye çalışanların, barışı, demokrasiyi,
kentini de kendini de kendisi yönetmek isteyen insanların yükselttiği bir sesti
ve biz bu sesin ve söylediğimiz her şeyin, Sevgili Önder’in söylediği gibi
ettiğimiz her lafın, yürüttüğümüz bütün çabaların arkasındayız; hepsi bizim
onurumuzdur diyoruz. 
Şimdi
-önümüzde- yerel seçimler gelirken konumuz da yerel seçimlerle ilgili,
yerellerle ilgili bir konu ve İYİ PARTİ hatibi burada, çok iyi bir şekilde,
teknik olarak nelerin olduğunu anlattı, ben de olayın biraz diğer yönüne bakmak
istiyorum. 
Değerli
arkadaşlar, biz bu olayların temel sebebini araştırmak için şuna bakmalıyız:
Acaba Kamu İhale Yasası on altı yılda 186 kez neden değişti? Hiç böyle bir şeye
rastladınız mı bugüne kadar? Ama on altı yıldır AKP, Erdoğan iktidarı bu
şekilde, Kamu İhale Kanunu’ndaki yüzlerce değişikliği yaparak aslında bugün
yaşanan sorunların sebebini oluşturdu. AKP, yandaş bir sermaye yaratmak için en
uygun yöntem olarak Kamu İhale Yasası’nı manipüle etmeyi buldu ve artık ihale
almak için işi bilmek gerekmiyor değerli arkadaşlar. İhale almak için bir tek
şey gerekiyor, o da yandaş olmak. Mesela, hastanelerin klima bakım ihalesi soba
borusu üreticisine verilebiliyor. “İstanbul’a ihanet ettik.” diyenler neden
ihanet ettiler? İşte, bunu, bu rant kavgasını kotarmak için, İstanbul’un
rantını bu şekilde, 186 kere değiştirdikleri Kamu İhale Yasası’yla istismar
etmek için oluşturdular ve bütün bu tablonun arkasından kazalar, çökmeler,
göçükler oluşuyor. Bütün devlet daireleri yandaş ama işte, bu iş bilmeyenler
tarafından yürütülen bu çalışmaların sonucunda iş cinayetlerinin yaşanmasıyla,
yurttaşların yaşamlarını yitirmeleriyle biz burada karşı karşıya kalıyoruz. 
Oysa
yapılması gereken şey “işi bilene emanet etmek” ilkesine uymaktır. Kamusal
yaşamın tek hâkimi olarak tek kişinin iradesinin belirleyici olmaya devam
etmesi sadece ve sadece göçükleri, yıkımları, yağmaları, talanları ortaya
çıkarır. Oysa yapılması gereken, halkı dinlemektir, halkın kararlarını
uygulamaktır, saygı duymaktır, şeffaf olmaktır, denetlenebilir olmaktır, açık
olmaktır, dürüst olmaktır, doğru olmaktır diyoruz…
(Mikrofon
otomatik cihaz tarafından kapatıldı) 
SERPİL
KEMALBAY PEKGÖZEGÜ (Devamla) - …halkın demokratik talepleri doğrultusunda
kentsel yaşama aktif katılımı, kamu ihalelerinde şeffaflık zorunluluktur
diyoruz ve önergeyi destekliyoruz.
Teşekkür
ederim. (HDP sıralarından alkışlar)
BAŞKAN
– Teşekkür ederim.
İYİ
PARTİ grup önerisi üzerinde söz isteyen Cumhuriyet Halk Partisi Grubu adına
İstanbul Milletvekilimiz Sayın Mahmut Tanal. 
Buyurun
Sayın Tanal. (CHP sıralarından alkışlar)
CHP
GRUBU ADINA MAHMUT TANAL (İstanbul) – Değerli Başkan, değerli milletvekilleri;
hepinizi saygıyla, hürmetle selamlıyorum.
Çalışanların
iş sağlığını ve güvenliğini sağlamak ve o ortamı düzenlemek öncelikle devletin
görevi ve ondan sonra, çalışanların sağlığını, sıhhatini korumak işverenin
görevidir. 
6331
sayılı İş Sağlığı ve Güvenliği Kanunu çıktığı zaman o dönemde asıl bir amaç
vardı. Burada, iş kazalarında cezasızlık söz konusu. İki, denetim görevi yerine
getirilememekte. Bu nedenden dolayı eğitim verilmemekte, eğitim de verilmediği
için iş kazalarının çok fazla gündeme geldiği anlatıldı ve o dönemde Borçlar
Kanunu’nda hükümler olmasına rağmen, yeni bir düzenleme yapıldı. Yeni düzenleme
yapıldığı zaman o dönem yine ben Parlamentodaydım. Meclis Başkan Vekilimiz
Sayın Levent Gök Bey de o dönemdeki konuşmalarda söz almıştır. Konunun başlı
başına, Türkiye’de iş kazalarının önlenmesinin önündeki en büyük sorunlardan
bir tanesi de iş yerini denetleyecek olan iş güvenliği uzmanıydı. İş güvenliği
uzmanına patron tarafından maaş ödeniyor “Gel, sen, bu iş yerinde gerçekten iş
kazaları olabilir mi, olamaz mı, bu riskleri tespit et.” deniyor.
Değerli
arkadaşlar, siz değerli milletvekilleri, herkes kendi çapında bir işveren.
Sizin maaşını verdiğiniz bir personeliniz, sizin iş yerinizde “Şu şu riskler
var.” diye rapor düzenleyebilir mi? Rapor düzenleyemez; bu, hayatın olağan
akışına aykırı. Sizin eğer iş yerinizde bulunan uzman, eğer bu açıdan sizin
aleyhinize gerçekten bir rapor düzenlerse işveren olarak onun iş sözleşmesini
feshedersiniz. 
Şimdi,
ben Torunlar İnşaat’a gittim, asansör çökmüştü, orada herhâlde 10 işçi rahmetli
olmuştu. İşveren cezasız kaldı, eylemi protestoya giden milletvekili olarak
benim hakkımda fezleke düzenlendi. Yani burada işin sorunu: Bir, devlet
gerektiği denetimi yapmamakta. İki, işveren gereken eğitimi vermemekte. Üç,
belediyeler üstüne düşen yükümlülüğü yerine getirmemekte. Dört… Deseniz ki
yasalar mı yetersiz? Yok, değerli arkadaşlar, yasalar yeterli ancak yasaları
uygulayan yok. Bizim mevcut olan hem İş Güvenliği Yasası hem Ceza Kanunu…
(Mikrofon
otomatik cihaz tarafından kapatıldı) 
MAHMUT
TANAL (Devamla) – Özür dilerim, toparlayacağım.
BAŞKAN
– Tabii, tabii, buyurun, rica ederim Sayın Tanal.
MAHMUT
TANAL (Devamla) – Teşekkür ederim Değerli Başkanım.
Şimdi,
mevcut olan hem İş Kanunu hem Borçlar Kanunu hem Türk Ceza Kanunu, denetim
görevini yapmayan devletin ve yetkili birimlerin, ikincisi de işverenlerin bu
anlamda hem cezai sorumluluğu var hem parasal sorumluluğu var hem idari anlamda
iş yerinde işi durdurma sorumluluğu var. Ama gelin görün arkadaşlar, maalesef
herkesin bir dayısı var, herkesin dayandığı birisi var, ne bu iş yeri
durduruluyor ne kapatılıyor, idari para cezaları eğer veriliyorsa çok az bir
kısmı verilebiliyor ama çoğu da cezasızlıkla kurtuluyor. Ve burada olması
gereken husus denetim, denetim, denetim. Ve burada aynı zamanda bu denetimle
birlikte yasaların tatbikatçısı olan yürütme organına büyük bir sorumluluk
düşüyor. Onun için biz diyoruz eğer burada bir iş kazası varsa bu, iş
cinayetidir; bu, iş kazası değildir. Bu iş cinayetlerinin durdurulmasının en
büyük sorumluluğu, birinci partiye düşmektedir.
Hepinize
teşekkür ediyorum, saygılarımı sunuyorum. (CHP sıralarından alkışlar) 
BAŞKAN
– Teşekkür ederim Sayın Tanal.
İYİ
PARTİ grup önerisi üzerinde son söz, Adalet ve Kalkınma Partisi Grubu adına söz
isteyen İstanbul Milletvekilimiz Sayın Hulusi Şentürk’e ait. (AK PARTİ
sıralarından alkışlar) 
Süreniz
üç dakika Sayın Şentürk.
AK
PARTİ GRUBU ADINA HULUSİ ŞENTÜRK (İstanbul) – Sayın Başkan, değerli
milletvekilleri; İYİ PARTİ grup önerisi hakkında AK PARTİ Grubu adına söz almış
bulunuyor, bu vesileyle hepinizi saygıyla selamlıyorum.
Söz
konusu önergede, İstanbul’da son zamanlarda sıklıkla görülmeye başlanan çökme,
toprak kaymaları gibi konularda, bunların idari ya da teknik bir eksiklikten,
hatadan kaynaklanıp kaynaklanmadığı ya da mühendislik hizmetlerinin yeterince
alınıp alınmadığının tespit edilmesi ve bu konuda alınacak önlemlerin belirlenmesiyle
ilgili Meclis araştırması isteniyor. 
Değerli
arkadaşlar, hepimiz hemfikiriz ki elbette ki tüm yapım işlerinde can, mal ve
çevre güvenliğini sağlamak, hepimizin asli görevlerindendir ve bu konuda da
yetkili kurumlarımız gerekli çalışmaları yapmaktadır. Buna rağmen, istenmeyen
olaylar da yaşanabilmektedir.
Bunlardan
bir tanesi, önergeye de konu olan Ümraniye’deki metro kazasıdır. Ancak hemen
belirtelim ki metroda iksa sisteminin bulunmaması diye bir şey söz konusu
değil, aksine tüm raporlarla ortadadır, iksa sistemi orada mevcuttur fakat
orada yaşanan olay, önceden öngörülmesi mümkün olmayan, bizim “jeolojik
anomali” dediğimiz, kısa anda, kısa mesafedeki bir kaymadan kaynaklanan
olaydır. Yoksa onun dışında tüm projelerde herhangi bir sıkıntı yoktur.
Mühendislik hizmetleri, yerli ve yabancı uzmanlar tarafından verilmektedir ve
ayrıca söz konusu bölgede her türlü jeolojik gelişmeyi tespit edebilmek için de
beş dakika aralıklarla ölçüm yapan elektronik ölçüm sistemimiz de mevcuttur.
İkincisine
gelince, bu çökmelerle ilgili; değerli arkadaşlar, doğru, özellikle son
zamanlarda istinat duvarları olaylarında olduğu gibi çökmelerle, yollarda
çökmelerle karşılaşıyoruz ama inanın bunların büyük bir bölümünde sorun,
projeden ya da kontrolden kaynaklanmıyor; sorun, mevcut statik hesaplama
modelimizden kaynaklanıyor. Nasıl ki depremden önce bizim en büyük
dertlerimizden bir tanesi mevcut statik modelin deprem şartlarına uygun
olmamasından idi ise bugün de değişen iklim koşullarıyla beraber gelen yoğun
yağmur ve kar karşısında mevcut modelin yetersiz kalmasıdır. Bunun farkında
olan Bakanlığımız, geçtiğimiz ay ODTÜ, Boğaziçi ve İstanbul Üniversitesinden
akademisyenler ve bu sahada çalışan özel şirket uzmanlarından oluşan 11 kişilik
bir Bilim Kurulunu oluşturdu, Bilim Kurulu çalışıyor ve inşallah bir iki ay
içerisinde yeni statik ölçüm modelini belirleyecek olan yönetmelik yayına
girecektir ama bu arada olayın aciliyetine binaen Bakanlığımız ağustos ayı
içerisinde bir genelge yayımlayarak bu türlü kazılarda alınması gereken
önlemleri belirleyen bir genelgeyi yayımladı. Çok detaylı bir genelge, hem kazılarda
hem iksa sistemlerinde hem çevre güvenliğiyle ilgili alınacak önlemler burada
belirlendi ve inşallah bir iki ay içerisinde de yönetmelik çıktığında bu
sistemden kaynaklanan, statik ölçüm modelinden kaynaklanan sorun ortadan
kalkmış olacaktır. 
Yani
Bakanlığımız ve ilgili kurumlar, bu konuda gereken tüm adımları attığı için
ayrıca bir Meclis araştırmasına gerek olmadığını düşünüyor, hepinizi saygıyla
selamlıyorum. (AK PARTİ sıralarından alkışlar) 
BAŞKAN
- Teşekkür ederim Sayın Şentürk. 
İYİ
PARTİ grup önerisini oylarınıza sunuyorum: Kabul edenler… Kabul etmeyenler… Öneri
kabul edilmemiştir.
Sayın
Minsolmaz, sisteme girmişsiniz. 
Yok
mu Sayın Minsolmaz burada? Yok. 
Sayın
Kabukcuoğlu….
IV.- AÇIKLAMALAR (Devam)
36.- Eskişehir Milletvekili Arslan Kabukcuoğlu’nun, yetkilileri
Batman’da yaşanan uyuşturucu sorunuyla ilgili gerekeni yapmaya davet ettiğine
ilişkin açıklaması
ARSLAN
KABUKCUOĞLU (Eskişehir) – Teşekkür ederim Sayın Başkanım. 
Bazı
Anadolu illeri gibi bu şehrimizde de 12-60 yaş arasındaki insanlar ve bunların
yakınları uyuşturucunun pençesine düşmüş durumdadırlar. 22 Ekim 2018 tarihinde
Batman’da yayınlanan 15 tane yerel gazetenin 8 tanesi “Batman’da uyuşturucuya hayır”
diye manşet attılar. Sayın İçişleri Bakanı, Batman Valisini, Batman Emniyet
Müdürünü, Batman Sağlık Müdürünü vatandaşın sesini dinlemeye ve konuyla ilgili
gerekeni yapmaya davet ediyorum.
Teşekkür
ederim.
BAŞKAN
- Sayın Topal… 
37.- Hatay Milletvekili Serkan Topal’ın, Hatay Miletvekili Hüseyin
Yayman’ın yaptığı açıklamasındaki bazı ifadelerine ilişkin açıklaması
SERKAN
TOPAL (Hatay) – Teşekkür ediyorum Sayın Başkan. 
Az
önce Değerli Hatay Milletvekilimiz Sayın Mehmet Güzelmansur, Hatay’ın ekonomik
sorunlarını dile getirdikten sonra, yine Hatay Milletvekilimiz Sayın Yayman
özellikle Hatay’da iktidarın yaptığı hizmetleri anlattı fakat Hatay Büyükşehir
Belediyesinin hizmetlerinin maalesef yapılmadığını dile getirdi. Ancak buradan
şunu söylemek istiyorum: Sayın Yayman, gerçekten mesela Samandağ yolu hâlâ
tamamlanamadı, devlet hastanesi hâlâ tamamlanamadı, Reyhanlı Barajı, Karaçay
Barajı tamamlanamadı. Bunları tamamlayın, gerçekten bu kürsüden teşekkür
edeceğim. 
Ayrıca
Büyükşehir Belediyesi; on beş ilçeye eşit bir şekilde hizmet götürüyor,
gerçekten, bunu siz de çok iyi biliyorsunuz. Ancak 400 bin Suriyeli var, ek
bütçeden maalesef yararlanamıyoruz. Bu konuda bakın eğer ortak paydamız
hizmetse Hatay’a, gelin el ele birlikte Hatay Büyükşehir Belediyesine de bu
konuda katkı da sunalım. Ayrıca büyükşehir belediye meclisi üyelerinin
çoğunluğu sizde. Maalesef, Büyükşehir Belediye Başkanımız ne getiriyorsa yine
AK PARTİ’li meclis üyeleri tarafından reddediliyor Sayın Yayman. Gelin,
birlikte el ele verelim ve Hatay’ın sorunlarını birlikte çözelim.
Teşekkür
ediyorum. (CHP sıralarından alkışlar)
BAŞKAN
– Teşekkür ederim. 
VI.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Kocaeli Milletvekili Ömer Faruk Gergerlioğlu ve
arkadaşları tarafından, Olağanüstü Hâl İşlemleri İnceleme Komisyonunun sebep
olduğu hak ihlallerinin tespiti amacıyla 4/12/2018 tarihinde TBMM Başkanlığına
verilmiş olan Meclis araştırması önergesinin ön görüşmelerinin, Genel Kurulun 6
Aralık 2018 Perşembe günkü birleşiminde yapılmasına ilişkin önerisi
BAŞKAN
- Değerli milletvekilleri, Halkların Demokratik Partisi Grubunun İç Tüzük’ün
19’uncu maddesine göre verilmiş bir önerisi vardır, okutup işleme alacağım ve
oylarınıza sunacağım.
6/12/2018
Türkiye Büyük Millet Meclisi Başkanlığına
Danışma
Kurulu 6/12/2018 Perşembe günü (Bugün) toplanamadığından Grubumuzun aşağıdaki
önerisinin İçtüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Ayhan
Bilgen
 Kars
 Grup
Başkan Vekili
Öneri:
4
Aralık 2018 tarihinde Kocaeli Milletvekili Sayın Ömer Faruk Gergerlioğlu ve
arkadaşları tarafından verilen 1019 sıra numaralı "Olağanüstü Hal
İşlemleri İnceleme Komisyonunun sebep olduğu hak ihlallerinin tespiti amacıyla”
Türkiye Büyük Millet Meclisine verilmiş olan Meclis araştırması önergesinin
diğer önergelerin önüne alınarak görüşmelerinin 6/12/2018 Perşembe günkü
birleşiminde yapılması önerilmiştir.
BAŞKAN
– Halkların Demokratik Partisi grup önerisinin gerekçesini açıklamak üzere
Kocaeli Milletvekilimiz Sayın Ömer Faruk Gergerlioğlu.
Buyurun
Sayın Gergerlioğlu. (HDP sıralarından alkışlar)
HDP
GRUBU ADINA ÖMER FARUK GERGERLİOĞLU (Kocaeli) – Teşekkür ederim Sayın Başkan.
Değerli
milletvekilleri, bugün OHAL Komisyonunun ne kadar hukuksuz olduğunu ve bir iç
hukuk yolu olmaktan çıkarılması gerektiğini anlatacağım.
OHAL
Komisyonu lağvedilmelidir. 20 Temmuz 2016’da OHAL ilan edildi, hâlen OHAL’den
kurtulamadık. OHAL’in bitmesine rağmen hâlen OHAL Komisyonu devam ediyor. 20
Temmuzda, OHAL ilan edildikten sonra, kamu görevlilerinden 135 bini -çok büyük
bir sayı- bir bankada hesabı olması, bir sendikaya üye olması, HDP’ye yakın
olması, KESK’in herhangi bir eylemine katılmış olması veyahut da “Bu suça ortak
olmayacağız.” konulu barış bildirisine imza atan barış akademisyenlerinden
olmasından dolayı birçok kişi kamu görevinden ihraç edildi. Bundan yaklaşık 1,5
milyon kişi etkilendi, hâlen de etkileniyor. Çok büyük bir sayı. Büyük bir
felaket tablosu var şu anda ülkemizde. 
Mağdurlar
hak aramak için, adalet aramak için mahkemelere koştu, idare mahkemelerine
koştu, idare mahkemeleri “Bizimle alakası yok, gidin.” dedi. Anayasa
Mahkemesi’ne koştular, “Bizimle alakası yok, gidin.” dedi. Bu arada aylar
geçiyordu. Çareyi yurt dışında aradılar, AİHM’e koştular, 25 bin dilekçeyle, AİHM
baktı ki büyük bir hukuksuzluğun olduğu bir ülke, “Baş edemeyeceğim.” dedi ve
dosyaları geri gönderdi ve Avrupa Konseyinin önerisi, AİHM’in de uygun
bulmasıyla Türkiye’de bir OHAL Komisyonu kuruldu altı ay sonra, altı ay
insanlar sağa sola koşuşturdular ve sonrasında bir OHAL Komisyonu kuruldu.
İsteksizce ve hevessizce kuruldu. Çok ağırkanlı ve yavaşlatılmış bir şekilde
faaliyete başladı. 23 Ocak 2017’de başladı. Temmuzda başvuruları kabul etmeye
başladı, 14 Eylülde değerlendirmelere başladı ve 22 Aralıkta ilk sonuçları
açıklamaya başladı. 
Değerli
arkadaşlar, OHAL üzerinden iki buçuk yıl geçti ve OHAL Komisyonunun büyük
hukuksuzlukları ortaya çıktı çünkü güya iki yılın sonunda 125 bin kişi
-başvuran sayısıydı bu- bitmiş olması lazımdı. 42 bin kişinin başvurusundan
sonra ancak 3 bin kabul, 39 bin ret kararı verildi. Şu anda, bakın, aradan iki
buçuk yıl geçmiş, tek bir kişi bile bir mahkemenin önüne, hukukun önüne
çıkabilmiş değil. Bu, bir idari karar yeri, OHAL Komisyonu. İki buçuk yıldır
Türkiye Cumhuriyeti’nin mağdur vatandaşları mahkemenin önüne çıkabilmiş değil
arkadaşlar. 4.500 hâkim, savcı ihraç edildi; bunlar hakkında da Danıştaydan tek
bir karar yok. 
Şimdi,
bu OHAL Komisyonu nasıl hukuksuz? En başta, mahkemelerin takipsizlik ve beraat
verdiklerine OHAL Komisyonu, Türkiye Cumhuriyeti’nin anayasal kurumu olan
mahkemeleri hiçe sayarak, “ret” kararı veriyor; bu, bir Anayasa ihlalidir ve
Anayasa suçudur.
Yine,
güya sıralamaya göre gidecekti “672, 673” diye ancak bir baştan, bir sondan,
bir ortadan kararlar veriliyor ve burada hukuka uygun olmayan, şüpheli kararlar
olduğu ortaya çıkıyor. 
Yine,
“kurum kanaati” denilerek hiçbir hukuki saike bağlı olmayan kararlar veriliyor
arkadaşlar. 
“Dış
baskıyla, zoraki kuruldu.” demiştik. Keyfî bir yavaşlık var ve hâlen devam
ediyor. Kasıtlı zorluk çıkarmaya çalışıyorlar; bundan dolayı, OHAL Komisyonu
lağvedilmelidir. Makul başarı şansı bu Komisyonda yoktur; OHAL Komisyonu
lağvedilmelidir. Venedik Komisyonu ve AİHM ölçütlerine aykırıdır; Komisyon
lağvedilmelidir. 
Bakın,
başvuru yolunun etkin ve yeterli olması için, ihlalin devam etmesini engelleyen
ve mağdurlara yeni çareler sunabilen bir mekanizma olmalıdır ancak böyle bir
mekanizma karşımızda yok. Bu Komisyon ancak ve ancak AK PARTİ isteklerine
hizmet etmektedir.
AİHM
görüşü kalıcı değildir. AİHM, OHAL Komisyonunu ölçütlere uygun olarak
başlatmıştı ancak bu başlatma kalıcı değildir. Geçtiğimiz hafta perşembe günü,
bakın, bu tür bir ton usulsüzlük ve hukuksuzluğundan dolayı Avrupa Konseyi,
OHAL Komisyonunu açıklama yapmaya çağırdı, Strasburg’a gittiler. 
(Mikrofon
otomatik cihaz tarafından kapatıldı) 
BAŞKAN
– Devam edin.
ÖMER
FARUK GERGERLİOĞLU (Devamla) – Ve Türkiye’yi mahcup eden bu Komisyona, yaptığı
açıklamalar sonrasında, Avrupa Konseyi dedi ki: “Sana verdiğim bu opsiyon
kalıcı değildir. İç hukuk yolları tüketilerek AİHM’e başvuru yapılabilir artık
bundan sonra.” diye çok önemli bir sinyal verdi. Bakın, OHAL Komisyonu şu anda
bazı havuz medyası gazetecilerini çağırıyor ve sipariş haberler yaptırıyor.
Geçen bir gazeteciyi çağırdı. Çok düşük oranlarda kabul oyu veriyordu, yüzde 3;
Avrupa baskısından dolayı yüzde 7,5’a çıktı bu. Komisyon Başkanı gazeteciye
diyor ki: “Bütün, 125 bin kişi bittiği zaman yüzde 15 oranına ulaşacağız.” Ya,
nereden biliyorsun yüzde 15’e ulaşacağını? Belki yüzde 25’e ulaşacak. Demek ki
önceden belirlenmiş bir oran var. 
Değerli
arkadaşlar, bu mekanizma sonucunda AİHM’den ileride çok büyük tazminat
cezalarına uğrayacağız. Bu, apaçık ortadadır. Şu anda büyük usulsüzlükler
yapılmaktadır. 
(Mikrofon
otomatik cihaz tarafından kapatıldı) 
ÖMER
FARUK GERGERLİOĞLU (Devamla) - Komisyon kararlarını inceliyorum. Düşünün,
TMSF’ye devredildikten sonra Bank Asyaya 100 lira yatırmış, bakın şubat ayında
TMSF’ye devredildikten sonra vatandaş, Bank Asyaya sadece ve sadece 100 lira
yatırmış ve kendisi KHK’yle ihraç edilmiş, ardından iki yıl bir ay ceza yemiş
ve komisyona da başvurmuş, ret almış. Bu, nasıl bir vicdansızlıktır, nasıl bir
zalimliktir?
Değerli
arkadaşlar, Türkiye Büyük Millet Meclisi olarak bu tüm Türkiye'yi mahcup eden
Komisyonu burada bir araştırma önergesi sunarak size sunduk. Bilhassa AK PARTİ
ve MHP’li arkadaşlarıma sesleniyorum: Vicdanınızın sesini dinleyin. Yüz
binlerce, milyonu aşkın mağdur var ve gelin hep birlikte bunu değerlendirelim,
önergeyi kabul edelim.
Teşekkür
ediyorum. (HDP sıralarından alkışlar)
BAŞKAN
– Teşekkür ederim Sayın Gergerlioğlu.
Öneri
üzerinde söz isteyen Cumhuriyet Halk Partisi Grubu adına İstanbul
milletvekilimiz Sayın İbrahim Özden Kaboğlu. 
Buyurun.
(CHP sıralarından alkışlar)
Sayın
Kaboğlu, süremiz üç dakika.
CHP
GRUBU ADINA İBRAHİM ÖZDEN KABOĞLU (İstanbul) – Sayın Başkan, Divan, değerli
üyeler; OHAL İşlemleri İnceleme Komisyonu, kısaltılmış adına OHALİK, 23 Ocak
2017’de kuruldu. 22 Şubat 2017’de Sayın Başbakan “Kurunun yanında yaş da
yanıyor olabilir; biz bu işlemleri yaptıktan sonra bunları basından
öğreniyoruz. Bu amaçla önlem aldık. Birkaç hafta içerisinde kurduğumuz
komisyon, faaliyete geçecek ve haksızlıkları giderecek.” dedi. Bir ay sonra,
tam bir ay sonra 22 Mart günü Başbakan Yardımcısı, “O adları zaten biz
belirlemiyoruz. MİT’ten gelen isimler, listeye ekleniyor ve kararnameler o
şekilde yayımlanıyor.” diye açıklamada bulundu 
Birkaç
hafta sonra faaliyete geçecek denilen Komisyon, 17 Temmuzda başvuruları almaya
başladı ama üç ay sonra Ekim 2017’de Komisyon Başkanı müsteşar yapılmak için
görevden alındı, sonra aralık ayında yeniden atama yapıldı ve Komisyon 2017
Aralığında çalışmaya başladı sonra yine üyeler görevden alındı, atandı ve sonuç
olarak, Sayın Gergerlioğlu’nun anlattığı gibi bu tablo ve esasen Komisyonun
varlık amacı, mahkeme kapısını kapatmak için… Ve MİT raporları, MİT’in hazırladığı
listeler, altında Bakanlar Kurulunun imzası bulunan kanun hükmünde
kararnamelere eklenmek suretiyle oluşturulan bu büyük mağduriyet, kitlesel
mağduriyet, âdeta hukuk tarihinin en büyük katliamı, hukuk dışı işlemle
gerçekleşen bu uygulamalar karşısında insan hakları, OHALİK mahkeme kapısını
kapatma dışında bir çare olamamıştır ve işin çelişkili tarafı, bu hafta,
önümüzdeki hafta 10 Aralıktan itibaren İnsan Hakları Evrensel Bildirgesi’nin
70’inci yılını kutlayacağız. Bizde 27 Mayıs 1949 tarihli Resmî Gazete’de
yayımlanan bu bildirgenin 8’inci maddesine göre “Her şahsın kendisine anayasa
veya kanunla tanınan ana haklara aykırı, mahkemelere karşı fiilî netice verecek
şekilde millî mahkemelere müracaat hakkı vardır.” biçimindeki hükmü işlemiyor,
işletilmiyor iki buçuk yıldır ve bu bildirgeden hareketle…
(Mikrofon
otomatik cihaz tarafından kapatıldı)
BAŞKAN
– Devam edin Sayın Kaboğlu. 
İBRAHİM
ÖZDEN KABOĞLU (Devamla) - …geliştirilen gerek İnsan Hakları Avrupa Sözleşmesi
gerekse Anayasa’mız çerçevesinde adil yargılanma hakkı gerekleri, bir, mahkeme
hakkı; iki, silahların eşitliği ilkesi; üç, bağımsız ve tarafsız bir mahkeme
hakkı; dört, açık usul ve çabukluk ilkesi; beş, yargı kararlarını uygulama
yükümlülüğü; altı, suçsuzluk karinesi; yedi, savunma hakları. “Adil yargılanma
haklarının hangileri acaba saygı gördü bu süreçte?” biçiminde bir soru
sorulursa, hayır, hiçbirisi. Çünkü, bırakın adil yargılanmayı, bu kişilerin,
150 bin kişinin mahkemenin kapısına gitme hakkı yok, mahkemeye ulaşma hakkı yok
ve bunu biz 2018 Aralık ayında dile getirmek durumunda kalıyoruz. Bu itibarla,
Olağanüstü Hâl İşlemlerini İnceleme Komisyonu, esasen mağdurların, Sayın
Canikli’nin belirttiği gibi, MİT’in hazırladığı listeler sonunda…
(Mikrofon
otomatik cihaz tarafından kapatıldı)
İBRAHİM
ÖZDEN KABOĞLU (Devamla) - Sayın Başkan, lütfen… 
BAŞKAN
– Yok, siz öyle tamamlayın. 
İBRAHİM
ÖZDEN KABOĞLU (Devamla) – Teşekkür ederim. 
MİT’in
hazırladığı listeler sonucunda mağdur edilen binlerce, on binlerce kişinin
başlıca başvurabileceği bir komisyondur, bağımlı bir komisyondur ve bu komisyon
gerçekten eğer biz adil yargılanma hakkı çerçevesinde, bırakın adil yargılanma
hakkı ilkelerini, mahkemenin kapısını çalmak istiyorsak bunu lağvedelim, bir an
önce mahkemelere ulaşsın 100 binlerce kişi. 
Teşekkür
ederim. (CHP, HDP ve İYİ PARTİ sıralarından alkışlar) 
BAŞKAN
– Teşekkür ederim Sayın Kaboğlu. 
Öneri
üzerinde son söz, Adalet ve Kalkınma Partisi Grubu adına söz isteyen Yozgat
Milletvekili Sayın Yusuf Başer’e aittir. 
Buyurun
Sayın Başer. (AK PARTİ sıralarından alkışlar) 
AK
PARTİ GRUBU ADINA YUSUF BAŞER (Yozgat) – Sayın Başkan, değerli milletvekilleri;
HDP’nin Olağanüstü Hâl İşlemlerini İnceleme Komisyonunun sebep olduğu hak
ihlallerinin tespiti ve çözüm önerileri hakkında vermiş olduğu grup önerisi
aleyhinde söz almış bulunuyorum. Bu vesileyle yüce heyetinizi ve aziz
milletimizi saygıyla selamlıyorum. 
Türkiye,
15 Temmuz 2016 tarihinde Türk Silahlı Kuvvetleri içerisindeki FETÖ mensubu bazı
generallerin ve askerî personelin içinde olduğu darbe girişimiyle karşı karşıya
kaldı. Bu hain darbe girişimi karşısında eski Türkiye'de olduğu gibi, şapkasını
alıp giden değil, milletiyle beraber kader birliği yapan, milletiyle beraber
ölümüne meydanlara inen bir lider vardı; o lider, Recep Tayyip Erdoğan’dı.
İhanet girişimi, Cumhurbaşkanımız Sayın Recep Tayyip Erdoğan’ın, AK PARTİ
Hükûmetinin, siyasi partilerimizin dirayetli duruşu ve aziz milletimizin sokağa
çıkmasıyla akamete uğradı. Türkiye'nin istikbaline kasteden bu cunta
girişiminin bilançosu ise ağır oldu. Bu vesileyle ülkemizin bekası için canını
feda eden tüm şehitlerimizi rahmetle anıyor, gazilerimize acil şifalar
diliyorum.
Türkiye,
darbe girişimi karşısında kararlı direnişiyle dış aktörlerin oyununu bozarken
İslam dünyası için de bir umut ışığı olduğunu gösterdi. Yıllardır Türk Silahlı
Kuvvetlerine ve devletin tüm kılcal damarlarına sinsice ve haince sirayet
etmiş, âdeta bir bukalemun tipli bir terör örgütüyle karşı karşıyayız. Bu terör
örgütüyle mücadele, yine kamu görevlileri ve yargı eliyle yürütülmektedir ve
kökleri de kazınacaktır. 685 sayılı KHK’yle de listelerde ihraç edilen kamu
görevlilerinin müracaat hakkı için AK PARTİ hükûmetleri olarak OHAL Komisyonunu
kurduk. Avrupa İnsan Hakları Mahkemesi, OHAL Komisyonunu etkili bir iç hukuk
yolu olarak görmüş ve bu Komisyona müracaat etmeden doğrudan yapılan
müracaatları ise reddetmiştir. Türkiye Cumhuriyeti devleti bir hukuk devletidir.
İnsan hak ve hürriyetleri her türlü değerlendirmenin üzerindedir. “İnsanı yaşat
ki devlet yaşasın.” şiarı doğrultusunda bu Komisyonu kurduk ve Komisyon
marifetiyle de, hatalı ve yanlış işlemler varsa bu işlemlerin düzeltilmesinin
yolunu açtık. Komisyonun ret işlemlerine karşı ise yargı yolunu açtık. 
OHAL
Komisyonuna şimdiye kadar 131.922 müracaat yapılmış, 125.678 kamu görevinden
ihraç, 33.184 rütbe alma…
(Mikrofon
otomatik cihaz tarafından kapatıldı)
BAŞKAN
– Sayın Başer, size de bir dakika veriyorum. Siz de bu sürede toparlayın.
YUSUF
BAŞER (Devamla) - …2.761 kurum ve kuruluşu kapatma işlemi hakkında müracaat
yapılmış, ihraçla ilgili 125 bin kişi müracaat etmiş; bunlardan 45 bin dosya
hakkında karar verilmiş, 3.300 kamu görevlisi ise iade edilmiştir. 41.700 kamu
görevlisinin ise müracaatı reddedilmiştir. 
OHAL
Komisyonu, hiçbir vatandaşımızın haksızlığa uğramaması için kuyumcu hassasiyeti
içerisinde dosyaları incelemektedir ve gerekçeli olarak karar vermektedir. 
Dolayısıyla
Meclis araştırması önergesinin aleyhinde olduğumu belirtiyor, hepinizi saygıyla
selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Başer.
Halkların
Demokratik Partisi grup önerisini oylarınıza sunuyorum: Kabul edenler... Kabul
etmeyenler... Öneri kabul edilmemiştir. 
Değerli
milletvekilleri, Cumhuriyet Halk Partisi Grubunun, İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım:
3.- CHP Grubunun, Mersin Milletvekili Cengiz Gökçel ve arkadaşları tarafından,
ülkemizde yaşayan çiftçilerin borçlanma nedenlerinin araştırılması amacıyla
5/12/2018 tarihinde TBMM Başkanlığına verilmiş olan Meclis araştırması
önergesinin ön görüşmelerinin, Genel Kurulun 6 Aralık 2018 Perşembe günkü
birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulu, 6/12/2018 Perşembe günü (bugün) toplanamadığından, Grubumuzun aşağıdaki
önerisinin, İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim 
 Engin
Altay
 İstanbul
 Grup
Başkan Vekili
Öneri:
Mersin
Milletvekili Cengiz Gökçel ve arkadaşları tarafından, "Ülkemizde yaşayan
çiftçilerin borçlanma nedenlerinin araştırılması” amacıyla 5/12/2018 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin (603 sıra no.lu) diğer önergelerin önüne alınarak görüşmelerinin
6/12/2018 Perşembe günkü birleşimde yapılması önerilmiştir.
BAŞKAN
– Teşekkür ederim.
VII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün, Ankara Kızılay
Meydanı'nda belediye otobüsünün kontrolden çıkarak yayalara çarpması sonucu
yaşanan kaza nedeniyle hemşehrilerine geçmiş olsun dileğinde bulunduğuna
ilişkin konuşması
BAŞKAN
– Değerli milletvekilleri, gerek grup başkan vekillerinden gerekse
milletvekillerimizden bir ricam var. Az önce bir haber geldi bana, Kızılay’da
bir otobüs yayaların arasına dalmış, yaralıların olduğu ifade ediliyor. Ben de
bir Ankara Milletvekili olarak, tabii, tüm hemşehrilerime öncelikle geçmiş
olsun dileğimi iletirim. Umarım üzücü sonuçlar bizi beklemez. Bu konuda
Başkanlık Divanımıza arkadaşlarımız araştırıp bir bilgi iletirlerse sevinirim.
Şimdiden tüm hemşehrilerime de geçmiş olsun dileklerimi iletiyorum.
Buyurun
Sayın Altay.
IV.- AÇIKLAMALAR (Devam)
38.- İstanbul Milletvekili Engin Altay’ın, Mardin’in Midyat ilçesi
Kaymakamını Kutlubey, Çaldere, Çalpınar, Budaklı, Sivrice, Barıştepe ve Toptepe
köylerine Sosyal Yardımlaşma ve Dayanışmayı Teşvik Fonu üzerinden yapılan
yardımları kestiği için milletin vicdanına havale etiğine ilişkin açıklaması
ENGİN
ALTAY (İstanbul) – Sayın Başkan, teşekkür ederim.
Pek
kısa bir söz talep ettim, verdiniz, eksik olmayın.
Şimdi,
Mardin ilimizin Midyat ilçesinde kaymakam bey, Kutlubey, Çaldere, Çalpınar,
Budaklı, Sivrice, Barıştepe ve Toptepe köylerinin ve orada, o köylerde yaşayan
köylülerimizin kaymakamlıklar bünyesindeki Sosyal Yardımlaşma ve Dayanışma Fonu
üzerinden yapılan bütün yardımlarını, tıpkı Amerika’nın İran’a ambargosu gibi
kesmiş. Şimdi, bu köyler AK PARTİ’ye oy vermemiş olabilir; bu köyler farklı
partilere, HDP’ye, Cumhuriyet Halk Partisine, İYİ PARTİ’ye, MHP’ye oy vermiş
olabilir. Bir kaymakamın bu köylerin AK PARTİ’ye oy vermemesinden dolayı
devletin kendisine verdiği bu görevdeki yapılması gereken işlerdeki bu
adaletsizliğini, hakkaniyetsizliğini, partizanlığını Türkiye Büyük Millet
Meclisi zemininden aziz milletimize şikâyet ediyorum ve bu kaymakamı Hükûmetin
değil, milletin vicdanına havale ediyorum efendim. (CHP sıralarından alkışlar) 
BAŞKAN
– Teşekkür ediyorum.
VI.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Mersin Milletvekili Cengiz Gökçel ve arkadaşları
tarafından, ülkemizde yaşayan çiftçilerin borçlanma nedenlerinin araştırılması
amacıyla 5/12/2018 tarihinde TBMM Başkanlığına verilmiş olan Meclis araştırması
önergesinin ön görüşmelerinin, Genel Kurulun 6 Aralık 2018 Perşembe günkü
birleşiminde yapılmasına ilişkin önerisi (Devam)
BAŞKAN
– Cumhuriyet Halk Partisi Grubunun önerisinin gerekçesini açıklamak üzere, öneri
sahibi Cumhuriyet Halk Partisi Grubu adına Mersin Milletvekilimiz Sayın Cengiz
Gökçel.
Buyurun
Sayın Gökçel. (CHP sıralarından alkışlar) 
Süreniz
beş dakika.
CHP
GRUBU ADINA CENGİZ GÖKÇEL (Mersin) – Sayın Başkan, değerli milletvekilleri;
milletvekili olduğumdan itibaren buraya her çıktığımda çiftçinin sorunlarını
gündeme getirmeye çalıştım, en büyük sorunun çiftçi borçları olduğunu söyledim
“Bu sorun çok can yakacak, acil önlem alınmalı.” dedim. Ziraat Odası Başkanı
olduğum dönemde karşılaştığım her milletvekiline, her bakana bu konuyu
aktardım. Onlar da bu konuda çalışma yapacaklarını söylediler, uyarılarım için
teşekkür ettiler. Aradan yıllar geçti; sonuç, elde var sıfır.
Arkadaşlar,
çiftçimiz sadece kamu bankalarına değil, özel bankalara da borçlanıyor, hem de
ciddi oranlarda. Borçlarının yapılandırılması gerektiğini, bunun da kamu ve
özel bankaları kapsayacak şekilde hayata geçirilmesini söylüyordum. “Çiftçiler
Ziraat Bankasından kredi alamayınca tarlasını ipotek ettirip özel bankalardan
kredi kullanıyor, tarlasını ancak bu şekilde ekip dikebiliyor. Yarın bankalar
çiftçinin traktörüne, tarlasına haciz koymasın, üretim düşmesin.” diyordum.
Sonunda korktuğumuz başımıza geldi. Bankalar çiftçilere bir bir icra göndermeye
başladılar. 
Çiftçi
borçlarına örnek vereyim: 2002’de çiftçi borçlarının tamamı 5 milyar liraydı,
bankalara olan 4 milyar borcun içinde özel bankaların payı yüzde 20’yi ancak
buluyordu. Bugün çiftçilerimizin toplam borcu 110 milyarı buldu, özel
bankaların payı yüzde 35’e yükseldi. Özel bankalara olan borç 800 milyondan 40
milyara yükseldi. 2002’den 2018’e kadar oldu bunlar. Değerli arkadaşlar, 2005
yılından 2018’e kadar devlet bütçesi 4 kat arttı, tarımsal krediler ise 15
katına çıktı. Daha vahimini söyleyeyim: Takipteki kredi miktarı 2005 Ekiminde
150 milyon iken 2018 Ekiminde 20 katına çıkarak 3 milyar 200 milyon oldu.
Devletin bütçesi 4 kat artarken çiftçi 20 kat fazla icralık oldu. AKP
iktidarında oldu bunlar arkadaşlar. Bunun sebebi nedir, biliyor musunuz? 10
milyar TL olan yatırım desteklerini 5 milyar liraya gerileten, yandaşı semirsin
diye çiftçiyi ezen AKP iktidarıdır. Günü kurtarmaya yönelik politikalarla,
rakamları şişirmeyle bu işler olmuyor. Daha önce söyledim, yine söylüyorum,
anlamazsanız siz anlayana kadar söyleyeceğim: Türkiye’nin en büyük üreticisi
küçük çiftçidir, köylüdür. Hükûmetin verdiği tarımsal destekler ise küçük
çiftçiyi, köylüyü korumaktan uzak, çok uzak.
Küçük
çiftçi yeterince destek alamayınca bankadan kredi çekiyor. İklim kötü gider,
rekolte düşük olur ise iş zor. Üstüne bugünden yarına yükselen girdi
maliyetleri eklenince topraktan kopmak istemeyen çiftçi tarlasını, evini ipotek
ettirip özel bankalardan daha yüksek miktarda, daha yüksek faizle kredi alıyor.
Bunu niye yapıyor arkadaşlar? Borçlarını ödeyip bir sonraki yılın ekimini,
dikimini yapabilmek için. Bir sonraki sene ne oluyor? Ürünler maliyetini
karşılayamayacak bir fiyattan satılıyor, çiftçi yine kazanamıyor, zarar ediyor.
Kazanamayınca bankaya olan borcunu ödeyemiyor ve ipotek ettirdiği tarlası, evi,
ne varsa elinden çıkıyor. Çiftçi toprağa küsüyor. Bunu gören komşusu da korkup
ekip dikmiyor. 
On
altı yılda yanlış tarım politikaları nedeniyle 3 milyon dekar tarım arazisini
kaybettik. Kim sebep oldu? AKP oldu arkadaşlar. Kim sebep oldu? Sizden önce
burada oturan milletvekillerinin tarıma dair aldığı kararlar oldu arkadaşlar. Kim
uyardı peki? Cumhuriyet Halk Partisi hep uyardı. “Tarımın millî bir politikası
olur.” dedik, alternatif önerdik, siz kalktınız Sudan’da arazi kiralayıp
milyonlarca lira yatırımı oraya kaydırdınız. Neden? Daha kârlı diye. Tarım
kârla izah edilemeyecek kadar önemli bir sektördür. 
(Mikrofon
otomatik cihaz tarafından kapatıldı) 
BAŞKAN
– Sayın Gökçel, size de bir dakika ilave ediyorum.
Buyurun.
CENGİZ
GÖKÇEL (Devamla) – Sayın Başkanım, çiftçinin sesini, boğazını kıstılar. 
Lütfen,
çok önemli konuya geliyorum, rica ediyorum.
BAŞKAN
– Bir dakika ilave ediyorum Sayın Gökçel, buyurun. 
CENGİZ
GÖKÇEL (Devamla) – 16 milyon kişi ekmeğini topraktan çıkarırken tarıma sadece
ticaret gözüyle bakamazsınız. Ticaret gözüyle baktığınızda işte bu olur.
İnanmıyorsanız bakın, Mersinli çiftçilere gelen icralar burada arkadaşlar,
bunlar binleri bulacaklar. Bu insanlar evlerinden, tarlalarından olacak,
arazileri icra yoluyla satılacak; eserinizle gurur duyun.
Değerli
arkadaşlar, tarım gerçekten üstünden siyaset yapılamayacak kadar çok önemli bir
sektör. Buradan bir çiftçi olarak yine sesleniyorum: Mutlaka özel ve kamu
bankalarına olan borçların yapılandırılması gerekiyor. Siz burada eğer birazcık
vicdan sahibiyseniz, birazcık insanların kaliteli ve ucuz gıda tüketmesini
istiyorsanız gelirsiniz, buradaki önerdiğimiz araştırma önergesine destek
verirsiniz. 
(Mikrofon
otomatik cihaz tarafından kapatıldı) 
CENGİZ
GÖKÇEL (Devamla) –Eğer biz yanılıyorsak bu sorunların tespitinde, dile
getirilmesinde bu ortaya çıkar ama siz yanılıyorsanız da lütfen, uyguladığınız
tarım politikalarını tekrar bir gözden geçirin. Bu ülkeye, bu ülkenin
köylüsüne, çiftçisine olan borcunuzu ödeyin. Anayasa’da yazan yüzde 1’lik kısmı
zaten yıllardır ödemiyorsunuz, bari bundan sonra vicdana gelin, başka
sektörlere yaptığınız desteği tarıma da yapın.
Hepinizi
saygıyla selamlıyorum, sağ olun, var olun. (CHP ve İYİ PARTİ sıralarından
alkışlar) 
BAŞKAN
– Teşekkür ederim Sayın Gökçel. 
Sayın
Özkan…
IV.- AÇIKLAMALAR (Devam)
39.- Denizli Milletvekili Cahit Özkan’ın, Ankara Kızılay Meydanı'nda
freni patlayan belediye otobüsünün bir kız çocuğu ile bir bayana çarptığına,
hayati tehlikelerinin bulunmadığına ilişkin açıklaması
CAHİT
ÖZKAN (Denizli) – Teşekkürler Sayın Başkan. 
Ankara
Valiliğinden aldığımız bilgiyi sizlerle, Genel Kurulla paylaşmak istiyorum.
Bugün
saat 13.30 sularında Kızılay AVM karşısında Ulus istikametinden Cinnah
istikametine doğru seyreden belediye otobüsü frenlerinin patlaması neticesinde
Güvenpark-Gima arasında yaya olarak seyreden, yaya geçidi orta refüjünde
bekleyen 12 yaşlarında bir kız çocuğu ile 55 yaşlarındaki bir bayana
çarpmıştır. Kız çocuğu Hacettepe Hastanesine, bayan da Numune Hastanesine sevk
edilmiş olup çocuğun hayati tehlikesi bulunmamaktadır. Bacağından yaralanan
kadın yaralınınsa şu anda hastanede tedavisi devam etmektedir. Eğer değişiklik
söz konusu olursa ayrıntıları yine Genel Kurulla paylaşacağım.
Arz
ederim. 
VII.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Levent Gök’ün, Ankara Kızılay
Meydanı'nda meydana gelen kazada yaralananların sağlığına kavuşmasını
dilediğine ilişkin konuşması
BAŞKAN
– Çok teşekkür ederim Sayın Özkan, duyarlılığınıza da ayrıca teşekkür ediyorum.
Dolayısıyla
ben de Meclisi yönetirken bir Ankara Milletvekili olarak aklım da orada ama çok
insanımızın geçtiği bir yaya bölgesinde meydana gelen bir kaza beni çok
endişelendirdi. Hastanedeki kardeşimizin ve diğer yaralı kardeşimizin de bir an
önce sağlığına kavuşmasını diliyorum. Umarım, inşallah, daha fazla, başka
yaralı da yoktur. Geçmiş olsun diyorum tüm Ankaralı hemşehrilerime. 
Ben
tekrar sizlere teşekkür ediyorum. 
KEMAL
BÜLBÜL (Antalya) – Toplu taşıma araçlarına da zamanında bakım…
VI.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Mersin Milletvekili Cengiz Gökçel ve arkadaşları
tarafından, ülkemizde yaşayan çiftçilerin borçlanma nedenlerinin araştırılması
amacıyla 5/12/2018 tarihinde TBMM Başkanlığına verilmiş olan Meclis araştırması
önergesinin ön görüşmelerinin, Genel Kurulun 6 Aralık 2018 Perşembe günkü
birleşiminde yapılmasına ilişkin önerisi (Devam)
BAŞKAN
– Değerli milletvekilleri, şimdi, Cumhuriyet Halk Partisi grup önerisi üzerinde
İYİ PARTİ Grubu adına söz isteyen Aksaray Milletvekilimiz Sayın Ayhan Erel.
Buyurun
Sayın Erel. (İYİ PARTİ sıralarından alkışlar)
Süreniz
üç dakika Sayın Erel.
İYİ
PARTİ GRUBU ADINA AYHAN EREL (Aksaray) – Sayın Başkanım, değerli
milletvekilleri, yüce Türk milleti; CHP’nin vermiş olduğu grup önerisi hakkında
söz almış bulunmaktayım. Hepinizi saygıyla selamlıyorum.
Sayın
Başkan, değerli milletvekilleri; son on yılda enflasyon yüzde 145, çiftçi
borçlarıysa yüzde 830 artmıştır. Yüzde 90’ı borçlu olan çiftçinin borcuysa
yaklaşık 100 milyara dayanmıştır. Geçen gün yaptığım konuşmada devletin
gayrisafi yurt içi hasıladan dolayı çiftçiye 100 milyar TL bir borcunun
olduğunu, çiftçinin alacağının olduğunu söylemiştim. Bu alacak başka kanallara
değil de çiftçimize iletilmiş olsaydı bugün çiftçimizin borcu sıfır olurdu diye
düşünüyorum.
Hükûmetin
izlediği yanlış politika yüzünden tarım ürünlerinde ithalatın artışı, ekonomide
yaşanan krizler çiftçilerimizi borç batağına sürüklemiştir. Arpa hasadı
başlıyor, bir bakıyorsunuz ki Hükûmet arpada gümrük duvarlarını yıkıyor. Pirinç
hasadı başlıyor, bir bakıyorsunuz ki Hükûmet pirinç ithalini kolaylaştırıyor.
Pamuk hasadı başlıyor, Harran Ovası’nda tarlada pamuk şu anda 2,5-3 liradan
müşteri beklerken, alıcı beklerken, devlet, Hükûmet dışarıdan 7-8 liraya pamuk
alıyor. Harran Ovası’nda Muhsin Amca soruyor: “Benim elimde pamuk varken
dışarıdan niye pamuk alıyorsunuz?” 
Yine,
en basiti, yerelde Aksaray’da, genelde Türkiye’de, Aksaray’da dünyanın,
Türkiye'nin en güzel ay çekirdeği yetişiyor, en kral sarımsağı yetişiyor ama
Hükûmet, devlet Çin’den hem ayçiçeği hem sarımsak ithal ediyor. Bunu anlamış
değiliz. 
Aksaray’ın
Bayıraltı köyü adını verdiğimiz bölgesinde, Baymış’ta, Sapmaz’da, Sarayhan’da,
Acıpınar’da yani Bayıraltı’nda vatandaş sarımsağını tarlada bıraktı, tarlayı
sarımsağıyla beraber sürdü. Eğer Çin’den sarımsak alınmamış olsa Aksaraylı
sarımsak üreticisi bu sarımsağına müşteri bulabilecekti. Yine, Yeşiltepe’de,
Ulukışla’da “Çöl” dediğiniz bölgede ay çekirdeği üreticinin elinde kaldı. 
Çiftçinin
sadece bankalara borcu yok; çiftçinin, ilaççıya, gübreciye, tohumcuya, velhasıl
herkese borcu var. Devlet alımı kıstığı için çiftçi ürününü tüccara veriyor,
tüccar da zor durumda olduğu için çiftçiye ödeme yapamıyor. Tüccar çiftçiye
ödeme yapmadığı için de çiftçi tarım kredi kooperatifinden aldığı borçları
ödeyemez hâle geldi. Bugün, çiftçi, tarım krediye olan borcundan icraya
düştüğünde yüzde 41 faiz ödemek zorunda kalıyor. Bunun yanında, mazotun,
gübrenin, ilacın fiyatının yüzde 100 artması ama çiftçinin ürününün değer
görmemesi borcu artırıyor. Siz 1 liraya buğday mal ediyorsunuz, 1 lira 5 kuruşa
devlet buğday alıyor. Siz, 1 liraya arpa mal ediyorsunuz, devlet 90 kuruşa arpa
alıyor. 
(Mikrofon
otomatik cihaz tarafından kapatıldı) 
AYHAN
EREL (Devamla) – Başkanım, bir dakika rica ediyorum. 
BAŞKAN
– Bir dakika ilave ediyorum. 
Buyurun.

AYHAN
EREL (Devamla) – Bugün, çiftçi tohum alacak, 1 liraya sattığı buğdayı 1 lira 80
kuruşa alıyor, arada 80 kuruş fark var. Yine 90 kuruşa sattığı arpanın tohumunu
1 lira 60 kuruşa almak zorunda. Dolayısıyla, ne yapacak? Mecburen borçlanacak.
Artık tarlasını ekemez hâle geldi, süremez hâle geldi. Yerelde Aksaray’da,
genelde Türkiye'de tarlasını süren vatandaş bu sefer gübre atmadan sadece ekim
yapacağını, sürmeyen vatandaş ise kesinlikle ekmeyeceğini söylüyor. Zira ne
yaptığı masrafın karşılığını alabiliyor ne de alın terinin karşılığını
alabiliyor. Dolayısıyla çiftçimiz çok zor durumda, Hükûmetimiz bir an önce
çiftçinin borçlarını, özellikle kredi borçlarını, hem tarım kredi kooperatifine
hem de Ziraat Bankasına olan kredi borçlarını en az bir yıl faizsiz ertelemesi
gerekiyor. Yoksa önümüzdeki yıllarda, Allah muhafaza, Türkiye tarım alanında
kıtlıkla baş başa kalacaktır diyorum. 
Hepinize
sevgi ve saygılar sunuyorum. (İYİ PARTİ sıralarından alkışlar)
BAŞKAN
– Teşekkür ederim Sayın Erel.
Öneri
üzerinde söz isteyen Milliyetçi Hareket Partisi Grubu adına Mersin
Milletvekilimiz Sayın Baki Şimşek. 
Buyurun.
(MHP sıralarından alkışlar)
Süreniz
üç dakika Sayın Şimşek. 
MHP
GRUBU ADINA BAKİ ŞİMŞEK (Mersin) – Sayın Başkan, değerli milletvekilleri;
Cumhuriyet Halk Partisinin, çiftçinin borçlarının ertelenmesiyle ilgili vermiş
olduğu önerge üzerinde Milliyetçi Hareket Partisi Grubu adına söz almış
bulunmaktayım.
Öncelikle,
bugün özellikle Mersin’de ve Tarsus’ta metrekareye yaklaşık 100 kilogram yağış
düşmüş ve Mersin ve Tarsus sular ve seller altında kalmıştır. Her yıl yağan ilk
yağmurla beraber Mersin’de aynı sorunlar yaşanmaktadır. Maalesef, bu kürsüden
her yıl dile getirmemize rağmen bununla ilgili gerekli tedbirler alınamamıştır.
Bugün de yine binlerce dönüm tarım arazisi, özellikle “Aynaz” dediğimiz
-Türkiye'nin turfanda sebze meyvesinin yaklaşık yüzde 40’ını yetiştiren- bir
bölge, Kulak, Bahşiş, Atalar, Adanalıoğlu bölgesi yine sular ve seller altında
kalmıştır.
Bu
bölge deniz seviyesinin altındadır. Toroslara yağan yağışlarla beraber
dağlardan gelen sular “Aynaz” dediğimiz bölgeyi yağan her yağmurda sular
altında bırakmaktadır. Bununla ilgili çözüm, bir setle çevrili olan bu alanın
–binlerce dönümlük bir arazidir burası- büyük motopomplarla suyun buradan
denize tahliye edilmesidir. Burada pompaj istasyonları vardır. Bunların
güçlendirilmesi, 1970’li yıllarda konulan motopompların sayısının artırılması
ve buradaki çiftçinin kaderiyle baş başa bırakılmaması için her yıl çıkıp bu
kürsüden -hem kış gelirken hem yazın karlar erirken çiftçi aynı kaderi
paylaşıyor- dile getiriyoruz ama maalesef, dün DSİ Genel Müdürümüzle ve
bölgedeki yerel makamlarla görüşmemize rağmen... Tabii, günübirlik bir çözüm
olmuyor, bununla ilgili ciddi bir yatırım yapılmasını ve bu bölgenin kaderinin
değiştirilmesini talep ediyoruz. Tabii, çiftçi ne yapıyor? Çiftçi borcu borçla
ödüyor; çiftçi A bankasına olan, devlet bankasına olan borcunu başka bir
bankadan yüksek faizli kredi çekerek ödeme yoluna gidiyor ama artık bu yüksek
faizlerle çiftçi bu işin altından kalkamıyor. 
Mersin
bir tarım bölgesidir, Mersin Hali dünyanın en büyük 3’üncü halidir; hem Orta
Doğu ülkelerindeki hem Rusya ve Türkî Cumhuriyetlerdeki hem de Avrupa’daki
sebze meyve ihtiyacının birçoğu Mersin Hali’nden karşılanmaktadır. Onun için
Hükûmetin, özellikle Mersin özelinde buradaki yarım kalan baraj inşaatlarını
bir an evvel bitirerek hem bu bölgenin sulama sorununu çözmesini hem selde
yaşanan sorunların çözümü de bu barajların yapılması… Mersin’in içerisinden ve
civarından geçen yaklaşık 12 tane dere vardır, bu derelerin acilen ıslah
edilmesi gerekmektedir. Yoksa her yıl çıkarız, bu kürsülerden aynı sorunları
konuşuruz “Yine Mersin’i sel bastı.” deriz. Bu bir kader değil; dereler belli,
yapılması gereken barajlar belli, yarım kalan inşaatlar belli. Bununla ilgili
çok büyük paralar değil, belki bütün Mersin’in, bu bölgenin sel sorununu
çözecek olan yatırım miktarı toplasanız 500-600 milyon liradır. 
(Mikrofon
otomatik cihaz tarafından kapatıldı) 
BAŞKAN
– Sayın Şimşek, size bir dakika daha veriyorum. 
Buyurun,
devam edin. 
BAKİ
ŞİMŞEK (Devamla) – Teşekkür ediyorum Sayın Başkan. 
Hükümetin
buna mutlaka öncelik vermesini… Bizim başımızdan bu hadiseler geçtiği zaman
Türkiye’nin gündeminde hep bu konuşuluyor ama aradan belli bir zaman geçiyor,
yağmur yağmıyor, yaz geliyor, bu sorunlar unutuluyor. Bugün düşünün Mersin’in
hâlini, Valilik dün okulları tatil etti Mersin’de yoğun yağıştan dolayı,
okullar tatil edildi. Yani bütün televizyonlar bunu söylüyor, Türkiye’nin
gündemine düşüyor ama ne yapılıyor? Sadece seyrediliyor değerli
milletvekilleri. Onun için bu sorunların çözümü mutlaka… Proje var, proje
sıkıntısı yok, DSİ bütün projeleri yapmış ama sıkıntı ne? İhale yapılıp, kaynak
aktarılıp çiftçinin ve Mersin’in sorunlarının çözülmesidir. 
Ben,
Hükûmetin bu sorunları çözecek yaklaşımda bulunmasını ve Mersin’le ilgili
mutlaka ciddi bir ödenek ayırmasını talep ediyor, yüce Meclisi saygıyla
selamlıyorum. (MHP sıralarından alkışlar)
BAŞKAN
– Teşekkür ederim Sayın Şimşek. 
Öneri
üzerinde söz isteyen Halkların Demokratik Partisi Grubu adına Muş
Milletvekilimiz Sayın Şevin Coşkun. (HDP sıralarından alkışlar)
Sayın
Coşkun, süreniz üç dakika. 
HDP
GRUBU ADINA ŞEVİN COŞKUN (Muş) – Sayın Başkan, değerli milletvekilleri;
öncelikle İmralı tecridine karşı süresiz ve dönüşümsüz açlık grevi eyleminde
bulunan Sayın Leyla Güven’i buradan selamlıyorum.
Değerli
milletvekilleri, AKP’nin tarım politikası sonucu, Türkiye neredeyse bütün
tarımsal ürünlerini ithal edecek şekilde tarımda dışa bağımlı hâle gelmiştir.
Bunun yanında, üretim yapan çiftçilerimiz, her geçen gün artan gübre, mazot,
enerji maliyetleri nedeniyle üretimi terk etmektedir. Çiftçilerimiz bir yandan
bu maliyetlerle boğuşurken, diğer yandan satın aldığı suyun, elektriğin borcunu
ödemek için tüccarlara, bankalara, kooperatiflere ve tefecilere mahkûm hâle
getirilmiştir. 
Enerji
Bakanının açıklamalarına göre, bu süreçte, sadece enerji borcundan dolayı
66.978 borçlu çiftçi bulunmaktadır. Bunların 2.666’sı icralık durumdadır. AKP
iktidarıyla çiftçinin borcu 20 kat artmıştır çünkü on beş yıl önce 5 milyar
lira civarındayken 2018 yılında 100 milyar lirayı aştığı ifade edilmektedir. Bu
nedenle, çiftçi, ürününü henüz tarladayken yarı fiyatına satarak borçlarının
bir kısmını kapatmaya çalışmakta, kalan borçlarını da bankalardan ve
tefecilerden aldığı yeni bir borçla kapatmaya çalışmaktadır. 
Çiftçinin
içinde bulunduğu bu borç çıkmazına çözüm üretmesi gereken AKP, tam tersi bir
yaklaşım içinde, devlet tarafından küçük çiftçiye yapılacak tarımsal destekleme
ödemesinden -özel sektör dâhil- su ve elektrik borcunu tahsil edecektir. AKP,
gittiği her yerde IMF’nin borcunu ödediğini gururla anlatırken, içeride
tefecilerden, bankalardan yarattığı yerli IMF’den haberi yok galiba. Bu yerli
IMF memurları, Kızıltepe’deki çiftçinin buğdayı henüz tarladayken elektrik
borcu bahanesiyle çiftçinin elektriğini kesiyor. Bu yerli IMF tahsildarları,
çiftçiye ödenen tarımsal destekler çiftçinin banka hesabına yatar yatmaz, özel
sektör adına, elektrik ve su borcunu da anında bu destekten tahsil ediyor.
Devlet, AKP’nin eliyle özel şirketlerin tahsildarı hâline gelmiştir. 
Çiftçiler
özel bankaya koşup, kredi çekip diğer özel bankanın borcunu kapatıyor; bir
başka tefeciden aldığı borçla diğer tefecinin borcunu kapatıyor çünkü çiftçi
için kurulan Ziraat Bankası çiftçiye kredi vermek yerine Cengiz Holdinge,
Limak’a kredi vermektedir. 
Değerli
arkadaşlar, bütün bu sorunlara ve sıkıntılara rağmen binbir emekle üretim yapan
çiftçilerin depoları stokçuluk iddiasıyla basılırken AKP’nin, Et ve Süt Kurumu
depolarında 20 bin ton et stokladığını öğreniyoruz. Yani 2017 yılında ithal
edilen et miktarı kadar eti stoklayarak Migros’un, BİM’in, A101’in piyasada
tekelleşmesini ve daha çok kâr elde etmesini sağlamıştır. Dolayısıyla AKP’nin
amacı, çiftçinin değil, tüccarların para kazanmasıdır ancak bizlerin, milletin
vekilleri olarak, çiftçilerimizin, emekçilerimizin yanında durarak onların bu
borç sorununu bir an önce çözmemiz gerekiyor. 
(Mikrofon
otomatik cihaz tarafından kapatıldı) 
BAŞKAN
– Sayın Coşkun, size de bir dakika veriyorum. 
Buyurun.

ŞEVİN
COŞKUN (Devamla) – Bu nedenle, çiftçinin bütün borçlarının yeniden
yapılandırılmasına yönelik bütün teklifleri açıkça destekliyoruz. 
Teşekkür
ederim. (HDP sıralarından alkışlar) 
BAŞKAN
– Teşekkürler. 
Sayın
Özkan, yeni haberler var galiba. 
Buyurun.

IV.- AÇIKLAMALAR (Devam)
40.- Denizli Milletvekili Cahit Özkan’ın, İstanbul Milletvekili Engin
Altay’ın yaptığı açıklamasındaki bazı ifadelerine ilişkin açıklaması
CAHİT
ÖZKAN (Denizli) – Teşekkürler Sayın Başkan. 
Biraz
önce Cumhuriyet Halk Partisi Grup Başkan Vekili Sayın Engin Altay, Mardin
ilimizin Nusaybin-Midyat arasındaki bazı ilçelerinde yapılan sosyal yardımların
kesildiğine ilişkin ve bunların da siyasi nedenlerle yapıldığına ilişkin bir
ifade kullandı. Biz de yetkili makamlardan aldığımız bilgiyi Genel Kurulla
paylaşmak istiyoruz. 
Dul,
yaşlılık aylığı ve diğer sosyal yardımlar, kanuni düzenlemelerle, yasal
gerekçelerle yapılan yardımlardır ve bu yardımlar, herhangi bir ayrım
gözetilmeksizin, hak eden vatandaşlarımıza, ihtiyaç sahiplerimize
dağıtılmaktadır. Tabii, bu dağıtımlar yapılırken sosyal incelemeciler,
yerlerinde değerlendirme yapmak suretiyle, sosyal yardıma muhtaç
vatandaşlarımızı tespit etmekte ve mütevelli heyetince de bu yardımlar
yapılmaktadır. Bu yardımların kesilmesinin nedeni herhangi bir siyasi nedene
dayanmamakta, yasal gerekçelerle belirli dönemlerle yapılan incelemeler tekrar
edilmekte…
(Mikrofon
otomatik cihaz tarafından kapatıldı) 
BAŞKAN
– Devam edin, toparlayın.
CAHİT
ÖZKAN (Denizli) – …hane halkının gelirindeki değişiklik tespit edilmek
suretiyle yeniden bu sosyal yardımlar yapılmaya devam edilmektedir. Bu
nedenlerle, herhangi bir kesinti söz konusu değildir. Tarafsız bir şekilde, hak
eden vatandaşlarımıza bu yardımlar yapılmaktadır. 
Tabii,
biz, her zaman, tarafsızlığı sözde değil özde tarafsızlık olarak görüp “Bize oy
verdi, vermedi.” ayrımı gözetmeksizin adaletle bu yardımların yapılmasını
bugüne kadar gerçekleştirdik, bundan sonra da aynı yardımları gerçekleştirmeye
devam edeceğiz.
Teşekkür
ediyorum. 
BAŞKAN
– Teşekkür ederim.
VI.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Mersin Milletvekili Cengiz Gökçel ve arkadaşları
tarafından, ülkemizde yaşayan çiftçilerin borçlanma nedenlerinin araştırılması
amacıyla 5/12/2018 tarihinde TBMM Başkanlığına verilmiş olan Meclis araştırması
önergesinin ön görüşmelerinin, Genel Kurulun 6 Aralık 2018 Perşembe günkü
birleşiminde yapılmasına ilişkin önerisi (Devam)
BAŞKAN
– Değerli milletvekilleri, Cumhuriyet Halk Partisi grup önerisi üzerinde söz
isteyen Adalet ve Kalkınma Partisi Grubu adına Çankırı Milletvekilimiz Sayın
Salim Çivitcioğlu. (AK PARTİ sıralarından alkışlar) 
Süreniz
üç dakika Sayın Çivitcioğlu.
AK
PARTİ GRUBU ADINA SALİM ÇİVİTCİOĞLU (Çankırı) – Sayın Başkan, değerli
milletvekilleri; Cumhuriyet Halk Partisinin vermiş olduğu grup önerisi hakkında
partim adına söz almış bulunuyorum. Bu vesileyle, yüce Meclisimizi saygıyla
selamlıyorum.
Değerli
milletvekilleri, çiftçilere verilen tarımsal krediler, miktarsal bazda, 2002
yılında 8 milyon TL iken 2017 yılında 316,6 milyon TL’ye çıkmıştır. Tarımsal
ihracat ise 2002 yılında 111 bin dolar iken 2017 yılında 30,8 milyon dolara
çıkmıştır. Nihayetinde, ekmeğini topraktan kazanan çiftçilerimiz yatırım
yapmaya ve kazanç elde etmeye başlamıştır. 
Ayrıca,
genç çiftçilere 30 bin TL hibe kredi, 100 bin TL sıfır faizli kredi
verilmektedir. Bu projeden yararlanmak için 18-40 yaş aralığında olmak ve 81
ildeki nüfusu 20 binden az kırsal kesimde yaşamak şartlarını taşımak
gerekmektedir. 
Tarımda
sürdürülebilirliğin sağlanmasını, genç çiftçilerin girişimciliğinin
desteklenmesini, gelir düzeyinin yükseltilmesini, alternatif gelir
kaynaklarının oluşturulmasını ve genç kırsal nüfusun istihdamına katkı
sağlayacak kırsal alandaki tarımsal üretime yönelik projelerin desteklenmesini
amaçlıyoruz. Tarımda, hep birlikte, daha iyi projeler ve destekler sağlayarak
kendi kendine yeten bir ülke konumuna geleceğiz. Piyasada taklit yaparak rekabeti
bozan ve milletimizin sağlığıyla oynayanlara yönelik çok ciddi şekilde takip
içerisindeyiz. Her alanda üreticimizi destekledik. Birçoğu ilk kez verilen
girdi desteklerini başlattık. Ülkemizde arz açığı bulunan ve stratejik açıdan
öneme sahip prim desteği verilen ürün sayısını 4’ten 21’e çıkardık. Tarımsal
destek miktarını toplamda 8 kat artırdık. Tarım sektörüne 2002 yılında toplam
1,8 milyar TL destek verilmiş iken 2017 yılında toplam 12,9 milyar TL destek
verilmiştir, 2018 yılında ise 14,5 milyar TL nakit destek sağlanmıştır. 2018
yıl sonu dikkate alındığında, son on altı yılda çiftçimize toplam 117,4 milyar
TL nakit hibe desteği sağlanmış olacaktır. Bugüne kadar kanun çıkarılarak
muaccel olan kooperatiflerin borçları 4 defa; 2011, 2013, 2016, 2017 yıllarında
yapılandırılmıştır. 2016 yılında çıkarılmış olan 6736 sayılı Bazı Alacakların
Yeniden Yapılandırılmasına Dair Kanun’la muaccel hâle gelen borçlar için vade
beş yıl olarak düzenlenmiştir. 2019 yılında ise üreticilerimize 16,1 milyar TL
tarımsal destek planlanmıştır.
(Mikrofon
otomatik cihaz tarafından kapatıldı) 
BAŞKAN
– Sayın Çivitcioğlu, bir dakika size de süre ilave ediyorum.
Buyurun.
SALİM
ÇİVİTCİOĞLU (Devamla) – AK PARTİ hükûmetlerimiz döneminde çiftçimizin,
köylümüzün ve üreticilerimizin her zaman yanında olduk ve bundan sonra da her
koşulda yanlarında olmaya, sorunlarına çözüm üretmeye ve destek olmaya devam
edeceğiz.
Bu
vesileyle Genel Kurulu saygıyla selamlıyor, Çankırılı hemşehrilerime de
selamlarımı arz ediyorum. (AK PARTİ sıralarından alkışlar) 
BAŞKAN
– Teşekkür ederim.
Cumhuriyet
Halk Partisi grup önerisini oylarınıza sunuyorum: Kabul edenler... Kabul
etmeyenler... Öneri kabul edilmemiştir. 
Değerli
milletvekilleri, gündemin “Seçim” kısmına geçiyoruz. 
VIII.- SEÇİMLER
A) Komisyonlarda Açık Bulunan Üyeliklere Seçim
1.- Çevre Komisyonunda boş bulunan üyeliğe seçim 
BAŞKAN
– Çevre Komisyonunda boş bulunan ve Cumhuriyet Halk Partisi Grubuna düşen 1
üyelik için İzmir Milletvekili Sayın Ednan Arslan aday gösterilmiştir.
Oylarınıza
sunuyorum: Kabul edenler... Kabul etmeyenler... Kabul edilmiştir. 
2.- Tarım, Orman ve Köyişleri Komisyonunda boş bulunan üyeliğe seçim
BAŞKAN
– Tarım, Orman ve Köyişleri Komisyonunda boş bulunan ve İYİ PARTİ Grubuna düşen
1 üyelik için Ankara Milletvekili Sayın Ayhan Altıntaş aday gösterilmiştir. 
Oylarınıza
sunuyorum: Kabul edenler... Kabul etmeyenler... Kabul edilmiştir. 
Değerli
arkadaşlarım, birkaç arkadaşımız da 60’a göre söz istemiş. Onları da
tamamladıktan sonra biraz ara vereceğiz ve kanuna başlayacağız. 
Sayın
Çelik...
IV.- AÇIKLAMALAR (Devam)
41.- Mersin Milletvekili Behiç Çelik’in, yoğun yağış nedeniyle mağdur
olan hemşehrileri ile Ankara Kızılay Meydanı’ndaki kazada yaralananlara geçmiş
olsun dileğinde bulunduğuna, çiftçilerin mağduriyetinin giderilerek üretimde
israfın önlenmesi gerektiğine ilişkin açıklaması
BEHİÇ
ÇELİK (Mersin) – Sayın Başkan, çok teşekkür ediyorum. 
Bugün
Mersin’de meydana gelen yoğun yağıştan dolayı mağdur olan hemşehrilerimize
geçmiş olsun dileklerimi iletiyorum. 
Ayrıca,
Kızılay’da meydana gelen kazadan dolayı yine geçmiş olsun dileklerimi
iletiyorum. 
Mersin’in
tarım sorunlarının CHP grup önerisi üzerinden ele alınmış olması ve çiftçilerin
sorunlarıyla ilgili konuların gündeme gelmiş olması Mersin özelinde de önem arz
etmektedir. Çiftçilerimizin mağduriyetinin giderilmesi ve üretimde israfın
önlenmesi de fevkalade önemlidir. 
Teşekkür
ederim. 
BAŞKAN
– Sayın Özen...
42.- İstanbul Milletvekili Zeynel Özen’in, Alevi tutuklu ve hükümlülerin
kendi ibadet önderleriyle görüşme talebinin karşılanması gerektiğine ilişkin
açıklaması
ZEYNEL
ÖZEN (İstanbul) – Değerli Başkan, değerli milletvekilleri; biliyorsunuz,
çeşitli inançlara bağlı tutuklu ve hükümlerinin ibadet önderleriyle görüşmesi
yasalarla belirlenmiştir. Oysa yıllardan beri Alevi tutuklu ve hükümlülerin
kendi dede ve analarıyla görüşme talebi vardır. Ben bu konuda Adalet
Bakanlığına bir soru önergesi verdim. Bize verilen cevap şu: “Adalet Bakanlığı
ve Diyanet İşleri Başkanlığı bunu düzenliyor.” deniliyor. 
Şunun
bilinmesi gerekiyor: Diyanet, Alevileri temsil etmiyor. Hep kardeşlik edebiyatı
yaparız. Biz bu tür bir kardeşlik edebiyatına son verilmesini -eşit yurttaşlık
temelinde -Alevilerin bu yasal ve haklı talebi mutlaka karşılanmalıdır- bu
ayrımcılığa son verilmesini istiyoruz. 
Teşekkür
ederim.
BAŞKAN
– Sayın Dal…
43.- Kilis Milletvekili Ahmet Salih Dal’ın, 7 Aralık Kilis’in düşman
işgalinden kurtuluşunun 97’nci yıl dönümüne ve Kilis’in sanayi hamleleriyle hak
ettiği yere ulaşacağına ilişkin açıklaması
AHMET
SALİH DAL (Kilis) – Sayın Başkan, teşekkür ediyorum.
Değerli
milletvekilleri, 7 Aralık Cuma günü Kilis’in düşman işgalinden kurtuluşunun
97’nci yıl dönümünü kutlayacağız. 
Kahraman
Kilis halkı içinde bulunduğu dönemin tüm olumsuz şartlarına rağmen sahip olduğu
bağımsızlık inancıyla eşine az rastlanır bir kahramanlık örneği sergilemiş ve
şehri düşman işgalinden kurtarmıştır. Bu toprakları vatan kılmak için canlarını
ortaya koymuş olan Müslüman Bey’i, Kartal Bey’i, İslam Bey’i, Şehit Sakıp
Bey’i, Mücahit Bey’i, Şahin Bey’i ve tüm aziz şehitlerimizi rahmet ve şükranla,
gazilerimizi minnet ve saygıyla anıyorum. 
Türkiye'nin
ana şehri Kilis yakın tarihte yapacağı sanayi hamlesiyle yeni bir zafer
kazanacak, işsizlik sıkıntısını bitirerek hak ettiği yere ulaşacaktır. 
Teşekkür
ediyorum. 
VII.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Levent Gök’ün, 7 Aralık Kilis’in
düşman işgalinden kurtuluşunun 97’nci yıl dönümü münasebetiyle Kilislileri
selamladığına ilişkin konuşması
BAŞKAN
– Biz de Kilis’in kurtuluş günü münasebetiyle tüm Kilislileri saygıyla,
sevgiyle selamlıyoruz. 
Sayın
Sezal…
IV.- AÇIKLAMALAR (Devam)
44.- Kahramanmaraş Milletvekili Mehmet Cihat Sezal’ın, Kahramanmaraş
Milletvekili Sefer Aycan’ın yaptığı konuşmasındaki bazı ifadelerine ilişkin
açıklaması 
MEHMET
CİHAT SEZAL (Kahramanmaraş) – Teşekkür ediyorum Sayın Başkan. 
Milliyetçi
Hareket Partisi Kahramanmaraş Milletvekilimiz Sayın Aycan “Kahramanmaraş’taki
görme engelliler okulunun kapatılmasını doğru bulmuyorum.” gibi bir konuşma
yapmış bugün bildiğim kadarıyla. Kahramanmaraş’taki görme engelliler okulumuz
eğitime devam ediyor 62 öğrenciyle; 31’i ilkokul, 31’i de ortaokul
öğrencisidir. Sadece yurt kapatılmıştır, yurtta öğrenci sayısı 25’in altında
olduğu için yurttaki öğrenciler Adana ve Mersin’deki yurtlara
yerleştirilmiştir. Eğer bizim bilmediğimiz, kendinin bildiği bir durum varsa da
istişare edip çözmeye hazır olduğumuzu bildirmek isterim. 
Teşekkür
ediyorum. 
BAŞKAN
– Ben de teşekkür ederim.
Değerli
milletvekilleri, birleşime on dakika ara veriyorum.
Kapanma Saati: 16.34
İKİNCİ OTURUM
Açılma Saati: 16.52
BAŞKAN: Başkan Vekili Levent GÖK
KÂTİP
ÜYELER: Burcu KÖKSAL (Afyonkarahisar), Bayram ÖZÇELİK (Burdur)
-----0-----
BAŞKAN
– Türkiye Büyük Millet Meclisinin 27’nci Birleşiminin İkinci Oturumunu açıyorum.
Alınan
karar gereğince gündemin “Kanun Teklifleri ile Komisyonlardan Gelen Diğer
İşler” kısmına geçiyoruz.
1’inci
sırada yer alan, Afyonkarahisar Milletvekili Ali Özkaya ve 5 Milletvekilinin
Abonelik Sözleşmesinden Kaynaklanan Para Alacaklarına İlişkin Takibin
Başlatılması Usulü Hakkında Kanun Teklifi ve Adalet Komisyonu Raporu’nun
görüşmelerine kaldığımız yerden devam edeceğiz.
IX.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Afyonkarahisar Milletvekili Ali Özkaya ve 5 Milletvekilinin
Abonelik Sözleşmesinden Kaynaklanan Para Alacaklarına İlişkin Takibin
Başlatılması Usulü Hakkında Kanun Teklifi (2/1286) ve Adalet Komisyonu Raporu
(S. Sayısı: 16) (x)
BAŞKAN
– Komisyon? Yerinde.
Dünkü
birleşimde İç Tüzük’ün 91’inci maddesine göre temel kanun olarak görüşülen 16
sıra sayılı Kanun Teklifi’nin birinci bölümünde yer alan maddelerin oylamaları
tamamlanmıştı. 
Şimdi
ikinci bölümün görüşmelerine başlıyoruz.
İkinci
bölüm 10 ila 27’nci maddeleri kapsamaktadır. 
Şimdi,
ikinci bölüm üzerine söz isteyen ve şu anda salonda bulunan arkadaşlarımıza söz
vererek görüşmelere başlıyoruz.
Gördüğüm
kadarıyla şu anda ilk söz Halkların Demokratik Partisi Grubu adına söz isteyen
Kars Milletvekilimiz Sayın Ayhan Bilgen’e aittir.
Buyurun
Sayın Bilgen.
HDP
GRUBU ADINA AYHAN BİLGEN (Kars) – Sayın Başkan, değerli milletvekilleri; 16
sıra sayılı Yasa Teklifi’yle ilgili birinci bölümde eleştirilerimizi paylaştık.
İkinci bölümde tek tek maddeler üzerine herhangi bir önerge vermemeyi daha
doğru gördük. Onun için, sadece ikinci bölüm üzerine ben bir değerlendirme
yapacağım. 
Önümüzdeki
yasa teklifi, sonuç itibarıyla, içinden geçtiğimiz ekonomik durumun dayattığı,
zorunlu hâle getirdiği kısmi bir tedbir. Ama sorunun büyüklüğü ile bizim ona
çare olarak ortaya koyduğumuz arasındaki makas son derece açık. 
Değerli
milletvekilleri, elbette ki çok uzun bir ekonomik tartışma yapmaya bu on dakika
yetmez ama ülke ekonomisine, hem bir bütün olarak dışarıya karşı borçlara hem
iç borç miktarına hem firmaların, şirketlerin borçlarına hem de doğrudan
doğruya hane halkı, şahıs borçlarına baktığınızda aslında tümüyle borç üzerine
kurulu bir ekonomiden söz edebilecek durumdayız. Peki, neden bu kadar yoğun bir
borç tablosu var? Neden ülke borç batağında? 
İnsanlar
borçlarını ödemek için böbreklerini satıyorlar değerli milletvekilleri. Bugün
sabah, hem de muhafazakâr bir televizyon kanalı internette böbreğini satışa
çıkaran vatandaşlarla ilgili haberi verirken diyor ki: “Borçlu oldukları
bahanesiyle böbreklerini sattıklarını iddia ediyorlar.” İnsan böbreğini
satarak, vücudundan bir organı, bir parçayı satarak bir sıkıntısını gidermeyi
düşünmüşse bunu nasıl “bahane” diye tarif edebilirsiniz, doğrusu hani medya
etiğiyle, insan olmakla bile bağdaştırmak son derece güç. 
Herhangi
bir emlak aramak üzere internete girdiğinizde -arama motorlarına- ister arazi
ister ev bakın, en büyük emlak pazarlamacısının aslında bankalar olduğunu
görüyorsunuz, mutlaka karşınıza bir banka çıkıyor ve aslında, tarlaysa
aradığınız sahibinin çiftçi olmadığını, köylü olmadığını, evse bir gerçek kişi
olmadığını, banka olduğunu görüyorsunuz. Şimdi, bir ülkenin bu kadar borç
batağında olması sadece kişilerin kendi küçük ekonomilerini, mikroekonomilerini
yönetemiyor olmalarıyla ilgili olabilir mi?
Değerli
milletvekilleri, bu tablo aslında nasıl bir ekonomik modelle karşı karşıya
olduğumuzla, hatta nasıl bir ekonomik sistem içerisinde olduğumuzla ilgili bir
yüzleşmeyi zorunlu kılar. Hani o meşhur Max Weber’in “Protestan Ahlakı ve
Kapitalizmin Ruhu” diye ifade ettiği, kitabını isimlendirdiği yüz yıl öncenin
değerlendirmesinin, aslında, sadece Batı toplumları için değil, bu ülke için de
bu coğrafya için de çok genel bir doğruyu ortaya koyduğunu görüyoruz. Tüketim
ile gücünüz arasında bir denge yok, öz kaynaklarınız ile harcama, tüketme
kapasiteniz arasında bir uyum yok, dolayısıyla da doğal olarak daha fazla
üretip daha fazla satma üzerine kurulu bir dünya ekonomisinde size düşen de
daha fazla tüketmek ve daha fazla borçlanmak oluyor. 
Borç
sadece ekonomik bir konu değildir, borç aynı zamanda sosyolojidir; eğer
devletler için bakarsanız aslında dış politikadır, egemenliktir,
bağımsızlıktır. Borç dediğiniz şey sonuç itibarıyla devletlerin politikasını
belirler, uluslararası ilişkilerini belirler; kişilerin de özel hayatlarını,
aile hayatlarını, geleceğe dair umutlarını, neredeyse her şeylerini belirler,
her şeylerini şekillendirir. 
Bir
şeye millî ya da yerli dediğinizde o şey adı öyle konulduğu için millî ya da
yerli olmaz. Gerçekten egemen olandan, yaygın olandan, küresel olandan
farklıysa, size özgüyse bir yerlilikten, millîlikten bahsedebilirsiniz. 
Değerli
arkadaşlar, dünyadaki egemen ekonomik model, egemen ekonomik sistem bellidir.
Daha fazla tüketmeye, sınırsız üretmeye, daha çok satmaya ve borçlandırmaya
dayalı bir sistemdir. Bu sistemde ister tarımı tartışın, önünüze tohum çıkar,
isterseniz sağlığı tartışın, önünüze ilaç firmalarının insan hayatını hiçe
sayan sınırsız tükettirme hırsı çıkar; isterseniz güvenliği tartışın, karşınıza
savaş lobileri, silah üretimi çıkar. Hem silahı satar, siz silah yarışına
girersiniz; şehirler yıkılır, harap olur, sonra inşaat sektörü karşınıza çıkar,
şehirlerin nasıl yapılacağının, kimin inşaat pastasından ne kadar pay
alacağının yarışına girmeye başlarsınız. Dolayısıyla Çankırı’daki çiftçinin
sorununu konuşurken dünyadaki tohum tekelini konuşmak zorundasınız, pancar
üreticisinin sorununu konuşurken dünyadaki Cargill’i, şeker tröstlerini
konuşmak zorundasınız. Böyle bir ekonomi içerisinde, böyle bir küresel tablo
içerisinde bir şeyi şeklen dinîleştirmek, İslamileştirmek, millîleştirmek,
yerlileştirmek mümkün değildir. Bu tabloya karşı eğer bir ciddi alternatifiniz
varsa bir değer dünyası üzerine bunu kurabilirsiniz. Onlar diyor ki: “Biz
sınırsız kazanmak üzerine kuruyoruz. Dünyanın bütün zenginliklerini yönetmek
üzerine kuruyoruz.” Siz onun karşısında “O zenginlikleri biz ele geçireceğiz.”
diye bir alternatif kuramazsınız. Sizin başka bir değer iddianız olması lazım.
O değer iddianız emek üzerine olabilir, alın teri üzerine olabilir, çalışanın
hakkını gözetmek üzerine olabilir. Eğer böyle bir alternatif ortaya
koymuyorsanız şeklen, sembollerle ilgili bir iddia aslında asla bir ekonomik
alternatif hâline gelmez. 
Değerli
arkadaşlar, dünyadaki bu egemen ekonomik zihniyet, anlayış, sınırsız vahşi
kapitalizm aslında bu anlamda inançları, bayrakları, sınırları, devletleri de
çok önemsemez. Ürününü pazarlayabiliyorsa, satabiliyorsa orada aslında kendi
bayrağı dalgalanmış olur; kendi inancı, kendi kültürü egemendir zaten. Sizin
bayrağınızın renginin, dininizin, inancınızın çok bir anlamı yoktur onun için,
tehdit de oluşturmaz; iyi pazarsanız yeter onun için. Dolayısıyla sadece,
pazarda birer nesne hâline getirilmiş, birer tüketim nesnesi hâline getirilmiş
halklar, toplumlar, milletler hangi inançtan olurlarsa olsunlar bunun
karşısında, bunun dışında bir yaşama biçimini, bir paylaşma biçimini, bir
tüketme biçimini ve gayet tabii bir üretim ilişkisini kurdukları ölçüde
anlamlıdırlar, değerlidirler.
Bakın,
bugün yaşadığımız dünya ve iliklerimize kadar işleyen tüketim çılgınlığı ve
borç batağı elbette ki bir sonuçtur, bir gerçekliktir karşımızda ama başka bir
dünyadan başka bir söz aktarayım size. Ebu Zer, sahabenin en dikkat çekici
isimlerinden birisi. Ebu Zer diyor ki: “Gece yatağa aç girip sabah kılıcını
kuşanmayana şaşarım.” Şimdi, siz bunu kalkışma diye tarif edebilirsiniz değerli
arkadaşlar; ayaklanma, başkaldırı, isyan hatta İslam tarihindeki karşılığıyla
fitne diye tarif edersiniz muhtemelen. Ebu Zer çok dünyalık derdi, hırsı
olmayan bir insan yani ne bir iktidar mücadelesinin içinde olmuş, taraf olmuş
ne zenginlik ne makam ne saltanat derdi olmuş, hayatıyla da bunu çok net
biçimde ortaya koymuş ama insan fıtratı, insan psikolojisi, toplum
sosyolojisiyle ilgili bir gerçeğe dikkat çekiyor, diyor ki: “Eğer insanları aç
bırakırsanız orada güvenlik olmaz, huzur olmaz, zengin de rahat yatamaz
aslında.” Yani onun tepkisini, onun isyanını, onun feryadını bastırabilirsiniz
ama sorunu çözmüş olmazsınız. 
Peki,
bunun karşısında çözüm nedir? Bunun karşısında çözüm, sadece yardımlar değildir
değerli arkadaşlar. Bakın, yardımlarla elbette sorunu birazcık
erteleyebilirsiniz, öteleyebilirsiniz ama esas itibarıyla paylaşım, üretim
ilişkilerine müdahil olacak bir alternatif ortaya koymuyorsanız, bugün bizim yaptığımız
gibi, sadece borçları nasıl yöneteceğimizi, sadece borç yönetim politikasında
nasıl yeni mekanizmalar, yeni tedbirler geliştirebileceğimizi tartışırız ki bu,
sorunun esasını çözmeye asla yetmeyecektir. Biz, onun için, aslında bu tip
düzenlemelerin teknik sorunları çözmesine elbette üzerimize düşen desteği
veririz ama sorunun devasa boyutunu çözmeyecek nitelikte olması dolayısıyla da
dikkati kamuoyunun özellikle takdirine havale ediyoruz. 
Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkürler Sayın Bilgen. 
İkinci
söz, İYİ PARTİ Grubu adına Antalya Milletvekilimiz Sayın Hasan Subaşı’ya
aittir. 
Buyurun
Sayın Subaşı. (İYİ PARTİ sıralarından alkışlar) 
Süreniz
on dakika Sayın Subaşı. 
İYİ
PARTİ GRUBU ADINA HASAN SUBAŞI (Antalya) – Sayın Başkan, değerli
milletvekilleri; hepinizi saygıyla selamlıyorum. 16 sıra sayılı Yasa
Teklifi’nin ikinci bölümü için partim adına ve şahsım adına söz almış
bulunuyorum. 
5
Aralık Toprak Günü’nü kutladığımız dünkü tarihle, çok bereketli yağmurların,
sevindirici yağmurların yanında, ülkemizin birçok yerinde sel felaketi
yaşanmıştır. Antalya’da da Demre ve Üçağız’da yaşanan sel felaketleri
hemşehrilerimize, çiftçilerimize zarar vermiştir. Buradan geçmiş olsun
dileklerimi sunuyorum bütün Türkiye’de sel felaketine maruz kalan çiftçilere.
Abonelik
Sözleşmesinden Kaynaklanan Para Alacaklarına İlişkin Takibin Başlatılması Usulü
Hakkında Kanun Teklifi’yle ilgili dün hayli eleştiri yapılmıştı. Ama ben altını
çizmek istediğim birkaç hususu tekrar ediyorum. 
Bu
UYAP üzerinden merkezî takip sistemiyle haciz işlemleri kolaylaştırılmaktadır.
Verilen çarpıcı rakamların, şunların altını çiziyorum: 2008 yılında -ki çok
yüksek bir rakamdır- 8 milyona ulaşmış icra takip dosyasının 2018 yılında 20
milyona ulaştığı çok kişi tarafından dile getirildi, ben de bunun altını
çizmiştim. Gerçekten çok vahim bir tablodur. Evet, devlet bir ekonomik kriz
yaşarken halkın da neredeyse iflas ettiğini söylemiştim. Ama ekonomik tablonun
vahim olmasıyla kalmıyor durum, ayrıca Türkiye Odalar ve Borsalar Birliğinin
verilerine göre 2018 yılında 10.295 firmanın kapandığı TOBB tarafından
belirtilmektedir. Ayrıca, Türkiye Esnaf ve Sanatkârlar Konfederasyonu (TESK)
Genel Başkanı Sayın Palandöken yine geçen yıl 95 bin iş yerinin kapandığını ifade
etmiştir. Antalya’da da sadece ekim ayında 100’e yakın şirket kapanmıştır. Bu
tablo hoş bir tablo değildir. Yani uçmuyoruz, iyi gitmiyoruz, gelişmiyoruz, bir
yere ulaşmıyoruz. Ayrıca, işsizlik ilk defa, son yıllarda en yüksek işsizlik
seviyesi olan yüzde 12’yi geçmiştir. Avrupa Konseyinin raporlarında, 2005
yılında 54 bin olan tutuklu ve hükümlü sayısı, on yıl sonra, 2015 yılında 173
bine ulaşarak yüzde 220’lik bir artış göstermiştir. 2005 yılındaki 523 cinsel
saldırı suç vakası on yıl sonra 12.253 sayısına ulaşmıştır yani 23 kat
artmıştır. Bu verilere baktığımız zaman, devleti yönetmenin zorlaştığını
görüyoruz. 2002 yılında iktidara gelen AK PARTİ Hükûmeti Türkiye’de belli bir
katılım, demokrasi anlayışı varken, özgürlüklerimiz belli bir seviyedeyken, Avrupa
Birliği sürecini sürdürürken, gerçekten bazı göstergelerin iyi olduğunu
görüyoruz. Fakat giderek merkezîleşen yani dünyada geçen yüzyıl süratle büyüyen
ülkeler ademimerkeziyete giderek gelişmelerini sürdürmüşlerdir. Böylesine bir
sürecin tam tersine, Türkiye’de, son yıllarda, tüm yetkilerin merkeze doğru
hatta tek kişiye doğru gitmesinin faturasını çok ağır ödeyeceğiz gerekli
önlemleri almazsak ya da durumun farkına varmazsak. Böyle bir sistemle, böyle
bir merkeziyetçi, yetkilerin tek elde oluştuğu, toplandığı bir sistemle 81
milyonluk Türkiye’yi idare etmek son derece zordur. Bir ekonomik kriz
yaşandığından bahsediyoruz ama toplumsal bir krizin de yaşandığını deminki suç
nispetlerinden görmek, tabloyu okumak mümkün. Hemen yanı başında, hukuk krizi ve
yargıdaki krizi de rahatlıkla görebiliriz. 
“Adalet
mülkün temelidir.” diyoruz ama Sayın Cumhurbaşkanı “Yargı kararları beni
bağlamaz.” ya da “Hamlemi yapar, işi bitiririm.” derken yargının işini
bitirdiğimizi de bilmemiz lazım. Hele özellikle bunu dünyaya ilan etmek
yargımızı da çok zor durumda bırakmaktadır, bunu itiraf etmek gerekir. Hiç
söylememiş olsa, çıkan kararların nereden neşet ettiğini bilemeyebilirdik ama
bunu Cumhurbaşkanı bütün dünyaya ilan ederek “Beni bağlamaz.” dedikten sonra,
hemen ardından “Hamlemi yaparım, işi bitiririm.” derken Türk yargısını töhmet
altında bırakmıştır ve tüm güvenirliğini zedelemiştir dünya ölçeğinde. 
Biz,
Türkiye’de kendi ölçeğimizle yargımızın durumunu ölçüyoruz. Yargı, en
güvenilmez kurumlar arasına süratle gitmektedir; tarafsızlığını, bağımsızlığını
kaybettiği artık bilinmektedir fakat sanki Sayın Cumhurbaşkanı “Türkiye’de
yargı da her şey de bana bağlıdır.” demekten ayrı bir… Özellikle bunu belirtme
ihtiyacı duyması şaşırtıcıdır.
Türkiye
yönetim zaafı yaşadıkça, yönetilemez hâle geldikçe süratle yasalar önümüze
gelmektedir; bunlar torba yasalardır. Zaman zaman eleştiriyoruz “Niye bu torba
yasalar?” diye, “Torba yasalar niye barolarla, hukukçularla, bu kanun çıkarken
tüketici dernekleriyle tartışılmaz?” diye ama Türkiye’de bu torba yasaları
benimseyecek, onay verecek ne baro vardır ne hukuk kurumu vardır. Hiçbir
hukukçu, hukuk kurumu, sivil toplum örgütü bu önümüze gelen yasalara onay
vermeyecektir, onun için alelacele torba yasalar hazırlanarak Meclise
gelmektedir. 
Şu
ara, “pahalılığa önlem” derken -Hal Yasası’yla ilgili geçenlerdeki konuşmamda
uyarmıştım- alelacele önümüze yine bir hal yasası gelecektir, göreceksiniz,
hallerin, anladığım kadarıyla, özelleştirilmesi söz konusudur ve orada
çalışanlar, komisyoncular, tüccarlar kaldırılmaktadır ve komisyoncular yanlış
anlaşılmaktadır. Oysa komisyoncular, kanunla belirlenmiş yüzde 8 ücreti alarak
serbest piyasanın oluşmasına sebep olurlar hallerde ve üreticinin de en önemli
güvencelerinden birisidir. Bunu ortadan kaldırdığınız zaman üretici çaresiz
kalacağı gibi, en önemli pazar imkânını da elinden kaçıracaktır yani tüccar
veya marketler ne fiyat verirse vermek zorunda kalacaktır çünkü ürününü birkaç
gün elinde tutacak imkânı yoktur. Hatta çiftçi o kadar zor durumdadır ki
gecenin on ikisinden itibaren sabaha kadar üreticinin hizmetinde olan bu
komisyoncular, dara düştüğünde onun gübre parasını, tohum parasını da temin
eden insanlardır. Ben üretici de olduğum için ve bir de Antalya gibi çok önemli
bir hali, Antalya halini, Türkiye'nin en büyük üretici ve tüketici hallerinden
birini on yıl işletmiş, yönetmiş bir çiftçi olarak konuşuyorum aynı zamanda.
Çıkan hal yasası çok ciddi bir maceradır. 
KEMAL
ÇELİK (Antalya) – Çıkmadı. “Çıktı.” deme. Öyle bir şey yok.
HASAN
SUBAŞI (Devamla) – Hazırlandı, hazırlandı. Taslak gelmek üzere.
KEMAL
ÇELİK (Antalya) – Geldi mi Genel Kurula?
HASAN
SUBAŞI (Devamla) – Taslağı ben inceledim, size de göndereyim.
KEMAL
ÇELİK (Antalya) – Böyle politika olmaz ya!
(Mikrofon
otomatik cihaz tarafından kapatıldı) 
BAŞKAN
– Sayın Subaşı, ben bir dakika daha veriyorum, devam edin siz.
HASAN
SUBAŞI (Devamla) – Benim görevim, bir üretici olarak önümüze gelmek üzere olan
taslak konusunda uyarmaktır. Eğer bu uyarı görevlerimizi de bu Mecliste yapamaz
hâle gelirsek bu Meclis, sadece sarayın bir meşruiyet aracı hâline gelir -yani
dünyaya “Benim böyle bir Meclisim var” gibi- tamamen işlevsiz kalır. En
azından, bırakın uyarı görevlerimizi yapalım. Bu kanun taslağı geldiği zaman
yardımcı olun, tartışalım ya da iyi tartışılmasına sebep olalım. Söylemek
istediğimiz odur. 
Bugün,
Türkiye’nin sosyal devlet projesine ihtiyacı vardır. Türkiye’nin çılgın
projelerden bir an önce vazgeçmesi gerekir, Türkiye’nin tekrar demokrasisini,
insan haklarıyla donanmış bir demokrasiyi yeniden Türkiye’nin gündemine
taşıması gerekir ve bu Meclisin işleve kavuşması gerekir. 
Saygı
sunuyorum. (İYİ PARTİ sıralarından alkışlar)
BAŞKAN
– Teşekkür ederim Sayın Subaşı. 
Gruplar
adına söz, Cumhuriyet Halk Partisi Grubu adına Çorum Milletvekilimiz Sayın
Tufan Köse’ye aittir. 
Buyurun
Sayın Köse. (CHP sıralarından alkışlar)
ÖZLEM
ZENGİN (Tokat) – Sayın Başkan, söz talebim vardı. 
BAŞKAN
– Özlem Hanım, bir saniye… Artık arkadaşımı davet ettim, ben görmedim, daha
sonra söz vereyim. 
Sayın
Köse, süreniz on dakika. 
Buyurun.

CHP
GRUBU ADINA TUFAN KÖSE (Çorum) – Teşekkür ediyorum Sayın Başkan. 
Değerli
milletvekilleri, ben de yasa hakkında konuşmama başlamadan önce doğumunun
87’nci yılında, altmış dört yıllık sanat yaşamında 200’ü aşkın beste bırakan ve
ülkemizdeki sanat müziğine getirdiği yeniliklerle ve beyefendi kişiliğiyle
bilinen rahmetli Zeki Müren’i burada huzurlarınızda anmak istiyorum. Diliyor ve
umut ediyorum, benzer sanatçılarımız yine “Sanat Güneşi” unvanını alacak
çalışmalar yaparlar. 
Yine
konuya girmeden önce, son günlerde Gezi direnişiyle ilgili ülkemizde yeniden
bir cadı avı başlatıldığını hepimiz üzülerek görüyoruz. Geçmişte “Ergenekon”
adı altında da yapıldı. Yani uzun yıllardır devam eden siyasi dava türü yeniden
ülkemizde hayata geçti ve devam etmeye başladı. 
Değerli
arkadaşlarım, şimdi “Gezi” dediğimizi hepimiz canlı olarak yaşadık ve ben o
dönemde de milletvekilliydim, birçok eylemde bulundum. Gezi özgürlük, eşitlik
ve adalet isteyen yurttaşlarımızın son çırpınışı olarak o dönemde hayata geçti.
Sonuçta, Gezi direnişinde yer alan insanlar böyle, çok romantik ve ütopik bir
cümle gibi olan “Başka bir dünya mümkün.”ü gerçekten akıllara kazıdılar. Bence
buradaki en önemli problem şu: Sayın Recep Tayyip Erdoğan’ın, Sayın
Cumhurbaşkanının ve benzer zihniyetin baktıklarında, gözlerinden ne
istediklerini anlayan bir grup olmadığı için Gezi direnişçilerinden nefret
etmesinden başka bir sebebi yok bugünkü cadı avının. 
Değerli
arkadaşlarım, Gezi direnişinde ne oldu, sizi rahatsız eden ne var bilmiyorum.
Yani bütün memleketi inşaat alanına çeviren zihniyete karşı bir duruştur. 3-5
ağaçtır ya da 3-5 ağaç değildir; kaldı ki sadece 3-5 ağaç olsa bile çok önemli
bir meydan okumadır ama demokratik bir meydan okumadır bu. Yani her şeyin
altında darbe aramak, her şeyin altında mevcut iktidarı yasal olmayan yollarla
devirmeyi anlamak da herhâlde size özgü bir ruhsal düşünce. 
Değerli
arkadaşlarım, Gezi’de yaşlı teyzelerimiz yemeklerini paylaştılar. Bakın, sokak
hayvanları bile o günlerde rahat rahat dolaştılar oralarda. Şiirler okundu,
şarkılar söylendi, türküler söylendi. Tek problem, Gezi çocuklarına Sayın
Cumhurbaşkanı ve o zihniyet hükmedemedi, bunun dışında başka bir problem
olmadı. 
Şimdi,
kanun hakkında birkaç tane teknik kelime söyleyeceğim, onun ötesinde, niye
yeniden böyle bir kanunu biz hayata geçirmeye, bugün Meclisten geçirmeye
çalışıyoruz onlara değinmek istiyorum. Şimdi, bugünlerde çok söz ediliyor
konkordatodan. Ben de mesleki yaşamımda hem alacaklı vekili olarak hem borçlu
vekili olarak zaman zaman konkordatolarda görev almış bir arkadaşınızım. Ama
burada yapılan düzenlemeyle artık sadece, çok büyük holdingler ve çok büyük
sermaye şirketlerinin konkordato talep edebilme hakkı kalıyor. Yani bu denetim
raporlarından ve analiz raporlarından muafiyeti eğer küçük şirketlerden
kaldırırsak onların zaten konkordato yapma imkânı kalmıyor. Konkordatoyu da çok
abartmayalım, iflastan önce namuslu iş adamlarının son çaresidir. Yani
devamında da yine, hukukla pek bağdaşmayan ve konkordato ön projesinde yer alan
teklifin gerçekleşeceği hususunda makul güvence isteyen bir rapordan
bahsediliyor. Yani hukukta “makul güvence” diye bir şeyi ben ilk kez görüyorum.
Bunu kim belirleyecek, nasıl olacak makul güvence? Anlamak mümkün değil. Bence
verdiğimiz değişiklik önergeleriyle bunların da düzeltilmesi gerekir diye
düşünüyorum. 
Değerli
arkadaşlarım, bu bir torba kanun. Tabii, son on altı yıldır torba kanun, artık,
aslında istisna olması gerekirken Meclisimizin klasiği hâline geldi. Her derde
deva, beş altı tane kanunda değişiklik yapan bir torba kanunla karşı
karşıyayız. Niye böylesi bir kanuna ihtiyaç duyuldu? Yani öncelikle bunu bir
konuşmak gerekiyor ama bunlar hiç konuşulmuyor. 15 Temmuzu çok konuşuyoruz,
FETÖ’cüleri çok konuşuyoruz ama 15 Temmuza gelen süreci hiç konuşmadık. 
Şimdi
ülkemizde gerçekten bir ekonomik kriz var. Bu ekonomik krizin çok önemli
nedenleri var ama en önemli nedeni: Uzun yıllardır devam eden ranta dayalı ve
inşaata dayalı bir ekonomik düzenin, adaletsiz ve zalim bir ekonomik düzenin
devam ediyor olması. Şimdi, işin doğrusu, bütün arkadaşlarımız söyledi “İcra
dosyaları artıyor.” Artıyor, küçük bedeller, tabii artar; bu, ekonomik sistemin
doğal bir sonucudur çünkü zengini daha çok zengin eden, yoksulu da daha çok
yoksul eden bir ekonomik sistem uyguluyoruz. Ne yapacağız bu kanunla? Yani
vatandaşa yine dokunmuyoruz. Ben anlamıyorum gerçekten de. Yoksul halkımızın
herhâlde aydınlatılmamış iradeleriyle bugüne kadar aldınız, ilk yerel seçimde
bu iradeleri gerçekten aydınlatılarak gün yüzüne çıkacaktır.
Bu
GSM şirketlerine, enerji şirketlerine, benzeri şirketlere yani telefon,
elektrik, su, internet şirketlerine alacaklarını borçluya hiç haber vermeden
tahsil imkânı sağlıyorsunuz. İşin esası, tüketici hakem heyetlerinin
yetkilerini ortadan kaldırıyorsunuz. “20 milyon icralık insan var.” diyorlar
yani 18 yaşından büyükleri düşünürsek herhâlde memleketin yarısı icralık olmuş.
Ekonomimiz çok iyiye gidiyor da niye bu kadar insan icralık oluyor? Tabii,
yaşayanlar biliyor. 
Bakın,
değerli arkadaşlarım, şu anda süt veren hayvanlarını kestiriyor hayvancılar.
Süt veren hayvan normalde kesilmez, erkek hayvanlar kesilir yahut da yaşlanmış
dişi hayvanlar kesilir ama Tarım Bakanı açıklama yapıyor “Et ihraç edeceğiz.”
diye. Vallahi, ihraç edersiniz yani süt hayvanlarını eğer kestiriyorsa bu
düzen, yakında biz et de ihraç ederiz ama nisandan, mayıstan sonra yine et
fiyatları korkunç artacak ama üreticinin elinde kalmayacak, ithalatçıya gidecek
bu kârın tamamı. 
Şimdi,
dünyada gelir dağılımının en bozuk olduğu ülkelerden biriyiz. Hep konuşmalarda
bunu söylüyoruz. Gerçekten de böyle yani Hindistan’dan filan bile kötüyüz,
Afrika’daki ülkelerden bile kötüyüz. 
Geçenlerde
Birleşmiş Milletler Kalkınma Programı, İnsani Gelişme Endeksi’ni açıklamış,
64’üncü sıradaymışız orada da. Neymiş bu? Beklenen yaşam süresi bir kritermiş,
eğitim seviyesi bir kritermiş -ki eğitimimizin içler acısı hâlini hepimiz
biliyoruz- kişi başına düşen gelir üzerinden de bu analize bir katkı
sunuluyormuş ve 64’üncü sıraya gelmişiz.
Bakın
değerli arkadaşlarım, farkında mısınız bilmiyorum, bizde ortalama ücret, siz
iktidara gelmeden önce asgari ücretin 2,5 katıydı, 2,4 katıydı 2001’de; bugün
asgari ücret ile ortalama ücret birbirine denk hâle gelmiş, çok yaklaşmış.
Kaldı ki asgari ücretten bile parayı geri kesen işverenlerin olduğunu
duyuyoruz. Hatta toplum yararına çalışmadan verilen çok cüzi ücretlerden bile
işverenin kesinti yaptığını görüyoruz. Öyle olunca da böyle kanunlar çıkarmak
zorunda kalıyoruz. Yani zaten canının derdine düşmüş yoksul insanlarımızın cebinden
büyük şirketlerin lehine hızlı para alabilmek için de böyle bir kanun
yapıyoruz. 
Tabii,
ekonomi böyle. Adalet nasıl? İşte, bir dönem, Fetullahçı hâkimler için “Allah
verdikçe veriyor.” diyen bir Başbakan Yardımcımız vardı. Bakın, bunlar
unutuldu. Şimdi, Fetullahçılığı başkalarına yüklemeye çalışıyorsunuz da ve
Mecliste en büyük kavgalar Fetullah’a yapılan eleştirilerden çıkıyordu. 
Şimdi,
yeniden, İngiltere’de mahkeme bir karar verdi, diyor ki İngiltere’deki mahkeme:
“Ben, o Fetullahçı olduğu iddia edilen Akın İpek’i size göndermeyeceğim.”
Çeşitli sebepler saymış, zaman kalırsa biraz sonra söyleyeceğim. Adalet
Bakanımız da geçtiğimiz günlerde bu Yargı Reformu Strateji Belgesi üzerine bir
konuşma yaptı, önemli bir konuşma. Ben Adalet Bakanını da gerçekten beğeniyorum
yani böyle hoşgörülü, anlayışlı filan, diyaloğa açık bir yapısı da var. Diyor
ki bu konuşmasında: “Bu reformun vizyonu güven veren ve erişilebilir bir adalet
sistemi. Vizyonundan birisi bu.” İkincisi de: Adaletin kapısına gelen herkes, hakkına
erişeceğinden emin olmalıymış.
Şimdi,
tabii, Sayın Bakana şunu sormak gerekiyor, sizlere de sormak gerekiyor:
Memlekette güven veren bir adalet sistemi olsa, herkes hakkına
erişebileceğinden emin olsa, yani hakka erişilebilecek ve güven veren -vizyonu
bunlar olan- bir sistem olsa adalet reformuna niye ihtiyaç olsun? Sayın Bakana
bunu da sormak lazım. 
Yine,
Sayın Bakan diyor ki: “Ya, İngiltere’deki mahkeme siyasi karar veriyor.” Şimdi,
İngiltere’de mahkeme de Bakanın bu söylediklerini destekler mahiyette bir
gerekçeyle iade talebini reddetmiş. Ne demiş? “Adil yargılama yok.” demiş. Ne
demiş? “Ülkede insanların siyasi nedenlerle soruşturulup kovuşturulduğuna
ilişkin yaygın bir kanaat var.” demiş. Yine, Avrupa İnsan Hakları
Sözleşmesi’nin 3’üncü maddesine dayanmış “İşkence ve insanlık dışı muamele
görme ihtimali var.” demiş. E, şimdi, Sayın Bakanın yargı reformu üzerine
ettiği sözler ile İngiltere’deki mahkeme kararının birbiriyle benzer olduğunu
görüyor muyuz arkadaşlar? Yani demek ki ülkemizde işleyen bir adalet sistemi
yok. Demek ki “Allah verdikçe veriyor.”dan bugünlere gelen çizgide yine
iktidarınız bizi gelişmiş ülkeler seviyesine taşıyacak ve adaletin bir gün
sizlere de lazım olduğunu anlatacak hiçbir işlem yapmamış. 
Sonuçta,
Sayın Cumhurbaşkanının -“Sayın Cumhurbaşkanı” diyorum çünkü tek iktidar o
artık, burada bir iktidar filan yok- yıllar içerisinde, süreçte adaletle ilgili
söylediği sözler var, diyor ki: “Anayasa Mahkemesini tanımıyorum, saygı da
duymuyorum.” Yani Anayasa Mahkemesinin kararını tanımamak ve saymamak kimsenin
haddi değil. İşte, geçtiğimiz günlerde yine yargılanan milletvekilleriyle
ilgili bir söz söyledi.
(Mikrofon
otomatik cihaz tarafından kapatıldı) 
BAŞKAN
– Sayın Köse, bir dakika ilave süre veriyorum.
Buyurun.
TUFAN
KÖSE (Devamla) – Teşekkür ediyorum Sayın Başkan.
Şimdi,
Sayın Cumhurbaşkanı “Karşı hamlemizi yaparız.” dedi, daha ağzından laf çıkmadan
mahkeme kararları onadı. Ya, böyle bir baskı altında yürüyen yargıya biz zaten
güvenmiyoruz da uluslararası camianın güvenmesi mümkün mü arkadaşlar? Bakın,
bugün o işte “Fetullahçı” dediğiniz yargıçların da çoğunluğunu işe alan bu
iktidardı mülakatlarla beraber, o yargıçların yerine aldığınız yargıçlar da çok
tecrübesiz olduğu için Kabahatler Kanunu’ndan bile yargılanan insanlar tutuklu
yargılanıyor ve memleketimizin en önemli sorunlarından biri uzun süren davalar
ve uzun süren tutukluluklar. Yani adaletsiz ve zalim bir düzen içerisindeyiz.
Biz buradan milletimize söz veriyoruz, önümüzdeki seçimlerde bu adaletsiz ve
zalim düzeni sandıkta yıkmak üzere toplumumuza söz veriyoruz. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederim sayın Köse.
Sayın
Zengin, buyurun.
IV.- AÇIKLAMALAR (Devam)
45.- Tokat Milletvekili Özlem Zengin’in, 16 sıra sayılı Kanun Teklifi’nin
ikinci bölümü üzerinde Antalya Milletvekili Hasan Subaşı’nın İYİ PARTİ Grubu
adına yaptığı konuşmasındaki ve Çorum Milletvekili Tufan Köse’nin CHP Grubu
adına yaptığı konuşmasındaki bazı ifadelerine ilişkin açıklaması
ÖZLEM
ZENGİN (Tokat) – Sayın Başkan, çok değerli milletvekilleri; konuşmamı aslında
Sayın Subaşı’nın hitabından sonra rica etmiştim, sanıyorum gözden kaçtı.
İzninizle kendisine birkaç cümleyle cevap vermek istiyorum, akabinde de Sayın
Köse’ye birkaç cümle ifade etmek istiyorum.
Sayın
Subaşı konuşmasında, Sayın Cumhurbaşkanımızın kamuoyuna dönük olarak “Yargı
bana bağlıdır.” ifadesini kullandığını ifade etti. Doğrusu, ben, Subaşı’nın iyi
bir hukukçu olduğunu biliyorum. Bu çok iddialı bir cümle. Sayın
Cumhurbaşkanımız kamuoyuna açık bir yerde asla ve kata böyle bir ifade
kullanmadı. Aksine, kendisinin ve partimizin hukuk devleti ilkesine ne kadar
bağlı olduğunu defaatle ifade etti. Kamuoyuna açık olarak böyle bir cümle asla
yok, kamuoyuna kapalı da yok. Yani böyle bir cümle zaten bu ülkeyi yönetmeye
talip olan iktidar-muhalefet hiç kimsenin kullanamayacağı bir cümledir, bunu
ifade etmek istiyorum.
Sayın
Köse’nin konuşmasını da dikkatle dinledim. Doğrusu, İngiltere’deki hukuk
sistemiyle alakalı ifadelerine bir cevap vermek ihtiyacı duyuyorum. Siz eğer
ülkeyi yönetmeye talipseniz, hangi bakanlığı yönetiyorsanız bu bakanlıkla
alakalı “Daha… Daha…” diyen cümleler kurarsınız “daha iyi yargı, daha iyi
sağlık politikaları” hepsinin daha fazlasını istersiniz. Çok tabii olarak da
Adalet Bakanımız daha iyi ulaşılabilir, daha adil, herkesin daha mutmain olduğu
bir yargısal sürecin devamıyla alakalı çalışmalardan bahsediyor. Eğer her şeyin
mükemmel olduğunu söylersek o zaman bu ülkeye haksızlık yaparız. Her birimiz,
bulunduğumuz yerde daha iyisini yapmak için gayret sarf ediyoruz. 
Bugün
İngiliz yargı sisteminin de pek çok problemi var. Ben, adli yardımla alakalı
tartışmalarına bakmasını öneririm Sayın Köse’nin. O yüzden “Bir yargı kararı
İngiltere’de çıktığı zaman doğru ama Türkiye'de çıkan bir yargı kararı
yanlıştır.” algısı üzerinden hayatı yönetmek mümkün değil. Türkiye'de darbeci
terör örgütünün -öyle söyleyelim- FETÖ’nün Türk yargı sistemine verdiği zararı,
hukukla alakalı en ufak vicdanı olan herkesin kabul etmesi gerektiğine
inanıyorum.
(Mikrofon
otomatik cihaz tarafından kapatıldı) 
BAŞKAN
– Devam edin siz Sayın Zengin.
ÖZLEM
ZENGİN (Tokat) – Kaldı ki adalet duygusu insan için fıtri bir duygu, sadece
hukukçulara ait bir arayış olmadığı kanaatindeyim, her birimizin aslında
hayatındaki temel arayışlardan bir tanesi olduğu kanaatindeyim. 
Çok
teşekkür ediyorum. 
BAŞKAN
– Ben teşekkür ediyorum. 
HASAN
SUBAŞI (Antalya) – Sayın Başkan…
BAŞKAN
– Sayın Subaşı, kayıtlara geçmesi açısından ayakta açıklayın lütfen siz de. 
HASAN
SUBAŞI (Antalya) – Sayın Zengin yanlış anladı sanıyorum. Tabii ki Sayın
Cumhurbaşkanı “Yargı bana bağlıdır.” demedi Sayın Zengin, bir yanlış anlama
oldu herhâlde. 
ÖZLEM
ZENGİN (Tokat) – Öyle söylediniz, öyle ifade ettiniz. 
HASAN
SUBAŞI (Antalya) – Söylemek istediğim şu: Böyle önemli bir mahkeme kararından
sonra, AİHM kararından sonra, “Beni bağlamaz.” dedikten sonra “Ben hamle yapar
işi bitiririm.” sözünü keşke söylemeseydi. Bu söz dünyada böyle bir algı
yaratır.
ÖZLEM
ZENGİN (Tokat) – Sayın Subaşı, siz yanlış bilgi veriyorsunuz, böyle bir ifade
yok. 
HASAN
SUBAŞI (Antalya) – Yoksa, böyle bir algının… Bu şekilde mi algılanmasını
istiyor? Yani “Türkiye’de kurumlar ve yargı bana bağlıdır.” algısını yaratır.
BAŞKAN
– Teşekkür ederim. 
ÖZLEM
ZENGİN (Tokat) – Bakın, bu söylediğiniz ile kürsüde söylediğiniz aynı şey
değil, aynı şey değil. 
HASAN
SUBAŞI (Antalya) – Bir bakarsak…
BAŞKAN
– Sayın Zengin, değerli arkadaşlarım, yeterlidir. 
ÖZLEM
ZENGİN (Tokat) – Aynı şey değil. Kaldı ki yargı kararına uyarız ama
itirazımızın olması başka bir şey. 
HASAN
SUBAŞI (Antalya) – Ama benim söylemek istediğim tamamıyla uygun, keşke
söylemeseydi dedim. 
BAŞKAN
– Peki arkadaşlar, tutanaklara geçmiştir. 
Şimdi
Milliyetçi Hareket Partisi Grubu adına söz isteyen…
ENGİN
ALTAY (İstanbul) – Sayın Başkan…
BAŞKAN
– Pardon, özür dilerim Sayın Altay, görmedim ben. 
TUFAN
KÖSE (Çorum) – Sayın Başkanım, tek cümle, bir cümle ilave edeceğim sayın grup
başkan vekiline. Mikrofon açarsanız bir cümle, tek bir cümle… 
BAŞKAN
– Sayın Köse, öne gelin, önden kayıtlara geçer ifadeleriniz.
TUFAN
KÖSE (Çorum) – Şimdi, Sayın Başkanım, Sayın Cumhurbaşkanın baskın bir kişiliği
var. Bu baskın kişilik de eğer mahkeme kararları kendi istediği doğrultuda
olursa hiçbir itirazı yok, olmazsa asla tanımıyor ve kabul etmiyor ve bunu
bütün ülke bildiği gibi, bütün dünya da biliyor. Bu, bir kere yargımızın
bağımsızlığı adına aslında kabul edilebilir bir şey değil. Kendisi bugün
çöktüğü ilan edilen, hatta yandaş basın tarafından da çöktüğü ilan edilen
Ergenekon davasının -ki o dönemlerde ben de hâlâ avukatlık yapıyordum-
“Başsavcısıyım.” diye bütün basına açıklamalarda bulunuyordu. Bu anlamda
Türkiye’de…
ÖZLEM
ZENGİN (Tokat) – Siz de FETÖ’nün savcısıydınız ya, aynı şeyi söylüyoruz. 
TUFAN
KÖSE (Çorum) – Efendim, biz FETÖ’nün savcısı falan değiliz.
ÖZLEM
ZENGİN (Tokat) – Diyorsunuz, diyorsunuz.
BAŞKAN
– Karşılıklı olmasın Sayın Zengin.
ÖZLEM
ZENGİN (Tokat) – Ama bu kadar sözü yutamam, benim cevap vermem lazım. 
TUFAN
KÖSE (Çorum) – 12 Eylül 2010 referandumunda ölüleri bile getirip sandığa oy
kullandırtanlarla beraber iş birliği yapan mevcut iktidardır.
Teşekkür
ederim.
BAŞKAN
– Teşekkür ederim. 
ÖZLEM
ZENGİN (Tokat) – Böyle bir şey asla yok. Sayın Başkan, eğer böyle devam
edecekse… Hepsini reddediyorum. Ölülerin oy kullanma imkânı olamaz ya, bu kadar
da artık insaf! Ne söyleyelim artık?
ENGİN
ALTAY (İstanbul) – Sayın Başkan.
BAŞKAN
– Teşekkür ederim. 
Sayın
Altay…
ENGİN
ALTAY (İstanbul) – Şimdi, Sayın Başkanım, Parlamentonun bir yerde bir mutabakat
sağlaması lazım. Şöyle: Burada grubu bulunan 5 ve grubu bulunmayan 4 -sanıyorum-
siyasi partinin temsilcilerinin düşüncelerini ifade etmeleri, Türkiye'de olup
bitenle ilgili yorum ve değerlendirmeler yapmaları, yürütmenin ve yargının kimi
uygulamalarıyla ilgili görüş ve önerilerini ortaya koymaları esnasında, doğal
olarak Sayın Cumhurbaşkanından ya da AK PARTİ Genel Başkanından
bahsedilmektedir. 
Şimdi,
bizim Sayın Cumhurbaşkanına ya da AK PARTİ Genel Başkanına yönelik
eleştirilerimizde zaten konuşurken “Bu AK PARTİ Genel Başkanı” diye başlarsak
çıkıp cevap verirsiniz ama “Sayın Cumhurbaşkanı bu konuda yanlış iş yapmıştır.”
dediğimiz her zaman AK PARTİ’den bir sayın grup başkan vekili oturup yarım saat
ya da üç dakika neyse, burayı bir forum alanına çevirecekse Meclis çalışmaz. 
ÖZLEM
ZENGİN (Tokat) – Çok komiksiniz ya! Şu hâle bakın ya, çok komik ya, çok komik. 
ENGİN
ALTAY (İstanbul) – Muhalefet, iktidar kalmadı diyoruz. Bırakın Mecliste herkes
her şeyi söylesin. Elbette…
ÖZLEM
ZENGİN (Tokat) – Komik bir şey ya! 
ENGİN
ALTAY (İstanbul) – Neresi komik Hanımefendi? Ben ülkenin…
ÖZLEM
ZENGİN (Tokat) – Vallahi komik bir şey söylüyorsunuz. 
BAŞKAN
– Sayın Zengin, karşılıklı olmasın, soğukkanlı ve sakin olalım lütfen, bakın.
ÖZLEM
ZENGİN (Tokat) – Sakiniz de çok komik.
BAŞKAN
– Buyurun.
ENGİN
ALTAY (İstanbul) – Siz şimdi yasama ile yürütmeyi ayırmadınız mı? Yasama ile
yürütmeyi ayırmadık mı? Yürütme ayrı, yasama ayrı. Yasama Meclisinde yürütme
her türlü eleştirilir. 
Şimdi,
e, siz “Cumhurbaşkanına laf ettirmeyiz.” tabii, öyle demiyorsunuz ama
Cumhurbaşkanıyla ilgili her değerlendirmeden sonra AK PARTİ’nin cevap vermesi
gibi bir durum olmaz, olmaması lazım. O zaman, herhangi bir konuyla ilgili AK
PARTİ’li milletvekillerinin söylediği her konuya bizim sisteme girip yerimizden
yorum yapmamız lazım. Bunu doğru bulmuyorum. Takdir tabii sayın mevkidaşımın. 
Bu
vesileyle söyleyeyim, Türkiye'de hiç kimse, makul hiç kimse “Yargı bana bağlı.”
zaten demez….
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Altay.
ENGİN
ALTAY (İstanbul) – Ama uygulamalarıyla bir insanın yargıya ve hukuk devletine
bağlılığı, saygısı konusunda herkesin bir hükmü olur. Sayın mevkidaşımın biraz
önce yaptığı açıklama Sayın Cumhurbaşkanının hukukun üstünlüğüne saygısı olduğu
konusunda beni ikna etmedi. Sayın Cumhurbaşkanının yargıya çeşitli
müdahalelerinin olduğu bırakın Türkiye, dünya tarafından da biliniyor.
Merkel’in ricasıyla Deniz Yücel’i gönderirsen, Trump’un efelenmesiyle Brunson’u
gönderirsen, vahşi bir cinayete ev sahipliği yapan ve Viyana Sözleşmesi çok
açık, orta yerdeyken konsolosu ve 15 + 3 katili elini kolunu sallaya sallaya
gönderirsen hiç kimse senin için “Hukuk devletine saygısı var.” demez.
Tutanaklara
geçsin diye söyledim efendim. (CHP ve İYİ PARTİ sıralarından alkışlar)
BAŞKAN
– Peki, teşekkür ederim.
AKİF
ÇAĞATAY KILIÇ (İstanbul) – Çok talihsiz bir açıklama, çok talihsiz bir
açıklama. 
ENGİN
ALTAY (İstanbul) – Neresi talihsiz ya?
BAŞKAN
– Şimdi, değerli arkadaşlar, kanun görüşmelerine devam edeceğiz ama…
ÖZLEM
ZENGİN (Tokat) – Hayır, Sayın Başkan…
BAŞKAN
– Sayın Zengin, şimdi…
ÖZLEM
ZENGİN (Tokat) – Cevap vermem lazım Sayın Başkan.
BAŞKAN
– Sayın Zengin, beni dinler misiniz bir. Biraz sakin olmak bence iktidar
partisine ya da birinci partiye düşen bir görevdir. Ben zaten her isteyen
arkadaşımıza, grup başkan vekilimize söz veriyorum. Ancak, tabii, doğal olarak,
her milletvekilinin bir eleştirisi söz konusu olacak, burası bir Parlamento.
Yeni
sataşmalara meydan vermemek kaydıyla size toparlamanız için söz veriyorum.
Lütfen, siz de toparlayarak sözünüzü kullanın.
Buyurun.
46.- Tokat Milletvekili Özlem Zengin’in, Meclisin milletvekillerinin
birbirini eleştireceği mecra olduğuna, Cumhurbaşkanlığı sıfatı ile genel
başkanlık sıfatını birbirinden ayırmayı komik bulduğuna ilişkin açıklaması
ÖZLEM
ZENGİN (Tokat) – Sayın Başkan, sükûnet çağrınızı bütün Meclise yaptığınızı
kabul ediyorum.
BAŞKAN
– Elbette, elbette.
ÖZLEM
ZENGİN (Tokat) – Meclise yaptığınızı kabul ediyorum.
BAŞKAN
– Tabii ki, şüphesiz, şüphesiz. 
ÖZLEM
ZENGİN (Tokat) – Şimdi, burada problem şudur: Yani elbette ki burası
birbirimizi eleştireceğimiz bir mecra. Yani kürsüye çıkan arkadaşlarımızın
bizi, Cumhurbaşkanımızı… Doğrusu, ben, Cumhurbaşkanlığı sıfatı ile genel
başkanlık sıfatını ayırmayı da biraz tuhaf, komik buluyorum. 
ENGİN
ALTAY (İstanbul) – Parti devleti mi var bu ülkede?
ÖZLEM
ZENGİN (Tokat) – Yani buraya çıkıldığında “genel başkan” denince cevap
verebilirmişiz ama “Cumhurbaşkanı” olunca cevap…
ENGİN
ALTAY (İstanbul) – Evet, evet, doğrusu o, doğrusu o. 
BAŞKAN
– Peki…
ÖZLEM
ZENGİN (Tokat) – Lütfen, müsaade ederseniz, ona da biz karar verelim yani her
şeye de siz karar vermeyiniz.
ENGİN
ALTAY (İstanbul) – Canım siz bildiğinizi yapın zaten.
ÖZLEM
ZENGİN (Tokat) – Zaten öyle yapıyorum. 
TURAN
AYDOĞAN (İstanbul) – Ülke olarak uygulanan Anayasa var, Anayasa.
ÖZLEM
ZENGİN (Tokat) – Biz burada karşılıklı olarak birbirimizi ikna etmeye
çalıştığımız gibi, her birimiz kendi seçmen kitlemizi ikna etmeye çalışıyoruz,
günün sonunda neyin ne olduğuna kamuoyu karar verecek, seçmenimiz karar
verecek. O sebeple, burada, böyle ayrıştırarak konuşmak çok tuhaf. Hayatın
tamamı bir bütün.
TURAN
AYDOĞAN (İstanbul) – Yaptığınız Anayasa öyle. 
ÖZLEM
ZENGİN (Tokat) – Uyarırsanız çok mutlu olacağım. 
İnsanlar
için de…
BAŞKAN
– Siz devam edin. 
ENGİN
ALTAY (İstanbul) – Arkadaşlar, müdahale etmeyin lütfen.
ÖZLEM
ZENGİN (Tokat) – Çok teşekkür ederim zarif teklifiniz ve uyarınız için. 
Bu
arada da önemli olan hayatın tamamı gibi insanları da bir bütün olarak
algılamak lazım. Her birimiz kompartımanlara ayrılmış olarak kendimizi ifade
etmiyoruz, bir bütün olarak kendimizi ifade ediyoruz. 
Teşekkür
ederim. 
BAŞKAN
– Ben de teşekkür ederim. 
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Afyonkarahisar Milletvekili Ali Özkaya ve 5 Milletvekilinin
Abonelik Sözleşmesinden Kaynaklanan Para Alacaklarına İlişkin Takibin
Başlatılması Usulü Hakkında Kanun Teklifi (2/1286) ve Adalet Komisyonu Raporu
(S. Sayısı: 16) (Devam)
BAŞKAN
– Değerli milletvekilleri, şimdi söz sırası, bölüm üzerinde Milliyetçi Hareket
Partisi Grubu adına, hem grup adına hem de şahsı birleştirerek söz vermek
kaydıyla Sakarya Milletvekilimiz Sayın Muhammed Levent Bülbül’e ait. (MHP
sıralarından alkışlar) 
Süreniz
on beş dakika Sayın Bülbül.
MHP
GRUBU ADINA MUHAMMED LEVENT BÜLBÜL (Sakarya) – Sayın Başkan, değerli
milletvekilleri; görüşmekte olduğumuz 16 sıra sayılı Kanun Teklifi’nin ikinci
bölümü hakkında Milliyetçi Hareket Partisinin görüşlerini arz etmek için söz
almış bulunmaktayım. Bu vesileyle Gazi Meclisimizi ve yüce heyetinizi saygıyla
selamlıyorum. 
Konuşmama
başlamadan önce, dün, Sinop Durağan İlçe Başkanımız Osman Yıldırım ile Durağan
eski Belediye Başkanı ve Belediye Başkan adayımız Ali Dalkılıç adaylık
başvurusu için Ankara’ya gelirken elim bir trafik kazası sonucu Hakk’ın
rahmetine kavuşmuşlardır. Dava arkadaşlarımıza Allah’tan rahmet, kederli
ailelerine sabırlar, camiamıza da başsağlığı diliyorum. 
Değerli
milletvekilleri, bu teklif, içerik olarak icra iflas dairelerinin iş yükünü
azaltırken diğer taraftan, ekonomik olarak sıkıntıya giren firmalarımızın
zorunlu olarak almış oldukları konkordato kararlarını düzenlemektedir.
Yıllardır adalet sistemimizde bir çözüm yolu bulunamayan icra dairelerinin iş
yükünün hafifletilmesinin, hem maddi külfeti hem de daha hızlı sonuç alınması
bakımından ülkemize büyük yararlar sağlayacağı düşüncesindeyiz. 
Bu
teklifle icra işlemlerine hız kazandırıyor ve hafifletiyoruz ama
vatandaşlarımızın icra dairelerine düşmelerini engellemek için neler yapıyoruz,
ne tür tedbirler alıyoruz; bunu da ayrıca iyi düşünmek gerekmektedir. Günümüzde
icra dairelerinde bulunan dosya sayısı 20 milyona dayanmıştır. Bu dosyaların
muhteviyatına baktığımız zaman, çoğunluk olarak banka takiplerinin, GSM
operatörlerinin, elektrik, su gibi temel ihtiyaçların borçlarından
kaynaklandığını görmekteyiz. Bu durum vatandaşlarımızı hem ruhsal hem de sosyal
olarak negatif yönde etkilemektedir. Bu bakımdan, icra takip işlemlerini
kolaylaştırırken diğer taraftan vatandaşlarımızı borç sarmalından çıkaracak
yasal düzenlemeleri de yapmamız gerekmektedir. 
Değerli
milletvekilleri, bu kanun teklifiyle haciz işlemlerinin UYAP üzerinden takip
edilebilmesinin önü açılmıştır. Ancak hâlen avukatlarımız UYAP sistemine
girerken sıkıntılar yaşamaktadırlar. Bu sıkıntıların bir an önce aşılması
elzemdir. Aslında bu şekilde bir uygulamanın yürürlüğe girip faaliyete
geçirilmeden önce test edilip yaşanacak sıkıntıların önceden giderilmesi,
sistemin doğru çalışması ve istenilen verimin alınabilmesi açısından önemli
olmaktadır. Bu konuda, Milliyetçi Hareket Partisi adına daha önce konuşmuş olan
Kırıkkale Milletvekilimiz Sayın Halil Öztürk’ün de ifade ettiği gibi, bir pilot
uygulamanın, bölgesel bir uygulamanın önceden hayata geçirilip arkasından tüm
ülke sathında bu uygulamanın yürürlüğe konulması belki daha doğru bir uygulama
olurdu diye düşünmekteyiz.
Değerli
arkadaşlar, teklifin içinde önemli gördüğümüz ve toplumun genelini ilgilendiren
bir diğer konu ise konkordato işleminin yapılmasının yasal zemininin revize
edilmesidir. Ticaret Bakanlığının yayınlamış olduğu verilerde konkordato ilanı
vermiş firma sayısı her geçen gün artmaktadır. Konkordato ilan eden firmaların
çoğunun inşaat sektöründe faaliyet gösteren işletmeler olduğunu görmekteyiz.
İnşaat sektöründeki firmaların bu durumda olması, ülkemizdeki ekonomik hayata
etkileri bakımından oldukça sıkıntılı bir durumdur. Bunun yanında diğer
sektörlerde de konkordato ilanlarının artıyor olması bizi endişeye sevk
etmektedir. 
İş
dünyasıyla kurmuş olduğumuz temaslarda şu durum açıkça görülmektedir: Bir defa,
konkordato müessesesi ticaret hukukunda her zaman varlığını sürdürmesi gereken
bir müessesedir. Türkiye'de özellikle son dönemde yaşanan ekonomik sıkıntıların
ticari işletmelerde doğurduğu yıkıcı sonuçların önüne geçebilmek adına böyle
bir tedbire başvurulması kaçınılmaz olabilmektedir. Ancak bu hakkın kötüye
kullanılma ihtimalini hiçbir zaman gözden uzak tutmamak gerekmektedir.
Türkiye’de konkordato ilanına yönelen ticari işletmeler belli şartlar altında
kendilerini koruma altına alırken bu işletmelerden alacağı bulanan ticari
işletmelerin hak ve menfaatlerinin zarar görmesi, ticaret hayatımıza büyük
zarar vermekte ve büyük darbe vurmaktadır. Gerçekten, bugün, kötü niyetli
olarak bilançolarını, mali tablolarını muvazaalı bir şekilde çok önceden
konkordato ilanına hazırlayan işletmelerin var olduğu ifade edilmektedir. Bu
işletmelerden alacaklı durumunda bulunanlar haksız bir şekilde çaresizliğe ve
hatta yok olmaya itilmektedir. Bu sıkıntılı durumun acilen önüne geçilmelidir.
Bu hususlarda yeniden bir düzenleme yapılması gerektiği kanaatindeyiz.
Yapılacak düzenlemeyle konkordato ilanı şartlarının yeniden gözden geçirilmesi,
işletmelerin muvazaalı ve kötü niyetli konkordato ilanına engel olunması, bu
şekilde konkordato ilan edenlerin hukuki ve cezai yaptırımlara muhatap olması
gerektiğini düşünmekteyiz. 
Ülkemize
yönelen ekonomik saldırıların ve manipülasyonların devam ettiği ve önümüzdeki
süreçte devam edeceğinin açıkça görüldüğü bir dönemde ekonomik ve sosyal düzenimizin
sarsılması, millî sermaye birikimimizin zayıflaması 2023, 2053 ve 2071
hedefleri açısından sıkıntılı bir durumun ortaya çıkmasına neden olacaktır. Her
ne şart altında olursa olsun Milliyetçi Hareket Partisi olarak bizler Türk
milletinin refahını, sosyal ve ekonomik yapısını güçlendirmek için gereken her
türlü adımı atmaya, Türkiye Büyük Millet Meclisi çatısı altında bu hedefe
yönelik çalışmalarda sorumluluk almaya devam edeceğiz. 
Değerli
milletvekilleri, ülkemizde uyuşmazlık çözüm yollarıyla alakalı ara buluculuk
kurumunun ne kadar önemli olduğu bu teklifle karşımıza çıkmaktadır. Ara
buluculuk, kamu düzenini ilgilendirmeyen ve küçük çaplı olayların adli
mercilere yansıtılmadan çözülmesi için kuşkusuz önemlidir. Ülke olarak ara
buluculuk kurumunun tam manasıyla düzene oturtulup hayata geçirilebilmesi,
adliyelere düşen iş ve dosya sayısının azaltılmasına, kamu düzenini
ilgilendiren davaların daha hızlı çözülmesine imkân sağlamış olacaktır.
Aslında, ara buluculuk kurumu konusunda vatandaşlarımızı özendirecek
politikaların düzenlenmesi ve hayata geçirilmesi, adalet mekanizmamızın daha
hızlı çalışması için öncelikli ve önemli konulardandır.
İş
uyuşmazlıklarında zorunlu ara buluculuk uygulaması başlamış bulunmaktadır.
İstatistiki verilere bakıldığında, iş uyuşmazlıklarının yarısından çoğunun ara
buluculuk sürecinde çözüme kavuşturulduğu görülmektedir. Bu durum, bizim
açımızdan memnuniyet vericidir. 
Ticari
uyuşmazlıklarla ilgili olarak da zorunlu ara buluculuk uygulamasının bu
teklifle birlikte yürürlüğe girmesi hâlinde, umarız ki ticari uyuşmazlıklarda
da kısa sürede ara buluculuk zemininde çözüm sağlanmış olur. Bu konuda ticari
işletmelerin farkındalığının artırılması, hukuki hak ve menfaatleri ile
uyuşmazlık hâlinde yaşayacağı yargı süreçleri konusunda bilgi sahibi olması,
ara buluculuk sürecinin başarı oranını artıracak önemli hususlardandır. 
Değerli
arkadaşlar, ülkemizin içinden geçmiş olduğu bu zor zamanlarda millî bir duruş
sergileyebilmek ve milletin menfaatlerini her şeyden üstün tutmak
gerekmektedir. Yaşamakta olduğumuz zor günlerde, popülist ve gerçekçi olmayan
politikalarla gündemi meşgul etmek yerine Türkiye'nin mücadele ettiği terör
belasına karşı tek yumruk olmak, dünyada savaş tamtamları çalınırken Türkiye'yi
her türlü ihtimale karşı hazırlıklı ve dirayetli kılmak her şeyden önemlidir.
Bu duruşu sergilerken toplumumuzun sorunlarını görmezden gelmemek, toplum
kesimlerinin şikâyet ve yakınmalarına karşı kulak tıkamamak da gerekmektedir. 
Bu
çerçevede, Milliyetçi Hareket Partisi olarak bizler, Türkiye'nin birliğine,
bütünlüğüne halel getirmemek kaydıyla, vatandaşımızın haklı yakınmalarının
tamamını çözmek için kendimizi görevli addetmiş bulunmaktayız. Milliyetçi
Hareket Partisi bu konuda hesabi değil, hasbidir. Üzerinde uzlaşma sağlanmadan,
sadece ve sadece Mecliste oylansın da reddedilsin, sosyal medyada köpürtülsün
diye siyaset yapmak Milliyetçi Hareket Partisinin üslubu da meşrebi de
değildir. 
Milliyetçi
Hareket Partisi, her zaman ifade ettiği gibi, vatandaşımızın sıkıntılarına
samimiyetle çare olmaya çalışmakta, bu konuda Mecliste uzlaşmanın temin
edilmesiyle gerekli yasaların çıkarılmasına gayret sarf etmektedir. Bu konuda,
daha önceden vermiş olduğumuz EYT’yle, emeklilikte yaşa takılanlarla alakalı
kanun tekliflerimiz; ek göstergeden bir kısım memurların, kamu görevlilerinin
faydalanmasına ilişkin vermiş olduğumuz kanun tekliflerimiz ve buna benzer
bütün yasal çalışmalarımız hâlen devam etmekte, Meclis gündeminde hâlihazırda
mevcut bulunmaktadır. Bu konuda Milliyetçi Hareket Partisinin vermiş olduğu
sözlerden vazgeçtiğini, Milliyetçi Hareket Partisinin bu konuda bir tavır
değişikliği içerisinde olduğunu ifade etmek tam manasıyla bühtandır. Milliyetçi
Hareket Partisi olarak bu iddiaların tamamını reddediyoruz fakat toplumumuzun
da milletimizin de çok yakinen bildiği gibi, Milliyetçi Hareket Partisi,
burada, bu Meclis çatısı altında, Cumhur İttifakı ruhuyla, Türkiye'nin önündeki
meseleleri, problemleri çözmeye; Türkiye'nin güvenliğine, memleketimizin millî
üniter yapısına yönelik tehditleri bertaraf etmeye ve aynı zamanda
Cumhurbaşkanlığı yönetim sisteminin, ülkemizde “demokrasimizin üçüncü fazı”
olarak ifade ettiğimiz Cumhurbaşkanlığı yönetim sisteminin kökleşmesini temin
etmeye çalışmaktadır. Bu noktada Milliyetçi hareket Partisi, sistemi tıkayan, sistemi
bloke eden değil; Milliyetçi Hareket Partisi, sistemin önünü açan, her zaman
olduğu gibi, Türkiye’de sistemsel olarak ortaya çıkabilecek problemleri önceden
tespit ve teşhis edip bunların önüne geçmeye çalışan bir tarzda siyaset
uygulamaktadır. Bizler, yasama organından çıkacak olan kanunların yürütme
organı tarafından da sıhhatli bir şekilde uygulanacağı zemini temin etmek
durumundayız. 
Bu
noktada, Milliyetçi Hareket Partisi, dün olduğu gibi bugün de bu hususlarda
uzlaşmadan yanadır. Emeklilikte yaşa takılanların probleminin çözülmesi için,
bugün, Türkiye’de, bu manada… Meclis çatısı altında birinci parti durumunda
olan Adalet ve Kalkınma Partisinin de katkısı temin edilerek onlarla birlikte
uzlaşma içerisinde, emeklilikte yaşa takılan vatandaşlarımızın probleminin
çözülmesi gerektiği kanaatindeyiz. Bunun dışında problem çözmeye çalışanlar,
hariçten gazel okumaktadırlar; gerçeklerle, gerçeğe uygun bir şekilde
konuşmamakta, siyasetlerini çarpıtmaktadırlar. Milliyetçi Hareket Partisinin
duruşunu bu noktada sorgulamaya çalışmak kimsenin haddi değildir. Milliyetçi
Hareket Partisi de ne gerekçesinde ne kanun hazırlığında içerisinde
bulunmadığı, kanuni ve hukuki zeminde de teknik olarak da içerisinde birçok
problemi ihtiva eden ve yeni birtakım problemlere yol açacak olan kanuni
düzenlemeleri, teklifleri desteklemek mecburiyetinde değildir. Milliyetçi
Hareket Partisinin destekleyeceği kanuni düzenlemeler, Milliyetçi Hareket
Partisinin düzenlemiş olduğu, Milliyetçi Hareket Partisinin mutfağından çıkacak
olan ve demin ifade ettiğim gibi, Cumhur İttifakı anlayışı içerisinde, Mecliste
çoğunluğu elinde bulunduran yapının uzlaşmasıyla ortaya çıkacak olan kanuni
düzenlemelerdir. Bunun dışında, Milliyetçi Hareket Partisini başka yapılarla,
başka ortamlarda hizalandırmaya çalışmak ve bu noktada vatandaşımızda farklı
algılar oluşturmaya çalışmak samimiyetli bir tutum değildir. 
Milliyetçi
Hareket Partisi verdiği sözlerin arkasındadır. Bu sözlerin yerine gelmesi için
de sonuna kadar mücadele edecektir. Fakat Milliyetçi Hareket Partisi bu
mücadeleyi ederken diğer bütün anlayışlardan farklı olarak, memleketin
birliğine bütünlüğüne, devletin gücüne, kudretine halel getirmeden, Türkiye'nin
dengelerine zarar vermeden yapar ve birilerinin yaptığı gibi farklı odaklara
imkân tanıyarak, farklı odakların ekmeğine yağ sürerek bu işi yapmaz; bunu
hissettiği anda her türlü tedbiri alır. Hiçbir şey Türkiye'nin varlığından,
birliğinden ve Türk milletinin güvenliğinden, geleceğinden, güvenli
yarınlarından daha önemli değildir. Milliyetçi Hareket Partisi olarak bu konuda
hassasiyetimiz devam etmektedir. Biz kendi anlayışımız çerçevesinde
siyasetimizi yürütürüz, bu anlayış çerçevesinde milletimizden destek bekleriz.
Allah’a hamdolsun ki milletimizin de bu noktada Milliyetçi Hareket Partisine göstermiş
olduğu takdir ve teveccüh her zaman bizim en büyük gücümüz olmuştur.
Ben
bu düşüncelerle sayın heyetinizi saygıyla selamlar, çalışmalarda başarılar
dilerim. (MHP sıralarından alkışlar) 
BAŞKAN
– Teşekkürler Sayın Bülbül.
Şahıslar
adına son söz, Erzurum Milletvekilimiz Sayın Muhammet Naci Cinisli’ye aittir.
(İYİ PARTİ sıralarından alkışlar) 
Sayın
Cinisli, süreniz beş dakika.
MUHAMMET
NACİ CİNİSLİ (Erzurum) – Sayın Başkan, değerli milletvekilleri; sizleri
saygıyla selamlarım.
Görüşmekte
olduğumuz kanun teklifinin başlığı okunduğunda, belli bir kanunun birkaç
maddesinde değişiklik öngören çerçeve kanunların bulunduğu ifadesi
anlaşılmakta. Hâlbuki teklif, birçok kanunda değişiklik içeren çerçeve kanunlar
içeriyor, hatta 20’nci madde veya 23’üncü madde gibi bazı madde teklifleri, kod
kanun olarak bile sınıflandırılabilir. Yasama gücümüzün torba kanun
düzenlemeleriyle unutturulmaya çalışılmasına karşı olduğumu vurgulamak isterim.
Yasama üyeleri olarak bizlerin uzlaşmayla yasama yapma alışkanlığımız olmalıdır.
Bu nedenlerle kanun teklifinde ara buluculukla ilgili olarak düzenlenen
maddelere yer verilmemesi daha uygun olacaktır. Adalet Komisyonunda veya
kurulacak bir adalet alt komisyonda yapılacak kapsamlı çalışmalar sonrası
ticari uyuşmazlıklarda ara buluculuk düzenlemesinin Genel Kurulumuzda
tartışılmasının daha doğru olacağı kanaatindeyim. Böylelikle hem kamuoyunun
üzerinde uzlaşma sağlayabileceği bir ara buluculuk kanunu yapılabilir hem de
ticaret mahkemeleri üzerindeki ağır yükü hafifletecek bir düzenleme
yasalaşabilir. 
13
Kasım tarihinde Meclis Başkanlığına havale edilmiş bu kanun teklifinin
görüşmelerine 15 Kasım tarihinde Adalet Komisyonunda başlanmış ve aynı gün
tamamlanmıştır. Bir gün kadar kısa bir çalışma süresi içerisinde onlarca ilgili
kurumun temsilcileri sizce sağlıklı bir şekilde analizde bulunmuşlar mıdır? Bu
aceleciliğin nedeni nedir? Bu kanun teklifinin yasalaşmasıyla işleyişleri
tamamen değişecek onlarca kurumun temsilcilerine kapsamlı çalışmalarda,
değerlendirmelerde bulunmaları için neden makul bir zaman tanınmamıştır? Hangi
arada üyeleriyle, tabanlarıyla görüşüp fikir alışverişlerini yapıp Komisyonda
çalışmalara katılmışlardır? 
Sayın
milletvekilleri, maalesef yanlış bir usul izleyerek kıymetli zamanımızı beyhude
harcıyoruz. Yakın gelecekte, yapılan düzenlemenin yetersiz olduğu fark edilince
tekraren bu tartışmalarla gündemi meşgul etmek emeklerimizi heba etmektir.
Teklif
edilen 20'nci maddenin gerekçesinde ticaret uyuşmazlıklarının zorunlu olarak
ara buluculuk mekanizmasıyla giderilmesi ifade ediliyor, böylelikle kısa süre
içerisinde daha az masrafla taraflar arasında anlaşmazlıkların giderilmesi
amaçlanıyor, eğer giderilemiyorsa yargı yoluna başvurularak çözülmesi
belirtiliyor. İktidar partisi, maalesef hep kendi kararlarının doğru olduğunu
büyük bir kibirle varsayıyor, müzakeresiz, uzlaşmasız bir düzenlemeyle ticaret
erbabını sürüncemede bırakıyor.
2018
yılı başından itibaren iş mahkemelerinde başvurulması zorunlu hâle getirilen
ara buluculuk bile fiiliyatta henüz rüştünü ispat edememiştir. Ara buluculuk
başvurularında da mahkemelerde olduğu gibi, tarafların avukatla temsil
edilmesinin zorunluluğu hâlen tartışılıyor. 
İş
uyuşmazlıklarında güçlü işveren, güçsüz çalışan eşitsizliğiyle sıklıkla
karşılaşılıyor. Bu nedenle de ara buluculuğa karşı olan güven tam manasıyla
tesis edilemedi. Hâl böyleyken ticaret mahkemelerinde de dava açmanın şartı
olarak ara buluculuk başvurusunun zorunlu tutulması, gerekçede ifade
edilenlerin aksine, daha fazla zaman ve para kaybına yol açacaktır. 
Ticari
anlaşmazlıklarda haklı tarafın menfaati korunarak daha da mağdur olmaması için
etkili ve yeterli hareket edebilme yeteneğini henüz ara buluculuk kavramıyla
ilişkilendiremedik. “Geç gelen adalet, adalet değildir.” sözüne katılmayanınız
yoktur sanırım. Ancak dava şartı olarak ara buluculuğu bu altyapısız haliyle
kanunlaştırırsak adalet daha da geç gelebilir, belki hiç gelmeyebilir algısı
oluştururuz ve haklı ama mağdur bir kitleyi geç gelecek adalete mahkûm ederiz. 
Değerli
milletvekilleri, ara buluculuk gibi pratik bir adalete ulaşım aracını etkili
kullanalım. Adalet Komisyonunda veya arabuluculukla ilgili kurulacak adalet alt
komisyonunda uzlaşmayla bize yakışan bir düzenleme yapalım. Ticaret davaları
öncesinde ara bulucu olarak görev yapacakların hangi alanlarda ne tür
eğitimlerden geçeceğini netleştirelim. Ara buluculuğa belli bir meblağa kadar
başvurulmasını, üst meblağlar için doğrudan mahkemelere gidilmesini tartışalım.
Avukatların ara buluculuk sürecine de zorunlu olarak katılmalarını
netleştirilelim. Tahkim kurumları ve tahkim mahkemeleri bağlamında ara
buluculuk kurumunu değerlendirelim. Önceliğimiz, mağdurun adalete kavuşması
olsun; haksızın paraya kavuşması değil. 
Son
olarak ifade etmek istediğim birkaç hususu dikkatlerinize sunmak isterim: Kabul
edin veya etmeyin, ülkemizde maalesef bir ekonomik kriz var. Milletimiz giderek
fakirleşiyor, geçim sıkıntısı yaşıyor, faturalarını ödeyemiyor. On sene evvel 8
milyon olan icralık dosya sayısı bugün 20 milyona ulaşmıştır. Memleketim
Erzurum’da 2 olan icra dairesi 7’ye çıkmıştır. Durum böyleyken on yıl içinde
2,5 katına çıkan icralık dosya sayısının nasıl takip edileceğini torba yasayla
belirlemek millete hakarettir. 
(Mikrofon
otomatik cihaz tarafından kapatıldı) 
BAŞKAN
– Toparlamak için bir dakika süre veriyorum.
Buyurun.

MUHAMMET
NACİ CİNİSLİ (Devamla) – Biz İYİ PARTİ olarak doğruyu, iyiyi söylemekten
bıkmayacağız. Son zamanlarda aşırı artan elektrik ve doğal gaz fiyatları sekiz
ay ağır kış şartlarının yaşandığı memleketim Erzurum ve diğer çevre illerinde
hayatı yaşanamaz hâle getirdi. Göçün önlenmesi, yatırımın kolaylaştırılması ve
hayatın yaşanılır hâle gelmesi için doğal gaz ve elektrik fiyatlarıyla ilgili
bölgeyi teşvik manasında muafiyetler getirilmesini hassasiyetle vurguluyorum.
Bu konuyla ilgili bir kanun teklifimi gündeminize getireceğimizi de belirtmek
isterim.
Genel
Kurulu saygıyla selamlarım. (İYİ PARTİ sıralarından alkışlar) 
BAŞKAN
– Teşekkür ederim.
Değerli
milletvekilleri, şimdi on beş dakika süreyle soru-cevap işlemine başlayacağız.
Bu sürenin yarısını sayın milletvekilleri, yarısını komisyon kullanacaktır. 
İlk
söz Sayın Gürer…
ÖMER
FETHİ GÜRER (Niğde) – Teşekkürler Sayın Başkan.
2019
yılı için milyonlarca çalışanı ilgilendiren asgari ücreti belirleme çalışmaları
başladı. Asgari ücretin yetersizliği açıktır. Tüm çalışanlar ekonomik krizin
etkisi nedeniyle ciddi mağduriyet yaşamaktadır. Emekçilerin yaşam koşulları
mutlaka enflasyona uygun düzenlenmelidir. Asgari ücret vergi dışı
bırakılmalıdır. Mevcut asgari ücretin neredeyse üçte 1’i elektrik, doğal gaz,
su bedeline gitmektedir. Asgari ücret en az net 2.200 lira olmalıdır, bu dahi
kısmî iyileştirme sağlar. Esas olan, enflasyon karşısında asgari ücretliyi
sürekli koruyacak düzenleme sağlanmasıdır. Enflasyon rakamlarıyla oynayarak
çalışanlara ücretlerinde gerektiği hak edişi vermeme düşüncesinden iktidar
vazgeçmelidir. Çalışanların mağduriyetini giderecek düzenlemeler yapılmalıdır. 
Teşekkür
ediyorum Sayın Başkan. 
BAŞKAN
– Sayın Gökçel…
CENGİZ
GÖKÇEL (Mersin) – Teşekkür ederim Sayın Başkan. 
Tarım
Bakanına soruyorum: Ülkemizin meyve üretiminde en büyük sorunlarından bir
tanesi Akdeniz meyve sineği zararlısıdır. Akdeniz meyve sineği son yıllarda
ülke genelinde üretilen bütün meyve çeşitlerine oldukça fazla zarar
vermektedir. Akdeniz meyve sineği yurt dışı pazarlarda ülke imajını olumsuz
etkilediği gibi, ihracatımızı imkânsız hâle getiren bir zararlıdır. Aynı
zamanda, ülkemizi milyonlarca dolar zarara uğratmakta ve girdi maliyetlerinin
de artmasına neden olmaktadır. Bu zararlıyla mücadele etmek için mücadele eylem
planını ne zaman hayata geçireceksiniz? Çiftçilerin Akdeniz meyve sineğinden
bıkıp, meyve ağaçlarını kesip tarımdan kopmasını mı bekliyorsunuz?
Saygılar.

BAŞKAN
– Sayın Bakırlıoğlu…
AHMET
VEHBİ BAKIRLIOĞLU (Manisa) – Teşekkür ederim Başkanım. 
Bilindiği
üzere Asgari Ücret Tespit Komisyonu bugün çalışmalarına başladı. En büyük işçi
örgütü olan TÜRK-İŞ’in araştırmasına göre 2018 Kasım ayı yoksulluk sınırı 6.328
liradır. Yani asgari ücret 4 kişilik bir ailenin bir haftalık harcamasına ancak
yetmektedir. 4 kişilik bir ailenin sağlıklı, dengeli ve yeterli beslenebilmesi
için yapması gereken aylık gıda harcaması tutarı yani açlık sınırı ise 1.943
liradır. Hâlâ net 1.603 lira olan asgari ücret maalesef, açlık sınırının
altındadır. 
Bugün
Asgari Ücret Tespit Komisyonunda milyonlarca asgari ücretliye tercüman olan
Gülden Görmez’in ve aynı koşullarda yaşayan milyonlarca insanın insanca yaşama
isteğine kayıtsız kalamayız. Ekonomik kriz nedeniyle bir yıl içerisinde yüzde
30 eriyen asgari ücretin en az 2.200 lira olması için çaba sarf etmeliyiz.
Asgari ücretliden vergi alınmamasının artık bir gereklilik olduğunu söylüyor,
Genel Kurulu saygıyla selamlıyorum. 
BAŞKAN
– Sayın Sarıaslan…
FARUK
SARIASLAN (Nevşehir) – Sayın Başkan, halk sağlığını tehdit eden asbestli içme
suyu borularının bazı yerleşim yerlerinde yenilenmediği ve kullanılmaya devam
edildiği görülmektedir. İlimiz Nevşehir genelinde bu asbestli boruların
bulunduğunu biliyoruz. Bu sorunun acilen çözümlenmesi lazım. Halk sağlığını
tehdit eden ve kansere sebebiyet veren asbestli boruların acilen yenilenmesi
gerekmektedir. Nevşehir’in Kozaklı ilçesi Karasenir köyü sakinlerinden çok
sayıda imzalı dilekçe tarafıma iletilmiştir. Bir, Nevşehir ili genelinde içme
suyu altyapısında asbestli borular bulunan yerleşim yerleri nerelerdir? İki,
asbestli boruların yenilenmesiyle ilgili uygulama planınız bulunmakta mıdır?
Nevşehir ili Kozak ilçesi Karasenir köyünün otuz beş yıllık bu borularını
acilen değiştirmeyi düşünüyor musunuz? 
Teşekkür
ederim.
BAŞKAN
– Sayın Kaplan…
İRFAN
KAPLAN (Gaziantep) – Teşekkür ederim Sayın Başkanım.
Üç
gündür gerek kürsüde gerek bir dakikalık konuşmalarda 3 Aralık Engelliler
Günü’yle ilgili konuşmalar yapıyoruz. AKP olarak engelli vatandaşlarımıza
verdiğiniz muhteşem haklardan bahsediyorsunuz. Samimiyetinizi dört fotoğrafla
belgelemek istiyorum. Birisi bu; burası Gaziantep’in merkezi, Gaziantep
Lisesinin önü, orada AK PARTİ Büyükşehir Belediyesi var. Sadece Gaziantep
değil, ülkenin dört bir yanında aynı görüntüleri görmek mümkün. İşte bu sizin
samimiyetiniz, engellilere verdiğiniz değer ortada. 
Teşekkür
ederim.
BAŞKAN
– Sayın Arslan…
KAZIM
ARSLAN (Denizli) – Hazine ve Maliye Bakanına soruyorum: Bir, vatandaşın
2002’deki banka borcu 6,6 milyar Türk lirasıyken Aralık 2018 itibarıyla 520
milyar Türk lirasına çıkmıştır. Bunun sebebi nedir? Bununla ilgili herhangi bir
tedbir almayı düşünüyor musunuz? İki, vatandaşın takibe alınan tüketici kredisi
ve kredi kartı borcu aralık itibarıyla 19 milyar Türk lirası olmuştur. Bu
yüksek artışın sebebi nedir? Üç, ülkemizde ihracatın ithalatı karşılama oranı
yüzde 58’e düşmüştür, ithalatımız rekor kırmıştır. Bunun sebebi nedir? Bununla
ilgili herhangi bir tedbir almayı düşünüyor musunuz? Dört, Türk lirası hızla
değer kaybediyor, dolar 5,3 liraya, euro 6 liraya, benzin fiyatı 6,3 liraya,
mazot 6 Türk lirasına yükselmiştir. Bu konuda hangi tür tedbirleri almayı
düşünüyorsunuz? Beş, Cumhurbaşkanı ve Başbakan çiftçilerin kullandığı mazotun
yarısı bizden, yarısı sizden sözünü vermiştir. Bu sözlerin gereğini ne zaman yerine
getireceksiniz?
(Mikrofon
otomatik cihaz tarafından kapatıldı) 
BAŞKAN
– Sayın Subaşı… Yok herhâlde. 
Sayın
Gergerlioğlu...
ÖMER
FARUK GERGERLİOĞLU (Kocaeli) – Sayın Adalet Komisyonu üyelerine soruyorum:
Adalet Bakanlığının kendi anteti ve mührüyle İngiltere Westminster Mahkemesine
sunduğu belge konusunda beyan değiştirerek mesuliyeti Londra Adalet Müşavirine
atarak onu görevden alması ve devlet ciddiyetiyle bağdaşmayan bu tavrı
konusunda ne diyeceksiniz?
Ayrıca
cezaevlerinde sağlık konusunda çok büyük skandallar yaşanıyor. Adalet
Bakanlığına bağlı ancak 8 doktor var cezaevindeki 260 bin tutuklu ve hükümlüye
ve mahkûm koğuşları konusunda çok büyük eksiklikler olduğundan dolayı
cezaevlerindeki insanların sağlıkla ilgili sıkıntıları had safhada. Bu konuda
Adalet Bakanlığının veyahut da Adalet Komisyonunun bir açıklama yapmasını
bekliyorum.
Teşekkür
ederim.
BAŞKAN
– Sayın Özen...
ZEYNEL
ÖZEN (İstanbul) – Değerli Başkan, tutuklu milletvekilimiz Leyla Güven’in
otuzuncu gününe yani bir aya yaklaşan açlık grevini saygıyla selamlıyorum.
Cumhurbaşkanının tarafsız olduğu, yargıya müdahale etmediği söyleniyor. Oysaki
AİHM kararından sonra “Bu kararı tanımıyoruz, bunu bir hamleyle bitireceğiz.”
dedi. Burada da bu reddediliyor. Ben Selahattin Eş Başkanımızın mahkemelerini
izleyen biriyim. Orada 36-37 konuşmasından dolayı yargılanıyor. Bir tanesini
taktik olarak ayırdılar. Dört sene, sekiz ay gün verdiler. Bugün Sırrı Süreyya
Önder’in cezasını onayladılar. Öbür tarafta -Meclisteki konuşmalarından dolayı-
Selahattin Başkan konuşmalarını istiyor heyetten, heyet şunu söylüyor, diyor
ki: “Biz o konuşmaları getirip karşılaştıramadık...”
(Mikrofon
otomatik cihaz tarafından kapatıldı) 
BAŞKAN
– Sayın Yavuzyılmaz...
DENİZ
YAVUZYILMAZ (Zonguldak) – Sayın Başkan, değerli milletvekilleri; 31 Ağustos
2018 tarihinde Ulaştırma ve Altyapı Bakanlığına verdiğim dilekçeyle Zonguldak,
Devrek ve Ereğli kara yollarında dere yatağı uçurumlarına teğet geçen
yollardaki bariyer eksikliğini iletmiş, acilen bu yollara bariyer konulmasını
talep etmiştim. Meclis Genel Kurulunda bu tehlikeye birçok kez dikkat çekmemize
rağmen Karayolları Genel Müdürlüğü ciddiyetsiz gerekçeler sunarak bariyerleri
yerine koymamıştır. Maalesef, dün Zonguldak’tan Ankara’ya hastaneye gitmek
üzere yola çıkan bir anne ve oğlu tam da bahsettiğimiz yerde araçlarıyla dereye
uçmuş, anne olay yerinde can vermiş, oğlu ise yaralı olarak hastaneye
kaldırılmıştır. Kaybettiğimiz bu canın vebali tüm yetkililerin üzerindedir. 
Ulaştırma
ve Altyapı Bakanlığına ve Karayolları Genel Müdürlüğüne sesleniyorum: Bir can
daha kaybetmeden koyun artık şu bariyerleri.
(Mikrofon
otomatik cihaz tarafından kapatıldı) 
BAŞKAN
– Teşekkür ederim değerli arkadaşlar. 
Değerli
Komisyon Başkanım, buyurun. 
ADALET
KOMİSYONU BAŞKAN VEKİLİ YILMAZ TUNÇ (Bartın) – Teşekkür ediyorum Sayın
Başkanım. 
Soru
soran milletvekillerimize de teşekkür ediyorum. Tabii, sorular, görüşmekte
olduğumuz kanun teklifiyle doğrudan ilgili olan sorular değil, yürütmeyi
ilgilendiren sorular, bakanlıkları ilgilendiren sorular. Asgari ücretle ilgili
Sayın Gürer’in, Gökçel’in Tarım Bakanımıza sorusu var, Bakırlıoğlu’nun yine
asgari ücret, Sayın Sarıaslan’ın Nevşehir’deki içme suyu boruları, Sayın
Kaplan’ın engellilerle ilgili, Sayın Arslan’ın Hazine ve Maliye Bakanımıza
sorusu oldu; Sayın Gergerlioğlu’nun yine Adalet Bakanlığını ilgilendiren, hem
cezaevindeki şartlar hem de Londra Adalet Müşavirinin görevden alınmasıyla
ilgili sorusu oldu. Sayın Özen cezaevindeki açlık grevleriyle ilgili, Sayın
Yavuzyılmaz da Zonguldak, Devrek ve Ereğli yollarındaki bariyer eksiklikleriyle
ilgili sorular sordular. Bu sorular tabii ki tutanaklara geçti. Yalnız, yeni
Anayasa’mız gereği, sayın bakanlarımıza yazılı soru sorma imkânınız da mümkün.
Dolayısıyla yazılı sorularla da bu soruların cevaplarını almak mümkün. Ben
teşekkür ediyorum.
Yalnız,
tabii, görüşmekte olduğumuz kanun teklifi de gerçekten önemli düzenlemeler
içeriyor; icra dairelerinin iş yükünü rahatlatacak, merkezî takip sisteminin
oluşmasıyla beraber mevcut dosya yükünü aza indirecek ve oradaki işleyişi daha
da hızlandıracak bir sistemi şu anda getirmek için çalışıyoruz. Özellikle icra
dairelerinde dosya artışından bahsedildi, her konuşmacı hemen hemen bundan
bahsetti. Şu anda yılda ortalama 8 milyon icra dosyası açılıyor. Bu 8 milyon
dosyanın yarıya yakını yani 3,5 milyonu abonelik sözleşmelerinden
kaynaklanıyor. Abonelik sözleşmelerinden kaynaklanan bu dosyalar vesilesiyle
orada takip talebinden ödeme emrine, ödeme emrinin tebliğinden diğer haciz
işlemlerine kadar çok sayıda işlem yapılıyor bu dosyalarla ilgili. Dolayısıyla
diğer bireysel takip yapan alacaklıların ve avukatların da orada işlerini
aksatan bir durum söz konusu. O nedenle, eğer görüşmekte olduğumuz teklif
yasalaşırsa bu 3,5 milyon dosyanın haciz ve muhafaza işlemine kadar tüm işlemlerinin
elektronik ortamda yapılabileceği bir sistemi getiriyoruz. Tabii, Türkiye’de
abone sayısının artışını göz ardı etmemek lazım. Hemen hemen internet abonesi
yokken, şu son on altı yılda internet abonelerinin 65 milyona ulaştığını
görüyoruz. Yine, cep telefonu abonesinin nüfusumuza neredeyse eş değer olduğunu
görüyoruz; 81 milyon nüfusumuz var, 79 milyon cep telefonu abonesi var. Son
dört yıl içerisinde elektrik abonesi sayısının 10 milyon arttığını görüyoruz,
33 milyondan 43 milyona çıkmış. Dolayısıyla doğal gazın tüm illerde
yaygınlaşması vesilesiyle orada da abone sayısı artışı var. Tüm bu abone
sayısının artışının tabii ki icra takiplerine yansıması da bu derece fazla
oluyor. Merkezî takip sistemiyle icranın önemli bir yükü de alınmış olacak.
Sadece alacaklıların değil borçluların da lehine olacak çünkü icra masrafları
azalacak, takip harcı daha az olacak. Dolayısıyla hem alacaklı açısından hem
borçlu açısından olumlu bir düzenlemeyi gerçekleştiriyoruz. 
Diğer
alternatif uyuşmazlık çözüm yöntemlerinin özellikle ara buluculuğun iş
davalarında önemli bir başarı sağladığını, zorunlu ara buluculuğun iş
davalarında olumlu yansımalarını bu uygulanan süre içerisinde gördük. Özellikle
ara bulucu görevlendirilen iş davası dosya sayısı 323 bin, başarı şansı anlaşmayla
sonuçlanan 203 bin; yani, yüzde 68 bir başarı söz konusu. Dolayısıyla davanın
da düşmesine neden oluyor bu. Geçen yılın aynı dönemine göre 190 bin iş davası
açılmışken dava şartı ara buluculuk nedeniyle sadece 78 bin iş davası açılmış,
yani burada büyük bir başarı sağlanmış. İhtiyari ara buluculukta da yüzde 92
bir başarı var. Bu olumlu yansımanın ticari davalara da teşmilini öngören bir
teklifi görüşüyoruz. Ticari davalarda da, Ticaret Kanunu’ndan kaynaklanan,
Kooperatif Kanunu’ndan kaynaklanan, diğer kanunlarda yer alan ticari davalarda
da dava açmadan önce ara bulucuya gitme zorunluluğu yargının iş yükünü
hafifletecek, tarafların iradelerine daha uygun bir sistemi getirecek, daha az
masrafla, daha hızlı hakka kavuşmayı sağlayacak önemli bir düzenlemeyi inşallah
gerçekleştireceğiz. 
Konkordatoyla
ilgili de epey bir eleştiri oldu. Tabii, Türkiye’de şirket sayısı şu anda 930
bin, son sekiz ayda konkordato talep eden şirket sayısı 1.401; yani 930 bin
şirketten 1.401’i konkordato talep etmiş yani binde 1. Yani, burada çok büyük
rakamlardan bahsedildi, resmî rakamlar o şekilde değil. Tabii, bu 1.401’in 11’i
kabul edilmiş, 11 konkordato talebi kabul edilmiş, 100’ü dava şartı yokluğundan
reddedilmiş, 129’u sübut bulmadığından reddedilmiş.
(Mikrofon
otomatik cihaz tarafından kapatıldı)
BAŞKAN
– Sayın Tunç, devam edin siz. 
ADALET
KOMİSYONU BAŞKAN VEKİLİ YILMAZ TUNÇ (Bartın) – Verilen karar sayısı da 382.
Yapılan düzenlemeyle, tabii, geçen yıl iflas erteleme sistemini kaldırdık.
Konkordatoda revize yapmıştık. Konkordatonun bu sekiz aylık revizesi sonucunda
gerçekleştirilen bir uygulama var. Bu uygulamadaki aksaklıkları da gideren
önemli bir düzenlemeyi gerçekleştiriyoruz.
Teşekkür
ediyorum Başkanım, sağ olun. 
BAŞKAN
– Teşekkür ederim.
Değerli
milletvekilleri, bu şekilde, ikinci bölüm üzerindeki görüşmeler tamamlanmıştır.
Şimdi,
ikinci bölümde yer alan maddeleri, varsa o maddeler üzerindeki önerge
işlemlerini yaptıktan sonra ayrı ayrı oylarınıza sunacağım.
Sayın
milletvekilleri, 10’uncu madde üzerinde ikisi aynı mahiyette olmak üzere üç
önerge vardır. İlk okutacağım iki önerge aynı mahiyettedir. Önergeleri okutup
birlikte işleme alıyorum.
Türkiye Büyük Millet Meclisi Başkanlığına
Görüşülmekte
olan 16 sıra sayılı Abonelik Sözleşmesinden Kaynaklanan Para Alacaklarına İlişkin
Takibin Başlatılması Usulü Hakkında Kanun Teklifi’nin 10’uncu maddesinin teklif
metninden çıkarılmasını arz ve teklif ederiz.
Saygılarımızla.
 Alpay
Antmen Süleyman Bülbül Turan
Aydoğan
 Mersin Aydın İstanbul
 İbrahim
Özden Kaboğlu İsmail Atakan Ünver Erkan
Aydın
 İstanbul Karaman Bursa

Aynı
mahiyetteki diğer önergenin imza sahipleri:
 Hüseyin
Örs Ümit Beyaz Yasin
Öztürk
 Trabzon İstanbul Denizli
 Mehmet
Metanet Çulhaoğlu Behiç Çelik
 Adana Mersin
BAŞKAN
– Komisyon aynı mahiyetteki önergelere katılıyor mu? 
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım. 
BAŞKAN
– Değerli milletvekilleri, önergeler üzerinde söz isteyen, Bursa
Milletvekilimiz Sayın Erkan Aydın.
Buyurun
Sayın Aydın. (CHP sıralarından alkışlar)
Süreniz
beş dakika.
ERKAN
AYDIN (Bursa) – Teşekkür ederim Sayın Başkan. 
Yüce
heyetinizi saygıyla selamlıyorum.
16
sıra sayılı Kanun Teklifi’nin 10’uncu maddesi üzerine söz almış bulunmaktayım.
Şimdi,
sıra sayısı 16 olan bu Kanun Teklifi’nin ismine bir bakalım: Abonelik
Sözleşmesinden Kaynaklanan Para Alacaklarına İlişkin Takibin Başlatılması Usulü
Hakkında Kanun Teklifi. Yani gene iktidar partisi ne için kanun teklifi
getiriyor? Yandaş şirketler, sermaye grupları; bu ülkenin zaten refah payının,
zaten gayrisafi millî hasılasının çoğunu alan, sömüren şirketlerin gene
kayrılması yoluyla bir kanun teklifi getiriyor. İsmi sanki temel kanun gibi ama
içerisine baktığımızda İcra ve İflas Kanunu, Harçlar Kanunu, Türk Ticaret
Kanunu, Hukuk Uyuşmazlıkları Kanunu, Bilirkişilik Kanunu gibi 6-7 tane kanunu
ilgilendiren aslında bir torba kanun. Buraya çıkan hatiplerin hemen hemen hepsi
eleştirdi. Bakın, Roma hukuku milattan önce 98 yılında torba kanunu yasaklamış,
iki bin yüz sene önce ama AKP iktidarı hâlâ torba kanunla ki seçimde ha bire
gittiler, “Torba yok. Milletvekilleri daha etkin olacak. Kanun tekliflerini
milletvekilleri yapacak.” dediler ama gene başladıkları yerden devam ediyorlar.

Bakalım,
kim bu sermaye odakları, bu abone alacakları var ya? Şimdi, yeni bir kitap çıkarmış
bir akademisyen, bir hoca “Kayırma Ekonomisi” diye. Bakın, bunu alın, okuyun.
Ne demiş? Esra Çeviker Gürakar, burada güzel bir araştırma yapmış. Türkiye'nin
2002 yılından beri 1.200 şirket -bu tamamen AKP’yle iltisaklı ya eski il
başkanı ya eski belediye başkanı ya ilçe başkanı ya meclis üyesi ya eski bakan
hatta İstanbul Belediye Başkanlığını Refah Partisinin kazandığı döneme kadar
gidin- bir güzel her türlü kaymağını yemiş, ihaleleri almış ya da bunların
akrabaları buradan rant elde etmiş, zenginleşmiş ancak bu böyle olurken gene
aynı kanun içerisinde olan -biraz önce Komisyon üyesi söyledi ama- esnaf,
şirket konkordato ilan etmek durumuna gelmiş. Siz de bunu biraz
zorlaştırıyorsunuz, güzel. Bir şirket, bir esnaf, bir ticarethane neden
konkordato ilan etmek istesin ki? Güzel güzel ticaretini yapar, işine bakar,
çalışır, evine ekmeğini götürür. Demek ki durum sizin anlattığınız gibi böyle
güllük gülistanlık değil, ekonomide sıkıntı var, insanlar evine iş, aş, ekmek
götüremiyor; o yüzden de konkordatoya başvuran sayısı ki sayın Komisyon üyesi
bayağı azalttı ama maalesef öyle değil. Ona bağlı olarak enflasyon. 
Bakın,
2011’den beri iç savaş olan, 4 milyon insanın göç ettiği, 1 milyona yakın
insanın öldüğü, El-Cezire’sinden, El-Nusra’sından, IŞİD’inden onlarca terör
örgütünün olduğu Suriye, enflasyonda bizden sadece yarım puan üstte. Gerçek
enflasyonu koysak aslında biz Suriye’den çok daha gerideyiz, 9’uncu sıradayız.
Yani yapacaksanız -orada 3,5 milyon dosya için İcra İflas Kanunu’ndaki işi
kolaylaştıracağınıza- insanların icralık olmasını engelleyin, insanların
konkordato ilan etmesini engelleyin, refah seviyesini yükseltin, iş, aş,
ekonomi getirin, enflasyonu, işsizliği düşürün. Siz ne yapıyorsunuz? Ben burada
-dördüncü bütçe görüşmeleri- milletvekili olarak görev yapıyorum. Bakın,
arkadaşlar, geldiğimizden beri hep dışarıdan para getir, vergi ödeme, kaynağını
sormama kanunu; Varlık Fonu kurulup, Türkiye’nin bütün varlıklarını bir yere
koyup, onu ipotek ettirip dışarıdan kredi getirme kanunu; suyu satma, ormanı
satıp para getirme kanunu, imar kanunu; para gelsin sıkıntıyı giderelim ve en
son getirdiğiniz bu kanun da buna benzer bir kanun.
Bakın,
bunlarla bu ekonomik sıkıntılar çözülmüyor, dışarılar kaynıyor; esnaf, üretici,
sanayici kan ağlıyor. Bursa’da, benim memleketimde şu anda gizli iflasta olan
ama banka kredisi kesilmesin diye açıklayamayan onlarca şirket var. Siz ne
yapıyorsunuz? İcra iflas internet ortamında kolay olsun diye, 3,5 milyon dosya
yükü kalksın diye güya sorunu çözmek yerine vatandaşın sırtına binmeyi daha
kolay hâle getiriyorsunuz. Niçin yapıyorsunuz? Biraz önce söylediğimiz 1.200’e
yakın şirketin alacakları, bunların takipte olan işleri kolaylaşsın diye.
Yine
hemen sürem biterken… Dün yine komisyon kurarak, komite kurarak, kanun çıkararak
ekonomiyi düzelteceğinizi sanıyorsunuz. FİKO diye bir tane Finansal İstikrar
Kalkınma Komisyonu diye bir şey kurdunuz. Arkadaşlar, daha Plan ve Bütçede
komisyon görüşülürken ekonomiden sorumlu, hazineden sorumlu, maliyeden sorumlu
damat “tweett” atmış “FİKO komitesinin ikinci toplantısını yapıyoruz.” diyor.
(Mikrofon
otomatik cihaz tarafından kapatıldı)
MEHMET
MUŞ (İstanbul) – FİKO değil onun ismi. 
BAŞKAN
– Bir dakikada toparlayın Sayın Aydın. 
ERKAN
AYDIN (Devamla) - Arkadaş, daha komisyonda görüşülmesi bitmemiş siz ikinci
komisyon toplantısını yapıyorsunuz. Yani, aslında Meclis, komisyon hepsi
hikâye, zaten atı alan Üsküdar’ı geçiyor, biz işimize bakıyoruz diyorsunuz ama
ben size şunu söyleyeyim: Bunları ne kadar yaparsanız yapın, hani çoğu yerde
kullanıyorsunuz ya “Bu işler nasıl düzene çıkacak?” bakın, sizin de daha iyi
anlayacağınız dilde, Kur’an’da da yazıyor: Kardeşim, bir, adaleti tesis
edeceksin. İki, ehil olana işi vereceksin. Yani damada her şeyi verirsen, o
görevi verdiğin gün dolar 3 liradan 6 liraya, euro 4 liradan 8 liraya çıkıyor,
tepki veriyor, bu adam ehil değil diyor. Üç, meşveret diyor. İstişare
edeceksin, danışacaksın. Biz burada ne kadar çok “Bu yanlış.” dedikçe “Siz
anlamazsınız.” sonra “Aldatıldık. Allah affetsin, millet affetsin.” Hep biz
haklı çıkıyoruz. Biz haklı çıkmaktan yorulduk, siz kandırılmaktan yorulmadınız.
En son, maslahat. Yani ne yapacaksınız kardeşim? Doğru kişilerle iş
yapacaksınız ve emanet edeceksiniz. Bunları yapmazsanız ne olur? İstediğiniz
kadar kanun çıkarın, ekonomi düze çıkmaz diyorum, hepinizi saygıyla
selamlıyorum. (CHP sıralarından alkışlar)
BAŞKAN
– Teşekkür ederim Sayın Aydın. 
MEHMET
MUŞ (İstanbul) – Sayın Başkan, bir söz talebim vardı. 
BAŞKAN
– Buyurun Sayın Muş. 
IV.- AÇIKLAMALAR (Devam)
47.- İstanbul Milletvekili Mehmet Muş’un, Bursa Milletvekili Erkan
Aydın’ın 16 sıra sayılı Kanun Teklifi’nin 10’uncu maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, az önce sayın hatip yapmış olduğu konuşmada
Finansal İstikrar ve Kalkınma Komitesiyle ilgili birkaç beyanda bulundu.
Bununla alakalı bir açıklama yapma gereği hissediyorum. 
Bunun
kısa ismi “FİKO” değil “FİKKO”dur. Hâlihazırda, 4059 sayılı Kanun’un ek 4’üncü
maddesi, Finansal İstikrar Komitesini düzenleyen madde olarak yürürlüktedir.
703 sayılı Kanun Hükmünde Kararname’yle ilgili maddenin “Finansal İstikrar
Komitesi, Hazine Müsteşarlığının bağlı olduğu Bakanın başkanlığında, Hazine
Müsteşarı ile Türkiye Cumhuriyet Merkez Bankası, Bankacılık Düzenleme ve
Denetleme Kurulu, Sermaye Piyasası Kurumu ve Tasarruf Mevduatı Sigorta Fonu
başkanlarından oluşur. Bakanın bulunmadığı toplantılara Bakan tarafından
belirlenen -Hazine Müsteşarlığı Teşkilat ve Görevleri Hakkında Kanun (11/18)-
Komite üyesi başkanlık eder. Komitenin görüşüleceği konuların mahiyet ve
özelliğinin gerektirdiği durumlarda Komiteye Bakan tarafından diğer bakanlar ve
kamu görevlileri de çağrılabilir.” bölümleri kaldırılmıştır. Ayrıca, 2/8/2018
tarih ve (2018/3) sayılı Cumhurbaşkanlığı Genelgesi’yle Hazine ve Maliye
Bakanlığına tevdi edilmiş bahse konu kanun maddesinin politika önerisi
geliştirmeye yönelik hükmü, ilgili bakanlık ile Cumhurbaşkanlığı Ekonomi
Politikaları Kurulu tarafından birlikte icra edilmesi öngörülmüştür. Şu anda
yapılan kanun teklifiyle -şu an görüşülmekte olan- finansal istikrar ile
güvenliğin korunması ve finansal sistem aracılığıyla sürdürülebilir bir
büyümenin tesis edilmesi adına ilgili kurum ve kuruluşlar arasında
koordinasyonu sağlayacak şekilde Finansal İstikrar Komitesi yerine, Finansal
İstikrar ve Kalkınma Komitesi kurulmakta ve görevleri tanımlanmaktadır.
Dolayısıyla yapılan toplantı mevcut cari hukukta vardır. Şu an teklifte
bulunulan kanun maddesiyle hem alanı geliştirilmekte hem de görev tanımlarında…
(Mikrofon
otomatik cihaz tarafından kapatıldı) 
BAŞKAN
– Buyurun. 
MEHMET
MUŞ (İstanbul) – Hâlihazırda 4059 sayılı Kanun’un ek 4’üncü maddesi yürürlükte
bulunmaktadır. Şu an teklifte Komisyonda görüşülen ilgili maddeyle Finansal
İstikrar Komitesi, Finansal İstikrar ve Kalkınma Komitesi olarak değiştiriliyor
ve görev alanlarıyla alakalı bazı değişiklikler yapılıyor. Dolayısıyla yapılan
toplantı, bu az önce ifade ettiğim kanuna dayalı bir şekilde yapılmıştır.
Teşekkür
ederim.
Bu
bilgilendirmeyi Genel Kurula yapma ihtiyacı hissettim.
BAŞKAN
– Teşekkür ederim, sağ olun.
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Afyonkarahisar Milletvekili Ali Özkaya ve 5 Milletvekilinin
Abonelik Sözleşmesinden Kaynaklanan Para Alacaklarına İlişkin Takibin
Başlatılması Usulü Hakkında Kanun Teklifi (2/1286) ve Adalet Komisyonu Raporu
(S. Sayısı: 16) (Devam)
BAŞKAN
– Diğer önerge üzerinde söz isteyen Denizli Milletvekilimiz Sayın Yasin Öztürk.
(İYİ PARTİ sıralarından alkışlar)
Süreniz
beş dakika Sayın Öztürk.
Bir
saniye Sayın Öztürk.
Değerli
arkadaşlar, uğultuyu kesme ricamı tekrar yineliyorum. Lütfen, bir sayın hatip
konuşacak, sessiz olalım değerli arkadaşlar. 
YASİN
ÖZTÜRK (Denizli) – Sayın Başkan, kıymetli milletvekilleri; Abonelik
Sözleşmesinden Kaynaklanan Para Alacaklarına İlişkin Takibin Başlatılması Usulü
Hakkında Kanun Teklifi’nin 10’uncu maddesi üzerine İYİ PARTİ Grubu adına söz
almış bulunmaktayım.
Kanun
teklifi, abonelik sözleşmeleri ile tüketiciye sunulan mal ya da hizmetten
kaynaklı ve avukatla takip edilen para alacaklarına ilişkin icra takiplerini
kapsıyor. Abonelik sözleşmesi, tüketicinin belirli bir mal ya da hizmeti
sürekli veya düzenli aralıklarla edinmesini sağlayan sözleşmelerdir. Elektrik,
su, doğal gaz, telefon, internet gibi abonelik sözleşmelerinden kaynaklanan
alacaklara yönelik bir nevi sanal icra dairesi olarak nitelendirilebilecek
merkezî bir takip sistemi geliyor. Teklife göre takip işlemleri UYAP bünyesinde
kurulacak merkezî takip sistemiyle elektronik ortamda yapılabilir hâle gelecek.
Yani bir nevi sanal icra dairesi.
Kanun
teklifi 27 maddeden oluşmaktadır. Yasa teklifi, çoğulcu demokrasi anlayışına
aykırı olarak torba yasa teklifi biçimiyle AK PARTİ iktidarının her zaman
yaptığı gibi yangından mal kaçırma tekniğiyle sunduğu bir yasa teklifi olarak
karşımıza çıkmaktadır.
Her
ne kadar kanun teklifinin spesifik bir adı bulunsa da tombala torbasında neler
var? İçeriğinde Arabuluculuk Kanunu, İcra İflas Kanunu’nun iflas-konkordato
hükümleri, Türk Ticaret Kanunu ve Harçlar Kanunu gibi temel kanunlarda
nitelikli değişiklikler yapan hükümler bulunmaktadır. Birbiriyle alakası
olmayan kanun hükümlerini bir torbaya atıyorsunuz, sonra arka mutfakta artık
tombaladan hangi hüküm çıkarsa yapıyorsunuz bir çorba; torba kanun oluyor çorba
kanun. Bu çorbanın da tadına, tuzuna bakmadan millete zorla içiriyorsunuz. 
Mevcut
düzenlemelerde abonelik sözleşmesinden kaynaklanan para alacakları için UYAP
üzerinden takip açma olanağı zaten vardır. Hatta bu sözleşmelerin takibini
yürüten hukuk büroları zaten takiplerini UYAP sistemi üzerinden icra dairesine
gitmeden başlatmaktadır. 
Aslında
amaçlanan da abonelik sözleşmelerinden kaynaklanan icra takiplerini düzenlemek
değil, konkordato ön projelerini yapacak yandaş firmalara ve yandaş ara
buluculuk firmalarına rant sağlamaktır. Teklif, imar, enerji, ithalat, tarım ve
hayvancılık rantlarını tüketen iktidar yandaşı firmaların hukuk alanında yeni
rant elde etmek için iktidara verdikleri son sipariş olarak göze çarpmaktadır.
Genel
gerekçede icra dairelerinin yükünü hafifletmek olduğu belirtilmiş. Borca esas
belgeyi İcra İflas Kanunu’nun 58’nci maddesi (7)’nci fıkrasına göre icra
dairesine vermesi zaten mecburidir. Dolayısıyla yeni merkezî takip sisteminde,
oluşturulan alacak kaydına borca esas belgenin ekte olması gerekmektedir.
Ayrıca, borca itirazlar yeni merkezî takip sisteminden değil, yine icra
dairesinden yapılacaktır.
Yaklaşık
20 milyon takip dosyası bulunan icra dairelerinin problemi, abonelik
sözleşmelerinden kaynaklı para alacaklarına ilişkin ödeme emirlerini hazırlamak
değildir. İcra dairelerinin iş yükünü, takiplerin kesinleşmesi sonrası yapılan
yazışmalar, haciz işlemleri ve bunlara bağlı satış işlemleri oluşturmaktadır.
Dolayısıyla kanun teklifinin gerekçesi, somut verilerin toplumu yanıltmak
suretiyle kullanılması olarak göze çarpmaktadır. 
Tüm
bunların ışığında, kanun teklifinin asıl amacının abonelik sözleşmelerinden
kaynaklanan para alacaklarının tahsili olmadığı, teklif içerisinde gizlenen,
önceki dönemlerde olduğu gibi, sayısı ve yapıları belli olmayan, yandaş
bağımsız denetim firmalarına rant kapısı açmaktır. Türkiye’de buna benzer rant
sağlamaları bu iktidar döneminde defalarca görüldü. Örneğin, ipotek alımlarının
gayrimenkul firması aracılığıyla yapılmasına dair yayınlanan genelge ile Ziraat
Bankasının ipotek alım işlemlerinin eski İçişleri Bakanının oğluna ait firmaya
verilmesi gibi. 
Konkordato
düzenlemesi geçtiğimiz altı ay zarfında fütursuzca kullanılmış ve kanun
hükmünde kararnameyle getirilen iflas erteleme düzenlemesinin reel sektörde
açtığı yaraları derinleştirmiştir. Her ne kadar konkordatoyla finans
kuruluşlarına karşı faiz indirimi ve borç yapılandırılması görüşmelerine olanak
tanınsa da konkordato, büyük firmaların küçük ve orta ölçekteki tedarikçilerinin
alacaklarını tahsil edememesine ve dolayısıyla geçim zorluğundaki bu firmaların
batmasına sebep olmaktadır. Konkordato ilan eden firmanın çeklerine ciranta
yapmış firmalar sıkıntı çekmektedir. Alacaklarını tahsil edemedikleri gibi,
kendilerine ait olmayan borcu ödemek durumundadırlar. En azından bu firmaların
vergi borçlarına konkordato ilan eden firmadan alacağını tahsil edinceye kadar
devletimiz süre tanımalıdır. Taşeron firmaların ve esnafın, küçük ve orta
ölçekli firmaların zor duruma düşmesi sosyal dinamiklerin temelinden
sarsılmasına sebep olacaktır. Şimdiden uyarıyorum, domino etkisi yaratabilir.
(Mikrofon
otomatik cihaz tarafından kapatıldı)
BAŞKAN
– Sayın Öztürk, bir dakika ilave edelim.
YASİN
ÖZTÜRK (Devamla) - Yetkilendirilmiş bu bağımsız denetim firmaları kimlerin
firmalarıdır? Bu yetkiye sahip olmak için kriterler nelerdir? Bu niteliklere
sahip kaç firma bulunmaktadır? Konkordato komiserliği için bugüne kadar neden
hâlâ bir havuz oluşturulmamıştır? Nitekim, bilirkişi kanunu için dahi UYAP
üzerinde bir bilirkişi havuzu bulunurken konkordato komiserliği atamaları neden
hâkimlerin takdir ve isteklerine bırakılmaktadır? 
Genel
Kurulu saygıyla selamlıyorum. (İYİ PARTİ sıralarından alkışlar) 
BAŞKAN
– Teşekkür ederim Sayın Öztürk. 
Değerli
milletvekilleri, aynı mahiyetteki önergeleri oylarınıza sunuyorum: Kabul
edenler… Kabul etmeyenler… Önergeler kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 16 sıra sayılı Kanun Teklifi’nin çerçeve 10’uncu maddesiyle 2004 sayılı
İcra ve İflas Kanunu’nun 8/A maddesine eklenmesi öngörülen fıkranın aşağıdaki
şekilde değiştirilmesini arz ve teklif ederiz.
 Mehmet
Muş Mehmet Doğan Kubat Fehmi Alpay
Özalan
 İstanbul İstanbul İzmir
 Hasan
Çilez İsmail Emrah Karayel İsmail
Tamer
 Amasya Kayseri Kayseri
 Ahmet
Tan Mücahit Durmuşoğlu Ali
Özkaya
 Kütahya Osmaniye Afyonkarahisar
"Alacaklı,
Ulusal Yargı Ağı Bilişim Sistemi üzerinden bu sisteme entegre bilişim
sistemleri vasıtasıyla dosya safahat bilgileri ile borçlunun mal, hak veya
alacağını elli kuruş karşılığında sorgulayabilir veya sorgulanmasını talep
edebilir. Bu miktar her yıl, bir önceki yıla ilişkin olarak 4/1/1961 tarihli ve
213 sayılı Vergi Usul Kanununun mükerrer 298 inci maddesi hükümleri uyarınca
tespit ve ilan edilen yeniden değerleme oranında artırılır. Adalet Bakanlığı
yeniden değerleme oranında artırılan ücreti beş katına kadar artırmaya ve
azaltmaya ayrıca gün ve dosya esaslı olmak üzere belirli sayıdaki sorgulamayı
ücretten istisna tutmaya yetkilidir. Genel yönetim kapsamındaki kamu
idarelerinden bu ücret alınmayacağı gibi alacaklının bir gün içinde aynı dosya
üzerinden beş kez yapacağı sorgudan da ücret alınmaz. Bu kapsamda alınacak
ücret Adalet Bakanlığının belirleyeceği usule göre tahsil edilir ve takip
gideri olarak borçluya yüklenemez.”
BAŞKAN
– Teşekkür ederim.
Komisyon
önergeye katılıyor mu? 
ADALET
KOMİSYONU SÖZCÜSÜ ORHAN KIRCALI (Samsun) – Takdire bırakıyoruz Sayın Başkanım. 
MEHMET
DOĞAN KUBAT (İstanbul) – Gerekçe…
BAŞKAN
– Gerekçeyi okutuyorum:
Gerekçe:
Önergeyle,
alacaklının bir gün içinde aynı dosyada ücretsiz sorgu sayısı 1’den 5’e
çıkarılmakta ve dosya safahat bilgilerinin sorgulanması da madde kapsamına
alınmaktadır. Ayrıca, alınacak ücretin Adalet Bakanlığının belirleyeceği usule
göre tahsil edilmesi ve takip gideri olarak borçluya yükletilememesi
öngörülmektedir.
BAŞKAN
– Teşekkür ederim.
Okunan
önergeyi oylarınıza sunuyorum değerli arkadaşlarım: Kabul edenler… Kabul
etmeyenler… Önerge kabul edilmiştir.
Kabul
edilen önerge doğrultusunda 10’uncu maddeyi oylarınıza sunuyorum: Kabul
edenler... Kabul etmeyenler... 10’uncu madde kabul edilmiştir.
11’inci
madde üzerinde aynı mahiyette iki önerge bulunmaktadır, aynı mahiyetteki bu
önergeleri birlikte okutup işleme alacağım.
Türkiye Büyük Millet Meclisi Başkanlığına
Görüşülmekte
olan Abonelik Sözleşmesinden kaynaklanan Para Alacaklarına İlişkin Takibin
Başlatılması Usulü Hakkında Kanun Teklifi’nin 11’inci maddesinin teklif
metninden çıkarılmasını arz ve teklif ederim.
 Yavuz
Ağıralioğlu İsmail Koncuk Hüseyin
Örs
 İstanbul Adana Trabzon
 Ahmet
Çelik  Feridun Bahşi Mehmet
Metanet Çulhaoğlu
 İstanbul Antalya Adana

Aynı
mahiyetteki diğer önergenin imza sahipleri:
 Alpay
Antmen Süleyman Bülbül Turan
Aydoğan
 Mersin Aydın İstanbul
 İbrahim
Özden Kaboğlu İsmail Atakan Ünver Özkan
Yalım
 İstanbul Karaman Uşak
BAŞKAN
– Komisyon önergelere katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkanım.
BAŞKAN
– Önergeler üzerinde söz isteyen Antalya Milletvekilimiz Sayın Feridun Bahşi.
(İYİ PARTİ sıralarından alkışlar) 
Süreniz
beş dakika Sayın Bahşi.
FERİDUN
BAHŞİ (Antalya) – Sayın Başkan, değerli milletvekilleri; 16 sıra sayılı
Abonelik Sözleşmesinden kaynaklanan Para Alacaklarına İlişkin Takibin
Başlatılması Usulü Hakkında Kanun Teklifi’nin 11’inci maddesi üzerine söz
aldım. Hepinizi saygıyla selamlıyorum. 
Benim
de bir hukukçu olmam nedeniyle ülkemizde hukukun durumunu biraz konuşmak
istiyorum sizinle. Hukuk devleti demek, faaliyetlerinde hukuk kurallarına bağlı
olan, vatandaşlarına hukuk güvenliği sağlayan, yönetimde keyfîliğin egemen
olmamasını sağlayan ve kendisini hukukla sınırlayan devlet demektir. Bir hukuk
devletinde hukuka uymak sadece vatandaşlar için değil, devlet için de
zorunluluktur. Türkiye’de demokrasinin ve hukuk devletinin karşısındaki en
büyük tehditlerden biri millî irade adına hareket etme iddiasıyla siyaseti ve
devleti tekeline alan AK PARTİ’dir ve iktidarı tekelleştirerek denge ve
denetleme düzenini yok etmiştir. Bu iktidar “yasallık” adı altında hukuksuzluğu,
“kalkınma” adı altında rant paylaşımını topluma dayatan bir düzen
oluşturmuştur, hukuk sadece kendi taraftarları için gözetilmiştir; evrensel
kıstasların geçerliliği muhalif düşüncede olan insanlar için yok edilmiştir.
İktidarın bakanları, milletvekilleri, bürokratları, iş adamları işledikleri
suçlar veya hukuka uygun olmayan işlemlerden ötürü cezalandırılmayacak şekilde
koruma altına alınmış ve yandaşlık, bir suç işleme ehliyeti hâline
dönüştürülmüştür. Bu iktidar yandaşlığı bir imtiyaz zümresi, muhalefet edenleri
ise zanlı hâline getirmiştir. Bu uygulamalar sonunda Hukukun Üstünlüğü
Endeksi’nde Türkiye 113 ülke arasında 101’inci sıraya gerilemiştir. 
Değerli
milletvekilleri, adaletten bahsediyoruz. Adalete çeşitli anlamlar
yükleyebilirsiniz, vicdanınızın el verdiği ölçüde adaleti çeşitli şekillerde
tarif edebilirsiniz ama bilinmelidir ki adalet söz konusu ise orada zulüm
yoktur ama mutlaka hak sahibine hakkını teslim etmek vardır.
Adaleti
hak ve özgürlüklerin güvencesi ve devletin temeli olarak görüyoruz. Bu nedenle,
yargı insanların tereddütsüz güvenebileceği adalet duygusunun, zihinlerde ve
kalplerde yer ettiği bir yapıda olmalıdır. İnsanlarımızın adaletli ve
hakkaniyetli bir sosyal düzen içerisinde yaşaması için hukukun üstünlüğü
prensibi hâkim kılınmalıdır. Kısaca, adalet, mülkün yani devletin ve toplumsal
düzenin temeli olmalıdır. Bu denli önemli olan adaletin tesisi, her şeyden önce
hâkimlerin ve savcıların liyakatli, hakkaniyetli, adil ve tarafsız olmasına
bağlıdır. Peki, bugün için Türkiye’de bu durum var mıdır? Tabii ki yoktur.
Zira, adaletin üçlü sacayağından ikisini oluşturan hâkim ve savcıların hukuk
fakültesi eğitimlerinden başlayarak meslek sınavları, adaylık dönemindeki
eğitimleri, mesleğe başladıktan sonraki maddi ve manevi imkânları, tayin ve
terfileri ve nihayet emekliliklerine kadar olan tüm aşamalar ne yazık ki
yapısal olarak pek çok sorun ve sıkıntıyı içerisinde barındırmaktadır. 
Değerli
milletvekilleri, Meclis açıldığı ilk günden bu yana insanlarımızın sorunlarını
gerek kanun teklifleri gerek araştırma önergeleri gerekse soru önergeleriyle
tek tek bu kürsüden dile getirmeye çalışıyoruz. Bilindiği gibi önceki gün
EYT’yi yine yeniden dile getirdik. Muğla Milletvekilimiz Sayın Metin Ergun’un
teklifi Genel Kurulda reddedildi. Ret oyu veren partilerin bir kısmı dediler
ki: “Bu önerge, bu yasa teklifi alelacele hazırlanmış, kabul edildiği takdirde
bir sürü sıkıntı yaşanacaktır.” Biz de diyoruz ki: Siz bir önerge getirin EYT
konusunda, biz size destek olalım. İYİ PARTİ hiçbir zaman EYT konusunda köstek
olmayacaktır. EYT, İYİ PARTİ’ye takılmayacaktır. Getirin önergenizi, getirin
teklifinizi biz sizin teklifinizi kabul edelim
Bunun
dışında tek tip askerlik ve bedelli askerlik konusunda yasa teklifi verdik,
henüz Komisyonda bekletilmekte, Genel Kurula getirilmemektedir. Tek tip
askerlik milyonlarca Türk gencinin beklediği bir yasa teklifidir. Bunun bir an
önce yasalaşması ve bu konudaki beklentilerin giderilmesi gerekir.
(Mikrofon
otomatik cihaz tarafından kapatıldı) 
BAŞKAN
– Bir dakika ilave ediyorum.
FERİDUN
BAHŞİ (Devamla) – Teşekkür ederim efendim.
Aynı
şekilde, bedelli askerlik yirmi bir günlük eğitime bağlanmıştır ve 700 bin
civarında genç 15 bin lira bedel yatırarak yirmi bir gün temel eğitim almak
üzere sıraya konulmuştur. Yapılan planlamada 2020 yılının sonuna kadar bu
çocuklar sıra beklemektedir. Bedelli askerliğe müracaatlarının sebebi bir an
önce askerliklerini ifa edip hayatlarını kurmaktır. Birçok yerden binlerce
telefon ve mesaj almaktayım. Bu gençlerin sorunlarını gelin bir an önce -bu
kürsülerde dile getirmekten ben de bıktım- Genel Kurulda çözelim, bu çocukları
rahatlatalım. 
Yine
3600 ek gösterge, intibak, kadro sorunları, uzun dönem askerlik yapanların
askerlik sürelerinin sigortalı sayılması, sigortalılık öncesi doğum ve hamilelik
sürelerinin sigortalı sayılmasına dair kanunları bir an önce çıkaralım.
Genel
Kurulu saygıyla selamlıyorum. (İYİ PARTİ sıralarından alkışlar)
BAŞKAN
– Teşekkür ediyorum Sayın Bahşi.
Aynı
mahiyetteki diğer önerge üzerinde Uşak Milletvekilimiz Sayın Özkan Yalım...
(CHP sıralarından alkışlar) 
Sayın
Yalım, süreniz beş dakika.
ÖZKAN
YALIM (Uşak) – Teşekkür ederim.
Değerli
Başkan, Sayın Divan, çok değerli çalışma arkadaşlarım; Genel Kurulu saygıyla
selamlıyorum.
16
sıra sayılı Abonelik Sözleşmesinden Kaynaklanan Para Alacaklarına İlişkin
Takibin Başlatılması Usulü Hakkında Kanun Teklifi’yle ilgili konuşacağım.
Tekrar tüm vatandaşlarımızı selamlıyorum.
Birçok
arkadaşımızın konuştuğu gibi, bir kelime telaffuz ediliyor; nedir bu?
Konkordato. Değerli arkadaşlar, belki sizler biliyorsunuz ama çok sayıda
vatandaşımız yaklaşık sekiz aydır, bir yıldır bu kelimeyi duyar oldu,
-konkordato- özellikle son üç ayda. Peki, kim getirdi bunu? Maalesef, mevcut
AKP Hükûmeti. Daha önceleri böyle bir şey var mıydı, bir yıl önce var mıydı?
Yoktu. 
İlk
önce konkordatonun ne olduğunu ben sizlere bir açıklayayım, bizi izleyen
vatandaşlarımızla paylaşmak istiyorum: Borçlunun ticari durumunun sarsılmış
olmasıyla, alacaklıların alacaklarını bir plana göre almaları konusunda kendi
aralarında vardıkları ve mahkemece onaylanan anlaşmadır. Diğer, bir de tarihî
bir terim var, aynı şekilde; galiba, büyük bir ihtimalle İtalya’dan gelmiş bir
terim: Papalık makamı ile başka hükûmetler arasında yapılan anlaşmaya da
konkordato deniliyor.
Peki,
biraz önce Komisyon Başkanı dedi ki: “Türkiye’de 930 bin firma var, sadece ve
sadece 1.401 tanesi konkordato ilan etti.” Ben de diyorum ki: Neden konkordato
ilan ettiler? Siz yani AK PARTİ Hükûmeti, bu sekiz aydan daha önceleri
bilinmeyen, bir yıl öncesi bilinmeyen bu konkordatoya neden ihtiyaç duyuldu?
Ben açıklayayım neden ihtiyaç duyuldu. Çünkü artık son birkaç yıldır ekonomiyi
yönetemez hâle geldiniz, milleti canından bezdirdiniz, 1.604 TL asgari ücretle
yaşayamaz hâle geldiler. 
Bunun
yanında, bakın değerli arkadaşlarımız, fabrikatörleri batırdınız, esnafı
batırdınız, çiftçiyi batırdınız, işçiyi batırdınız, özellikle inşaat sektörünü
batırdınız. Bu son dokuz ayda 1.401 tane konkordato ilan eden firmanın birçoğu
biliyorsunuz inşaat sektöründen olan firmadır. Bunun yanında, kamyoncuyu
batırdınız.
Değerli
arkadaşlar, sayın grup başkan vekilleri, AK PARTİ grup başkan vekilleri, Doğan
Bey, bakın, ulaştırma sektöründen birçok firma var Türkiye’de ulusal anlamda
taşımacılık yapan yani otobüs firmalarımız elli yıllık, yetmiş yıllık.
Konkordato ilan edildi, biliyor musunuz bunu? 
MEHMET
DOĞAN KUBAT (İstanbul) – Senin işler nasıl, senin işler nasıl?
ÖZKAN
YALIM (Devamla) - Otobüs firmaları konkordato ilan etti. Yani neden? Koymuş
olduğunuz yüksek motorlu taşıtlar vergisinden dolayı, koymuş olduğunuz,
yandaşlara peşkeş çektirdiğiniz köprüler yüzünden, otoban ücretleri yüzünden ve
de tüneller yüzünden. İşte, bu sebepten birçok firma maalesef konkordato ilan
etti. Sizlersiniz bunun sorumlusu, bizler değil, sizlersiniz; bunun da
özellikle altını çiziyorum.
Diğer
bir taraftan, kanunla alakalı, biliyorsunuz, özellikle aboneliklerden dolayı
faturaların tahsilatıyla alakalı... Değerli arkadaşlar, faturaların daha kolay
tahsilatını istiyorsunuz veya bu firmalar adına yeni kanun çıkarıyorsunuz ama
ben de şunu özellikle paylaşmak istiyorum: Özellikle Uşak’ta veya 81 ilimizde,
ilçelerimizde, bağlı olan köylerimizde, birçok köyde yeterli derecede verici
bile yok, antenler yeterli sinyal vermiyor. Özellikle son altı yedi aydır
sinyallerdeki düşüşlerden dolayı birçok kişi kendi evinde bile cep telefonunun
artık yeterince sinyal almadığından şikâyetçi.
Bakın,
ben size çok kısa bir örnek de vereceğim. Kendi ilim olan Uşak’tan Sivas
ilçemizin Kökez köyüne buyurun gidin, yeterli anten var mı yok mu, cep
telefonları çalışıyor mu çalışmıyor mu? Aynı şekilde Uşak ili Banaz ilçemizde
Paşacık köyü. 
Değerli
milletvekili arkadaşlarımız, gelin, Paşacık köyünde bu yüzyılda, 2018 yılında,
2019 yılına girerken cep telefonu çekmiyor. Benim size tavsiyem, siz alacakları
tahsil etme yolundan öte, siz vatandaşımızın daha iyi yaşaması anlamında
gerekli olan antenleri kurdurun diyorum. Bunun yanında çok firma sahibi
arkadaşımızın da zorluk çektiğinden dolayı… Siz ölen, ölmekte olan, can çekişen
firmalara can suyu değil, bir an önce ölmeleri yönünde kanun çıkarıyorsunuz.
Ben
daha fazla bu konuyla vatandaşlarımızın üzülmesini istemiyorum. Bir an önce
ekonominin düzelmesi adı altında gereken adımların atılmasını sizlerden talep
ediyorum. 
Saygı
ve sevgilerimi sunuyorum. Genel Kurulu selamlıyorum.
Teşekkür
ederim. (CHP sıralarından alkışlar)
BAŞKAN-
Teşekkür ederim.
ENGİN
ALTAY (İstanbul) – Sayın Başkan…
BAŞKAN
– Sayın Altay…
ENGİN
ALTAY (İstanbul) – Aynı mahiyetteki önergelerin oylanmasından önce karar yeter
sayısı talep ediyorum.
BAŞKAN
– Değerli milletvekilleri, aynı mahiyetteki önergeleri oylarınıza sunuyorum…
Kabul edenler… Kabul etmeyenler… 
Değerli
milletvekilleri, karar yeter sayısı yoktur.
Birleşime
on dakika ara veriyorum.
Kapanma Saati: 18.49
ÜÇÜNCÜ OTURUM
Açılma Saati: 19.05
BAŞKAN: Başkan Vekili Levent GÖK
KÂTİP
ÜYELER: Burcu KÖKSAL (Afyonkarahisar), Bayram ÖZÇELİK (Burdur)
-----0-----
BAŞKAN
– Türkiye Büyük Millet Meclisinin 27’nci Birleşiminin Üçüncü Oturumunu
açıyorum.
11’inci
madde üzerinde aynı mahiyetteki önergelerin oylamasında karar yeter sayısı
bulunamamıştı. 
Şimdi
önergeleri oylarınıza sunacağım ve karar yeter sayısı arayacağım. 
Önergeleri
kabul edenler… Etmeyenler… Karar yeter sayısı vardır, önergeler reddedilmiştir.

16
sıra sayılı Kanun Teklifi’nin görüşmelerine devam ediyoruz. 
Komisyon
yerinde. 
11’inci
maddeyi oylarınıza sunuyorum: Kabul edenler… Kabul etmeyenler… 11’inci madde
kabul edilmiştir. 
12’nci
madde üzerinde iki önerge vardır, önergeleri aykırılık sırasına göre okutup
işleme alıyorum. 
Türkiye Büyük Millet Meclisi Başkanlığına
Görüşülmekte
olan 16 sıra sayılı Abonelik Sözleşmesinden Kaynaklanan Para Alacaklarına
İlişkin Takibin Başlatılması Usulü Hakkında Kanun Teklifi'nin 12'nci maddesinin
teklif metninden çıkarılmasını arz ve teklif ederiz.
Saygılarımızla.
 Alpay
Antmen  Süleyman Bülbül  Turan
Aydoğan
 Mersin
 Aydın  İstanbul
 İbrahim
Özden Kaboğlu  İsmail Atakan Ünver 
 İstanbul
 Karaman
BAŞKAN
– Değerli milletvekilleri… (Uğultular)
Sayın
Muş, özellikle arka taraftaki arkadaşlarımızı uyarmakta yarar var. Orada bir
kalabalık yoğun bir şekilde toplantı yapıyor. 
Değerli
arkadaşlarım, Genel Kurulu izleyelim. 
Değerli
arkadaşlarım, lütfen Genel Kurulu izler miyiz? Konuşmaları dışarıda yapmanızda
yarar var. Derin bir uğultu var, gerek yok buna. 
HAYDAR
AKAR (Kocaeli) – Sayın Başkan, bir yarım saat daha ara verin. 
BAŞKAN
– Değerli milletvekilleri, Meclisin bir sakinlik içerisinde, bir mehabet
içerisinde işlemlerini yürütmek benim görevim. Lütfen, arkadaşlarımız gerekli
olan bu sessizliğe de bir riayet göstersinler. 
Az
önce okuttuğum önergeye Komisyon katılıyor mu? 
ADALET
KOMİSYONU SÖZCÜSÜ ORHAN KIRCALI (Samsun) – Katılamıyoruz Sayın Başkanım. 
BAŞKAN
– Önerge üzerinde söz isteyen? 
ENGİN
ALTAY (İstanbul) – Gerekçe…
BAŞKAN
– Gerekçeyi okutuyorum:
Gerekçe:
Kanun
teklifi Anayasa’ya aykırıdır. Belirli kurumlara ayrıcalık sağlayacaktır. Bu
maddenin de teklif metninden çıkartılması gereklidir.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 16 sıra sayılı Kanun Teklifi’nin 12’nci maddesinde yer alan “cevaplar”
ibaresinin “yanıtlar” olarak değiştirilmesini arz ve teklif ederiz.
 Halil
Öztürk Mustafa Hidayet Vahapoğlu Ayşe Sibel
Ersoy
 Kırıkkale Bursa Adana
 Ali
Muhittin Taşdoğan Hayati Arkaz Sefer
Aycan 
 Gaziantep İstanbul Kahramanmaraş
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkanım. 
BAŞKAN
– Önerge üzerinde söz isteyen, Gaziantep Milletvekilimiz Ali Muhittin Taşdoğan.
Buyurun
Sayın Taşdoğan. (MHP sıralarından alkışlar)
Süreniz
beş dakika.
ALİ
MUHİTTİN TAŞDOĞAN (Gaziantep) – Sayın Başkan, sayın milletvekilleri; doksan
yedi yıl önce bugün önce İngilizler Kilis’e girdi, arkasından, on bir gün sonra
Gaziantep’e girdiler. İngilizlerden sonra Fransızlar işgal etti, onların işgali
de yirmi ay sürdü. Yarın 7 Aralık, Kilis’in düşman işgalinden kurtuluşunun
97’nci yıl dönümü. Yüce Meclisten Kilisli hemşehrilerimize kurtuluş yıl dönümü
kutlu olsun dileklerimizi iletiyoruz.
Sayın
milletvekilleri, İcra ve İflas Kanunu’nun 286’ncı ve 287’nci maddelerinde
yapılan değişiklikler üzerindeki görüşlerimizi bildirmek istiyoruz.
İflasın
ertelenmesi kurumunun kaldırılmasıyla birlikte ekonomik darboğaza düşen
şirketlerin içinde bulundukları darboğazdan çıkabilmelerine ve borçlarını
yeniden yapılandırabilmelerine imkân veren müessese “konkordato” olarak
adlandırılmaktadır. 7101 sayılı Kanun’la İcra ve İflas Kanunu’nda yapılan
değişikliklerin yürürlüğe girmesinden bu yana yaklaşık sekiz ay içerisinde
ülkemiz genelinde 1.028 konkordato başvurusu yapılmıştır. Bu başvurulardan 14
tanesi de seçim bölgem Gaziantep’tedir. Uygulamada İcra ve İflas Kanunu’nun
286’ncı maddesinde sayılan belgelerin mahkemeye sunulmasıyla birlikte
mahkemelerimiz hiçbir araştırma yapmaksızın borçluya üç aylık bir geçici
konkordato mühleti vermektedirler. Bu belgeler içerisinde en önemli olan,
borçlunun bağımsız denetim kuruluşlarından aldığı finansal analiz raporlarıdır.
Bu raporların borçlu tarafından herhangi bir bağımsız denetim kuruluşundan
alınıp mahkemeye sunulması ve mahkemelerin başkaca bir inceleme yapmadan geçici
mühlet kararı vermesi konkordato kurumuna olan güveni ve inancı sarsmakta,
ayrıca birçok borçlunun hak etmediği hâlde konkordato talep etmesinde teşvik
edici bir rol oynamaktadır. Bu çerçevede, konkordato teklifinin kabulü domino
etkisi göstererek, zincirleme olarak başka konkordato tekliflerini de
beraberinde getirmektedir. Bu durum, içinden geçtiğimiz hassas dönemde
ekonomide âdeta bir yangın havası estirmektedir. Eldeki değişiklik teklifiyle
her bağımsız denetim kurumu tarafından finansal analiz raporu verilebilmesi
uygulamasının önüne geçilmekte, bu yetki sadece Kamu Gözetimi, Muhasebe ve
Denetim Standartları Kurumunca kamu yararını ilgilendiren kuruluşların
denetimiyle görevli bağımsız denetim kurumlarına bırakılmaktadır. Ayrıca bu
denetimlerde objektifliği ve güvenirliği sağlayabilmek için denetim usulünün
Türkiye denetim standartlarına göre yapılması prensibi benimsenmektedir.
Böylelikle ekonomik hayatta konkordatoya ve mahkemelerin konkordatoya ilişkin
kararlarına güven duyulması tekrar sağlanmaktadır. Diğer taraftan, finansal
analiz raporlarını tanzim eden bağımsız denetim kuruluşlarının hukuki, idari ve
cezai sorumlulukları açıkça düzenlenmediğinden uygulamada bu kurumların
gelişigüzel raporlar tanzim ettikleri gözlemlenmektedir. İcra ve İflas
Kanunu’nun 286’ncı maddesinde yapılan düzenlemeyle, bağımsız denetim kuruluşlarının
hukuki, idari ve cezai sorumlulukları açıkça düzenlenerek bunların güvenilir,
objektif ve tarafsız raporlar hazırlamaları sağlanmaktadır. 
7101
sayılı Kanun ile konkordato müessesinde yapılan değişikliklerin en önemli
ayağını konkordato komiserleri oluşturmaktadır. Komiserler, konkordatonun
belkemiğini oluşturmakta ve mahkemenin süreç içerisindeki elini ve ayağını
teşkil etmektedir. Bu nedenle konkordato komiserlerinin işin ehli, yetenekli ve
piyasayı bilen kişilerden olması şarttır. 
Bu
çerçevede, konkordatonun başarılı olması konkordato komiserinin marifetine ve
yeteneğine bağlıdır. Uygulamada konkordato komiserlerinin ne yazık ki hem bilgi
hem tecrübe bakımından yetersiz oldukları gözlemlenmiş ve ayrıca birçoğunun
konkordatonun mahiyetini anlamaktan aciz oldukları tespiti yapılmıştır. Birçok
kurumun verdiği birkaç saatlik konkordato komiserliği eğitimi ve bu eğitim
sonunda verilen sertifikalar bu kurumlar bakımından yeni bir kazanç kapısına
dönüşmüş ancak konkordato müessesine duyulan güvenin ve bu müessesenin
ciddiyetinin tamamen ortadan kalkmasına neden olmuştur. Eldeki düzenlemeyle,
işaret ettiğimiz sakıncaların giderilebilmesi için konkordato komiserliğine
ilişkin şartlar yeniden belirlenmekte, işin ehli ve liyakatli kişilerin
konkordato komiseri olarak atanması amaçlanmaktadır. 
(Mikrofon
otomatik cihaz tarafından kapatıldı)
ALİ
MUHİTTİN TAŞDOĞAN (Devamla) – Toparlıyorum Sayın Başkan. 
BAŞKAN
– Bir dakika ilave ediyorum. 
ALİ
MUHİTTİN TAŞDOĞAN (Devamla) – Bu kapsamda özellikle 3 komiserin atandığı
hâllerde 1’inin mutlaka Kamu Gözetim ve Denetim Kurumu tarafından
yetkilendirilmiş ve sorumlu denetçi olarak onaylanmış bağımsız denetçiler
arasından atanması prensibi kabul edilmekte, konkordato kurumuna yeniden bir
ciddiyet kazandırılmaktadır. 
Ayrıca,
tıpkı bilirkişilikte olduğu gibi konkordato komiserleri de bilirkişilik
listesine kaydedilmekte ve böylece komiserler denetim altına alınmaktadır. 
Konkordato
kurumuna duyulan ihtiyaç hâlâ güncel olduğundan yapılan düzenlemeler uygulamada
ortaya çıkan sorunları giderecek niteliktedir. 
Genel
Kurulu saygıyla selamlarım. (MHP sıralarından alkışlar)
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
12’nci
maddeyi oylarınıza sunuyorum: Kabul edenler… Kabul etmeyenler… 12’nci madde
kabul edilmiştir. 
Sayın
Öztunç, bir talebiniz olmuştu bana, onu kısaca bir ifade edin, 13’üncü maddeye
geçeyim. 
Buyurun.

IV.- AÇIKLAMALAR (Devam)
48.- Kahramanmaraş Milletvekili Ali Öztunç’un, Hükûmetin soru önergelerine
cevap vermediğine, Afşin-Elbistan Termik Santrali’nin hangi mantıkla
özelleştirildiğini, kaç liraya satıldığını, alan firmanın bakanlarla
ilişkisinin olup olmadığını, işten çıkarılan işçilere niçin zulmedildiğini
öğrenmek istediğine ilişkin açıklaması
ALİ
ÖZTUNÇ (Kahramanmaraş) – Teşekkür ederim Sayın Başkanım. 
Sayın
Başkanım, soru önergelerini yolluyoruz, veriyoruz ama soru önergelerine
maalesef Hükûmetten cevap gelmiyor. Sayın Mehmet Muş, Sayın Doğan Kubat belki
cevap verirler diye soruyorum: Afşin-Elbistan Termik Santrali özelleştirildi.
Özelleştirmenin ardından, burayı satın alan firma burada çalışan binlerce
işçiyi kapının önüne koydu “Gidin, biz size haber vereceğiz, ona göre
konuşuruz.” dedi. Burada çalışan binlerce insan, binlerce işçi şu anda
mağdurlar. Kar, kış… Kış gününde insanlar evine ekmek götürme telaşına
düşmüşken Afşin-Elbistan Termik Santralini hangi mantıkla özelleştirdiniz?
Burayı kaça sattınız? Satılan yer içerisinde, satılırken, buranın malları
vardı, onlar da dâhil edildi mi? Alan firmanın AK PARTİ’li Hükûmetin
bakanlarıyla ilişkisi var mı, yok mu? Buradaki işçilere yapılan bu zulmün
gerekçesi nedir? Elbistan ve Afşin halkını AK PARTİ niye sevmiyor? 
Teşekkür
ediyorum Sayın Başkan. 
BAŞKAN
– Peki. 
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Afyonkarahisar Milletvekili Ali Özkaya ve 5 Milletvekilinin
Abonelik Sözleşmesinden Kaynaklanan Para Alacaklarına İlişkin Takibin
Başlatılması Usulü Hakkında Kanun Teklifi (2/1286) ve Adalet Komisyonu Raporu
(S. Sayısı: 16) (Devam)
BAŞKAN
– Sayın milletvekilleri, 13’üncü madde üzerinde ikisi aynı mahiyette olmak
üzere üç önerge vardır. İlk okutacağım iki önerge aynı mahiyettedir. Önergeleri
okutup birlikte işleme alıyorum.
Türkiye Büyük Millet Meclisi Başkanlığına
Görüşülmekte
olan Abonelik Sözleşmesinden Kaynaklanan Para Alacaklarına İlişkin Takibin
Başlatılması Usulü Hakkında Kanun Teklifi’nin 13’üncü maddesinin teklif
metninden çıkarılmasını arz ve teklif ederim. 
 Ayhan
Erel  Şenol Bal Aylin
Cesur 
 Aksaray
 Ankara  Isparta

 Ümit
Beyaz Arslan Kabukçuoğlu Mehmet Metanet
Çulhaoğlu
 İstanbul
 Eskişehir  Adana

Aynı
mahiyetteki diğer önergenin imza sahipleri:
 Alpay
Antmen Süleyman Bülbül Turan
Aydoğan 
 Mersin
 Aydın İstanbul
 
 İbrahim
Özden Kaboğlu İsmail Atakan Ünver
 İstanbul Karaman
BAŞKAN
– Komisyon aynı mahiyetteki önergelere katılıyor mu? 
ADALET
KOMİSYONU SÖZCÜSÜ ORHAN KIRCALI (Samsun) – Katılamıyoruz Sayın Başkan. 
BAŞKAN
- Önergeler üzerinde söz isteyen Adana Milletvekilimiz Sayın Mehmet Metanet
Çulhaoğlu. 
Buyurun
Sayın Çulhaoğlu. (İYİ PARTİ sıralarından alkışlar)
Süreniz
beş dakika Sayın Çulhaoğlu. 
MEHMET
METANET ÇULHAOĞLU (Adana) – Sayın Başkan, değerli milletvekilleri; Abonelik
Sözleşmesinden Kaynaklanan Para Alacaklarına İlişkin Takibin Başlatılması Usulü
Hakkında Kanun Teklifi’nin 13’üncü maddesi üzerinde vermiş olduğum önerge
hakkında görüşlerimi ifade etmek üzere İYİ PARTİ Grubu adına söz almış
bulunuyorum. Yüce heyetinizi saygılarımla selamlarım.
Kanunun
adına bakınca abonelik sözleşmesinden kaynaklanan para alacaklarının takibi
başlatılacak, kanunun maddelerine bakınca 27 madde torbaya konulmuş; torbada
neler var, neler. İçinde çiftçilerimizin, memurlarımızın, esnaflarımızın,
asgari ücretle geçinmeye çalışanlarımızın, işsiz gençlerimizin ve garip
gurebalarımızın hayatlarını kolaylaştıracak hiçbir madde yok. 
Peki,
bu kanun kimleri koruyor, kimleri korumuyor? Çiftçilerimizi korumuyor,
tarlalarını sulamak için kullandıkları elektriği satan şirketleri koruyor;
memurlarımızı korumuyor, kullandıkları suyu, doğal gazı veren şirketleri
koruyor; esnafımızı korumuyor, haberleşme için kullandıkları telefon
şirketlerini koruyor. Şirketlerin alacaklarını hızlı tahsil etmeleri ve kriz
ortamından etkilenmelerinin önlenmesi için sipariş verdikleri bir kanun
teklifini görüşüyoruz. Yürütme makamının önceliğinin halk olmadığı bu kanunla
bir kez daha belgelenmiş oluyor. 
Anadolu’yu
geziyoruz, 5 metrekarelik bir dükkânda esnaf 212 TL’lik aylık elektrik
faturasını, bir lokantacı 2.150 TL’lik elektrik faturasını, daha büyük bir
lokanta işletmecisi 8.245 TL’lik aylık elektrik faturasını göstererek feveran
ediyor. Vatandaşın isteklerine neden kulak vermiyorsunuz arkadaşlar? Bugün
burada bu vatandaşlarımızın dertlerine derman olacak yasal düzenlemeleri yapmak
için çalışmamız gerekirken sipariş bir yasa için çalışıyoruz.
Değerli
arkadaşlar, biraz insaf. “Kriz yok.” diyorsunuz. Kriz yoksa iktidar ve
muhalefet olarak seçim öncesi söz verdiğimiz 3600 ek gösterge için yasal
düzenleme yapmaktan neden kaçınıyorsunuz? Emeklilikte yaşa takılanların
gasbedilen haklarını iade edecek yasal düzenlemeye neden destek olmuyorsunuz?
Kanun tekliflerimiz neden reddediliyor?
Değerli
milletvekilleri, abonelerin ödeyemedikleri borçları tahsil etmek için
şirketler, avukat ücretleri, takip masraflarından kurtulmak ve alacaklarını
daha hızlı tahsil etmek için bu yasayı sipariş etmişler. Ey yüce milletim,
yetki verdiğin AK PARTİ’nin önceliği artık sen değilsin, bu sipariş yasaları
verenler. Şayet öncelik sen olsaydın yılbaşını beklemeden enflasyon farkını
vermek için çaba sarf edebilirlerdi. Bir ümitle bekleyin! 31 Martta seçim var,
seçim öncesi belki siz akıllarına gelirsiniz. Gelirsiniz de seçimden sonra ne
olur bilemem! 
Değerli
milletvekilleri, 13’üncü maddenin birinci fıkrasında bağımsız denetim raporu
hazırlayarak denetim kuruluşları daraltılmakta, sadece kamu yararını
ilgilendiren kuruluşların denetimi için yetkilendirilen bağımsız denetim
kuruluşlarının rapor hazırlaması öngörülmektedir. İkinci fıkrasında hazırlanacak
raporun içeriği değiştirilip finansal analiz raporundan makul güvence veren
denetim raporuna dönülmektedir. Üçüncü fıkrasında 7101 sayılı Yasa’yla
getirilen düzenlemede küçük işletmeler için aranmayan bağımsız denetim şartı,
konkordato talep eden şirketlerin tümüne zorunluluk şeklinde getirilmektedir.
Mevcut uygulamaya göre konkordato talebinde bulunacak firma konkordato
teklifinin ön projesini hazırlamaktadır. Bu proje üzerinde belli büyüklükteki
firmalar için Sermaye Piyasası Kurulu veya Kamu Gözetimi, Muhasebe ve Denetim
Standartları Kurumunca yetkilendirilen bağımsız denetim kuruluşları tarafından,
konkordato ön projesinde yer alan teklifin gerçekleşmesinin kuvvetle muhtemel
olduğu ya da projenin gerçekleşmeyeceğini dayanaklarıyla gösteren bir finansal analiz
raporu hazırlanması istenmektedir. İlgili mahkeme bu raporlar üzerine geçici
mühlet kararı verir ve konkordato süreci başlar ya da olumsuz rapor üzerine
firma talebi reddedilir. Hâlen bağımsız denetim raporu düzenleme şartı 3/6/2011
tarih ve 635 sayılı Bilim, Sanayi ve Teknoloji Bakanlığının Teşkilat ve
Görevleri Hakkında Kanun Hükmünde Kararname’nin 28’inci maddesi kapsamında
küçük işletmeler bakımından uygulanmamaktadır. Küçük ve Orta Büyüklükteki
İşletmelerin Tanımı, Nitelikleri ve Sınıflandırılması Hakkındaki Yönetmelik’in
5’inci maddesinde…
(Mikrofon
otomatik cihaz tarafından kapatıldı)
BAŞKAN
– Bir dakika ilave edelim, tamamlayalım.
MEHMET
METANET ÇULHAOĞLU (Devamla) - …mikro işletmeler, küçük işletmeler ve orta
büyüklükte işletmeler tarif edilmektedir.
10
işçi çalıştıranlar mikro işletmeler, 50 kişiden az yıllık çalışan istihdam
edenler küçük işletmeler ve 250 kişiden az yıllık çalışan istihdam eden ve
yıllık net satış hasılatı veya mali bilançosundan herhangi biri 125 milyon Türk
lirasını aşmayanlar orta işletmeler olarak tanımlanmakta.
Görüldüğü
gibi, 7101 sayılı Yasa’yla getirilen düzenlemede küçük işletmeler için
aranmayan bağımsız denetim şartı, konkordato talep eden şirketlerin tümü için
zorunla hâle getirilmektedir. Öte yandan, sınırlama getirilerek belli ve az
sayıda olan bağımsız denetim şirketine ayrıcalık tanınmaktadır. Yürürlükte olan
İcra ve İflas Kanunu’nun 286’ncı maddesinde konkordato talebiyle ilgili olarak
mahkemeye sunulacak mali tablonun en fazla kırk beş gün eskiye dayanabileceği
belirtilmektedir. 
Bu
nedenle, düzenlenen 13’üncü maddeyle ilgili getirilmek istenen değişiklik
teklifinin İYİ PARTİ olarak uygun olmadığını belirtir, yüce heyetinizi
saygılarımla selamlarım. (İYİ PARTİ sıralarından alkışlar) 
BAŞKAN
– Teşekkür ederim.
Aynı
mahiyetteki önerge üzerinde söz isteyen Cumhuriyet Halk Partisi İstanbul
Milletvekili Sayın Turan Aydoğan. (CHP sıralarından alkışlar) 
Sayın
Aydoğan, süreniz beş dakika.
TURAN
AYDOĞAN (İstanbul) – Teşekkür ediyorum Sayın Başkanım.
Yüce
Meclisi saygıyla selamlıyorum.
Hakkında
değişiklik önergesi verdiğimiz 13’üncü madde konkordato kurumuyla alakalı.
Burada denetim kuruluşunu belirleme yetkisi Kamu Gözetimi, Muhasebe ve Denetim
Standartları Kurumuna veriliyor. Ama sorun başka bir yerde. Düzenlemenin ilk
fıkrasında konkordato ilan edebilmek için konkordato ön projesinde yer alan
teklifin gerçekleşmesi için makul güvenceden bahsediliyor.
Sayın
vekiller, kanunlarda belirsizlik olmaz. Eğer bir belirsizlik varsa kanunda, bu
kanun suistimal edilmeye elverişli hâle gelir. Burada diyor ki: “Makul
güvence.” Peki, nedir bu makul güvence? Neye göre makul, kime göre makul? 600
milletvekiline sorsak hepsi ayrı ayrı “makul” tarifi yaparlar. Biz bu teklif
üzerine konuşurken siparişle hazırlanmış, aceleye getirilmiş bir teklif diye
eleştirmiştik, çok sayıda hata barındırıyor demiştik. 12, 13, 14, 15, 16,
17’nci maddelerde bir bütün olarak konkordato uygulamasına ilişkin
değişiklikler öngörülüyor, sistem neredeyse sil baştan hâle getiriliyor. Daha
önce denetim ve analiz raporundan muaf tutulan küçük işletmeler teklifin
yasalaşmasıyla birlikte bu talepte bulunabilmek için denetim ve analiz raporu
getirmek zorunda kalacak. Bu, küçük işletmelere büyük işletme muamelesi
yapmaktır. Güvence veren denetim raporu ile denetim ve analiz raporlarının
maliyetleri, küçük ve orta ölçekli işletmelerin bu taleple ilgili haklarını
kullanmasını engelleyecektir. 
Sayın
milletvekilleri, dün birinci bölüm üzerinde yaptığım konuşmada da söyledim,
ekonominin kötüye gidişini sadece hukuki düzenlemelerle önleyemezsiniz.
Gerçekten hukuki güvence çok önemli ekonomi için ama sadece hukuksal
standartlarda değişiklik yaparak böyle bir işlemle beraber ekonomiyi
düzeltemezsiniz. Yaşadığımız bir krizdir; siz bunu kabul etseniz de etmeseniz
de ekonomide olup bitenin üzerini dış güçler üzerinden açıklamaya kalksanız da
yani örtmeye çalışsanız da ekonomik veriler başka şeyler söylüyor. İŞKUR’a
kayıtlı işsiz sayısı 2018 Ekim döneminde önceki yılın aynı ayına göre yüzde 23
oranında artış göstermiş ve 3,2 milyona ulaşmış. İşsizlik ödeneği için
başvuranların sayısı da ekim ayında önceki yıla göre yüzde 49,1 artmış. Sadece
ekim ayında protesto edilen senet sayısı yüzde 62 artarak 2 milyar TL’nin
üzerine çıkmış. Bu yılın ilk on ayında tutar ne kadar biliyor musunuz sevgili
arkadaşlar? Tam 14,9 milyar TL ve geçen yıla göre yüzde 41’lik bir artış
göstermiş. Karşılıksız işlemi yapılan çeklerin tutarı geçen yıla göre yüzde 162
artmış. Rakamlar bunları söylüyor, siz başka şeyler söylüyorsunuz. 
Peki,
nedir bu krizin nedeni? Ben size temel iki tane nedenden bahsedeyim. Birincisi,
tek adam-parti devleti projesini hayata geçirerek ülkede hukuk devletini ve
demokrasiyi bitirerek bunu yarattınız. Hepimiz biliyoruz ki hukukun olmadığı
yerde yatırım olmaz; yatırım olmazsa iş olmaz; iş olmazsa aş olmaz; aş olmazsa
da bunlarla uğraşırsınız. 
İkincisi
ise, bugüne kadar izlenen, ülkeyi borca batıran, ekonomiyi sıcak parayla
şişirme politikasıdır. Türkiye ekonomisi bu politikalar nedeniyle hâlâ dünyada
en kırılgan ekonomilerden biridir. Hâl böyleyken kalkıp konkordato ilan etme
koşullarını zorlaştırarak evin tozunu halının altına süpürüyorsunuz. Böylece
krizin üzerini mi kapatacağınızı zannediyorsunuz? Ekonomiye güven yok, üretim
durmuş, üniversiteli işsiz sayısı 1 milyon 100 bin kişiyi aşmış. Hayat
pahalılığında dünyadaki ilk 10 ülke arasına girmişiz fakat hakkınızı yemeyelim,
tüm olan bitenin sorumlusunu buldunuz: Soğan. Ya, böyle şeylerle bizi niye
oyalıyorsunuz? 
Durumun
ciddiyetinin farkında değilsiniz belki. Hâlen pansumanla bu krizi ötelemeye
çalışıyorsunuz, seçimi atlatmaya çalışıyorsunuz aslında geçici önlemlerle.
Ancak bu kriz ne geçici önlemlerle ne atlatmacayla atlatılabilecek gibi de
durmuyor. Gönlümüz istiyor ki ülkemiz bu krizden çok kısa sürede çıksın,
gönlümüz istiyor ki bu krizin faturasını çok daha ağır ödemeyelim, gönlümüz
istiyor ki çocuklarımızın geleceğiyle ilgili daha garanti bir gözle hayata
bakabilelim ama sizde -işin aslı- tık yok. Sizi makul olmaya davet ediyorum,
sizi sipariş yasalarla bu Meclisi oyalamak yerine bu ülkenin sorunlarını makul
düzeyde konuşmaya davet ediyorum.
Hepinize
saygılar sunuyorum. (CHP sıralarından alkışlar) 
BAŞKAN
– Teşekkür ederim Sayın Aydoğan. 
Değerli
milletvekilleri, aynı mahiyetteki önergeleri oylarınıza sunuyorum: Kabul
edenler… Kabul etmeyenler… Önergeler kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 16 sıra sayılı Kanun Teklifi’nin çerçeve 13’üncü maddesinin aşağıdaki
şekilde değiştirilmesini arz ve teklif ederiz.
 Mehmet
Muş Mehmet Doğan Kubat Fehmi Alpay
Özalan
 İstanbul İstanbul İzmir
 Hasan
Çilez İsmail Emrah Karayel İsmail
Tamer
 Amasya Kayseri Kayseri
 Ahmet
Tan Mücahit Durmuşoğlu Ali
Özkaya
 Kütahya Osmaniye Afyonkarahisar
“MADDE
13- 2004 sayılı Kanunun 286 ncı maddesinin birinci fıkrasının (e) bendi
aşağıdaki şekilde değiştirilmiş, ikinci fıkrası yürürlükten kaldırılmış ve
maddeye aşağıdaki fıkralar eklenmiştir.
"e)
Kamu Gözetimi, Muhasebe ve Denetim Standartları Kurumunca yetkilendirilen
bağımsız denetim kuruluşu tarafından Türkiye Denetim Standartlarına göre
yapılacak denetim kapsamında hazırlanan ve konkordato ön projesinde yer alan
teklifin gerçekleşeceği hususunda makul güvence veren denetim raporu ile
dayanakları.”
"Birinci
fıkranın (e) bendi kapsamında düzenlenecek raporlar ve bu raporlara dayanak
olacak denetimlerde, denetim kuruluşlarının faaliyetleri, hak ve
yükümlülükleri, raporların inceleme ve denetimleri, bu raporlar sebebiyle
doğacak idari ve hukuki sorumluluk ile diğer hususlar hakkında 26/9/2011 tarihli
ve 660 sayılı Kamu Gözetimi, Muhasebe ve Denetim Standartları Kurumunun
Teşkilat ve Görevleri Hakkında Kanun Hükmünde Kararname hükümleri uygulanır.
Bu
maddenin uygulanmasına ilişkin usul ve esaslar Adalet Bakanlığınca yürürlüğe
konulan yönetmelikle belirlenir.”
BAŞKAN
– Komisyon okutulan önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Takdire bırakıyoruz Sayın Başkanım.
BAŞKAN
– Önerge üzerinde…
MEHMET
DOĞAN KUBAT (İstanbul) – Gerekçe…
BAŞKAN
– Gerekçeyi okutuyorum:
Gerekçe:
Önergeyle,
denetim raporlarının kamu yararını ilgilendiren kuruluşların denetimi için
yetkilendirilen bağımsız denetim kuruluşlarından alınması yerine tüm bağımsız
denetim kuruluşlarından alınabilmesi için (e) bendinde yer alan “kamu yararını
ilgilendiren kuruluşların denetimi için” ibaresi madde metninden
çıkarılmaktadır. Ayrıca denetim raporuna esas mali tabloların hangi tarihe ait
olacağı hususu alt düzenleyici işlemlerle belirlenebileceğinden, olası
tereddütlerin giderilmesi amacıyla maddenin ikinci fıkrası yürürlükten
kaldırılmaktadır. 
BAŞKAN
– Değerli milletvekilleri, gerekçesi okunan önergeyi oylarınıza sunuyorum:
Kabul edenler… Kabul etmeyenler… Önerge kabul edilmiştir.
Kabul
edilen önerge doğrultusunda 13’üncü maddeyi oylarınıza sunuyorum: Kabul edenler…
Kabul etmeyenler… 13’üncü madde kabul edilmiştir.
14’üncü
madde üzerinde dört önerge bulunmaktadır. Önergeleri aykırılık sırasına göre
okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 16 sıra sayılı Abonelik Sözleşmesinden Kaynaklanan Para Alacaklarına
İlişkin Takibin Başlatılması Usulü Hakkında Kanun Teklifi’nin 14’üncü
maddesinin teklif metninden çıkarılmasını arz ve teklif ederiz.
Saygılarımızla.
 Alpay
Antmen Süleyman Bülbül Turan
Aydoğan
 Mersin Aydın İstanbul
 İbrahim
Özden Kaboğlu İsmail Atakan Ünver
 İstanbul Karaman
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkanım. 
BAŞKAN
– Önerge üzerinde söz isteyen?
ENGİN
ALTAY (İstanbul) – Gerekçe okunsun. 
BAŞKAN
– Gerekçeyi okutuyorum:
Gerekçe:

Teklif
metni Anayasa’nın eşitlik ilkesine ve Anayasa’nın madde 138/2 hükmüne
aykırıdır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 16 sıra sayılı Kanun Teklifi’nin çerçeve 14’üncü maddesi ile 2004 sayılı
Kanun’un 287’nci maddesinin üçüncü fıkrasına eklenmesi öngörülen cümlede yer
alan “ve sorumlu denetçi olarak onaylanmış” ibaresinin madde metninden
çıkarılmasını arz ve teklif ederiz. 
 Mehmet
Muş  Mehmet Doğan Kubat  Fehmi Alpay
Özalan
 İstanbul
 İstanbul  İzmir

 İsmail
Tamer  İsmail Emrah Karayel  Hasan
Çilez 
 Kayseri
 Kayseri  Amasya

 Ali
Özkaya  Ahmet Tan  Mücahit
Durmuşoğlu 
 Afyonkarahisar
 Kütahya Osmaniye

BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Takdire bırakıyoruz Sayın Başkan. 
BAŞKAN
– Önerge üzerinde söz isteyen?
MEHMET
DOĞAN KUBAT (İstanbul) – Gerekçe lütfen.
BAŞKAN
– Gerekçeyi okutuyorum:
Gerekçe:

Önergeyle,
konkordato komiseri olarak atanacak bağımsız denetçilerin daha geniş bir
listeden seçilebilmesi için “sorumlu denetçi” olma şartı kaldırılmaktadır. 
BAŞKAN
– Okutulan önergeyi oylarınıza sunuyorum: Kabul edenler… Kabul etmeyenler…
Önerge kabul edilmiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Abonelik Sözleşmesinden Kaynaklanan Para Alacaklarına İlişkin Takibin
Başlatılması Usulü Hakkında Kanun Teklifi’nin 14’üncü maddesinde yer alan
“eklenmiştir” ibaresinin “ilave edilmiştir” ibaresiyle değiştirilmesini arz ve
teklif ederim. 
 Metin
Ergun  Enez Kaplan  Fahrettin
Yokuş 
 Muğla
 Tekirdağ  Konya
 Mehmet
Metanet Çulhaoğlu  Hasan Subaşı 
 Adana
 Antalya 
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkanım. 
BAŞKAN
– Önerge üzerinde söz isteyen?
MEHMET
METANET ÇULHAOĞLU (Adana) – Gerekçe okunsun. 
BAŞKAN
– Gerekçeyi okutuyorum:
Gerekçe:
14’üncü
maddesinde yer alan “eklenmiştir” ibaresinin “ilave edilmiştir” ibaresiyle
değiştirilmesi gerekmektedir. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 16 sıra sayılı Kanun Teklifi’nin 14’üncü maddesinde yer alan “durumunda”
ibaresinin “halinde” olarak değiştirilmesini arz ve teklif ederiz. 
Mustafa
Hidayet Vahapoğlu Halil Öztürk  Ayşe
Sibel Ersoy 
 Bursa
 Kırıkkale Adana
 Ali
Muhittin Taşdoğan Hayati Arkaz Sefer
Aycan
 Gaziantep İstanbul Kahramanmaraş
 Ümit
Yılmaz
 Düzce
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkan.
BAŞKAN
– Önerge üzerinde söz isteyen Düzce Milletvekilimiz Sayın Ümit Yılmaz.
Buyurun
Sayın Yılmaz. (MHP sıralarından alkışlar) 
ÜMİT
YILMAZ (Düzce) – Sayın Başkan, değerli milletvekilleri; 16 sıra sayılı Kanun
Teklifi’nin 14’üncü maddesinin değiştirilmesi hakkında söz almış bulunmaktayım.
2018
yılının başından itibaren yaşanan ekonomik sıkıntı birtakım dış güçlerin
müdahalesiyle beraber büyümüş ve ülkede yaşayan insanlarımız için zor bir süreç
başlamıştır. Bu süreçle beraber yeni oluşan ekonomi yönetimi temmuz ayından
itibaren birtakım ekonomik kararlar alarak krize evrilmeye çalışılan
sıkıntıları atlatmak için üzerine düşeni yapmaya çalışmıştır. Bu alınan
kararların birçoğuna katılmakla beraber eksik gördüğümüz ve yaşanan ekonomik
sıkıntıların atlatılması için yapılması gerekenleri Milliyetçi Hareket Partisi
olarak mevcut Hükûmete tavsiye olarak bildirmeye devam edeceğiz. 
Değerli
milletvekilleri, biz Milliyetçi Hareket Partisi olarak ülkemize yapılan gerek
terör saldırılarını gerekse ekonomik saldırıları ülkenin bekasına yapılan
saldırılar olarak görüyoruz. Bu yüzden, her ne kadar ekonomide yaşanan
sıkıntıların müsebbibi son dönemlerdeki ekonomi yönetiminde yapılan
yanlışlıklar olsa da 2001 yılında partimizin de içinde bulunduğu 57’nci
Hükûmete yapıldığı gibi ülkemizin bekasını sıkıntıya sokacak şekilde
davranamazdık ve davranmadık da. 
Değerli
milletvekilleri, Meclise sunulan 16 sıra sayılı Kanun Teklifi’yle şirketlerin
konkordato ilanına yönelik düzenlemeler getirilmektedir. Son dönemde yaşanan
ekonomik sıkıntılar şirketleri, sanayicileri ve işletmeleri oldukça zor durumda
bırakmaktadır. Konkordato isteyen şirketlerin sayısı her geçen gün artmakta, bu
artış piyasayı ekonomik ve psikolojik olarak tedirgin etmektedir. Bize gelen
bilgilere göre, konkordato isteyen işletmelerin birçoğunun devletten hak ediş
ve KDV alacakları vardır. Bu alacakları devlet tarafından ödenmemesine rağmen
konkordato isteyen şirketlerin alacak hanesinde görüldüğü için şirketlerin
talebi kabul edilmemektedir. Burada ekonomi yönetimi üzerine düşen, devletten
alacağı olan şirketlerin ya alacakları ödenmeli ya da alacaklarının borçlu
oldukları işletmelere ödenmesi sağlanmalıdır. Aksi takdirde konkordato ve iflas
silsilesi domino taşı etkisiyle diğer işletmelere de sirayet edecektir. Bu,
sıkıntı içindeki ekonomiyi daha da içinden çıkılmaz bir hâle sokacak, ayrıca
işsiz kalan insanlar ve aileleri istihdam sorununa sebep olacak, bu da
toplumsal barışı derinden etkileme riski doğuracaktır. Gerçekten zor durumda
olan şirketlerin yanında, sayıları az da olsa ekonomik sıkıntıları bahane
ederek konkordato ve iflas isteyen şirketler de vardır. Ekonomi yönetiminin bu
tür şirketler için yapması gereken, gerekli incelemelerin süratle yapılarak art
niyetli şirketlere cezai müeyyide uygulamasıdır. 
Değerli
milletvekilleri, getirilen kanun teklifiyle zor durumdaki şirketlerin devletten
alacağına bir sürat getirilmezken bazı şirketlerin icradan alacağına çabukluk
sağlanması ekonomiye artı bir değer katmayacaktır, sadece vatandaşın gözünde
icrayı kolaylaştıran Hükûmet olarak görülecektir. Tabii ki burada tercih
Hükûmetindir ancak ekonomiyi bulunduğu sıkıntılı süreçten çıkarmak için
yapılması gerekenler bellidir. Eğer piyasayı rahatlatmak istiyorsanız küçük
esnafa, sanayiciye ve çiftçiye dönük, üretimi artırıcı eylem planları
hazırlanmalı ve uygulamaya konulmalıdır. Küçük esnafımızın Esnaf Kefalet
Kooperatifine olan borçları ertelenmeli, esnafımızın işletmesine yönelik yeni
krediler sağlanmalı, bu krediler verilirken küçük esnafımızın bankaların
insafına bırakılmaması sağlanmalıdır. Bu, küçük esnafımıza rahat bir nefes
aldıracaktır. Çiftçilerimizin de Tarım Kredi Kooperatiflerine olan borçları
acilen ertelenmeli, ayrıca çiftçimizin üretimini artıracak doğrultuda önlemler
ve teşvikler bahar gelmeden açıklanmalıdır. Çiftçinin en büyük girdi maliyeti
olan gübre, mazot, zirai ilaç gibi tarımsal üretimi önemli derecede etkileyen
emtialar çiftçiye daha ucuz verilmelidir. Sanayicinin üretimi artırmasına
yönelik teşvikler devam etmeli, son dönemlerde yapıldığı gibi, cari açığa sebep
olan sektörlerde yatırımlar desteklenmelidir. Üretimin önündeki vergi yükü
azaltılmalı, sanayicinin üretimi bırakıp müteahhitlik yapmaması sağlanmalıdır.
Yatırım yapmak ve büyümek isteyen sanayiciye OSB’lerde yer tahsisinde kolaylık
sağlanmalı, OSB’lerden yer tahsisi yapılmış ama faaliyete geçmeyen firmalar
için önlem alınmalı, OSB’ler rant kapısına çevrilmemelidir. Sanayicinin üretimi
artırmasına ve istihdama yönelik önündeki engeller kaldırılmalı… 
(Mikrofon
otomatik cihaz tarafından kapatıldı)
BAŞKAN
– Sayın Yılmaz, bir dakika ilave ediyorum. 
ÜMİT
YILMAZ (Devamla) - …elektrik ve doğal gaz kullanımına teşvikler verilmeli ve
kalifiye eleman sağlanması için Millî Eğitim Bakanlığı ve YÖK’le koordineli
çalışması sağlanmalıdır.
Değerli
milletvekilleri, ayrıca son dönemde elektrik, su ve doğal gaz faturalarında
vatandaşlarımızdan alınan dağıtım, kayıp kaçak, sayaç okuma, TRT payı gibi
ücretlerin çıkarılması ve alınmaması gerekmektedir. Devletin görevi, ödemeyen
ve kaçak kullananı tespit ederek cezalandırmaktır, ödemeyenin cezasını
faturasını düzenli ödeyen vatandaştan çıkarmak değildir. 
Vatandaşımıza
son günlerde OGS ve HGS’lerden kaçak geçtiğine dair cezalar gittiğine yönelik
birçok şikâyet hepimizin kulağına gelmektedir. Bu asılsız cezalar vatandaşları
canından bezdirmiştir. Bu cezaların fotoğraflı olarak düzenlenmesi ve
itirazların ivedilikle görülmesi şarttır. Ayrıca kaçak geçişlerde cezaların
gönderilmesinde süre şartı getirilmeli, iki yıl biriktirip gönderilmemelidir.
Genel
Kurulumuzu saygıyla selamlıyor. (MHP sıralarından alkışlar) 
BAŞKAN
– Teşekkür ederim Sayın Yılmaz. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Kabul
edilen önerge doğrultusunda 14’üncü maddeyi oylarınıza sunuyorum: Kabul
edenler… Kabul etmeyenler… 14’üncü madde kabul edilmiştir.
15’inci
madde üzerinde üç önerge bulunmaktadır. Önergeleri aykırılık sırasına göre
okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 16 sıra sayılı Abonelik Sözleşmesinden Kaynaklanan Para Alacaklarına
İlişkin Takibin Başlatılması Usulü Hakkında Kanun Teklifi'nin 15'inci
maddesinin teklif metninden çıkarılmasını arz ve teklif ederiz.
Saygılarımızla.
 Alpay
Antmen Süleyman Bülbül Turan
Aydoğan
 Mersin Aydın İstanbul
 İbrahim
Özden Kaboğlu İsmail Atakan Ünver
 İstanbul Karaman
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) - Katılmıyoruz Sayın Başkan.
ENGİN
ALTAY (İstanbul) – Gerekçe…
BAŞKAN
– Gerekçeyi okutuyorum:
Gerekçe:
Teklifin
bütünü Anayasa’ya aykırı olduğu için bu maddenin de teklif metninden
çıkartılması gereklidir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 16 sıra sayılı Kanun Teklifi’nin çerçeve 15’inci maddesiyle değiştirilmesi
öngörülen 2004 sayılı Kanun’un 290’ıncı maddesinin beşinci fıkrasında yer alan
"ve sorumlu denetçi olarak onaylanmış” ibaresinin madde metninden
çıkarılmasını arz ve teklif ederiz.
 Mehmet
Muş Mehmet Doğan Kubat Fehmi Alpay
Özalan
 İstanbul İstanbul İzmir
 İsmail
Tamer İsmail Emrah Karayel Hasan
Çilez
 Kayseri Kayseri Amasya
 Ahmet
Tan Ali Özkaya Mücahit
Durmuşoğlu
 Kütahya Afyonkarahisar Osmaniye
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) - Takdire bırakıyoruz Sayın Başkan.
BAŞKAN
– Gerekçeyi okutuyorum:
Önergeyle,
kanunun çerçeve 14’üncü maddesinde yapılan değişikliğe uyum sağlanması
amaçlanmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Abonelik Sözleşmesinden Kaynaklanan Para Alacaklarına İlişkin Takibin
Başlatılması Usulü Hakkında Kanun Teklifi’nin 15’inci maddesinin birinci
fıkrasında yer alan "değiştirilmiştir” ibaresinin "düzenlenmiştir”
ibaresiyle değiştirilmesini arz ve teklif ederim.
 Hüseyin
Örs Ümit Beyaz Ahmet
Çelik
 Trabzon İstanbul İstanbul
 Aylin
Cesur Ümit Dikbayır
 Isparta Sakarya
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) - Katılmıyoruz Sayın Başkan.
BAŞKAN
– Önerge üzerinde söz isteyen, Trabzon Milletvekilimiz Sayın Hüseyin Örs. (İYİ
PARTİ sıralarından alkışlar)
Süreniz
beş dakika Sayın Örs.
HÜSEYİN
ÖRS (Trabzon) – Sayın Başkan, kıymetli milletvekilleri; 16 sıra sayılı Abonelik
Sözleşmesinden Kaynaklanan Para Alacaklarına İlişkin Takibin Başlatılması Usulü
Hakkında Kanun Teklifi konusunda İYİ PARTİ Grubu adına söz almış bulunuyorum.
Hepinizi en derin saygılarımla selamlıyorum. 
Değerli
milletvekilleri, öncelikle şunu merak ediyorum: Muhatapları tarafından dile
getirilemeyen, televizyonlarda, gazetelerde yer bulamayan, bir ekonomik kriz
nedeniyle dara düşen, mağdur olan vatandaşlarımızın fatura yükünü hafifletmek,
onlara ödeme kolaylığı sağlamak ve geçimlerini kolaylaştırmak varken bu kanun
teklifiyle kime hizmet edilmek istenmektedir? Öğretmenlerimiz, polislerimiz,
hemşirelerimiz, memurlarımız ve pek çok kamu personelimiz 3600 ek gösterge beklerken
bu kanun teklifindeki aceleniz niyedir? Kaçak elektrik konusunda susanlar,
patronların vergilerini affedip vergi yükünü vatandaşa bindirenler, TRT payıyla
faturaları şişirenler, vatandaşlarımızın çektiği sorunları daha ne kadar
görmezden geleceklerdir? “İtibardan tasarruf olmaz.” diyenlere sesleniyorum.
Şirketleri geçtik, vatandaşlarımız dahi konkordato ilan etmeye başlarken daha
ne kadar susacaksınız, daha ne kadar görmeyeceksiniz, daha ne kadar
konuşmayacaksınız? 
Değerli
milletvekillerim, milletvekili olduğum Trabzon’da 2018 yılı itibarıyla yani
2018’in 1 Ocağından 3 Aralık tarihine kadar 35.295 tane icra dosyası vardır.
Yine, Trabzon ilimizde; 8’i Ortahisar, 1’i Maçka, 1’i Akçaabat’tan olmak üzere
10 tane konkordato başvurusu vardır. Bunun anlamı şudur: Trabzon’daki esnaf,
sanayi sitesindeki esnaf, Uzun Sokak’taki esnaf, Kunduracılar’daki esnaf, daha
önceden almış olduğu kredileri ödeyemediği için bankaların haciz baskısıyla
karşı karşıyadır. 
Burada
da içeriği ile başlığı farklı olan bu değişiklik teklifiyle siz neyi
amaçlıyorsunuz? İcra ve iflas dosyalarının 20 milyon sınırına geldiği ülkemizde
vatandaşın evine aş getirme derdi varken, üniversite mezunu gencin iş kaygısı
varken, emeklinin ayın sonunu getirememe korkusu varken, çiftçinin ürünü beş para
etmezken, emeklilikte yaşa takılan milyonlarca vatandaşımızın mağduriyeti gün
gibi ortada dururken, kısaca, milletin derdi başkayken bu kanunu
hazırlayanların derdi nedir acaba?
Değerli
milletvekilleri, biz milletvekiliyiz, milletin vekiliyiz. Evine ekmek
götüremeyenler, ekmeğini çöpten toplayanlar, değil ay sonunu ayın ortasını
getiremeyenler, çoluğuna çocuğuna cep harçlığı veremeyenler, kirasını,
faturalarını ödeyemeyenler, borcu borçla kapatanlar, kredi kartının asgarisini
ödeyerek ev geçindirmeye çalışanlar, pazara sadece gece çıkacak hâle gelenler
gözlerini Meclisimize dikmiş, kulaklarını bize vermiş, bir çözüm ve bir ses
beklemektedir. Bu ses Gazi Meclisten yükselmeli; vatandaş dermanını burada
görmelidir. 
Biz
İYİ PARTİ olarak, yandaş kayırmayan, yolsuzluk ve rüşvetin önüne geçmiş,
gençleri huzurlu ve mutlu, anne ve babaları çocuklarının gelecek kaygılarından
kurtulmuş bir Türkiye için buradayız.
Hepinize
en derin saygılarımı sunuyorum. (İYİ PARTİ sıralarından alkışlar)
BAŞKAN
– Teşekkür ederim.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Kabul
edilen önerge doğrultusunda 15’inci maddeyi oylarınıza sunuyorum: Kabul
edenler... Kabul etmeyenler... 15’inci madde kabul edilmiştir. 
16’ncı
madde üzerinde iki önerge bulunmaktadır. Önergeleri aykırılık sırasına göre
okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 16 sıra sayılı Abonelik Sözleşmesinden Kaynaklanan Para Alacaklarına
İlişkin Takibin Başlatılması Usulü Hakkında Kanun Teklifi’nin 16’ncı maddesinin
teklif metninden çıkarılmasını arz ve teklif ederiz.
Saygılarımızla.
 Alpay
Antmen Süleyman Bülbül Turan
Aydoğan
 Mersin Aydın İstanbul
 İbrahim
Özden Kaboğlu İsmail Atakan Ünver
 İstanbul Karaman
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkan.
ENGİN
ALTAY (İstanbul) – Gerekçe…
BAŞKAN
– Önerge üzerinde gerekçeyi okutuyorum:
Gerekçe:
Maddeyle
subjektif bir kıstas getirilmekte ve konkordato ilanı olanaksız hâle
getirilmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge
reddedilmiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
Abonelik Sözleşmesinden Kaynaklanan Para Alacaklarına İlişkin Takibin
Başlatılması Usulü Hakkında Kanun Teklifi’nin 16’ncı maddesinde yer alan
“anlaşılıyorsa” ibaresinin “tespit ediliyorsa” ibaresiyle değiştirilmesini arz
ve teklif ederim.
 Şenol
Bal Aylin Cesur Ayhan
Altıntaş
 Ankara Isparta Ankara
 Arslan
Kabukcuoğlu Ümit Beyaz
 Eskişehir İstanbul
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkan.
BAŞKAN
– 16’ncı madde üzerindeki önerge hakkında konuşmak isteyen Isparta
Milletvekilimiz Sayın Aylin Cesur.
Buyurun.
(İYİ PARTİ sıralarından alkışlar)
AYLİN
CESUR (Isparta) – Sayın Başkan, değerli milletvekilleri; görüşülmekte olan
kanun teklifinin 16’ncı maddesi için görüşlerimi ifade edeceğim. 
16’ncı
maddenin içeriği doğru fakat bu düzenlemeler darboğaza giren reel sektöre
derman değil. 16’ncı maddedeki bu eklemelerle hâkimlere ve bilirkişilere sonsuz
bir yetki veriliyor. Teklif, konkordato ilan etmemesi gereken bir firmanın
etmesi veya konkordato ilan etmesi gereken bir firmanın da etmemesi yönünde bir
karar verilmesinin önünü açmakta. Bu yönüyle bilirkişilik müessesenin de
mahkemelerin önüne geçmesine sebep olacak bir düzenleme aslında. Bu sistem
sonuç olarak rantiyeden para kazanmanın yolunu açmaktadır. Basit bir örnek
verelim: 1 milyon liralık vadeli borcunu konkordatoyla bir yıla yayan kişi bu
borcu kendi işletmesine dâhil ederek bir kaynak yaratırsa ve -biraz önce
bahsettiğim bu işletme sahibinin kötü niyetli olduğunu varsayalım- vadeli
aldığı malları spot piyasada satarak elde ettiği nakdi de mevcut piyasa faiz
oranları üzerinden bankalara, vadeli mevduata yatırırsa ve yıllık yaklaşık
yüzde 25 kazanma imkânı elde eder şimdiki şartlarda; bu da yıllık 250 bin lira
faiz geliri demektir. Böylece hiçbir iş yapmasına gerek kalmaz. Olay, kısa ve
öz budur. Sözde “Rantiyeyi engelleyeceğim.” diyen Hükûmet, iflas erteleme
müessesesini kaldırıp konkordatoya geçme kararı alarak âdeta rantiyenin önünü
açmaktadır. Bu düzenlemeyle Türk ticari hayatında vadeli satışın önünü de
kapatmaktadır. 
Bugün
itibarıyla Türkiye’de yaklaşık 3 bin firmanın konkordato ilan ettiği medyaya
yansıyan bir gerçek ve bu sayının yıl bitmeden 5 bin ilâ 7 bin arasında olacağı
da öngörülüyor. Ülkenin önde gelen kurumsal şirketleri ve markaları bir bir
konkordato ilan etmeye başladılar. Sürekli olarak nakit akışını sürdürebilmek
için banka kredisine ihtiyaç duyan firmalar artık tükenmiş durumda. Bu yüzden
mahkemelerden konkordato talep ederek kendilerini oksijen çadırına atmaya
çalışmaktalar. Bu tamam da firmaların tamamında borca batıklık söz konusu
değil. 
Değerli
arkadaşlar, sorun para sorunu. Firmaların çoğunun mal varlığı aslında mevcut
olan borçlarından fazla ancak sorun, krediye dayalı sistemin iflası. Bu aslında
şu demek: Ben bugün burada huzurunuzda ve bizi izleyen milletin huzurunda
kırmızı alarm butonuna basıyorum ve piyasaya düşük maliyetli kredi pompalanmaya
devam ettiği sürece konkordato talebiniz kabul edilse dahi doğacak sonuç,
oksijen çadırından eve gitmek değil, Karşıyaka Mezarlığı’na gitmek olacaktır. 
Şirketlerin
2002’de bankalara olan borcu 37,5 milyar dolar, 2009’da şirketlerin dövizle
borçlanmasına izin verilmesiyle bugün bu rakam 330,1 milyar dolar yani 10 kat
artmış değerli arkadaşlar. Ekonomi ne kadar iyi yönetilmiş, sadece bu gösterge
bile aslında hepimize çok önemli bir sonuç veriyor. On altı yıldır ülkeyi
yöneten iktidar partisinin sanki başka bir ülkede yaşıyormuş gibi zaman zaman
“Ekonomik kriz yok.” falan diye de açıklamalar yapmasının takdirini Yüce
Meclisimize ve bizi burada izleyen değerli milletimize, sevgili
vatandaşlarımıza bırakıyorum. 
Evet,
bu tablo, tefecilerin piyasayı ele geçirmesine yol açacaktır. Ekonomik kriz her
geçen gün derinleşiyor. Türkiye Esnaf ve Sanatkârları Konfederasyonunun yani
TESK’in verilerine göre 2016’da 101.614 esnaf kapısına kilit vurdu. Bu ne demek
biliyor musunuz? Günde 38 esnaf ve her ay da yaklaşık bin tane esnaf dükkânını
kapatıyor, gidiyor. Şimdi, buna böyle baktığınız zaman durumun vahametini
eminim buradaki arkadaşlarımın hepsi anlıyor. Yani, anlayamıyorlarsa zaten millet
anlıyor değerli arkadaşlarım. Şimdi ben de burada söyleyerek belki bir insafa
gelinir mi acaba diye tekrar tekrar altını çizmek için dile getiriyorum. Bunlar
geçen ayki rakamlar, emin olun bir iki ay içerisinde bu tablo daha da
vahimleşecek çünkü piyasalar bir şeklide kendisini dengelemeye çalışıyor. Hani,
Allah vermeye diyorum önümüzdeki günleri, çok sıkıntıya gireceğiz, öyle
görünüyor. 
24
Haziran seçimlerinden önce manifestonuzda ve meydanlarda ne dediniz? Başkanlık
sistemi gelince Türkiye uçacaktı. Ee, hani? Şimdi, bakıyoruz, yüz altmış yedi
günde Türkiye uçmadı ama dolar uçtu, faiz uçtu, enflasyon uçtu, konkordato
uçtu...
İBRAHİM
HALİL ORAL (Ankara) – Soğan uçtu. 
AYLİN
CESUR (Devamla) - …işsizlik uçtu, zamlar uçtu, papaz uçtu, Suudi Konsolos uçtu,
her şey ve herkes uçtu. Uçmayan ne biliyor musunuz? Çiftçi, memur, işçi, köylü,
esnaf dibe vurdu değerli arkadaşlar. 
Evet,
İnşaat Müteahhitleri Konfederasyonuna göre 700 bin kişi işsiz kalma riskiyle
karşı karşıya ve 3 bine yakın şirketin yüzde 75’i inşaatla ilgili. 
Bakın,
on yedi yılda doğru dürüst fabrika kurmadığınız gibi, mevcut fabrikalara da
sahip çıkmadınız. Diyorum ki: Keser döner, sap döner; gün gelir devran döner.
Gün gelir devran döner, dönecek de. Piyasalarda zor durumda olan herkese
sesleniyorum: Hiç merak etmeyiniz, bütün bunların hepsinin çözümü yakındır.
Sevgiyle
saygıyla selamlıyorum. (İYİ PARTİ ve CHP sıralarından alkışlar) 
BAŞKAN
– Teşekkür ederim.
Önergeyi
oylarınıza sunuyorum: Kabul edenler... Kabul etmeyenler... Önerge kabul edilmemiştir.
16’ncı
maddeyi oylarınıza sunuyorum: Kabul edenler... Kabul etmeyenler... 16’ncı madde
kabul edilmiştir.
Değerli
milletvekilleri, 17’nci madde üzerinde iki önerge bulunmaktadır. Önergeleri
aykırılık sırasına göre okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 16 sıra sayılı Abonelik Sözleşmesinden Kaynaklanan Para Alacaklarına
İlişkin Takibin Başlatılması Usulü Hakkında Kanun Teklifi'nin 17’nci maddesinin
teklif metninden çıkarılmasını arz ve teklif ederiz.
Saygılarımızla.
 Alpay
Antmen Süleyman Bülbül Turan
Aydoğan
 Mersin Aydın İstanbul
 İbrahim
Özden Kaboğlu İsmail Atakan Ünver
 İstanbul Karaman
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkan. 
BAŞKAN
– Önerge üzerinde gerekçeyi okutuyorum:
Gerekçe:
Kanun
bütünüyle Anayasa'ya aykırı olduğundan maddenin de teklif metninden çıkarılması
gerekmektedir. 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığı
Görüşülmekte
olan "Abonelik Sözleşmesinden Kaynaklanan Para Alacaklarına İlişkin
Takibin Başlatılması Usulü Hakkında Kanun Teklifinin" 17’inci maddesinin
ikinci fıkrasının birinci cümlesinde yer alan “görevlendirme usulü dikkate
alınmaksızın” ibaresinin cümleden çıkartılmasını arz ve teklif ederim.
 İmam
Hüseyin Filiz Metin Ergun Ümit
Dikbayır
 Gaziantep Muğla Sakarya
 Enez
Kaplan Mehmet Metanet Çulhaoğlu 
 Tekirdağ Adana
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkan.
BAŞKAN
– Önerge üzerinde söz isteyen, Adana Milletvekilimiz Sayın Mehmet Metanet
Çulhaoğlu.
Buyurun
Sayın Çulhaoğlu. (İYİ PARTİ sıralarından alkışlar) 
Süreniz
beş dakika. 
MEHMET
METANET ÇULHAOĞLU (Adana) – Sayın Başkan, değerli milletvekilleri; 16 sıra
sayılı Abonelik Sözleşmesinden Kaynaklanan Para Alacaklarına İlişkin Takibin
Başlatılması Usulü Hakkında Kanun Teklifi’nin 17’nci maddesi üzerinde öz almış
bulunuyorum. İYİ PARTİ Grubu adına yüce heyetinizi saygılarımla selamlıyorum. 
Değerli
milletvekilleri, bu kanun da AK PARTİ tarafından alışkanlık hâline getirilen
torba yasalardan birisi. İçine olumlu maddelerin yanına bir iki olumsuz madde
koy, hepsini birlikte oyla. Bu mantık ve yaklaşım sizce doğru olabilir, bizce
doğru değil arkadaşlar.
Kanun
teklifinin aceleyle hazırlanmış olduğu teknik hatalardan anlaşılmaktadır. Kanun
teklifi içerisinde Türk Ticaret Kanunu, İcra ve İflâs Kanunu, Harçlar Kanunu’nda
değişiklik yapılmakta olduğunu görüyoruz.
AK
PARTİ on altı yıldır iktidarda. Biz burada, milletin temsil edildiği yüce
Mecliste, sanayici, esnaf, ithalatçı, ihracatçı, çiftçi, memur borç batağında,
bunların gelir seviyelerini artıracak yasal düzenlemeleri yapmamız gerekirken
sermaye odaklarını memnun edecek sipariş bir teklifi yasalaştırmak için
çalışıyoruz. Bu, kabul edilemez.
Bundan
on yıl önce icra ve iflas dosyası 8 milyon iken 2018 yılında 19 milyon 901 bin
icra iflas dosyası var. On yılda icraya düşen, iflas eden yüzde 250 artmış; AK
PARTİ’nin eseri, iflasları artırmak olmuştur.
Değerli
milletvekilleri, AK PARTİ’nin 09/06/1932 tarihli ve 2004 sayılı İcra ve İflâs
Kanunu’na eklemek istediği geçici 15’inci maddeyle, artık icradan başını
kaldıramayan, iflasın eşiğine gelmiş firmaların dosyalarını kurtarmak için
değil, 2004 sayılı Kanun’un 290’ıncı maddesinin beşinci fıkrasındaki konkordato
komiserliğinin niteliklerini belirleyen Adalet Bakanlığının yönetmeliği devre
dışı bırakılmış. “Komiser listesi oluşturuluncaya kadar listeden görevlendirme
usulü dikkate alınmaksızın komiser görevlendirilir.” hükmü getirilmek
istenmekte. Neden görevlendirme usulü bozulmaktadır? Bu aceleniz niye değerli
arkadaşlar?
Uygulanan
ekonomik politikaların sonucu olarak, son zamanlarda döviz kurunun hızla
yükselmesi, girdi maliyetlerinin artması ve kamu kurumlarının özel sektöre olan
borçlarını zamanında ödeyememesi nedeniyle firmalar zor duruma düşmüştür. İç
talep azalmış, kurumsal yapı içerisinde gelir-gider dengesizliği dayanılmaz
hâle gelmiştir. Banka kredilerinde vadeleri henüz gelmemiş borçlar bile istenir
hâle gelmiş, muaccel hâle getirilen kredilere yüzde 90’lara varan faiz
uygulanmaya başlanmıştır.
Bunun
yanında, kamu kurumlarının ödenek sıkıntıları nedeniyle nakit akışının aksaması
yüzünden özel sektörün taahhüdü altındaki işler zamanında bitirilemediği gibi,
artan maliyetler yüzünden likidite darlığı başlamıştır. Firmaların tahsilat
oranları yüzde 70-80’lerden yüzde 30-40’lara düşmüştür.
Belirttiğimiz
nedenlerle ülkemizin köklü bazı işletmeleri de dâhil yüzlerce firma, borçlarını
vadesi geldiği hâlde ödeyemez ya da gelecek vadede ödeyememe tehlikesiyle karşı
karşıya kalmıştır. Ekonomik kriz sebebiyle iş yapamadıkları için borç batağına
düşen firmalar, alacaklıların haciz baskısından ve iflas etmekten kurtularak
varlıklarını sürdürebilmek için konkordato talebinde bulunmaktadırlar. Çünkü
artık sermayesini koruyamaz, yanında çalıştırdığı işçilerine maaşlarını
veremez, hatta sigortalarını yatıramaz hâle gelmişlerdir. Yoksa hangi firma
sahibi yok olmak ister.
Sayın
milletvekilleri, bilindiği üzere 15/3/2018 tarihli Resmî Gazete’de yayımlanarak
yürürlüğe giren 28/2/2018 tarihli ve 7101 sayılı İcra ve İflas Kanunu ve Bazı
Kanunlarda Değişiklik Yapılması Hakkında Kanun ile İcra ve İflas Kanunu’nun
birçok maddesinde değişiklik yapılmıştır. En önemli değişikliklerden birisi de
iflas ertelemesinin kaldırılarak yerine yeniden düzenlenmiş konkordato
hükümlerinin getirilmesi olmuştur. 
Sekiz
ay önce 7101 sayılı Kanun’da yaptığınız değişiklik, sekiz ay sonra işe yaramaz
hâle geldi. Bugün yeni düzenlemeyle konkordato ilanını zorlaştırıyorsunuz. Atı
alan, Üsküdar’ı geçti arkadaşlar; büyük şirketler konkordato ilan ettikten
sonra küçük işletmelerin konkordato ilan etmesinin önünü kapatıyorsunuz,
küçüklerin iflasının önünü açıyorsunuz. Bu vebal size yeter. 
(Mikrofon
otomatik cihaz tarafından kapatıldı)
BAŞKAN
– Sayın Çulhaoğlu, bir dakika ilave edelim, tamamlayalım.
MEHMET
METANET ÇULHAOĞLU (Devamla) – Teşekkür ederim Sayın Başkan.
Yaklaşık
sekiz aydır uygulanmakta olan konkordatoya ilişkin bazı hükümler, 13/11/2018
tarihinde Türkiye Büyük Millet Meclisi Başkanlığına sunulan ve Adalet
Komisyonundan geçen Abonelik Sözleşmesinden Kaynaklanan Para Alacaklarına
İlişkin Takibin Başlatılması Usulü Hakkında Kanun Teklifi’nin 13, 14, 15, 16 ve
17’nci maddeleriyle yeniden düzenlenmektedir. Düzenlemenin genel gerekçesinde
özetle sekiz aylık uygulamanın sonucunda bazı sorunların çıktığı, bu nedenle
yeni düzenlemeye gidildiğinden söz edilmektedir. Bu sorunların ana noktalar
itibarıyla neler olduğu belirtilmediği gibi getirilen madde değişiklikleriyle
hangi sorunların giderileceği de açıkça belirtilmemiştir. Ayrıca getirilen
maddelerle telafisi imkânsız ne gibi olumsuz sonuçların doğacağı da göz ardı
edilmiştir. 
Değerli
milletvekilleri, elimde resmî makamlardan aldığım konkordato ilanları var.
Adana ilinde 8 firma, Türkiye genelinde 523 şirket konkordato ilan etmiştir.
Bu, krizin sonucu değilse nedir? Dilerim bu icra ve iflas sayıları artmasın ama
görünen köy de kılavuz istemiyor arkadaşlar. AK PARTİ’nin bu istikrarsız
ekonomik siyasi anlayışıyla bu ekonomik krizin çözülemeyeceği aşikârdır.
Bu
duygu ve düşüncelerle yüce heyetinizi selamlıyorum. (İYİ PARTİ sıralarından
alkışlar)
BAŞKAN
– Teşekkür ederim Sayın Çulhaoğlu.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
17’nci
maddeyi oylarınıza sunuyorum: Kabul edenler… Kabul etmeyenler… 17’nci madde
kabul edilmiştir.
18’inci
madde üzerinde iki önerge vardır, önergeleri aykırılık sırasına göre okutup
işleme alıyorum.
Türkiye Büyük Millet Meclisi Başkanlığına
Görüşülmekte
olan 16 sıra sayılı Abonelik Sözleşmesinden Kaynaklanan Para Alacaklarına
İlişkin Takibin Başlatılması Usulü Hakkında Kanun Teklifi'nin 18'inci maddesinin
teklif metninden çıkarılmasını arz ve teklif ederiz.
Saygılarımızla.
 Alpay
Antmen  Süleyman Bülbül Turan
Aydoğan 
 Mersin Aydın İstanbul 
 İsmail
Atakan Ünver Necati Tığlı 
İbrahim Özden Kaboğlu 
 Karaman Giresun
 İstanbul
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkan.
BAŞKAN
– Önerge üzerinde söz isteyen Giresun Milletvekilimiz Sayın Necati Tığlı… (CHP
sıralarından alkışlar) 
Siz
de tığ gibisiniz Necati Bey. (CHP sıralarından alkışlar) 
NECATİ
TIĞLI (Giresun) – Teşekkür ederim Sayın Başkan.
Sayın
Başkan, değerli milletvekilleri; görüşülmekte olan 16 sıra sayılı Kanun
Teklifi’nin 18’inci maddesi üzerine söz almış bulunmaktayım, hepinizi saygıyla
sevgiyle selamlıyorum. 
Harçlar
Kanunu, Türk Ticaret Kanunu, Arabuluculuk Kanunu, İcra ve İflas Kanunu aynı
torbanın içine tıkılmış ve Meclise getirilmiştir. Maalesef bu kanun teklifi de
diğer tüm kanun tekliflerinde olduğu gibi AKP’nin kanun yapım tekniği olan
torba yasa uygulamasına kurban edilmiştir. 25 gün sonra 2019 yılına gireceğiz.
Pasaport harcına, trafik harcına, mahkeme harcına, öğrenim harcına ve daha
birçoğuna zam gelecek. Ülkemizde küçük esnaf kalmadı; ticareti bitirdiniz.
Ülkemizde yapılan tek ticaret, bir gece ansızın Halk Bankasının düşük kurdan
kimlere döviz sattığı bilinmeyen ticaret anlayışıdır. Ticaretin bu şekilde
yapıldığı ülkemizde 2002 yılında 8 milyon olan icra ve iflas dosya sayısı bugün
20 milyon olmuştur, yani çocuklar dâhil ülke nüfusunun dörtte 1’i. Tabii ki bu
eserin mimarlığı ve başarı öyküsü, AKP iktidarına aittir. Biz bugün burada
vatandaşlarımızın aboneliklerden kaynaklanan borçlarını nasıl ödeyeceğini
konuşuyoruz. Tabii ki bunu tartışmalıyız ama bu tartışmayı ortak akılla
yapmalıyız. 
Önümüz
kış; döviz bahane edilip iğneden ipliğe her şeye yapılan zamlardan sonra
vatandaş, doğal gaz faturasını, elektrik faturasını, su faturasını, internet
faturasını ödeyemez hâle gelmiştir. Bu saydığım kalemleri evleri için ödemek
zorunda kalan vatandaşların dışında ticarethane sahipleri de vardır, Allah
onlara kolaylık versin. 
Sayın
milletvekilleri, burada asıl tartışılması gereken konu şu: Açlık sınırının
altında bir asgari ücretle yaşayan vatandaşın maaşına ne kadar zam yaptınız ki
faturaların ödenmesi için bu kanun teklifini hazırlayıp Meclise getiriyorsunuz?
Vatandaşın, ticarethane sahibinin bu kış faturalarını ödeme imkânı yok ki. Bu
maddeleri tartışmak yerine vatandaşın faturaları kolay ödeyebilmesi için maaş
artışlarını konuşsak yerinde olmaz mı? Zam üstüne zam gören faturaları her ay
kuzu kuzu ödemek için sıraya giren vatandaşlarımız, abonelikten kaynaklı
uyuşmazlıklar olduğunda nedense hep kendisi zarar görmektedir. Yani abone
sözleşmesini zarar göreceğini bile bile imzalıyor. Aslında burada önemli olanın
miktar ve değere bakılmadan tüketici durumundaki vatandaşın hakkının zarar
görmeden hukuki olarak sona erdirilmesi olacaktır. 
Sayın
milletvekilleri, Doğal Gaz Piyasası Dağıtım ve Müşteri Hizmetleri
Yönetmeliği’nde yapılan değişiklikler, nedense vatandaşa müjdeli bir habermiş
gibi duyuluyor. Gerçi, iktidarın yaptığı tüm düzenlemeler zaten böyle
duyurulmuyor mu? Yapılan değişikliklere göre doğal gaz dağıtım şirketleri
tarafından talep edilen abone bağlantı bedellerinin, sayaç montaj ve bağlantı
malzemeleri bedellerinin abonelerden alınmayacağı söylenmişti ancak düzenleme,
öyle söylendiği gibi falan değildir; 1 Ekim 2018 tarihinden önce alınan doğal
gaz abonelik bedeli ile 1 Ekimden sonra alınan doğal gaz abonelik bedeli aynı
olmasına rağmen, değeri 70 ile 150 lira arasında değişen sayaç montaj
malzemeleri artık aboneye verilmemekte, aboneden kendisinin temin etmesi
istenmektedir. Yani iktidarın “müjde” diye duyurduğu değişiklikler, aslında
abonenin karşısına çıkartılan yeni bir mali külfettir. Hazırlanan bu kanun
teklifiyle Hükûmet, yine sermayenin, yine patronların alacağını tahsil etmek
için özveri gösterirken ülkemizde elektrik faturalarını düzenli ödeyen
vatandaşlarımızın faturasına başkasının kayıp kaçak bedelini yüklerken gerekli
özveriyi göstermemiştir. Oysa Hükûmet, bu özveriyi yüksek enflasyonla mücadele
eden vatandaşımızdan yana kullanmalıydı. Allah, bütün vatandaşlarımıza bu
faturalara dayanacak güç kuvvet versin. Kışı, sıcak yuvalarında sağlıklı, mutlu
geçirmelerini nasip etsin. 
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Tığlı. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Abonelik Sözleşmesinden Kaynaklanan Para Alacaklarına İlişkin Takibin
Başlatılması Usulü Hakkında Kanun Teklifi’nin 18’inci maddesinde yer alan
“sonuçlandırılamaması” ibaresinin “sonuç elde edilmemesi” ibaresiyle
değiştirilmesini arz ve teklif ederim. 
 Enez
Kaplan  Mehmet Metanet Çulhaoğlu  İmam Hüseyin
Filiz
 Tekirdağ
 Adana  Gaziantep

 Metin
Ergun  Ümit Dikbayır 
 Muğla
 Sakarya 
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkan. 
BAŞKAN
– Önergenin gerekçesini okutuyorum:
Gerekçe:

18’inci
maddenin dördüncü fıkrasında yer alan “sonuçlandırılamaması” ifadesinin “sonuç
elde edilememesi” ibaresiyle değiştirilmesi gerekmektedir. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
18’inci
maddeyi oylarınıza sunuyorum: Kabul edenler… Kabul etmeyenler… 18’inci madde
kabul edilmiştir. 
19’uncu
madde üzerinde iki önerge vardır, önergeleri aykırılık sırasına göre okutup
işleme alıyorum: 
Türkiye Büyük Millet Meclisi Başkanlığına
Görüşülmekte
olan 16 sıra sayılı Abonelik Sözleşmesinden Kaynaklanan Para Alacaklarına
İlişkin Takibin Başlatılması Usulü Hakkında Kanun Teklifi’nin 19’uncu
maddesinin teklif metninden çıkarılmasını arz ve teklif ederiz. 
Saygılarımızla.

 Alpay
Antmen  Süleyman Bülbül  Turan
Aydoğan 
 Mersin
 Aydın  İstanbul

 İsmail
Atakan Ünver  İbrahim Özden Kaboğlu  Mehmet
Göker 
 Karaman
 İstanbul  Burdur
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkan. 
BAŞKAN
– Önerge üzerinde söz isteyen, Burdur Milletvekilimiz Sayın Mehmet Göker. (CHP
sıralarından alkışlar)
Sayın
Göker, süreniz beş dakika.
MEHMET
GÖKER (Burdur) – Sayın Başkan, değerli milletvekilleri; hepinizi saygıyla
selamlıyorum. 
Saat
ikiden beri Genel Kurulu izliyorum, takip ediyorum, ortamda duyulan sadece bir
söz var, Sayın Meclis Başkan Vekilimizin “Lütfen sessiz olalım, uğultuyu
keselim.” Niye mi uğultu oluyor? Çünkü bu getirdiğiniz torba yasa teklifini siz
yapmadınız. Bakanlık koridorlarında hazırlanan teklife 5 vekiliniz imza attı,
buraya geldi. Oysaki yeni hükûmet sisteminde ne diye söz vermiştiniz vatandaşa?
Torba yasalar artık gelmeyecek diye. Meclis daha etkin olacaktı zaten sorun da
burada çıkıyor. Bakıyorum herkes elinde cep telefonuyla oynuyor, kimse konuyla
ilgili, alakalı değil. Arkadaşlar, en azından aldığımız oylara saygı, yüce
millete saygı için lütfen bu konuda biraz daha dikkat edelim istiyorum. 
Bir
diğer konu, beş buçuk yıl önce gündeme gelen Gezi eylemleri sırasında davalar
tekrar görülecek, tekrar eylem başlatılacak. Çünkü niye? Bana göre çöken
Ergenekon davasının yerini almaya aday bir dava. Niye? Seçime gidiyoruz. Her
seçimde AKP iktidarı bir korku dünyası yaratmıştır. Bu korku dünyasında da
seçimlere korku üzerinden oy devşirmesine gitmiştir, şimdi de bunun işi Gezi’de
olacak. Çıkarılan tebligatta şu yazmakta: “Tutuklamaya yönelik yakalama kararı
çıkartılması.” Zaten karar verilmiş, tutuklama kararını mahkeme emrine bile
gerek duymadan kararı zaten onaylamışsınız. Şimdi buradan size soruyorum:
Fetullah Gülen’e aracılık yaptığını söyleyen Fettah Tamince hâlâ serbest, bunu
nasıl açıklayacaksınız, buna nasıl vicdanınız el verecek? 
Bir
diğer taraftan bakılacak olursa yasaya dönecek olursak getirilen torba yasaya
gerekçe olarak adli işlemlerin hızlandırılmasını öngörmüşsünüz. Ancak ara
buluculuğu zorunlu kılan, ara buluculuğun özü olan bu teklif, karşılıklı güven
ve tarafsızlık ilkesine, uygulamasına taban tabana zıt bir uygulamadır. 
Getirilen
bu teklifle güçsüz olan, güçlüye ezdirilecektir. Bakın, bir yıldır iş
davalarında uygulanan bu sistemden çıkan kararların neredeyse tamamı, işçilerin
aleyhine olmuştur ve toplumsal barış zedelenmiştir. Şimdi ise sermayesi güçlü
olana yarayacak bu kanun, kapitalizmin dayatması olarak sisteme entegre
edilecektir. Bir nevi, yargıda özelleşmeye gidileceği aşikârdır. Zira, güvence
veren denetim raporu maliyetlerinin çok yüksek oluşu nedeniyle küçük ve orta
ölçekli işletmelerin konkordato ilan etmeleri zorlaşacaktır. Yine, güvence
veren denetim raporlarının herkes tarafından değil de belirli bir kesim
tarafından yapılacak olması, bu sistemde bir tekelleşmeyi beraberinde
getirecektir. Beş yıllık kıdemli avukatların bakanlık sınavından geçecek olması
da bu verilecek raporları denetleyecek olan kişilerin siyasallaşmasını açıkça
ortaya koyacaktır, geçmiş düzenlemeler bunu göstermektedir. 
Ülkemizin
içinde bulunduğu durum, eğitim, askerlik, yargı, basın, üniversiteler, siyaset,
esnaf, tarım, hayvancılık, sağlık ve demokrasi; on altı yılda bir tek ileriye
gidiş katedememiş sektörler. Ben şuna benzetiyorum: Bir otobüse bindik,
gidiyoruz. Evet, bir şoför vardı, o götürüyordu otobüsü, şimdi bir de muavin
çıktı. Ara sıra bunlar bozuşuyor ama şoför akıllı. Muavine bir iki vites oynattırıyor,
vites oynattırınca moral bulunuyor, tekrar yola devam ediliyor. Rampa aşağı
giden arabanın freni yok. Arabanın yüzde 50’si feryat figan içinde,
devrileceklerini biliyorlar, haykırıyorlar ama diğer yüzde 50’den tepki yok.
Niye mi? Kulaklıklar takılmış, televizyon izleniyor, televizyonda A Haber.
Arada bir reklam geçiyor: “Az sonra ikramlarımız olacaktır. Çay içmeye ve kek
yemeye devam edin.” 
Arkadaşlar,
beraberiz, batıyoruz, bir an önce bunun için tedbir almanız gerekiyor.
Teşekkür
ediyorum. Yüce Meclisi saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Göker.
Önergeyi
oylarınıza sunuyorum: Kabule edenler... Kabul etmeyenler... Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan, Abonelik Sözleşmesinden Kaynaklanan Para Alacaklarına İlişkin Takibin
Başlatılması Usulü Hakkında Kanun Teklifi’nin 19’uncu maddesinde yer alan
“harcından düşük olamaz” ibaresinin “harcından daha az tutar olamaz” ibaresiyle
değiştirilmesini arz ve teklif ederim. 
 Feridun
Bahşi  Hasan Subaşı  Hüseyin
Örs 
 Antalya
 Antalya  Trabzon

 Mehmet
Metanet Çulhaoğlu Behiç Çelik 
 Adana
 Mersin 
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkan.
BAŞKAN
– Gerekçeyi okutuyoruz: 
Gerekçe:

19’uncu
maddesinde yer alan “harcından düşük olamaz” ibaresinin “harcından daha az
tutar olamaz” ibaresiyle değiştirilmesi gerekmektedir. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
19’uncu
maddeyi oylarınıza sunuyorum: Kabul edenler… Kabul etmeyenler… 19’uncu madde
kabul edilmiştir. 
20’nci
madde üzerinde üç önerge vardır, önergeleri aykırılık sırasına göre okutup
işleme alıyorum. 
Türkiye Büyük Millet Meclisi Başkanlığına
Görüşülmekte
olan 16 sıra sayılı Abonelik Sözleşmesinden Kaynaklanan Para Alacaklarına
İlişkin Takibin Başlatılması Usulü Hakkında Kanun Teklifi’nin 20’nci maddesinin
teklif metninden çıkarılmasını arz ve teklif ederiz.
Saygılarımızla.
 Alpay
Antmen Süleyman Bülbül Turan
Aydoğan
 Mersin Aydın İstanbul
 İbrahim
Özden Kaboğlu İsmail Atakan Ünver
 İstanbul Karaman
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkanım.
BAŞKAN
– Önerge üzerinde söz isteyen Aydın Milletvekilimiz Sayın Süleyman Bülbül. (CHP
sıralarından alkışlar) 
Sayın
Bülbül, süreniz beş dakika. 
SÜLEYMAN
BÜLBÜL (Aydın) – Sayın Başkan, değerli milletvekilleri; ülkemiz ve
vatandaşlarımız için önemli olan ticari hayatı etkileyecek bir madde geldi. Bu
madde, çok önemli bir madde. Bildiğiniz gibi, 6325 sayılı Kanun’da ve 7036
sayılı İş Mahkemeleri Kanunu’nda yapılan zorunlu dava şartı ara buluculuk
değişikliği üzerinden bir sene geçmiş durumda. 2018’in birinci ayından itibaren
bu konuda, ülkemizde adliyelerde zorunlu ara buluculuk konusunda birçok çalışma
yapılmış durumda. Buna gerekçe olarak “Daha az masraf, daha hızlı adalet.”
olarak değerlendirilmişti ancak yasa çıkarken bizim bazı itirazlarımız olmuştu.
Bu bir yıllık süreç de itirazlarımızda haklı olduğumuzu açıkça ortaya koydu.
Biz demiştik ki: ”Hak kayıpları olmasın -çok önemli bir maddeydi bu- hak arama
hürriyetini zedelemesin, güç dengesi sağlansın, silahların eşitliği konusunda
bir eşitlik sağlansın.” Ama bu sağlanamadı. Neden sağlanamadı? Bu konuda iş
hukukunda zayıf durumda olan işçilerin hak ve alacakları konusunda “Taraflara
avukat verilsin, taraflar avukatla temsil edilsin, bir vekille temsil edilsin.”
taleplerimiz yerine getirilmedi. Bu durumda ne oldu? Zayıf olan kesim hep
mağdur oldu, hak ihlalleri yapıldı. Bunun için zorunlu ara buluculukta
“zorunlu” tabirinin ihtiyari ara buluculuk açısından daha kapsamlı olabileceği
itirazlarımız oldu. Bu da kabul görmedi ve bu konuda da bir yıl içerisinde çok
hak ihlalleri söz konusu oldu, hak ihlalleri ortaya konuldu. 
Yine
bir kanun teklifi geldi, çok önemli bir kanun teklifi, ticari uyuşmazlıklarda
zorunlu dava şartı olarak ara buluculuk teklifi geldi. Bu kanun teklifinde eğer
kabul edildiği takdirde artık bundan sonra ticari uyuşmazlıklarda Ticaret
Kanunu’nun 4’üncü maddesinde belirtilen dava ve konularda dava şartı olarak ara
buluculuğa gitmeyen, mahkemeye gitmeyecek, “ihtiyarilik” diye bir şey yok. Bu
konuda altyapı çalışmaları var mı? Yok. Neden yok? Bu yasa kabul edildiği
takdirde 1/1/2019’da yürürlüğe girecek. Ne kadar ara bulucu arkadaşımız var?
Bizim şu anda 2017 rakamlarına göre ara buluculuk siciline baktığımız zaman
7.188 tane ara buluculuk sicilinde bulunan arkadaşımız var. 2018’de ise bu rakam
9.360’a gelmiş. 9.360 arkadaşımıza tüm ticari uyuşmazlıklarda Ticaret
Kanunu’nun 4’üncü maddesinde sayılan konularda ve davalarda zorunlu ara
buluculuk olarak başvurulacak. Ne zaman başvurulacak? 1/1/2019’da başvurulacak.
Bu sayı yeter mi? Yetmez. Binlerce, yüz binlerce uyuşmazlık gelecek. Bu
uyuşmazlığa bu arkadaşlarımızın bu sayıyla cevap vermeleri mümkün değil. Yine
hak kayıpları söz konusu olacak. Burada, Arabuluculuk Daire Başkanlığına
sordum, aradım, dedim ki: “Bu sayı yeterli olmaz, siz ne zaman bu konuda sayıyı
artıracaksınız?” diye. Uzun süreden beri sınav açılmadı, mart ayında sınav
açılacak. O zaman yapacağımız ne? Komisyonun daha sonra size getireceği
teklifte, diğer, bildiğiniz gibi, bu konkordato ve ara buluculuk da 1/1/2019’da
yürürlüğe giriyor ama diğer, Abonelik Sözleşmeleri Hakkındaki Kanun Teklifi ise
1/6/2019’da yürürlüğe giriyor. Biz de erteleyelim, biz de bunun yürürlük
tarihini erteleyelim çünkü altyapısı yok. Altyapısı olmayan bir yapıyı niçin
koyup da hak ihlallerinde bulunduralım? 
Bir
de önemli bir konu var: Vatandaşlarımız, ara buluculuğun önüne geldiği zaman bu
konuda haklarını ortaya koyabilmeleri açısından mutlaka ve mutlaka vekille
temsil edilebilmeli. Bu konuda bir değişiklik yapalım, vatandaşlarda hak kaybı
olmasın, burada vekille temsil zorunluluğunu getirelim. Bu zorunluluğu
getirmezsek o zaman bu getirdiğimiz kanun düzenlemesi kadük kalacaktır.
Avukatlık Kanunu’nun 35’inci maddesi (a) fıkrasında, bildiğiniz gibi, ara
buluculuk ve uzlaştırmayla ilgili bir madde var, o zaman o maddeyi işler hâle
getirelim, bu konuda çalışmaları hızlandıralım. Bunu yapmak zorundayız. Bunu
yapmak için de, tabii ki bu kanunları, kanun tekliflerini düzenlemek için de
barolardan, odalardan ve sendikalardan görüşler alıp birlikte yoğurduktan, oluşturduktan
sonra burada ortaya koymamız gerekiyor. 
Bunun
için şunu söylemek istiyorum.
(Mikrofon
otomatik cihaz tarafından kapatıldı)
SÜLEYMAN
BÜLBÜL (Devamla) – Bir dakika daha Sayın Başkan. 
BAŞKAN
– Sayın Bülbül, bir dakika ilave ediyorum. 
Buyurun.

SÜLEYMAN
BÜLBÜL (Devamla) – Burada daha az masraf, daha hızlı bir adaleti
benimseyeceğimiz kadar, burada önemli olan, hak kayıpları olmayan, hak arama
hürriyeti zedelenmeyen, güç dengesi sağlanan, silahların eşitliği olan bir adil
yargılama, adil, alternatif çözüm yollarını bulmamız gerekiyor. 
Hepinize
teşekkür ediyorum. Sağ olun. (CHP sıralarından alkışlar)
BAŞKAN
– Teşekkür ederim Sayın Bülbül. 
Önergeyi
oylarınıza sunuyorum…
MAHMUT
TANAL (İstanbul) – Biz ikna olduk Başkan, çok güzel anlattı hatip. 
BAŞKAN
– Kabul edenler… Kabul etmeyenler… Önerge kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 16 sıra sayılı Kanun Teklifi’nin Çerçeve 20’nci maddesiyle 6102 sayılı
Türk Ticaret Kanunu’na eklenmesi öngörülen 5/A maddesinin birinci fıkrasında
yer alan “4 üncü maddesinde belirtilen davalardan” ibaresinin “4 üncü
maddesinde ve diğer kanunlarda belirtilen ticari davalardan” şeklinde
değiştirilmesini ve maddeye aşağıdaki fıkranın eklenmesini arz ve teklif
ederiz.
“(2)
Arabulucu, yapılan başvuruyu görevlendirildiği tarihten itibaren altı hafta
içinde sonuçlandırır. Bu süre zorunlu hâllerde arabulucu tarafından en fazla
iki hafta uzatılabilir.”
 Mehmet
Muş Mustafa Savaş Fehmi
Alpay Özalan
 İstanbul Aydın İzmir
 Ali
Özkaya Yasin Uğur Erol
Kavuncu
 Afyonkarahisar Burdur Çorum
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ ORHAN KIRCALI (Samsun) – Takdire bırakıyoruz Sayın Başkan. 
BAŞKAN
– Önerge üzerinde söz isteyen?
MEHMET
DOĞAN KUBAT (İstanbul) - Gerekçe…
BAŞKAN
– Gerekçeyi okutuyorum: 
Gerekçe:

Önergeyle,
diğer kanunlarda ticari dava olarak nitelenen davalardan, konusu bir miktar
paranın ödenmesi olan alacak ve tazminat talepleri de maddede açıkça
düzenlenmektedir. Böylece, diğer kanunlarda belirtilen ticari davaların 6102
sayılı Kanun’un 4’üncü maddesinde yer almadığı gerekçesiyle dava şartı
Arabuluculuk kurumuna tabi olup olmadığı konusunda uygulamada yaşanması
muhtemel tereddütlerin önüne geçilmesi amaçlanmaktadır. Ayrıca, ticari davaların
niteliği dikkate alınarak, ara bulucu huzurunda yapılacak müzakere süresi özel
olarak düzenlenmektedir.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Abonelik Sözleşmesinden Kaynaklanan Para Alacaklarına İlişkin Takibin
Başlatılması Usulü Hakkında Kanun Teklifi’nin 20’nci maddesinde yer alan
“arabulucuya başvurulmuş olması dava şartıdır” ibaresinin “arabulucuya
başvurulmuş olması dava açılabilmesi için şarttır” ibaresiyle değiştirilmesini
arz ve teklif ederim.
 Feridun
Bahşi Hasan Subaşı Tamer
Akkal
 Antalya Antalya Manisa
 Hüseyin
Örs Ümit Beyaz Metin
Ergun
 Trabzon İstanbul Muğla
 Muhammet
Naci Cinisli
 Erzurum
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkan. 
BAŞKAN
– Önerge üzerinde söz isteyen?
İBRAHİM
HALİL ORAL (Ankara) - Gerekçe…
BAŞKAN
– Gerekçeyi okutuyorum:
Gerekçe:
20’nci
maddesinin ikinci fıkrasında yer alan “arabulucuya başvurulmuş olması dava
şartıdır” ibaresinin “arabulucuya başvurulmuş olması dava açılabilmesi için
şarttır” ibaresiyle değiştirilmesi gerekmektedir.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Kabul
edilen önerge doğrultusunda 20’nci maddeyi oylarınıza sunuyorum: Kabul edenler…
Kabul etmeyenler… 20’nci madde kabul edilmiştir.
21’inci
madde üzerinde iki önerge bulunmaktadır, önergeleri aykırılık sırasına göre
okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 16 sıra sayılı Abonelik Sözleşmesinden Kaynaklanan Para Alacaklarına
İlişkin Takibin Başlatılması Usulü Hakkında Kanun Teklifi’nin 21’inci
maddesinin teklif metninden çıkarılmasını arz ve teklif ederiz.
Saygılarımızla.
 Alpay
Antmen Süleyman Bülbül Turan
Aydoğan
 Mersin Aydın İstanbul
 Zeynel
Emre Özkan Yalım Ali
Şeker
 İstanbul Uşak İstanbul
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkan.
BAŞKAN
– Önerge üzerinde…
ENGİN
ALTAY (İstanbul) – Gerekçe…
BAŞKAN
– Gerekçeyi okutuyorum:
Gerekçe:
Madde
metni ticari davalarda zorunlu ara buluculukla ilgili olduğu için madde teklif
metninden çıkartılmalıdır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Abonelik Sözleşmesinden Kaynaklanan Para Alacaklarına İlişkin Takibin Başlatılması
Usulü Hakkında Kanun Teklifi’nin 21’inci maddesinde yer alan “eklenmiştir”
ibaresinin “ilave edilmiştir” ibaresiyle değiştirilmesini arz ve teklif ederiz.
 Metin
Ergun Mehmet Metanet Çulhaoğlu İmam Hüseyin
Filiz
 Muğla Adana Gaziantep
 Ümit
Dikbayır Enez Kaplan
 Sakarya Tekirdağ
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkanım.
BAŞKAN
– Önerge üzerinde…
YAVUZ
AĞIRALİOĞLU (İstanbul) - Gerekçe…
BAŞKAN
– Gerekçeyi okutuyorum:
Gerekçe:
21’inci
maddesinde yer alan “eklenmiştir” ibaresinin “ilave edilmiştir” ibaresiyle
değiştirilmesi gerekmektedir.
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
21’inci
maddeyi oylarınıza sunuyorum: Kabul edenler… Kabul etmeyenler… 21’inci madde
kabul edilmiştir.
22’nci
madde üzerinde üç önerge vardır, önergeleri aykırılık sırasına göre okutup
işleme alıyorum.
Türkiye Büyük Millet Meclisi Başkanlığına
Görüşülmekte
olan 16 sıra sayılı Abonelik Sözleşmesinden Kaynaklanan Para Alacaklarına
İlişkin Takibin Başlatılması Usulü Hakkında Kanun Teklifi’nin 22’nci maddesinin
teklif metninden çıkarılmasını arz ve teklif ederiz.
Saygılarımızla.

 Süleyman
Bülbül Turan Aydoğan Alpay
Antmen
 Aydın İstanbul Mersin
 Zeynel
Emre Özkan Yalım Mahmut
Tanal
 İstanbul Uşak İstanbul
 Ali
Şeker
 İstanbul
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkan.
BAŞKAN
– Önerge üzerinde söz isteyen İstanbul Milletvekilimiz Sayın Mahmut Tanal.
Sayın
Tanal, buyurun. (CHP sıralarından alkışlar)
MAHMUT
TANAL (İstanbul) – Teşekkür ederim Değerli Başkanım. 
Değerli
arkadaşlar, hepinizi saygıyla, hürmetle selamlıyorum. 
Tabii,
İcra İflas Kanunu deyince, o toplumun ekonomik yapısını, kriz yapısını dile
getiren bir kanunumuz. İcra İflas Kanunu’nda… Ki yani hep şu söyleniyor: “Biz
burada tüccarı, şirketleri koruyoruz.” Bu külliyen yalan. Neden bir yalan?
Hukukçu arkadaşlarımız çok iyi bilirler veyahut da “Google”ye girin, konkordato
ile iflas arasındaki farklara bakın. İflası isteyebilmek için ancak şirket
sahibi olmak lazım, şirket olmayan tüzel kişiler de konkordatoya gidebilir.
Yani bir sefer, bunu ayırmak lazım. Bu sadece şirketlerle alakalı değil, yani
krizin ne kadar tabana yayıldığının bir göstergesi. Bu açıdan bunu yerli yerine
koymak lazım. 
İkinci
bir durum, “Burada iyileştirme getiriyoruz.” dedikleri husus, abonelik
sözleşmesinden kaynaklanan para alacakları. Neler abonelik sözleşmeleri? Bir,
elektrik; iki, su; üç, telefon; dört, doğal gaz; beş, internet; altı, Vodafone,
Turkcell. Yani bunlar burada abonelik sözleşmesi üzerindeki alacaklar. Peki,
bunların bedeli ne kadar tutuyor? 50 lira, 100 lira. Yani vatandaşın ne kadar
sıkıntıya düştüğünün kanunudur bu aslında. Yani vatandaş kriz içerisinde,
vatandaşı âdeta limon gibi sıktınız böyle, limon gibi. (CHP sıralarından
alkışlar) Bakın, şu limonu alıyorum, limon gibi sıktınız. Yani buradaki olay,
vatandaşı böyle limon gibi sıktınız arkadaşlar. Artık bu olay nereye kadar
geldi? Bu olay telefonlara kadar geldi, internete kadar geldi, bu olay elektrik
parasına kadar geldi. Nasıl oluyor? Bakın, burada avantaj ne? Diyorsunuz ki,
Sayın Başkan diyor ki: “Ya, tahsil harcı alınmayacak, cezaevi harcı
alınmayacak.” “Cezaevi harcı” dediğiniz yüzde 2, “tahsil harcı” dediğiniz yüzde
2. Hadi arkadaş, bu yüzde 2, yüzde 4…
ALİ
ÖZKAYA (Afyonkarahisar) – Tahsil harcı yüzde 9,10; hacizde yüzde 9,10.
MAHMUT
TANAL (Devamla) – Ya arkadaş, hacizde yüzde 9. Gelin, siz bunun oranını
düşürün. Harç niçin alınır? Harç niçin vatandaştan alınır? Devlete iktisadi
anlamda kâr getirmek için, zenginleştirmek için harç artırılmaz. Harcın amacı
şu: Kamu hizmeti sunmak amacıyla, meccanilik ilkesi gereğince, maliyetleri
çıkarabilecek kadar bir bedel alınır.
Şimdi,
mesela ne oluyor? Arkadaş, buradan Çankaya… Ben daha dün söyledim, arkadaş,
doğal gaz parasını okumak için 10 TL alınıyor. Taksiye binseniz, aynı para
yazıyor. Aynı güzergâhta en azından 500, 600, bin tane konut var arkadaşım.
Yani “Biz burada iyileştirme yapıyoruz.” Bu, külliyen yalan. Gelin, o yol
bedelini düşürün, 10 lira alacağınıza 5 lira alın, 5 lira alacağınıza 2 lira
alın. Neyimize yetmiyor bu? Telefon faturaları aynı şekilde, elektrik
faturaları aynı şekilde.
Bakın,
şu anda Ankara’da BAŞKENTGAZ’ın yaptığı bir uygulama var, nedir? Efendim,
geçmişte sayaçlarla ilgili, kartlı sayaca geçmek için 300 dolar para
alınıyordu. Bu 300 doları aldı ve dedi ki: “Ben bunu güvence bedeli olarak
alıyorum.” Ve vatandaş da kuzu kuzu parasını verdi. Ne yapsın garibim? Devletin
karşısında ne yapabilir? Devlete karşı gelinmez ya! Devletten sual de sorulmaz.
Ve netice itibarıyla şimdi BAŞKENTGAZ ne yapıyor, diyor ki: “Arkadaş, bu kartlı
sayaçların üzerinden yirmi yıl geçti, ben şimdi bunların hepsini
değiştiriyorum, her sayaç başına 437 lira para alıyorum.” diyor. Ne parası? 
ALİ
ÖZKAYA (Afyonkarahisar) – 427 lira. 
MAHMUT
TANAL (Devamla) – Ne kadar? 
ALİ
ÖZKAYA (Afyonkarahisar) – 427 lira, güvence parası. 
MAHMUT
TANAL (Devamla) – 427, peki, özür dilerim. 427 lira, güzel. 
Güvence
bedeli alıyor. Peki, arkadaş, benim bu 300 dolarım ne oldu? Sen bu 427 lirayı
niçin alıyorsun, sebebi ne? Güvence bedeli. Ee, geçmişte aldığın 300 dolar var.
Bunu değiştiriyorsun. Bunu değiştirme parasını almasın. Burada sizin
getirdiğiniz o yüzde 2 harç, yüzde 4 harç, hadi sizin deyiminizle yüzde 9 harç…
Ya, arkadaş, zaten bir faturadan bu çıkıyor. Yazık, günah! 
(Mikrofon
otomatik cihaz tarafından kapatıldı)
BAŞKAN
– Devam edin.
MAHMUT
TANAL (Devamla) – Bitireceğim Sayın Başkanım. 
BAŞKAN
– Tabii, tabii. 
Buyurun
Sayın Tanal. 
MAHMUT
TANAL (Devamla) – Teşekkür ederim Değerli Başkanım. 
Yani,
burada, abonelik sözleşmesinden doğan alacaklardan ziyade bunların içeriklerini
gelin düşürün. Bunun içeriğini düşürmediğiniz için halkı limon gibi sıktınız. 
Şimdi,
dediniz ki: “Güvence bedeli.” Tüm Ankaralılara, doğal gaz kullanan tüm illere
sesleniyorum, hepsine sesleniyorum…
ALİ
ÖZKAYA (Afyonkarahisar) – CHP’li belediyeler almıyor mu? 
MAHMUT
TANAL (Devamla) – Doğal gazda alan belediyeler değil arkadaş, Enerji Bakanlığı
alıyor ya. 
Değerli
arkadaşım, ne olur, ben bitireyim, bire bir konuşuruz dışarıda. 
Tüm
Türkiye'ye sesleniyorum: Doğal gaz sayacı değiştirme nedeniyle sizlerden
güvence bedeli almaları yönetmeliğin 39’uncu ve 40’ıncı maddesine aykırıdır. Bu
paralar için bulunduğunuz yerdeki tüketici hakem heyetlerine başvurunuz. Bu
paralarla ilgili emsal mahkeme kararları vardır. Bu anlamda kararlara ulaşmak
için, eğer ulaşmak istiyorsanız 0 532 314 91 49…
(Mikrofon
otomatik cihaz tarafından kapatıldı)
MAHMUT
TANAL (Devamla) – Bitiriyorum. Özür dilerim, ne olur.
BAŞKAN
– Herkese bu kadar verdim. 
HAYDAR
AKAR (Kocaeli) – Telefonu söyleyemedi, bir telefonu söylesin.
MAHMUT
TANAL (Devamla) – Kamuoyu açısından çok önemli. 
BAŞKAN
– Sesiniz çok gür, duyuluyor. 
MAHMUT
TANAL (Devamla) – Bitiriyorum. 
Değerli
arkadaşlar, bu parayı yatırmayınız. Yatıran arkadaşlarımız varsa, tüketici
hakem heyetlerine başvurmak ücretsizdir, herhangi bir harca tabi değildir.
Bununla ilgili tüketici mahkemesinin emsal kararları vardır, bu paraların
iadesine karar vermektedir. Sizden alınan bu paralar haksızdır. 
İktidara
sesleniyoruz: Vatandaşları tüketici hakem heyetleriyle, mahkemelerle
uğraştırmayın, gayet rahat bu parayı aldırtmayın vatandaştan, vatandaşı limon
gibi sıkmayın. 
Teşekkür
ediyorum, saygılarımı sunarım. (CHP sıralarından alkışlar)
ALİ
ÖZKAYA (Afyonkarahisar) – 3. Hukuk Dairesi bozmuş o kararı. 
BAŞKAN
– Teşekkür ederim Sayın Tanal.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 16 sıra sayılı Abonelik Sözleşmesinden Kaynaklanan Para Alacaklarına
İlişkin Takibin Başlatılması Usulü Hakkında Kanun Teklifi'nin 22'nci
maddesindeki "şu kadar ki" ibaresinin çıkarılmasını arz ve teklif
ederiz.
Saygılarımızla.
 Sefer
Aycan Metin Nurullah Sazak Abdurrahman
Başkan
 Kahramanmaraş Eskişehir Antalya
 Ramazan
Kaşlı Esin Kara
 Aksaray Konya
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılamıyoruz Sayın Başkanım. 
BAŞKAN
– Önerge üzerinde söz isteyen Konya Milletvekilimiz Sayın Esin Kara. (MHP
sıralarından alkışlar) 
Süreniz
beş dakika Sayın Kara.
ESİN
KARA (Konya) – Sayın Başkan, değerli milletvekilleri; görüşülmekte olan 16 sıra
sayılı Abonelik Sözleşmesinden Kaynaklanan Para Alacaklarına ilişkin Takibin
Başlatılması Usulü Hakkında Kanun Teklifi'nin 22'nci maddesi için verilen
önergemiz üzerinde söz almış bulunmaktayım. 
Konuşmama
başlamadan önce, dün elim bir trafik kazası sonucu vefat eden Sinop ili Durağan
İlçe Başkanımız Osman Yıldırım ve Durağan eski Belediye Başkanımız Ali
Dalkılıç’a Allah'tan rahmet, ailesine ve Milliyetçi Hareket Partisi camiamıza
başsağlığı dilerim, İlçe Başkan Yardımcımız Hayrettin Ateş’e acil şifalar
dilerim.
6325
sayılı Hukuk Uyuşmazlıklarında Arabuluculuk Kanunu ve Hukuk Uyuşmazlıklarında
Arabuluculuk Kanunu Yönetmeliği kapsamında ara buluculuk faaliyetini yürüten ve
Adalet Bakanlığı tarafından düzenlenen ara bulucular siciline kaydedilmiş
bulunan gerçek kişiye “ara bulucu” denilmektedir. Ara buluculuk, sistematik
teknikler uygulayarak görüşmek ve müzakerelerde bulunmak amacıyla tarafları bir
araya getiren, onların birbirlerini anlamalarını ve bu suretle çözümlerini
kendilerinin üretmesini sağlamak için aralarında iletişim sürecinin kurulmasını
gerçekleştiren, uzmanlık eğitimi almış tarafsız ve bağımsız bir üçüncü kişinin
katılımıyla ve ihtiyari olarak yürütülen uyuşmazlık çözüm yöntemidir. 6325
sayılı Hukuk Uyuşmazlıklarında Arabuluculuk Kanunu’nun 20’nci maddesine bir ek
yapılarak 3568 sayılı Serbest Muhasebeci Mali Müşavirlik ve Yeminli Mali
Müşavirlik Kanunu’na bağlı çalışan meslek mensuplarına da ara buluculuk yapma
hakkı verilmelidir çünkü bir serbest muhasebeci mali müşavir, bir yeminli mali
müşavir olabilmek birçok meslek dalına göre daha zor olmaktadır. Dört yıllık ya
da beş yıllık üniversite eğitiminin arkasından adayın karşısına serbest
muhasebeci mali müşavirlik staja başlama sınavı çıkmaktadır. Üç yıl süren
stajın ara dönemlerindeki sınavların ardından staj sonunda serbest muhasebeci
mali müşavirlik yeterlilik sınavları yapılmakta, sekiz tane yazılı sınavda
başarılı olan serbest muhasebeci mali müşavir olabilmektedir. On yıllık tecrübe
ve on yazılı sınavın ardından yeminli mali müşavirlik hizmeti
yapılabilmektedir. 
İktisadi
ve idari bilimler fakültesinde medeni hukuktan ticaret hukukuna, iş hukukundan
borçlar hukukuna, vergi hukukundan idari yargılama usulü hakkındaki hukuka
kadar birçok hukuk dalında eğitim gören, 3568 sayılı Yasa’ya tabi çalışan
serbest muhasebeci mali müşavir ve yeminli mali müşavirler, tüm vergi ve sosyal
güvenlik mevzuatına hâkim olarak çalışmaktadırlar. Meslek mensupları, ticaret,
iş ve vergi mahkemelerinde bilirkişi olarak görev yapmaktadırlar. Mesleğin uzmanlık
alanları ticaret hukuku, iş hukuku, vergi hukuku ve mevzuatlarını kapsamakta
olup günlük mevzuat değişikliklerini devamlı takip etmekte ve değişiklikleri
mükellefleri vasıtasıyla anında uygulamaktadırlar. Sermaye piyasası, sosyal
güvenlik ve vergi mevzuatı kapsamında olan davalarda ara buluculuk yapmak
serbest muhasebeci mali müşavir ve yeminli mali müşavirlerin en tabii hakkıdır.
Alanında yeterli ihtisas ve eğitime sahip olan meslek mensupları, mesleki görüş
ve mesleki yargılarıyla uzlaştırmacı olarak, bilirkişi olarak, konkordato
komiseri olarak hukuka yardımcı olabilirken ara bulucu olarak bu alanda hizmet
verememeleri kabul edilemez bir gerçektir. 
Konkordato
konusunda hazırlanan, bugün görüşmüş olduğumuz yasal düzenlemelerde, konkordato
talep eden şirketler ile alacaklılar arasında doğan ticari uyuşmazlıkların önce
ara buluculuk müessesesi tarafından çözülmesi imkânı sağlanmaktadır. Bugün
ticari olayların mutfağında mali müşavirler vardır. Konuyu analiz edip doğru
karar verilmesinde ve hukukçuyla birlikte veya ayrı hizmet vermesinde
uyuşmazlıkların hızla çözüleceğine inanmaktayım. Kaldı ki işçi-işveren
uyuşmazlıklarında, kıdem tazminatı, ihbar tazminatı, fazla mesai gibi
sorunların çözümünde mali müşavirlerin mesleki yargısı uyuşmazlıkların çözümüne
önemli katkılar sağlamaktadır.
6325
sayılı Hukuk Uyuşmazlıklarında Arabuluculuk Kanunu’nun 20’nci maddesine
yapacağımız bir ekle 3568 sayılı Yasa’ya tabi meslek mensuplarına ara buluculuk
hakkı verebiliriz. Böylece, ara buluculuk faaliyetiyle yasama amacına ulaşmış
olup, ara buluculuk faaliyeti teknik bilgiye dayanan meslek mensuplarınca kısa
sürede yerine getirilmiş olacaktır hem de…
(Mikrofon
otomatik cihaz tarafından kapatıldı) 
ESİN
KARA (Devamla) - Toparlıyorum Sayın Başkan. 
BAŞKAN
– Sayın Kara, bir dakika daha ilave edeyim.
ESİN
KARA (Devamla) -…yıllardır uzmanlık alanlarında bir ilerleme bekleyen
meslektaşlarıma yasama olarak katkıda bulunmuş oluruz.
Gazi
Meclisimizi ve ekranları başında bizleri izleyen büyük Türk milletini saygıyla
selamlıyorum. (MHP sıralarından alkışlar) 
BAŞKAN
– Teşekkür ederiz.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte olan Abonelik Sözleşmesinden Kaynaklanan
Para Alacaklarına İlişkin Takibin Başlatılması Usulü Hakkında Kanun Teklifi’nin
22’inci maddesinde yer alan "eklenmiştir” ibaresinin "ilave
edilmiştir” ibaresiyle değiştirilmesini arz ve teklif ederim.
 Arslan
Kabukcuoğlu Enez Kaplan Ayhan Altıntaş
 Eskişehir Tekirdağ Ankara
 Ümit
Beyaz Hüseyin Örs
 İstanbul Trabzon
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ORHAN KIRCALI (Samsun) – Katılmıyoruz Sayın Başkan.
BAŞKAN
– Önergenin gerekçesini okutuyorum:
Gerekçe:

22’nci
maddesinde yer alan "eklenmiştir” ibaresinin "ilave edilmiştir”
ibaresiyle değiştirilmesi gerekmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
22’nci
maddeyi oylarınıza sunuyorum: Kabul edenler… Kabul etmeyenler… 22’nci madde
kabul edilmiştir. 
23’üncü
madde üzerinde iki önerge bulunmaktadır, önergeleri aykırılık sırasına göre
okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 16 sıra sayılı Abonelik Sözleşmesinden Kaynaklanan Para Alacaklarına
İlişkin Takibin Başlatılması Usulü Hakkında Kanun Teklifi'nin 23’üncü
maddesinin teklif metninden çıkarılmasını arz ve teklif ederiz.
Saygılarımızla.
 Alpay
Antmen  Süleyman Bülbül Turan
Aydoğan
 Mersin Aydın İstanbul
 Zeynel
Emre Özkan Yalım Ali
Şeker
 İstanbul Uşak İstanbul
BAŞKAN
– Komisyon önergeye katılıyor mu? 
ADALET
KOMİSYONU BAŞKAN VEKİLİ YILMAZ TUNÇ (Bartın) - Katılmıyoruz Sayın Başkanım. 
BAŞKAN-
Önerge üzerinde…
ENGİN
ALTAY (İstanbul) – Gerekçe…
BAŞKAN
– Gerekçeyi okutuyorum: 
Gerekçe:

Ara
buluculuğun dava şartı değil ihtiyari olması gerektiği görüşüyle maddenin
teklif metninden çıkartılması gereklidir. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Abonelik Sözleşmesinden Kaynaklanan Para Alacaklarına İlişkin Takibin
Başlatılması Usulü Hakkında Kanun Teklifi’nin 23’üncü maddesiyle 6325 sayılı
Kanun’a eklenmesi öngörülen maddenin (2)’nci fıkrasının birinci cümlesinde yer
alan “veya” ibaresinin “ya da” ibaresiyle değiştirilmesini arz ve teklif
ederiz. 
 Yavuz
Ağıralioğlu Hüseyin Örs Ümit
Beyaz
 İstanbul Trabzon
 İstanbul
 Feridun
Bahşi Hasan
Subaşı
 Antalya Antalya

BAŞKAN
– Komisyon önergeye katılıyor mu? 
ADALET
KOMİSYONU BAŞKAN VEKİLİ YILMAZ TUNÇ (Bartın) - Katılmıyoruz Sayın Başkanım. 
BAŞKAN-
Gerekçeyi okutuyorum:
Gerekçe:

23’üncü
maddesinin (2)’nci fıkrasının birinci cümlesinde yer alan “veya” ibaresinin “ya
da” ibaresiyle değiştirilmesi gerekmektedir. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
23’üncü
maddeyi oylarınıza sunuyorum: Kabul edenler… Kabul etmeyenler… 23’üncü madde
kabul edilmiştir. 
24’üncü
madde üzerinde bir önerge bulunmaktadır, önergeyi okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 16 sıra sayılı Abonelik Sözleşmesinden Kaynaklanan Para Alacaklarına
İlişkin Takibin Başlatılması Usulü Hakkında Kanun Teklifi'nin 24’üncü
maddesinin teklif metninden çıkarılmasını arz ve teklif ederiz.
Saygılarımızla.
 Alpay
Antmen  Süleyman Bülbül  Turan
Aydoğan
 Mersin
 Aydın  İstanbul
 Zeynel
Emre  Özkan Yalım  Ali
Şeker
 İstanbul
 Uşak  İstanbul
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Gerekçeyi okutuyorum:
Gerekçe:
Maddeyle,
“bölge adliye mahkemesi adalet komisyonu” yerine “Bakanlık” tabiriyle
merkezîleştirilen hususlar da uygulamada pek çok soruna yol açacaktır.
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
24’üncü
maddeyi oylarınıza sunuyorum: Kabul edenler... Kabul etmeyenler... 24’üncü
madde kabul edilmiştir. 
25’inci
madde üzerinde iki önerge bulunmaktadır, önergeleri aykırılık sırasına göre
okutup işleme alacağım.
Türkiye Büyük Millet Meclisi Başkanlığına
Görüşülmekte
olan 16 sıra sayılı Abonelik Sözleşmesinden Kaynaklanan Para Alacaklarına
İlişkin Takibin Başlatılması Usulü Hakkında Kanun Teklifi’nin 25’inci
maddesinin teklif metninden çıkarılmasını arz ve teklif ederiz.
Saygılarımızla.
 Alpay
Antmen  Süleyman Bülbül  Turan
Aydoğan
 Mersin
 Aydın  İstanbul
 Zeynel
Emre  Özkan Yalım  Nazır Cihangir
İslam
 İstanbul
 Uşak  İstanbul
 Ali
Şeker
 İstanbul
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge üzerinde söz isteyen İstanbul Milletvekilimiz Sayın Cihangir İslam.
(CHP sıralarından alkışlar) 
Süreniz
beş dakika Sayın İslam.
NAZIR
CİHANGİR İSLAM (İstanbul) – Ben Sayın Özlem Zengin’e bir iki şey hatırlatmak
istiyorum. Gerçekten çok saygı duyduğum iyi bir siyasetçi, iyi bir hukukçu ama
şu cümlesini biraz yadırgadım: Yani “Cumhurbaşkanlığı kimliği ve AK PARTİ Genel
Başkanı kimliğini nasıl birbirinden ayırsın?” Zaten sorun da bu, siz bununla
açıklamaya çalışıyorsunuz meseleyi. Esas mesele bu. Şimdi, esastan sorunlu.
Ayıramıyorsanız, o zaman adam kıtlığı yok bu ülkede, sizin grupta da adam
kıtlığı yok; bir görevi birisi yapar, bir görevi başka birisi yapar. Sayın
Zengin, bir usul hatası yapıyorsunuz. Olay esastan problemli olduğu için usul
hatası yapıyorsunuz. Bu, kadim bir bilgidir arkadaşlar; zırva tevil götürmez
yani bir saçmayı, bir çözümsüzlüğü siz bize çözüm gibi sunamazsınız. 
Esas
mesele şuradadır: Anayasa kişilere göre değil toplum, devlet ve vatandaş
ilişkilerine göre yapılır. Siz bunu atladınız değerli arkadaşlar ve inanın
bana, bunu değiştirmeyi siz teklif edeceksiniz kısa bir zamanda. 
Şimdi
11 isim okuyorum size: Osman Aşkın Bak, Hasan Çilez, M. Fatih Toprak, Refik
Özen, Yelda Erol Gökcan, Atay Uslu, Ali Cumhur Taşkın, Sabri Öztürk, Nazım
Maviş, Bayram Özçelik, Selman Oğuzhan Eser. Sözüm bunlara, diğer AK PARTİ’li
arkadaşlar şey yapmasın. Bu bir futbol takımı değil, Ocean's Eleven filmi
vardı, o filmin kahramanları da değil değerli arkadaşlar; bunlar Türkiye Büyük
Millet Meclisi kürsüsüne dava açan arkadaşlarımız. 
YELDA
EROL GÖKCAN (Muğla) – Sana dava açıldı. 
ALİ
ÖZKAYA (Afyonkarahisar) – En tabii hakkı, açacak tabii, açacak. 
NAZIR
CİHANGİR İSLAM (Devamla) – Hakkı, tamam, ben de sizi millete şey yaparım. Hakkı
değil demiyorum. 
ALİ
ÖZKAYA (Afyonkarahisar) – Sana mı soracak?
OSMAN
AŞKIN BAK (Rize) – Muhatap almayın arkadaşlar ya, muhatap almayın, kendi
kendine konuşsun. 
NAZIR
CİHANGİR İSLAM (Devamla) – Şimdi, mesele şu: Para istiyorlar, selden kütük
kapmak istiyorlar. Yani burada bizim söylediğimiz söze çıkıp burada cevap
vereceklerine, millet huzurunda bizimle tartışacaklarına para istiyorlar.
Anlıyorum, seçim sizin oralarda pahalı bir iş ve parayı da seviyorsunuz, bunu
da anlıyorum. (CHP sıralarından alkışlar) Ha, beni sorarsanız, inanın bana,
sizler gibi çırılçıplak doğdum, bu dünyayı kefenle terk etmeye ahdetmiş
biriyim, hiçbir sorun yok, gelin isteyin. 
ALİ
ÖZKAYA (Afyonkarahisar) – Biz de kefenle terk edeceğiz inşallah. 
OSMAN
AŞKIN BAK (Rize) – O tarafa konuş, o tarafa. 
NAZIR
CİHANGİR İSLAM (Devamla) – Yar yanağından başka her şeyi paylaşabilen
insanlarız. Gelin konuşun… (AK PARTİ sıralarından gürültüler) 
AHMET
ÖZDEMİR (Kahramanmaraş) – Adam gibi konuşsan konuşacağız. 
NAZIR
CİHANGİR İSLAM (Devamla) – İhtiyacınız varsa onu da paylaşırız, hiç mesele
değil. Ama hazinede para bitti, hazine tamtakır, siz parayı seviyorsunuz ve
bizi bununla terbiye etmeye çalışıyorsunuz. Ya, bırakın bir Saadet Partisi
üyesini, bir seçmenimizi bile topunuz gelse, feriştahınızı da önünüze taksanız
terbiye edemezsiniz. Biz bu yolda devam edeceğiz. (CHP sıralarından alkışlar)
Bu
11 kişinin toplam çapı da naçizane beni terbiye etmeye yetmez. 
RAMAZAN
CAN (Kırıkkale) – Seni terbiye etmemiz mümkün değil zaten. 
NAZIR
CİHANGİR İSLAM (Devamla) – Şimdi, gelelim önemli bir konuya, günün en önemli
konusu: Zillet. Ne dedi? İster Cumhurbaşkanlığı kimliğiyle ele alın Sayın Zengin
ister AK PARTİ Genel Başkanı kimliğiyle ele alın, bizim Millet İttifakı’na
“zillet ittifakı” diyeni kınıyorum, burada gözlerinizin önünde kınıyorum ve bu
lafı iade ediyorum ama daha öteye gidemiyorum çünkü beni bağlayan ahlak denen
bir şey var. (AK PARTİ sıralarından gülüşmeler) 
ALİ
ÖZKAYA (Afyonkarahisar) – Ciddi mi diyorsun? Çok komik oluyorsun da.
RAMAZAN
CAN (Kırıkkale) – Allah Allah!
NAZIR
CİHANGİR İSLAM (Devamla) – İnsanlara isim takmanın, insanlara lakap takmanın ne
mene, ciddi bir şey olduğunu biliyorsunuz, değil mi? Ne ağır bir cürüm olduğunu
biliyorsunuz, değil mi?
ALİ
ÖZKAYA (Afyonkarahisar) – Yasaklanmıştır.
NAZIR
CİHANGİR İSLAM (Devamla) – Ben Sayın Cumhurbaşkanını ve AK PARTİ Genel
Başkanını hem Saadet Partisinden hem Cumhuriyet Halk Partisinden hem de İYİ
PARTİ’den milletin huzurunda özür dilemeye davet ediyorum. (CHP sıralarından
alkışlar)
RAMAZAN
CAN (Kırıkkale) – Hadi oradan be, hadi oradan be! 
NAZIR
CİHANGİR İSLAM (İstanbul) – Helallik istemeye davet ediyorum. 
ALİ
ÖZKAYA (Afyonkarahisar) – Git işine be!
NAZIR
CİHANGİR İSLAM (İstanbul) – Bu yetmiyor, bu yetmiyor arkadaşlar, bu yetmiyor.
Eğer ortak bir kitaba inanıyorsak -burası ahlaki kısım, siyasi değil- eğer
ortak bir kitaba inanıyorsak ben Sayın Cumhurbaşkanının veya AK PARTİ Genel
Başkanının çıkıp aleni tövbe etmesini de kendisine tavsiye ediyorum. Bana
inanıyor musun?
RAMAZAN
CAN (Kırıkkale) – Saygılı ol, saygılı ol.
ALİ
ÖZKAYA (Afyonkarahisar) – Senin hangi kitaba inandığını bilmiyorum, hangi
kitaba inandığını bilmediğim için bir şey diyemiyorum.
NAZIR
CİHANGİR İSLAM (Devamla) – Ha, saygı mı? Kitaba bak, bak, kitaba bak, ne demek
istediğimi anlayacaksınız.
BAŞKAN
– Karşılıklı konuşmayalım.
NAZIR
CİHANGİR İSLAM (Devamla) – Hadi size kolay gelsin.
Görüşmek
üzere. (CHP sıralarından alkışlar) 
RAMAZAN
CAN (Kırıkkale) – Hadi oradan! Hadi oradan!
OSMAN
AŞKIN BAK (Rize) – Yürü… Yürü…
BAŞKAN
– Sayın Zengin, bir talebiniz olacak, bir dinleyeyim onu.
ÖZLEM
ZENGİN (Tokat) – Kürsüye gelmek istiyorum. Adımı da zikrederek Sayın İslam
sataştığı için…
NAZIR
CİHANGİR İSLAM (İstanbul) – Sataştım Sayın Başkan.
BAŞKAN
– Bir saniye…
NAZIR
CİHANGİR İSLAM (İstanbul) – Ben Özlem Hanım’a sataştım.
BAŞKAN
– Değerli arkadaşlar, ben Sayın Zengin’in talebini duyamadım zaten.
Sayın
Zengin, buyurun.
ÖZLEM
ZENGİN (Tokat) – Sayın Başkan, Sayın İslam konuşurken ismimi de zikrederek…
Bana bir söz hakkı doğduğunu düşünüyorum yani söylüyor, ben de cevap vermek
istiyorum.
BAŞKAN
– Buyurun, ben iki dakika size kürsüden söz veriyorum. (AK PARTİ sıralarından
alkışlar) 
X.- SATAŞMALARA İLİŞKİN KONUŞMALAR
1.- Tokat Milletvekili Özlem Zengin’in, İstanbul Milletvekili Nazır
Cihangir İslam’ın 16 sıra sayılı Kanun Teklifi’nin 25’inci maddesiyle ilgili
önerge üzerinde yaptığı konuşmasında şahsına sataşması nedeniyle konuşması 
ÖZLEM
ZENGİN (Tokat) – Teşekkür ediyorum Sayın Başkan.
Çok
değerli milletvekilleri, günün sonuna geldiğimiz bir noktada Sayın İslam’ın
kürsüye davet ettiğini düşünüyorum beni.
NAZIR
CİHANGİR İSLAM (İstanbul) – Sizi dinlemek ayrı bir zevk efendim.
ÖZLEM
ZENGİN (Devamla) – Şimdi, kendisi, tabii, bir tıp doktoru, ben de bir
hukukçuyum. Biraz evvel konuşmamda da ifade ettim bütünlük içerisinde, adalet
arayışı hepimizin arayışı. Çok asli bir şey vardır, mecellede de var, hukukta
da, çok temel bir ilke vardır; usul ve esas arasındaki denge. Biliyoruz ki önce
usul, sonra esas. Siz dediniz ki: “Esasta sorun var, o yüzden usulde sorun
var.” Yani önce böyle ifade ettiniz.
NAZIR
CİHANGİR İSLAM (İstanbul) – Anlamamışsınız. Geleceğim, neyse; gelip
konuşacağım.
ÖZLEM
ZENGİN (Devamla) – Hayır, ben gayet iyi dinlediğimi düşünüyorum.
BAŞKAN
– Sayın Zengin, siz devam edin.
Sayın
İslam, lütfen karşılıklı olmasın, hatibi dinleyelim.
ÖZLEM
ZENGİN (Devamla) – Şimdi, burada problem şu…
NAZIR
CİHANGİR İSLAM (İstanbul) – Dinlediniz de anlamadınız, onu söylüyorum.
ÖZLEM
ZENGİN (Devamla) – Hayır, müsaade ederseniz ben anladığıma cevap vermek
istiyorum.
BAŞKAN
– Sayın Zengin, siz devam edin.
ÖZLEM
ZENGİN (Devamla) – Şimdi, burada mesele şudur, benim itiraz noktam şuydu: Sayın
grup başkan vekili konuşmasında şöyle ifade ettiler, dediler ki: “Ayıralım.
Sayın Cumhurbaşkanıyla alakalı bizim eleştirilerimiz olabilir, Genel Başkanken
bu eleştirilere sizin cevap vermeniz doğaldır grupta ama Cumhurbaşkanı
sıfatıyla olan şeylere hiç sesinizi çıkarmayın.” Ben de dedim ki: Bu kimlikleri
ayıramayız. Yani benim şimdi bir sürü kimliğim var; televizyoncuyum,
milletvekiliyim, anneyim; bunların her biriyle alakalı bir sürü şeye hayatta
muhatap oluyorum. Bunların hiçbirisini ayırmamız mümkün değil, hepsi benim
zaten. Aynı şekilde biz bir Anayasa değişikliği yaptık. Bu Anayasa değişikliği
de milletin referandumda yüksek oranda kabulüyle geçti yani artık bunu ayırmak
mümkün değil. Bir tarafta Sayın Cumhurbaşkanımız Cumhurbaşkanı olarak görevini
ifa ediyor ve aynı zamanda da AK PARTİ’nin Genel Başkanı. Hatta yürürlük
maddesi koyduk yani seçimden evvel yürürlüğe giren 2 maddeden bir tanesi de
buydu. Yani siz burada millet iradesinin defaatle altını çiziyorsunuz. Buna
inanmıyor musunuz? Milletin iradesine binaen biz bunları yapıyoruz ve bunların
hepsi mündemiçtir hukuken. Anayasa’ya binaen bu bahsettiğiniz vazifeler, AK
PARTİ Genel Başkanı olmak, Cumhurbaşkanı olmak Sayın Recep Tayyip Erdoğan’ın şu
anda kendisinde mündemiç görevlerdir, anayasal görevlerdir.
(Mikrofon
otomatik cihaz tarafından kapatıldı)
BAŞKAN
– Ben size bir dakika daha süre vereyim Sayın Zengin.
ÖZLEM
ZENGİN (Devamla) – Teşekkür ediyorum.
O
yüzden usulen bir sorun yok, asıl mesele arkadaşlarımın usulen doğru olan bir
şeye itiraz etmelerinden kaynaklanıyor, ben çok tabii olarak buna cevap
veriyorum. 
Şimdi,
devamında siz arkadaşlarımın isimlerini zikrettiniz hak aramayla ilgili olarak.
Hak aramak birini tokatlamak değildir, birine ceza vermek değildir. Biz
hakkımızı arıyoruz çünkü siz bu kürsüde bize çok ağır ithamlarda bulundunuz;
değil laf takmak, değil bir kelimeyle bizleri anlamlandırmak, çok ağır
ithamlarda bulundunuz ve biz de mücadelemizi elbette hukuken yapacağız. Siz
milletvekili olduğunuz için size karşı açabileceğimiz davalar maddi şekli olan davalardır
ve bunu yerine getirdik. Arkadaşlarımız en doğal haklarını kullandılar. Ne
zamandan beri hak kullanmak, hukuk kullanmak suç oluyor?
Teşekkür
ederim. (AK PARTİ sıralarından alkışlar)
BAŞKAN
– Teşekkür ederim, sağ olun.
NAZIR
CİHANGİR İSLAM (İstanbul) – Sayın Başkan, Sayın AK PARTİ Grup Başkan Vekili
Özlem Zengin konuşmasında beni andı ve birtakım…
BAŞKAN
– Ben herhangi bir sataşma görmedim Sayın İslam. Lütfen… (AK PARTİ sıralarından
alkışlar) 
NAZIR
CİHANGİR İSLAM (İstanbul) – Hayır, sataşma var efendim.
Sayın
Başkan, söylediklerimi anlamamış ki! 
BAŞKAN
– Sayın İslam, ben bir sataşma görmedim, lütfen.
NAZIR
CİHANGİR İSLAM (İstanbul) – Söylediklerimi anlamamış diyorum size. 
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Afyonkarahisar Milletvekili Ali Özkaya ve 5 Milletvekilinin
Abonelik Sözleşmesinden Kaynaklanan Para Alacaklarına İlişkin Takibin
Başlatılması Usulü Hakkında Kanun Teklifi (2/1286) ve Adalet Komisyonu Raporu
(S. Sayısı: 16) (Devam)
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
ENGİN
ALTAY (İstanbul) – Sayın Başkan, benim pek kısa bir söz talebim var efendim. 
BAŞKAN
– Buyurun Sayın Altay.
IV.- AÇIKLAMALAR (Devam)
49.- İstanbul Milletvekili Engin Altay’ın, Tokat Milletvekili Özlem
Zengin’in sataşma nedeniyle yaptığı konuşmasındaki bazı ifadelerine ilişkin
açıklaması
ENGİN
ALTAY (İstanbul) – Teşekkür ederim.
Şimdi,
bu biraz önceki tartışmayı ben açmış oldum aslında. Sayın Zengin de bu konuyu
konuşurken beni saçmalamakla mı itham etti, bir şey yaptı, önemli değil orası
da benim bir şeyi hatırlatmam lazım.
ÖZLEM
ZENGİN (Tokat) – Hayır, hiç ilgisi yok. Komik bulduğumu söyledim, “saçmalama”
demedim, komik. 
ENGİN
ALTAY (İstanbul) – İşte “komik” evet. 
Komik
değil. 
ÖZLEM
ZENGİN (Tokat) – Komik.
ENGİN
ALTAY (İstanbul) – Şimdi Sayın Başkan, gerçi haddimiz değil ama İç Tüzük 69’u
hep beraber bir okumamız lazım, özellikle Sayın Zengin’in okuması lazım:
“Şahsına sataşılan veya ileri sürmüş olduğu görüşten farklı bir görüş kendine
atfolunan Hükûmet, komisyon, siyasi parti grubu veya milletvekilleri, açıklama
yapabilir ve cevap verebilir.” Bizi bu bağlar. “Yeni sistem” diyorsunuz, “Her
şey farklı.” diyorsunuz: Şimdi, Cumhurbaşkanlığının yaptığı bir uygulamayla
ilgili bir değerlendirme için zatıaliniz ya da sizden sonra görev yapacak…
(Mikrofon
otomatik cihaz tarafından kapatıldı)
ENGİN
ALTAY (İstanbul) – İsterseniz devam edeyim, önemli bir konu.
BAŞKAN
– Devam edin. 
ENGİN
ALTAY (İstanbul) – …oturumu yöneten Meclis başkan vekilleri, 69’a göre söz
isteyen AK PARTİ temsilcilerine söz veremez, bunu söyledim. Lakin “AK PARTİ
Genel Başkanı” falan diye başlarsak parti grubuna sataşmadır. Artık yeni
sistemi kavrayın. Millete “yeni, yeni, yeni” diye böyle naralar attınız, bu
sistemi siz kavramamışsınız. (CHP sıralarından alkışlar)
BAŞKAN
– Teşekkür ederim. 
NAZIR
CİHANGİR İSLAM (İstanbul) – Sayın Başkan… Sayın Başkan…
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Afyonkarahisar Milletvekili Ali Özkaya ve 5 Milletvekilinin
Abonelik Sözleşmesinden Kaynaklanan Para Alacaklarına İlişkin Takibin
Başlatılması Usulü Hakkında Kanun Teklifi (2/1286) ve Adalet Komisyonu Raporu
(S. Sayısı: 16) (Devam)
BAŞKAN
– Diğer önergeyi okutuyorum…
NAZIR
CİHANGİR İSLAM (İstanbul) – Sayın Başkan… Sayın Başkan, bir şey arz etmek
istiyorum, bakın.
BAŞKAN
– Sayın İslam, lütfen…
NAZIR
CİHANGİR İSLAM (İstanbul) – 69’uncu maddeye göre benim söylediklerimi
çarpıtarak anlattı. 
BAŞKAN
– Ben işlemi başlatıyorum, daha sonra dinlerim sizi. 
NAZIR
CİHANGİR İSLAM (İstanbul) – Yanlış yapıyorsunuz, haksızlık yapıyorsunuz. 
BAŞKAN
– Diğer önergeyi okuyun lütfen:
Türkiye Büyük Millet Meclisi
Başkanlığına
Görüşülmekte olan Abonelik Sözleşmesinden Kaynaklanan
Para Alacaklarına İlişkin Takibin Başlatılması Usulü Hakkında Kanun Teklifinin
25’inci maddesinde yer alan “Bakanlıkça belirlenir” ibaresinin “Bakanlık
tarafından belirlenir” ibaresiyle değiştirilmesini arz ve teklif ederim. 
 Ümit
Beyaz Hüseyin Örs Arslan
Kabukcuoğlu
 İstanbul Trabzon Eskişehir
 Enez
Kaplan Ayhan Altıntaş
 Tekirdağ Ankara
BAŞKAN
– Komisyon önergeye katılıyor mu? 
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım. 
BAŞKAN
– Önergenin üzerinde gerekçesini okutuyoruz.
Gerekçe:
25’inci
maddede yer alan “Bakanlıkça belirlenir” ibaresinin “Bakanlık tarafından
belirlenir” ibaresiyle değiştirilmesi gerekmektedir. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
25’inci
maddeyi oylarınıza sunuyorum: Kabul edenler… Kabul etmeyenler… 25’inci madde
kabul edilmiştir. 
26’ncı
madde üzerinde bir önerge bulunmaktadır, okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 16 sıra sayılı Kanun Teklifi’nin çerçeve 26’ncı maddesinin aşağıdaki
şekilde değiştirilmesini arz ve teklif ederiz. 
“MADDE
26- (1) Bu Kanunun;
a)
10, 20 ve 21 inci maddeleri 1/1/2019 tarihinde, 
b)
1 ilâ 9 uncu maddeleri, Geçici 1 inci maddesi, 18 ve 19 uncu maddeleri 1/6/2019
tarihinde, 
c)
Diğer maddeleri yayımı tarihinde, 
yürürlüğe
girer.”
 Mehmet
Muş Mehmet Doğan Kubat Fehmi Alpay
Özalan
 İstanbul İstanbul İzmir
 Hasan
Çilez İsmail Emrah Karayel İsmail
Tamer
 Amasya Kayseri Kayseri
 Ahmet
Tan Mücahit Durmuşoğlu Ali
Özkaya
 Kütahya Osmaniye Afyonkarahisar
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Takdire bırakıyoruz Sayın
Başkanım. 
MEHMET
DOĞAN KUBAT (İstanbul) – Gerekçe…
BAŞKAN
– Gerekçeyi okutuyorum:
Gerekçe:

Önergeyle,
yürürlük maddesi değiştirilmektedir. Buna göre Merkezî Takip Sistemi’ne entegre
olacak birimlerin kendi iç yazılımlarını tamamlayabilmeleri amacıyla buna
ilişkin hükümlerin 1/6/2019 tarihinde; ticari uyuşmazlıklarda dava şartı olarak
arabuluculuğa ve 2004 sayılı Kanun’un 8/a maddesinde yer alan elektronik
işlemlere ilişkin düzenlemenin 1/1/2019 tarihinde yürürlüğe girmesi
öngörülmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
26’ncı
maddeyi oylarınıza sunuyorum: Kabul edenler… Kabul etmeyenler… 26’ncı madde
kabul edilmiştir.
27’nci
madde üzerinde bir adet önerge bulunmaktadır, önergeyi okutup işleme alıyorum: 
Türkiye Büyük Millet Meclisi Başkanlığına
Görüşülmekte
olan Abonelik Sözleşmesinden Kaynaklanan Para Alacaklarına İlişkin Takibin
Başlatılması Usulü Hakkında Kanun Teklifi’nin 27’nci maddesinin "Bu Kanun
hükümleri Cumhurbaşkanı tarafından yürütülür” şeklinde değiştirilmesini arz ve
teklif ederim.
 İsmail
Koncuk Hüseyin Örs Ümit
Beyaz
 Adana Trabzon
 İstanbul
 Feridun
Bahşi Ümit Dikbayır Ahmet
Çelik
 Antalya Sakarya İstanbul
BAŞKAN
– Komisyon önergeye katılıyor mu? 
ADALET
KOMİSYONU BAŞKAN VEKİLİ YILMAZ TUNÇ (Bartın) - Katılmıyoruz Sayın Başkanım. 
BAŞKAN
– Önerge üzerinde…
YAVUZ
AĞIRALİOĞLU (İstanbul) – Gerekçe…
BAŞKAN
– Gerekçeyi okutuyorum:
Gerekçe:
27’nci
maddenin "Bu Kanun hükümleri Cumhurbaşkanı tarafından yürütülür” şeklinde
değiştirilmesi gerekmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
27’nci
maddeyi oylarınıza sunuyorum: Kabul edenler… Kabul etmeyenler… 27’nci madde
kabul edilmiştir. 
Bu
şekilde, ikinci bölümde yer alan maddelerin oylamaları tamamlanmıştır.
Sayın
İslam, 60’a göre sisteme girmişsiniz. Yerinizden söz veriyorum.
Buyurun.
IV.- AÇIKLAMALAR (Devam)
50.- İstanbul Milletvekili Nazır Cihangir İslam’ın, Tokat Milletvekili
Özlem Zengin’in sataşma nedeniyle yaptığı konuşmasındaki bazı ifadelerine
ilişkin açıklaması
NAZIR
CİHANGİR İSLAM (İstanbul) – Teşekkür ederim Sayın Başkan.
Sayın
Özlem Zengin benim söylediklerimi ya anlamamış ya da çarpıttı; bunun arka planı
beni ilgilendirmiyor. Ben sadece kendilerinin açıklama yaparken bir usul hatası
yaptıklarını yani bir zırvanın tevil götüremeyeceğini hatırlattım. 
Şimdi,
bakın, buradaki esas soru şudur: Sizin, neden, her türlü ısrarımıza rağmen,
FETÖ’nün siyasi ayağının ortaya çıkması önergelerine ret verişinizdir. Esas
hadise budur arkadaşlar, hepsinin ana kaynağı budur. 
Ha,
kimlikler meselesine gelince: Etik olarak Cumhurbaşkanı ile siyasi parti genel
başkanı ayrı kimliklerdir ve zaman zaman ters de düşebilirler, o yüzden aynı
şahısta birleşmesi etik bir sorundur.
Teşekkür
ederim, sağ olun.
BAŞKAN
– Ben de teşekkür ederim Sayın İslam.
ÖZLEM
ZENGİN (Tokat) – Sayın Başkan, bir cümleyle…
BAŞKAN
- Sayın Zengin, maddelerdeki konuşmaları bitirdik, size de son defa söz
veriyorum. 
Buyurun.
51.- Tokat Milletvekili Özlem Zengin’in, İstanbul Milletvekili Nazır
Cihangir İslam’ın yaptığı açıklamasındaki bazı ifadelerine ilişkin açıklaması
ÖZLEM
ZENGİN (Tokat) – Sayın Başkan, çok değerli milletvekilleri; ben doğrusu iyi bir
dinleyiciyim, Sayın İslam’ı ilk söylediğinde de şimdi de gayet iyi dinledim
fakat doğrusu, kendisi usul ve esas üzerinden yaptığı izah ile -kullandığı o
kelimeyi tekrar etmek istemiyorum- ısrarla ifade ettiği kelime arasındaki
örnekleme açısından hiçbir bağlantı yok, hiçbir bağlantı kuramıyorum, bir
korelasyon kuramıyorum; o sebeple cevabı da manasız buluyorum. Ben kendi
izahımı, kendi anlatımımı kendi düşünce sistematiğim açısından son derece
mantıklı buluyorum. Bence derdinizi yanlış anlatıyorsunuz Sayın İslam, başka
türlü anlatın.
Teşekkür
ederim.
BAŞKAN
– Teşekkür ederim. 
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Afyonkarahisar Milletvekili Ali Özkaya ve 5 Milletvekilinin
Abonelik Sözleşmesinden Kaynaklanan Para Alacaklarına İlişkin Takibin
Başlatılması Usulü Hakkında Kanun Teklifi (2/1286) ve Adalet Komisyonu Raporu
(S. Sayısı: 16) (Devam)
BAŞKAN
– Değerli milletvekilleri, bu şekilde teklifin bölümleri üzerindeki ve
maddeleri üzerindeki bütün görüşmeler tamamlanmıştır.
Şimdi
İç Tüzük’ün 86’ncı maddesine göre, kanun teklifinin oylamasındaki oyunun
rengini belli etmek isteyen iki arkadaşımıza, lehte ve aleyhte olmak üzere söz
vereceğim, ondan sonra da kanunun oylamasını yapacağız.
İlk
söz, lehte olmak üzere Elâzığ Milletvekilimiz Sayın Zülfü Tolga Ağar’a ait. (AK
PARTİ sıralarından alkışlar) 
ZÜLFÜ
TOLGA AĞAR (Elâzığ) – Sayın Başkan, değerli milletvekilleri; 16 sıra sayılı
Kanun Teklifi’nin görüşmelerini tamamladık, tümünün oylanmasından önce oyumun
rengini belli etmek için söz almış bulunmaktayım. Yüce heyetinizi saygıyla
selamlıyorum. 
Konuşmamın
en başında kendi oyumun renginin lehte olacağını sizlere belirtmek istiyorum.
Çünkü kanun teklifiyle getirilen düzenlemeler, teknolojiden daha fazla istifade
edeceğimiz, öteleyemeyeceğimiz, sonraya bırakamayacağımız iktisadi hayatın ve
iktisadi hayatta mal ve hizmet alımında yer alanlar arasındaki ikili münasebette
ortaya çıkan problemleri çözen yargı mercilerimizin beklediği düzenlemelerdir. 
Ticari
hayatta iki husus önemlidir. Birincisi güven, ikincisi zaman. Görüşmelerini
tamamladığımız kanun teklifi tam da bu iki hususta ihtiyaç hissedilen
düzenlemeleri içeriyor ve ticari hayatın üzerinde yükseldiği zemini
kuvvetlendiriyor. Teklifle, abonelik sözleşmelerinden kaynaklı borçların takip
usulünde teknolojiden istifade edilmesi, zorunlu arabuluculuk uygulamasının
kapsamının genişletilmesi, konkordato sürecinde mali raporların belirli bir
standartta hazırlanması hususlarında ve icra takibinde UYAP sisteminin amaca
uygun ve etkin kullanımını sağlamak için yeni düzenlemeler yapılıyor. 
Teklifin
maddeleri görüşülürken detayların çoğu konuşuldu. Ben sadece birkaç hususa
değinmek istiyorum. İcra dairelerinde 8 milyon takibin 3,5 milyonu abonelik
sözleşmelerinden kaynaklı takiplerden oluşuyor. Bu 3,5 milyon işlem için
binlerce avukat icra dairelerinin yolunu tutuyor. Çağımız teknoloji çağı. Bu
çağda insanları mobilize etmek yerine iletişim ağını mobilize etmek hem daha
ekonomik hem daha hızlı. UYAP ve PTT’nin entegre edileceği Merkezî Takip
Sistemi’yle hem abonelik sözleşmelerinden kaynaklı alacakların takip süreci
hızlanacak hem de icra dairelerinin iş yükü azalırken alacağın takip sürecinde
ulaşımdan evraka kadar alacağın miktarını yükselten masraf unsurları azalacağı
için, hem borçlunun hem de alacaklının katlanmak zorunda kaldığı yük
hafifleyecek. 
Değerli
milletvekilleri, teklifle getirilen bir diğer düzenleme konkordatoyla ilgilidir
ki bu bana göre çok önemli bir düzenlemedir. Başta da söyledim, ticari hayatın
en önemli unsurlarından biri güvendir. Ticari hayatta zor duruma düşen
şirketler, firmalar dün de vardı, bugün de var, yarın da olacak. Bu, ticari
hayatın bir gerçeği. Burada önemli olan, ticari hayatın zorluklarını bahane
ederek bazı firmaların borçlarını ödemekten imtina etmesini önleyici tedbirleri
almamızdır. Sistemin boşluklarından faydalanmaya çalışanlara karşı iyi niyetli
alacaklıların haklarını korumak, virüs kapmış bir firmanın ya da hasta olmayıp
da eline virüs bulaştıran obje tutan firmaların hastalığını sağlam şirketlere
bulaştırmasını önlemektir. Teklifle, konkordato müessesesine, bu müesseseye
hakikaten ihtiyacı olan, konkordato süreciyle alacaklıların borcunu öderken
gelecekte ayakta kalabilecek şirketlerin, firmaların daha sağlıklı kriterlerle
belirlenmesini sağlayacak ve alacaklıları da koruyacak, art niyetlilerin
sistemin boşluklarını kullanmasını önleyecek düzenlemeler getiriliyor.
Mesela
ne yapılıyor? Düzenlemeyle Kamu Gözetimi, Muhasebe ve Denetim Standartları
Kurumunun yetkilendirdiği bağımsız denetim kuruluşlarının mali raporlarının
esas alınması yani raporlarının güvenilirliği güvence altına alınıyor.
Konkordato komiserlerinin niteliği ve seçim usulü düzenleniyor.
Teklifin
bir diğer düzenlemesi, zorunlu arabuluculuğun kapsamının genişletilmesi
konusunda. Mevcut hâlde iş mahkemelerinin iş yükünü üçte 2 azaltan arabuluculuk
müessesesi -henüz bir müessese olmamasına rağmen- uyuşmazlıkların çözümüne
getirdiği hız ve tarafların masraflarını azaltmasıyla etkin olarak kullanılmaya
başlanmıştır. Arabuluculuğun kapsamının genişletilmesinin iki yönde faydası
vardır: Biri, mahkemelerin iş yükünün hafiflemesi ve mahkemelerin önüne gelen
davaların daha kapsamlı incelenmesi ve daha kısa sürede sonuçlanması yani
adalete zaman kazandırması. İkincisi ise tarafların bir araya gelerek kısa
sürede aralarındaki uyuşmazlığı çözebilmeleri yani taraflara zaman
kazandırabilmesidir.
Değerli
milletvekilleri, bir diğer düzenleme, UYAP sisteminde icra takibinin gerçekten
ihtiyacı olan tarafından yapılmasını düzenlemektir. İcra takiplerini
hızlandırmak için kurulan sistemin maalesef…
(Mikrofon
otomatik cihaz tarafından kapatıldı)
ZÜLFÜ
TOLGA AĞAR (Devamla) – Özür dilerim Başkanım.
BAŞKAN
– Buyurun.
Bir
dakika daha veriyorum.
ZÜLFÜ
TOLGA AĞAR (Devamla) – …hız ve etkinliğini artırmak için gerçekten
alacaklıların sisteme müracaatını sağlayacak bir düzenlemenin zorunlu hâle
gelmesinin sebebi, sorgu sisteminin gereksiz kullanımıdır. Robot yazılımları ve
ihtiyaç olmadığı hâlde sistemde gereksiz sorgu yapmayı durdurmanın tek yolu, bu
hizmetin bedel karşılığında sunulmasıdır. Sistemde cüzi bir bedel karşılığı
yapılacak sorgulama, sistemin yükünü hafifletecek, hız ve etkinliği artırılacaktır.

Değerli
milletvekilleri, 16 sayılı Kanun Teklifi’yle getirilen, hem ekonominin üzerinde
yükseldiği zemini kuvvetlendiren hem uyuşmazlıkların çözümünde zamanı
kısaltırken tarafların yüklenmek zorunda kaldığı masrafları da azaltan hem de
vatandaşlarımızı koşturmak yerine teknolojiyi koşturacak düzenlemelerin hayırlı
olmasını diliyor, teklifin oylamasında kabul oyu vereceğimi tekraren beyan
ediyor, hepinize saygılarımı sunuyorum. 
Sağ
olun, var olun. (AK PARTİ sıralarından alkışlar)
BAŞKAN
– Teşekkürler Sayın Ağar. 
Değerli
milletvekilleri, İç Tüzük’ümüzün 86’ncı maddesine göre aleyhte konuşmak üzere
son söz, Kocaeli Milletvekilimiz Sayın Haydar Akar’a aittir. (CHP sıralarından
alkışlar)
Sayın
Akar, süreniz beş dakika. 
HAYDAR
AKAR (Kocaeli) – Sayın Başkan, değerli milletvekilleri; evet, bir torba kanunun
da sonuna geldik ve son konuşmacı olarak da kürsüdeyim. 
Ya,
kanuna şöyle bakınca gerçekten de milletin aklıyla dalga geçtiğinizi
hissediyorum. 
Şimdi,
ne yapmışsınız? Abonelik sözleşmesinden kaynaklanan para alacaklarına ilişkin
bir yasa çıkarıyorsunuz, cezaevi harcı ve tahsil harcını kaldırıyorsunuz. 
ALİ
ÖZKAYA (Afyonkarahisar) – Cezaevi harcını kaldırmıyoruz. 
HAYDAR
AKAR (Devamla) – 1 lira, 2 lira, 3 lira, 5 lira… Kaldırıyorsunuz. Asıl mesele
olan… Ne de abonelik var?
ALİ
ÖZKAYA (Afyonkarahisar) – Yanlış bilgilendirme!
HAYDAR
AKAR (Devamla) – Bir keser misin sesini!
ALİ
ÖZKAYA (Afyonkarahisar) – Yanlış bilgilendirme! 
HAYDAR
AKAR (Devamla) – Elektrik aboneliği, doğal gaz aboneliği, telefon aboneliği, su
aboneliği, internet aboneliği var ve birçok aboneliği de ekleyebiliriz.
İnsanlar burada paralarını ödeyemedikleri için yasal bir süreç başlamış -parayı
ödeyemedi- ve burada da tahsil edecek şirketlerin işini hızlandırmak için, işin
aslı paralarını tahsil edebilmek için, büyük bir kıyak yapıyorsunuz aslında ama
içine de bir iki ufak tefek şey ekleyerek sanki bal sürdüğünüzü düşünüyorsunuz.

Ya,
be kardeşim, 13 milyar dolara iletişim hatlarını özelleştirdiniz, dağıtım
şirketlerini özelleştirdiniz, 1 lira yatırım yapmadınız, 1 lira yatırım
yapmadınız! 
ALİ
ÖZKAYA (Afyonkarahisar) – Kim diyor?
HAYDAR
AKAR (Devamla) – 30 lira tutan elektrik tüketimi 60 liraya çıkıyor. Niye
çıkıyor? TRT fonu çıkıyor. Niye çıkıyor? Dağıtım bedeli çıkıyor. İçinde ne var,
biliyor musunuz? 1 direk diktiğinizde 1 metre tel çektiğinizde vatandaşın
kanını emiyorsunuz, parasını alıyorsunuz. Bu vatandaş ayrıca gelir vergisi
ödüyor, ayrıca abone parası ödüyor. Direk dikildiği zaman, tel çekildiği zaman
da vatandaştan para alıyorsunuz, adına da kayıp kaçak diyorsunuz. Dünyanın
hiçbir yerinde kaçak diye bir şey yok, kayıp vardır; yüzde 6’dır, yüzde 7’dir
ortalama. Kayıp vardır, kaçak yoktur ama siz ne yapıyorsunuz? Vatandaştan kaçak
elektrik bedeli alıyorsunuz. 
Doğal
gaz diyorsunuz, aynı şekilde şehirlerin dibine kadar getirdiniz, kimse doğal
gaz yakmıyor. Daha önceleri bunu belediyeler yapardı, bütün alanlara yayardı.
Şimdi dağıtım şirketleri fizibil olmayan, para kazanılmayacak hiçbir yere doğal
gaz getirmiyor. Ben size bunu iddiayla da söylüyorum, sizden önce, 2002’den
önce giden 5 şehir doğal gaz yakmasın, konutlarda doğal gaz tüketimi yok
denecek kadar az. 
Şimdi,
aslında, baktığımız zaman vatandaşın derdi başka. Vatandaşın derdi aldığınız
KDV’ler, ÖTV’ler, aldığınız dağıtım bedelleri, aldığınız TRT payları, aldığınız
elektrik dağıtım şirketlerinin ödemesi gereken fonlar. Bunlardan indirim
yapacaksınız ki vatandaş gitsin parasını ödeyebilsin. Parasını ödeyememiş,
biraz evvel AKP’li hatip çıkmış, burada 8,5 milyon icra dosyası -aslında 18 milyon-
bunun 3,5 milyonu sözleşmelerden dolayı diyor. Ayıp bir şey ya, bu ayıp! Demek
ki vatandaş batmış, bitmiş, parasını ödeyemiyor. Yaktığı elektriğin parasını
ödeyemiyor, içtiği suyun parasını ödeyemiyor, yaktığı doğal gazın parasını
ödeyemiyor. Siz de bunu övünerek anlatıyorsunuz ki tahsilatı nasıl hızlı
yapacağız diye. 
Sevgili
arkadaşlar, hiçbir problem çözmüyorsunuz. Bakın, size bir örnek vereceğim. 15
Temmuz 2016’da bir darbe girişimi oldu, 20 Temmuzda siz ayrı bir darbe
yaptınız, olağanüstü hâl ilan ettiniz ülkede. Herkesin, FETÖ’cüsünün de FETÖ’cü
olmayanın da konutlarına, iş yerlerine el koydunuz. Kurunun yanında yaş da
yanar diyebilirsiniz. Dün bir vatandaş geldi bana, iki buçuk yıl evvel el konan
bir şirkete -bir buçuk yıl önce dava açmış- darbeden önce dava açmış, diyor ki:
“Yüzde 20 hissem var.” Hissedarlıktan ayrılmak için dava açmış darbeden bir
buçuk sene evvel ama darbe olduğu için, bir kanun hükmünde kararnameyle de el
konulan mülkler, şirketlerin davaları derdest edildiği için hakkını arayamıyor.
Olağanüstü Hâl Komisyonu… Mahkeme “Ben bakmam.” diyor, iptal etmiş dosyayı.
Sonra “Olağanüstü Hâl Komisyonuna gidin.” diyorlar. O diyor ki: “Darbeden önce
oldu. Darbeden önce senin mahkemen, buna ben bakmam.” Bu vatandaş çareyi nerede
arayacak?
Yine
bir başka örnek: 10 tane ortağı var okulun, el konulmuş okula, 1 tanesi tespit
edilmiş, FETÖ’cü, 9 tanesi mağdur. Şimdi, biraz evvel verdiğim örnekteki
vatandaşın o şirketin bankaya olan borcundan dolayı evine satış gelmiş, icradan
satış gelmiş evine. “Bir evim kaldı. Devletten alacağım var çünkü devlet el
koydu. Yüzde 20’si benim. Darbeden bir buçuk sene önce dava açmışım. Gideceğim
yer yok.” diyor. Gittim konuştum, bir tane satışı yapılmamış, darbe nedeniyle
el konulan, kanun hükmünde kararnameyle el konulan mal, mülk neyse
FETÖ’cülerin. Peki, arkadaşlar, o “FETÖ’cü” diye tanımladığınız şirketlerin
alacaklılarının, şirketlere mal veren, onlardan alacağı olan insanların hakları
ne olacak? Yüzlerce insan sizi bekliyor, bir tanesini çözmemişsiniz. Yahu bir
de problem çözün şu Mecliste Allah aşkına ya! Ne kadar sermaye şirketi varsa,
ne kadar parayla ilgili konu varsa çözüyorsunuz ama vatandaşı mağdur eden
hiçbir konuyu getirmiyorsunuz buraya. Getirin, hep beraber çözelim, bu
vatandaşların mağduriyetlerini önleyelim arkadaşlar. 
Onun
için, böyle gelip geçici tedbirlerle, işte 1 liralık, 2 liralık vatandaşa
tasarruf... 
(Mikrofon
otomatik cihaz tarafından kapatıldı) 
BAŞKAN
– Sayın Akar, bir saniye...
HAYDAR
AKAR (Devamla) – ...ettirdiğinizi düşündüğünüz kanun teklifleriyle buraya
gelmenin bir mantığı yok. 
BAŞKAN
– Sayın Akar...
HAYDAR
AKAR (Devamla) – Bu Meclisi de oyalamayın Allah aşkına, oyalamayın!
BAŞKAN
– Sayın Akar...
HAYDAR
AKAR (Devamla) – Vatandaşın derdi var, çiftçinin derdi var.
ŞEYHMUS
DİNÇEL (Mardin) – Oyunun rengi...
HAYDAR
AKAR (Devamla) – Birazdan oyumun rengini belirteceğim Sayın Başkan, izin
verirseniz.
BAŞKAN
– Ben sizi uyarıyorum ama siz dinlemeden devam ettiniz.
Buyurun.
HAYDAR
AKAR (Devamla) – Evet, peki, teşekkür ediyorum.
Çiftçinin
derdi var, memurun derdi var, işçinin derdi var, EYT’lerin derdi var; yahu
toplumun her kesimi dertli. Hiç mi üzülmüyorsunuz, hiç mi etrafınızda komşunuz
yok, hiç mi görmüyorsunuz? Neyi çözeceğiz biz? 
ALİ
ÖZKAYA (Afyonkarahisar) – Sen bu tarafa bakma, öbür tarafa bak, CHP’ye bak.
HAYDAR
AKAR (Devamla) – Niye buradayız biz? Niye buradayız, niye? 
ALİ
ÖZKAYA (Afyonkarahisar) – CHP’ye bak.
HAYDAR
AKAR (Devamla) – Sana bakıyorum özellikle, sürekli laf yetiştiriyorsun. Sen bir
algıla bunu, bir öğren diye söylüyorum, bir bak.
ALİ
ÖZKAYA (Afyonkarahisar) – Algılıyorum, algılıyorum. Sen CHP’ye bak, niye bize
bakıyorsun?
HAYDAR
AKAR (Devamla) – Sizin arkadaşınız yok mu, sizin dostunuz yok mu, size gelen
yok mu? 
ALİ
ÖZKAYA (Afyonkarahisar) – Yok!
HAYDAR
AKAR (Devamla) – Yahu buraya da bir problemi çözmek için, vatandaşın problemini
çözmek için bir kanun teklifi getirmeyecek misiniz?
ALİ
ÖZKAYA (Afyonkarahisar) – Bu kanun onun için, tam onun için işte bu.
HAYDAR
AKAR (Devamla) – Elektrik dağıtım şirketleri, köprüleri yapanların dertleri,
tünelleri yapanların alacakları, onların vergilerini affetme; hep bunu mu
yapacağız biz burada ya?
ALİ
ÖZKAYA (Afyonkarahisar) – Kanunu okumamışsın!
HAYDAR
AKAR (Devamla) – Bir şey yapalım arkadaşlar, bir şey. Bu vatandaşın lehine bir
şey yapalım diyorum. 
Buna
külliyen ret vereceğimizi ifade ediyor, sevgiler saygılar sunuyorum. (CHP
sıralarından alkışlar) 
BAŞKAN
– Teşekkür ederim Sayın Akar.
Değerli
milletvekilleri, bu şekilde, 16 sıra sayılı Teklif’in tümü üzerindeki
görüşmeler tamamlandı. 
Teklifin
tümü açık oylamaya tabidir. 
Açık
oylamanın elektronik cihazla yapılmasını oylarınıza sunuyorum: Kabul edenler…
Kabul etmeyenler… Kabul edilmiştir. 
Değerli
milletvekilleri, oylama için dört dakika süre veriyorum. 
Bu
süre içinde sisteme giremeyen üyelerin teknik personelden yardım istemelerini,
bu yardıma rağmen de sisteme giremeyen üyelerin oy pusulalarını oylama için
verilen süre içinde Başkanlığa ulaştırmalarını rica ediyorum. 
Oylama
işlemini başlatıyorum. 
(Elektronik
cihazla oylama yapıldı) 
BAŞKAN
– Değerli milletvekilleri, Afyonkarahisar Milletvekili Ali Özkaya ve 5
Milletvekilinin Abonelik Sözleşmesinden Kaynaklanan Para Alacaklarına İlişkin
Takibin Başlatılması Usulü Hakkında Kanun Teklifi açık oylama sonucunu
açıklıyorum:




“Kullanılan
  Oy Sayısı


:


256





Kabul


:


220





Ret


:


36(x)








Kâtip Üye
Burcu Köksal
Afyonkarahisar


Kâtip Üye
Bayram Özçelik
Burdur”




Değerli
milletvekilleri, bu şekilde teklif kabul edilmiş ve kanunlaşmıştır.
Değerli
milletvekilleri, gündemimizdeki konular tamamlanmıştır.
Alınan
karar gereğince 2019 yılı Merkezî Yönetim Bütçe Kanunu Teklifi ile 2017 yılı
Merkezî Yönetim Kesin Hesap Kanunu Tasarısını görüşmek için 10 Aralık 2018
Pazartesi günü saat 13.00’te toplanmak üzere birleşimi kapatıyorum.
Kapanma Saati: 21.29




(x) 16 S. Sayılı Basmayazı 4/12/2018
tarihli 25’inci Birleşim Tutanağı’na eklidir.


(x) Açık oylama kesin sonuçlarını
gösteren tablo tutanağa eklidir.




