



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 36’ncı
Birleşim
 18
Aralık 2018 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- KANUN TEKLİFLERİ İLE KOMİSYONLARDAN GELEN DİĞER İŞLER

A) Kanun Teklifleri 
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) 
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) 
A) HAZİNE VE MALİYE
BAKANLIĞI
1) Hazine ve Maliye Bakanlığı
2019 Yılı Merkezî Yönetim Bütçesi
B) MALİYE BAKANLIĞI 
1) Maliye Bakanlığı 2017 Yılı
Merkezî Yönetim Kesin Hesabı
C) GELİR İDARESİ BAŞKANLIĞI

1) Gelir İdaresi Başkanlığı
2019 Yılı Merkezî Yönetim Bütçesi
2) Gelir İdaresi Başkanlığı
2017 Yılı Merkezî Yönetim Kesin Hesabı
Ç) KAMU İHALE KURUMU 
1) Kamu İhale Kurumu 2019
Yılı Merkezî Yönetim Bütçesi
2) Kamu İhale Kurumu 2017
Yılı Merkezî Yönetim Kesin Hesabı
D) ÖZELLEŞTİRME İDARESİ
BAŞKANLIĞI
1) Özelleştirme İdaresi
Başkanlığı 2019 Yılı Merkezî Yönetim Bütçesi
2) Özelleştirme İdaresi
Başkanlığı 2017 Yılı Merkezî Yönetim Kesin Hesabı
E) KAMU GÖZETİMİ, MUHASEBE
VE DENETİM STANDARTLARI KURUMU 
1) Kamu Gözetimi, Muhasebe ve
Denetim Standartları Kurumu 2019 Yılı Merkezî Yönetim Bütçesi
2) Kamu Gözetimi, Muhasebe ve Denetim Standartları Kurumu 2017 Yılı Merkezî Yönetim Kesin Hesabı
F) TÜRKİYE İSTATİSTİK KURUMU 
1) Türkiye İstatistik Kurumu 2019 Yılı Merkezî Yönetim
Bütçesi
2) Türkiye İstatistik Kurumu 2017 Yılı Merkezî Yönetim
Kesin Hesabı
G) BANKACILIK DÜZENLEME VE
DENETLEME KURUMU
1) Bankacılık Düzenleme ve
Denetleme Kurumu 2019 Yılı Merkezî Yönetim Bütçesi
2) Bankacılık Düzenleme ve
Denetleme Kurumu 2017 Yılı Merkezî Yönetim Kesin Hesabı
Ğ) HAZİNE MÜSTEŞARLIĞI
1) Hazine Müsteşarlığı 2017
Yılı Merkezî Yönetim Kesin Hesabı
H) SERMAYE PİYASASI KURULU
1) Sermeya Piyasası Kurulu
2019 Yılı Merkezî Yönetim Bütçesi
2) Sermeya Piyasası Kurulu
2017 Yılı Merkezî Yönetim Kesin Hesabı
I) GELİR BÜTÇESİ 


IV.- AÇIKLAMALAR
1.- İstanbul Milletvekili Yavuz Ağıralioğlu’nun, Denizli Milletvekili
Cahit Özkan’ın yerinden sarf ettiği bazı ifadelerine ilişkin açıklaması
2.- Afyonkarahisar Milletvekili Mehmet Taytak’ın, 12 Aralık İsa Yusuf
Alptekin’i vefatının 23’üncü yıl dönümünde rahmetle andığına ilişkin açıklaması
3.- Manisa Milletvekili Erkan Akçay’ın, Yenikapı mitinginde hain FETÖ
terör örgütünün 15 Temmuzdaki darbe girişimine karşı millet tepkisinin
gösterildiğine, gerek mali sisteme gerekse ekonomiye ilişkin reformların 57’nci
Hükûmet döneminde gerçekleştirildiğine ilişkin açıklaması
4.- Kars Milletvekili Ayhan Bilgen’in, siyasette haksız rekabet
pozisyonu devam ettiği müddetçe, keyfî gözaltılar devam ettiği müddetçe
ekonomiyi rayına oturtmanın mümkün olmayacağına ilişkin açıklaması
5.- Denizli Milletvekili Cahit Özkan’ın, anayasal ve yasal reformlar
gerçekleştirmek suretiyle vatandaşların adalete olan güvenini tesis etmek için,
yargının demokratikleşmesi ve hukukun üstünlüğü ilkesini hayata geçirmek için
mücadele verdiklerine ilişkin açıklaması
6.- İstanbul Milletvekili Yavuz Ağıralioğlu’nun, Denizli Milletvekili
Cahit Özkan’ın yaptığı açıklamasındaki bazı ifadelerine ve devletin başının
“Ben Anayasa Mahkemesinin kararına uymuyorum, saygı da duymuyorum.”
diyemeyeceğine ilişkin açıklaması
7.- Mersin Milletvekili Baki Şimşek’in, Milliyetçi Hareket Partisinin
her zaman açık ve net olarak sözünü söyleyen parti olduğuna ilişkin açıklaması
8.- Kars Milletvekili Ayhan Bilgen’in, Mersin Milletvekili Baki
Şimşek’in yaptığı açıklamasındaki bazı ifadelerine ilişkin açıklaması

9.- Manisa Milletvekili Erkan Akçay’ın, Erzurum Milletvekili Zehra
Taşkesenlioğlu’nun, 10 sıra sayılı 2019 Yılı Bütçe Kanun Teklifi ile 11 sıra
sayılı 2017 Yılı Kesin Hesap Kanunu Tasarısı’nın sekizinci tur görüşmelerinde
AK PARTİ Grubu adına yaptığı konuşmasındaki bazı ifadelerine ilişkin açıklaması
10.- İstanbul Milletvekili Mahmut Tanal’ın, hiçbir canlının elinden
yaşam hakkının alınamayacağına ve hayvanları öldürmenin cinayet olduğuna,
Meclise sunduğu Hayvanları Koruma Kanunu Değişiklik Teklifi’nin yasalaşmasını
talep ettiğine ilişkin açıklaması
11.- Kütahya Milletvekili Ahmet Erbaş’ın, Kütahya halkı adına fiberglas
fabrikası kurulmasını talep ettiğine ilişkin açıklaması
12.- Edirne Milletvekili Okan Gaytancıoğlu’nun, Edirne ili İpsala
ilçesinde faaliyet gösteren Yeni Gazete’de çıkan yangın nedeniyle geçmiş olsun
dileğinde bulunduğuna ilişkin açıklaması
13.- Antalya Milletvekili Abdurrahman Başkan’ın, Antalya ili Kemer
ilçesinde yaşanan kuvvetli sağanak nedeniyle selden zarar gören vatandaşların
tespit edilerek gerekli yardımın yapılmasına ve Antalya ili Elmalı ilçesinin
sel baskınına maruz kalmaması için Türkmentepe barajının yapılması gerektiğine
ilişkin açıklaması
14.- İzmir Milletvekili Atila Sertel’in, köylülerin Kars’ın Sarıkamış
ilçesine bağlı Aşağısallıpınar, Yukarısallıpınar ve Boyalı köyü ile Selim
ilçesine bağlı Laloğlu köyüne bir çivi dahi çakılmamasının Alevilikle ilgisi
olduğunu düşündüğüne ilişkin açıklaması
15.- Ordu Milletvekili Cemal Enginyurt’un, Hükûmetin EYT’liler,
yardımcı hizmetler sınıfı ve bilgi işlemcilerle ilgili çalışmasının olup
olmadığını öğrenmek istediğine ilişkin açıklaması
16.- Manisa Milletvekili Erkan Akçay’ın, Şırnak Milletvekili Hüseyin
Kaçmaz’ın 10 sıra sayılı 2019 Yılı Bütçe Kanun Teklifi ile 11 sıra sayılı 2017
Yılı Kesin Hesap Kanunu Tasarısı’nın sekizinci tur görüşmelerinde HDP Grubu
adına yaptığı konuşmasındaki bazı ifadelerine ilişkin açıklaması
17.- Şırnak Milletvekili Hüseyin Kaçmaz’ın, kastının Şırnak 2. Ağır
Ceza Mahkemesinin 2018/409 esas sayılı dosyada adı geçen şahıslara yönelik
olduğuna ilişkin açıklaması
18.- Manisa Milletvekili Erkan Akçay’ın, Şırnak Milletvekili Hüseyin
Kaçmaz’ın 10 sıra sayılı 2019 Yılı Bütçe Kanun Teklifi ile 11 sıra sayılı 2017
Yılı Kesin Hesap Kanunu Tasarısı’nın sekizinci tur görüşmelerinde HDP Grubu
adına yaptığı konuşmasında genelleme yapmaktan kaçınması gerektiğine ilişkin
açıklaması
19.- Denizli Milletvekili Cahit Özkan’ın, İstanbul Milletvekili Erol
Katırcıoğlu ve Şırnak Milletvekili Hüseyin Kaçmaz’ın 10 sıra sayılı 2019 Yılı
Bütçe Kanun Teklifi ile 11 sıra sayılı 2017 Yılı Kesin Hesap Kanunu
Tasarısı’nın sekizinci tur görüşmelerinde HDP Grubu adına yaptığı
konuşmalarındaki bazı ifadelerine ilişkin açıklaması
20.- Mersin Milletvekili Fatma Kurtulan’ın, her sıkışıldığında
Halkların Demokratik Partisinin ihanetle suçlanıp, parmak sallanamayacağına,
FETÖ’nün Türkiye'nin başına niye bela edildiğini öğrenmek istediğine ilişkin
açıklaması
21.- Adana Milletvekili Ayhan Barut’un, Milli Emlak Genel Müdürlüğünün
hangi gerekçelerle Çevre ve Şehircilik Bakanlığına bağlandığını, devlet
yönetiminde oluşan kurumsal arşivin vatandaşın taleplerini karşılamadaki
önemine dikkat edilip edilmediğini, tekrar eski yapısına kavuşması için Hazine
ve Maliye Bakanlığına bağlanmasının düşünülüp düşünülmediğini öğrenmek
istediğine ilişkin açıklaması
22.- Konya Milletvekili Abdulkadir Karaduman’ın, vatandaşın alın
terinin Meclise emanet olduğuna ve emanete sahip çıkılması gerektiğine, bu
bütçeyi savunmanın faizi, zulmü, haramı savunmak anlamına geldiğine ilişkin
açıklaması
23.- Hatay Milletvekili Hüseyin Şanverdi’nin, 18 Aralık Uluslararası
Göçmenler Günü’nü kutladığına ilişkin açıklaması
24.- İstanbul Milletvekili Engin Altay’ın, Hazine ve Maliye Bakanı
Berat Albayrak’ın gerek kürsüde yaptığı konuşmasında gerekse sorulara verdiği
yanıtlarında çelişkiye düşüren durumlar olduğuna ilişkin açıklaması
25.- Kars Milletvekili Ayhan Bilgen’in, “İşsizlik yok fakat kimse
çalışacak iş bulamıyor, kimse çalışmıyor fakat üretim artıyor, üretim patlıyor
ama fiyatlar düşmüyor, yakında ucuzluk olacak ama kimse memnun değil, kimse
memnun değil ama seçimde herkes partiye oy veriyor.” ibaresinin yer aldığı
Duma’ya sunulan raporun şu an içinde bulunulan hâli çok iyi aktardığına ilişkin
açıklaması
26.- Kocaeli Milletvekili Lütfü Türkkan’ın, ekonomideki kötü gidişatın
yükünün millete yüklendiğine ilişkin açıklaması
27.- Ankara Milletvekili Mehmet Naci Bostancı’nın, İstanbul
Milletvekili Engin Altay’ın yaptığı açıklamasındaki bazı ifadelerine ve
Türkiye’nin çok zor bir coğrafyada, meydan okuyucu güçlerle karşı karşıya olan
bir ülke olduğuna ilişkin açıklaması
28.- Ankara Milletvekili Filiz Kerestecioğlu Demir’in, Halkların
Demokratik Partisine “Onu söyleyemezsiniz, bunu söyleyemezsiniz.” gibi
ifadelerle ayar vermeye çalışıldığına, Savunma ve İçişleri Bakanlığının bütçesi
artırılıyorsa buna “savaş bütçesi” diyeceklerine ilişkin açıklaması
29.- İstanbul Milletvekili Engin Altay’ın, Hazine ve Maliye Bakanının
Türkiye gerçeklerine aykırı şeyler söylediğine, kuvvetler ayrılığını yok sayan
bu sistemin demokrasiye fayda getirmediğine, Cumhurbaşkanına yapılan
eleştirilere İç Tüzük 69’a göre söz verilemeyeceğine ilişkin açıklaması
30.- Denizli Milletvekili Cahit Özkan’ın, işçinin, köylünün, esnafın,
çiftçinin arasında siyaset yaptıklarına ve gelen talepleri kanun teklifi hâline
getirdiklerine, kuvvetler ayrılığı olduğuna ilişkin açıklaması
31.- Tokat Milletvekili Özlem Zengin’in, ayrıştırma diline ve savaş
kelimelerine gerek olmadığına ilişkin açıklaması
32.- Ankara Milletvekili Filiz Kerestecioğlu Demir’in, Tokat
Milletvekili Özlem Zengin’in yaptığı açıklamasındaki bazı ifadelerine ilişkin
açıklaması
33.- Tokat Milletvekili Özlem Zengin’in, bir kişinin milletvekili
olmasının tek başına masumiyet karinesini ortaya koymadığına ve herkesin önce
kendi hayatının hesabını vermesi gerektiğine ilişkin açıklaması
34.- Ankara Milletvekili Filiz Kerestecioğlu Demir’in, Tokat
Milletvekili Özlem Zengin’in yaptığı açıklamasındaki bazı ifadelerine ilişkin
açıklaması
35.- Tokat Milletvekili Özlem Zengin’in, Ankara Milletvekili Yıldırım
Kaya’nın 10 sıra sayılı 2019 Yılı Bütçe Kanun Teklifi’nin 4’üncü maddesi
üzerinde CHP Grubu adına yaptığı konuşmasındaki bazı ifadelerine ilişkin
açıklaması
36.- İstanbul Milletvekili Engin Altay’ın, sataşmanın Meclisin ritüeli
olduğuna ama kim yaparsa yapsın hakareti kabul etmelerinin mümkün olmadığına
ilişkin açıklaması

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Celal Adan’ın, milletvekillerinin
bayrağa gelecek en ufak leke karşısında hayatlarını ortaya koyacağına
inandığına ilişkin konuşması 
2.- Oturum Başkanı TBMM Başkan Vekili Celal Adan’ın, Meclis Başkan
Vekili olarak bir milletvekiline “Söz atma.” ifadesini kullanmaktan utanç
duyduğuna ilişkin konuşması 

VI.- ÖNERİLER
A) Danışma Kurulu Önerileri
1.- Danışma Kurulunun, Genel Kurulun 18/12/2018 Salı günkü Birleşiminde
2019 Yılı Merkezi Yönetim Bütçe Kanun Teklifi’nin 5’inci maddesinin oylanmasına
kadar (5’inci maddesi dâhil) çalışmalarını sürdürmesi ile 19/12/2018 Çarşamba
günkü birleşiminde mezkûr teklifin görüşmelerine 6'ncı maddesinden devam
edilmesi ve çarşamba günkü birleşimde teklifin 14'üncü maddesine kadar (14'üncü
madde dâhil) oylanmasına kadar çalışmalarını sürdürmesine ilişkin önerisi 

VII.- YAZILI SORULAR VE CEVAPLARI
1.-
Denizli Milletvekili Yasin Öztürk'ün, yazılı soruların cevaplanmamasına ilişkin
sorusu ve Cumhurbaşkanı Yardımcısı Fuat Oktay’ın cevabı (7/5768)
18 Aralık 2018 Salı
BİRİNCİ OTURUM
Açılma Saati: 11.02
BAŞKAN: Başkan Vekili Celal ADAN 
KÂTİP ÜYELER:
Bayram ÖZÇELİK (Burdur), Barış KARADENİZ (Sinop)
-----0-----
BAŞKAN
– Türkiye Büyük Millet Meclisinin 36’ncı Birleşimini açıyorum.
Toplantı
yetersayısı vardır, görüşmelere başlıyoruz. 
Sayın
milletvekilleri, gündemimize göre 2019 Yılı Merkezi Yönetim Bütçe Kanun Teklifi
ile 2017 Yılı Merkezi Yönetim Kesin Hesap Kanunu Tasarısı üzerindeki görüşmelere
devam edeceğiz.
Program
uyarınca bugün sekizinci turdaki görüşmeler ile 2019 Yılı Merkezi Yönetim Bütçe
Kanun Teklifi’nin ilk 2’nci maddesinin oylamasını ve -6’ncı madde dâhil- 6’ncı maddesine
kadar olan maddelerin görüşmelerini yapacağız.
Sekizinci
turda bütçe ve kesin hesapları yer alan kamu idarelerini okutuyorum:
Hazine
ve Maliye Bakanlığı, Maliye Bakanlığı, Gelir İdaresi Başkanlığı, Kamu İhale Kurumu,
Özelleştirme İdaresi Başkanlığı, Kamu Gözetimi, Muhasebe ve Denetim Standartları
Kurumu, Türkiye İstatistik Kurumu, Bankacılık Düzenleme ve Denetleme Kurumu, Hazine
Müsteşarlığı, Sermaye Piyasası Kurulu, Gelir Bütçesi.
III.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- 2019 Yılı Merkezi Yönetim Bütçe Kanun Teklifi (1/276) ile
Plan ve Bütçe Komisyonu Raporu (S.Sayısı: 10) (x)
2.- 2017 Yılı Merkezi Yönetim Kesin Hesap Kanunu Tasarısı (1/275),
2017 Yılı Merkezi Yönetim Kesin Hesap Kanunu Tasarısına İlişkin Olarak Hazırlanan,
2017 Yılı Genel Uygunluk Bildiriminin Sunulduğuna Dair Sayıştay Başkanlığı Tezkeresi
(3/38); 6085 Sayılı Sayıştay Kanunu Uyarınca Hazırlanan 2017 Yılı Dış Denetim Genel
Değerlendirme Raporu, 2017 Yılı Faaliyet Genel Değerlendirme Raporu ve 2017 Yılı
Mali İstatistikleri Değerlendirme Raporunun Sunulduğuna Dair Sayıştay Başkanlığı
Tezkeresi (3/39); 6085 Sayılı Sayıştay Kanunu Uyarınca Hazırlanan 2017 Yılı Kalkınma
Ajansları Genel Denetim Raporunun Sunulduğuna Dair Sayıştay Başkanlığı Tezkeresi
(3/41); 5018 Sayılı Kamu Mali Yönetimi ve Kontrol Kanunu ile 6085 Sayılı Sayıştay
Kanunu Uyarınca Hazırlanan 183 Adedi Merkezi Yönetim Kapsamındaki Kamu İdarelerine,
2 Adedi Sosyal Güvenlik Kurumlarına ve 10 Adedi Diğer Kamu İdarelerine Ait Olmak
Üzere Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (x)
A) HAZİNE VE MALİYE BAKANLIĞI
1) Hazine ve Maliye Bakanlığı
2019 Yılı Merkezî Yönetim Bütçesi
B) MALİYE BAKANLIĞI 
1) Maliye Bakanlığı 2017 Yılı
Merkezî Yönetim Kesin Hesabı
C) GELİR İDARESİ BAŞKANLIĞI

1) Gelir İdaresi Başkanlığı 2019
Yılı Merkezî Yönetim Bütçesi
2) Gelir İdaresi Başkanlığı 2017
Yılı Merkezî Yönetim Kesin Hesabı
Ç) KAMU İHALE KURUMU 
1) Kamu İhale Kurumu 2019 Yılı
Merkezî Yönetim Bütçesi
2) Kamu İhale Kurumu 2017 Yılı
Merkezî Yönetim Kesin Hesabı
D) ÖZELLEŞTİRME İDARESİ BAŞKANLIĞI
1) Özelleştirme İdaresi Başkanlığı
2019 Yılı Merkezî Yönetim Bütçesi
2) Özelleştirme İdaresi Başkanlığı
2017 Yılı Merkezî Yönetim Kesin Hesabı
E) KAMU GÖZETİMİ, MUHASEBE VE
DENETİM STANDARTLARI KURUMU 
1) Kamu Gözetimi, Muhasebe ve
Denetim Standartları Kurumu 2019 Yılı Merkezî Yönetim Bütçesi
2) Kamu Gözetimi, Muhasebe ve Denetim Standartları Kurumu 2017 Yılı Merkezî Yönetim Kesin Hesabı
F) TÜRKİYE İSTATİSTİK KURUMU 
1) Türkiye İstatistik Kurumu 2019 Yılı Merkezî Yönetim Bütçesi
2) Türkiye İstatistik Kurumu 2017 Yılı Merkezî Yönetim Kesin
Hesabı
G) BANKACILIK DÜZENLEME VE DENETLEME
KURUMU
1) Bankacılık Düzenleme ve Denetleme
Kurumu 2019 Yılı Merkezî Yönetim Bütçesi
2) Bankacılık Düzenleme ve Denetleme
Kurumu 2017 Yılı Merkezî Yönetim Kesin Hesabı
Ğ) HAZİNE MÜSTEŞARLIĞI
1) Hazine Müsteşarlığı 2017 Yılı
Merkezî Yönetim Kesin Hesabı
H) SERMAYE PİYASASI KURULU
1) Sermaye Piyasası Kurulu 2019
Yılı Merkezî Yönetim Bütçesi
2) Sermaye Piyasası Kurulu 2017
Yılı Merkezî Yönetim Kesin Hesabı
I) GELİR BÜTÇESİ 
BAŞKAN
– Komisyon? Yerinde.
Sayın
milletvekilleri, alınan karar gereğince tur üzerindeki görüşmelerde siyasi parti
gruplarına ve İç Tüzük’ün 62’nci maddesi gereğince istemi hâlinde görüşlerini bildirmek
üzere yürütmeye altmışar dakika söz verilecek, bu süreler birden fazla konuşmacı
tarafından kullanılabilecek ve şahsı adına yapılacak konuşmaların süresi ise beşer
dakika olacaktır.
Ayrıca,
konuşmalar tamamlanınca soru ve cevap işlemi on dakika soru, on dakika cevap olarak
yapılacak ve sorular gerekçesiz olarak yerinden sorulacaktır. 
Bilgilerinize
sunulur. 
Sekizinci
turda siyasi parti grupları, yürütme ve şahısları adına söz alanların adlarını sırasıyla
okutuyorum:
Milliyetçi
Hareket Partisi Grubu adına; Manisa Milletvekili Erkan Akçay, Mersin Milletvekili
Baki Şimşek, Konya Milletvekili Esin Kara, Ankara Milletvekili Mevlüt Karakaya.
İYİ
PARTİ Grubu adına; Bursa Milletvekili İsmail Tatlıoğlu, Konya Milletvekili Fahrettin
Yokuş, Antalya Milletvekili Hasan Subaşı, Tekirdağ Milletvekili Enez Kaplan, Adana
Milletvekili Mehmet Metanet Çulhaoğlu.
Adalet
ve Kalkınma Partisi Grubu adına; Eskişehir Milletvekili Emine Nur Günay, Erzurum
Milletvekili Zehra Taşkesenlioğlu, Giresun Milletvekili Cemal Öztürk, Adana Milletvekili
Tamer Dağlı, Ordu Milletvekili Ergün Taşcı, Çorum Milletvekili Oğuzhan Kaya, Trabzon
Milletvekili Salih Cora, Balıkesir Milletvekili Yavuz Subaşı, Aydın Milletvekili
Bekir Kuvvet Erim, Aydın Milletvekili Mustafa Savaş, Kütahya Milletvekili Ahmet
Tan, Denizli Milletvekili Nilgün Ök. 
Halkların
Demokratik Partisi Grubu adına; Diyarbakır Milletvekili Garo Paylan, Gaziantep Milletvekili
Mahmut Toğrul, İstanbul Milletvekili Erol Katırcıoğlu, Şırnak Milletvekili Hüseyin
Kaçmaz, Van Milletvekili Muazzez Orhan, Van Milletvekili Bedia Özgökçe Ertan, Mersin
Milletvekili Rıdvan Turan, Hakkâri Milletvekili Sait Dede. 
Cumhuriyet
Halk Partisi Grubu adına; Antalya Milletvekili Çetin Osman Budak, İzmir Milletvekili
Selin Sayek Böke, Sinop Milletvekili Barış Karadeniz, Adıyaman Milletvekili Abrurrahman
Tutdere, Burdur Milletvekili Mehmet Göker, Hatay Milletvekili İsmet Tokdemir, Çanakkale
Milletvekili Özgür Ceylan, Tunceli Milletvekili Polat Şaroğlu, Adana Milletvekili
Orhan Sümer, İzmir Milletvekili Bedri Serter, İstanbul Milletvekili Özgür Karabat,
Tokat Milletvekili Kadim Durmaz. 
Şahsı
adına, lehinde Bursa Milletvekili Emine Yavuz Gözgeç, istemi hâlinde yürütme, şahsı
adına, aleyhinde Erzurum Milletvekili Muhammet Naci Cinisli. 
2019
Yılı Merkezi Yönetim Bütçe Kanunu Teklifi’nin 2’nci maddesini okutuyorum, buyurun:

Gelir ve finansman
MADDE 2- (1) Gelirler: Bu Kanuna bağlı (B) işaretli cetvellerde
gösterildiği üzere, 5018 sayılı Kanuna ekli;
a) (I) sayılı cetvelde yer alan genel bütçenin gelirleri 867.296.403.000
Türk lirası,
b) (II) sayılı cetvelde yer alan özel bütçeli idarelerin gelirleri 11.179.800.000
Türk lirası öz gelir, 63.704.956.000 Türk lirası Hazine yardımı olmak üzere toplam
74.884.756.000 Türk lirası,
c) (III) sayılı cetvelde yer alan düzenleyici ve denetleyici kurumların
gelirleri 6.420.391.000 Türk lirası öz gelir, 116.591.000 Türk lirası Hazine yardımı
olmak üzere toplam 6.536.982.000 Türk lirası,
olarak tahmin edilmiştir.
(2) Finansman: Bu Kanuna bağlı (F) işaretli cetvellerde gösterildiği üzere,
5018 sayılı Kanuna ekli (II) sayılı cetvelde yer alan özel bütçeli idarelerin net
finansmanı 80.250.000 Türk lirası olarak tahmin edilmiştir.
BAŞKAN
– Değerli milletvekilleri, sayın grup başkan vekillerimiz; benden evvelki Meclis
başkan vekilleri oturumu yönetirken güzel bir şey yaptılar. Siyasi parti grupları
konuşmalarını tamamladıktan sonra grup başkan vekillerimiz söz aldılar; daha verimli
oldu, zaman açısından da daha iyi bir şekilde değerlendirildi. Takdirleriniz… Ben
grup başkan vekilleri söz isterlerse veririm ama bu uygulama faydalı oldu, ben de
izledim. O bakımdan, buna dikkat edersek sevinirim.
Hepinizi
tekrar saygılarımla selamlıyorum.
Şimdi,
Milliyetçi Hareket Partisi Grubu adına ilk söz Manisa Milletvekili Erkan Akçay’a
aittir.
Buyurun
Sayın Akçay. (MHP sıralarından alkışlar)
Süreniz
yirmi dakikadır. 
MHP
GRUBU ADINA ERKAN AKÇAY (Manisa) – Sayın Başkan, değerli milletvekilleri; Hazine
ve Maliye Bakanlığı ile Gelir İdaresi Başkanlığı bütçeleri üzerine Milliyetçi Hareket
Partisi Grubu adına söz aldım. Muhterem heyetinizi saygıyla selamlıyorum. 
Muhterem
milletvekilleri, devletlerin en önemli faaliyet alanlarından biri de maliyedir.
Sadece kamu faaliyetlerinin finansmanı açısından değil, ekonomik ve sosyal boyutuyla
da mali faaliyetler büyük önem arz etmektedir. Vergi, harcama, borçlanma, bütçe,
vergi dışı gelirler, özelleştirme, teşvik gibi maliye politikaları araçlarıyla;
istihdam, ödemeler dengesi, yatırım gibi alanlarla ekonomi politikalarının yürütülmesinde
maliye politikası önemli bir yer almakta ve önemli bir unsur teşkil etmektedir.
Öte yandan, bütün bu araçların kullanılma yöntemi, içeriği ve tercihler ve öncelikler
maliye politikasının karakterini göstermektedirler. Maliye politikalarının öznesi
devlettir, nesnesi insan ve toplumdur. 
Vergi
sadece kamu harcamalarının finansman aracı değildir, vergiciliğin sosyal boyutu
giderek önem kazanmaktadır. Bu önemin adı “vergilemede adalet”tir. Vergi adaletini
ölçmek için kullanacağımız verilerden en önemlisi, dolaylı ve doğrudan vergilerin
vergi gelirleri içerisindeki nispetidir. Ülkemizde dolaylı vergilerin toplam vergiler
içindeki payı Ekim 2018 itibarıyla yüzde 64,5’tur. Ancak doğrudan bir vergi olarak
değerlendirilmekle birlikte, aslında dolaylı vergi özelliği ağır basan motorlu taşıtlar
vergisini de hesaba kattığınızda bu oran yüzde 67’ye yükselmektedir. Dolaylı vergiler
ülkemizde yüzde 65’in altına bugüne kadar maalesef inmemiştir. Oysa OECD ortalaması
yüzde 46’yı geçmemektedir. 
Vergileme
konusunda altını çizmek istediğim bir husus daha vardır: Vergilemenin sadece hukuki
olması yeterli değildir; ayrıca adalet, kesinlik, belirlilik, uygunluk, iktisadilik,
genellik, verimlilik gibi ilkelerin de vergi sistemine hâkim olması gerekmektedir.
Ekonomide
rahat ve kolay günlerden geçmiyoruz. Diğer ekonomik faktörler bir tarafa, 15 Temmuz
hain darbe girişiminden sonra malum odaklar ekonomik araçlarla da saldırıya geçmiştir,
bunu göz ardı edemeyiz. Özellikle 24 Haziran seçimlerinden sonra bu saldırılar yoğunlaşmıştır.
Uluslararası derecelendirme kuruluşu Fitch 13 Temmuzda kredi notunu düşürmüştür.
1 Ağustosta ABD 2 bakanımıza yaptırım kararı almıştır. 3 Ağustosta Cumhurbaşkanı
tarafından 100 Günlük Eylem Planı açıklanmış, 10 Ağustosta da ABD, Türkiye’ye yönelik
vergi kararı almıştır. 13 Ağustosta Hazine ve Maliye Bakanlığı yeni tedbirler paketini
açıklar açıklamaz Standard & Poor’s ve Moody’s ülkemizin kredi notunu düşürmüştür.
Bu dönemin baş rolünde ise ABD’li rahip Brunson yer almıştır.
Dünya
ticaret savaşları, dünyada faiz oranlarının artmasıyla ülkemizden döviz çıkışının
teşvik edilmesi de eklenince bu süreçte dolar 7,30 lira seviyesine çıkmıştır. Bunun
ardından önce ÜFE, hemen ardından TÜFE artmıştır. Merkez Bankası faizi yükseltmek
zorunda kalmıştır. Buna mukabil dünyada petrol fiyatlarının düşmesiyle benzin ve
motorinde uygulanan vergi politikası olumlu bir etki yaratmıştır. İkinci çeyrek
itibarıyla dış borç stokunun 457 milyar dolara yükselmiş olması, dış müdahalelere
açık olmamız nedeniyle yabancıların ülkemiz üzerindeki etkilerinin şiddetli hissedilmesine
neden olmuştur. Şirketlerin döviz borcunun da etkisiyle döviz kuru ekonominin ana
belirleyicisi olmuştur. Döviz kurundaki artış şirket bilançolarını çok olumsuz etkilemiştir.
Tüketici güven endeksi âdeta döviz kuruna endekslenmiş, kur artınca tüketici güven
endeksi düşmeye, kur düşünce de güven endeksi artmaya başlamıştır. Bu dönemde Borsa
istanbul’da işlem gören şirketlerin değerleri hızlı bir şekilde düşmüş, Merkez Bankası
döviz rezervleri azalmıştır. Bütün bunların neticesinde büyüme oranı düşmüş, döviz
kurundaki bu artış dolar bazında kişi başı millî gelirin de düşmesine neden olmuştur.

Değerli
milletvekilleri, bugüne kadar alınan önlemler sayesinde ekonomik saldırılarla mücadele
kapsamında çok önemli adımlar atılmıştır. Bu mücadelede gösterdiği gayret ve başarılar
nedeniyle Hazine ve Maliye Bakanı Sayın Berat Albayrak’a tebrik ve takdirlerimizi
iletiyor, kutluyorum. (AK PARTİ sıralarından alkışlar) 
Finans
piyasalarındaki iyileşmelerin reel piyasaya da yansıması için gerekli önlemlere
devam edilmesi gerekmektedir. İlk adım, ekonomiye güvenin pekiştirilmesidir. Yapısal
reformlar devam etmelidir. Enflasyon ve cari açıkla ilgili etkili çalışmalar yapılmalıdır.
İflasların önüne geçmek için tedbirler geliştirilmelidir. Üreten ekonomi modeli
ve programı çok acil olarak hayata geçirilmelidir. Ekonomik eşitlik, özgürlük, adalet
ve ekonomik güvenlik konularında tesir düzeyi yüksek hamleler yapılmalıdır. BDDK
ve Merkez Bankası tarafından yapılan müdahalelere maliye politikalarıyla etkili
ve kalıcı katkılar sağlamaya devam edilmelidir. “Kriz tedbirleri” adı altında verilen
teşviklere yenileri eklenmelidir. Özellikle enflasyondan en fazla etkilenen ücretliler
ekonomik olarak rahatlatılmalıdır. Verimli olmayan harcamalardan vazgeçilmeli, vergi
indirim ve istisnaları yeniden gözden geçirilmeli, gerçekçi olmayanlardan da vazgeçilmelidir;
bu suretle faiz dışı fazla verilmeye devam edilmelidir. Tarımda çiftçi ile tüketici
fiyatı arasındaki fark azaltılmalıdır. Çiftçi üzerindeki vergi yükleri azaltılmalı,
teşvikler artırılarak tarım üretimi artırılmalı ve gıda fiyatları düşürülmelidir.

Bunlarla
birlikte, maliye politikasında özellikle şu hususları dikkatlerinize sunuyorum:
Maliye politikası araçları sosyal adalet ve gelir dağılımı yönünden daha etkin kullanılmalıdır.
Bütçe gelirleri konjonktürel etkilerden mümkün olduğunca arındırılmalıdır. Mali
disiplinden taviz verilmemeli, harcamalarda israf ve verimsizliğin önüne mutlaka
geçilmelidir. Herkesin mali gücüne göre vergi ödediği, üretimi ve istihdamı teşvik
eden, öngörülebilir bir vergi sistemi tesis edilmelidir. Kamu harcamaları ülkemizin
ihtiyaçlarına göre önceliklendirilmelidir. Maliye yönetiminde mali ve idari etkinlik
sağlanmalı, plan, program, bütçe ilişkisi güçlendirilmeli, mali riskler önceden
hesaba katılmalı, sistem daha şeffaf ve hesap verilebilir hâle getirilmelidir. Kaynakların
etkin dağılımı ve kullanımını sağlamak amacıyla bütçe hazırlama sürecinde yetki
ve sorumluluklar net bir şekilde tespit edilerek Meclisin etkinliği artırılmalı,
mali raporlama geliştirilmelidir. 
Sayın
Başkan, değerli milletvekilleri; tüm kamu faaliyetlerinin parasal bir maliyeti vardır.
Bu maliyet, ekseriyetle maliye üzerinden karşılanmaktadır. Maliye dediğimizse, bir
bakanlık binası, vergi dairesi, defterdarlık binaları vesaire değildir. Devletin
en temel kamu birimlerinden olan Maliye Bakanlığında ve Gelir İdaresi Başkanlığında
2017 yılı verilerine göre toplam personel sayısı 66.410’dur. Maliye personeli, kamuda
iş yükü ve sorumlu olduğu mevzuat bakımından zor görevlerden birini ifa etmektedir.
Devletin vatandaşla yüz yüze geldiği, devlet-vatandaş münasebetlerinin hassas olduğu
bir kesimi temsil etmektedirler. Devlet vergi koyar, ceza keser, harç alır; tahsilatı
ve ödemeyiyse Maliye personeli yapar. Görevini yaparken zaman zaman sözlü, hatta
sopalı ve hatta zaman zaman da silahlı saldırılara maruz kalabilmektedirler.
Meclisimiz
kanun yapar, vergi koyar ya da kamu alacakları için yapılandırma yapar; yük, maliyecilerin
üzerine biner. Kamu alacakları tahsilatının son günlerine kadar gece gündüz, hafta
içi, hafta sonu fedakârca çalışırlar. Zor şartlar altında görev yapan maliyecilerimizin
görevleri, en az öğretmenlerimiz kadar, askerlerimiz, polislerimiz kadar da önemlidir
çünkü 81 milyon vatandaşımızın hakkı onların üzerindedir. Peki, bu durumda Maliye
çalışanları emeklerinin karşılığını alabiliyor mu? Ehliyet-liyakat çizgisinde mesleğinde
yükselme imkânları var mı ve özlük hakları, çalışma koşulları insanca yaşamaya ve
çalışmaya müsait mi? 
Kamu
çalışanlarının maaş ve özlük haklarına ilişkin şikâyetleri bitirme iddiasındaki
666 sayılı Kanun Hükmünde Kararname’den beri, Maliye çalışanlarının talep ve beklentileri
sona ermemiş, aksine geçmişten gelen sorunları birikerek devam etmektedir. 
Konuşmamın
bu bölümünde, Maliye personelinin sorunlarını, beklentilerini ve çözüm önerilerimizi
paylaşmak istiyorum. Biliyorum ki şu an bütün Maliye personeli bir taraftan görevlerini
yerine getirirken aynı zamanda kulakları da Meclisimizdedir. 
Sayın
Başkan, değerli milletvekilleri, Sayın Bakan; Maliye çalışanlarımızın sorunlarının
başında, eşit işe eşit olmayan ücret uygulaması gelmektedir. Aynı odada, yan yana
masalarda aynı işi yapıyorlar ancak aralarındaki maaş farkı 1.500 lirayı bulmaktadır.

Görevde
yükselemiyorlar, kariyer imkânları verilmiyor. Bu istikamette, kurum içi gelir uzmanlığı
özel sınavının acilen açılması gerekmektedir. Son sınavın yapıldığı 18 Şubat 2012
tarihinden beri geçen altı buçuk yılda, geçmiş Maliye bakanları çeşitli zamanlarda
söz vermelerine rağmen kurum içi uzmanlık sınavı maalesef açılmamıştır. 
Kamu
personel rejiminde esas olan, nitelikli insan kaynağının kazandırılması, yetkinliklerinin
geliştirilmesi, kariyer planlarının yapılmasıdır. Bu yüzden, Gelir İdaresi Başkanlığının
çeşitli birimlerinde istihdam edilen personel için kurum içi gelir uzmanlığı özel
sınavı bir an önce açılmalıdır. 
Dikkatinize
sunmak istediğim bir diğer husus, vergi müfettişliği yeterlilik sınavlarıdır. İlk
olarak yazılı sınavın kendisi başlı başına bir sorun olmakla birlikte, ikinci ve
en büyük sorun mülakat aşamasıdır. Geçmişte bu mülakatlar Maliye Bakanlığı içinde
FETÖ operasyonlarına en fazla maruz kalan alanlardan biriydi. Bu mülakatlarda kasıtlı
ve subjektif değerlendirmelerle pek çok personel mesleğinden ayrılmak zorunda kalmıştır.
Ayrıca vergi müfettiş yardımcılığı için beşinci ve altıncı dönemlerde, vergi müfettiş
yardımcılarının yüzde 44’ünün vergi müfettişi olmalarına Vergi Denetim Kurulu tarafından
hazırlanan yönetmeliklerle mani olunmuştur. Yeterlilik sözlü sınavında çok sayıda
vergi müfettiş yardımcısı şahsi husumete varan keyfîlikler nedeniyle mülakatta elenmiştir.
Öyle ki her bakımdan başarılı olan müfettiş yardımcılarına âdeta “Kaşının altında
gözün var.” denmiştir. Bu kapsamda yapılması gereken yazılı yeterlilik sınavını
başarıyla geçen meslek mensuplarının yeni bir sözlü sınavla yeniden hakkaniyetle
değerlendirilebileceği bir düzenlemenin yapılması gerekmektedir. Böylece Vergi Denetim
Kurulunun içinde bulunduğu mahkemelik durum asgari düzeye indirilmelidir. 
Maliye
çalışanlarına ödenen ücretlerin yarısı ek ödeme ve fazla mesai ücretlerinden oluşmaktadır.
Ek ödemelerin emekli maaşına yansımaması sonucu emekli olan bir Maliye çalışanı
maaşının yarısını dahi emekli maaşı olarak alamamaktadır. Maliyeciler emekli olamamaya
âdeta mahkûm edilmektedir. Örneğin Gelir İdaresi Başkanlığı çalışanlarının yüzde
49’unun hizmet süresi yirmi yıldan fazladır ve taşradaki personelin yüzde 37’sinin
hizmet süresi de yirmi beş yıldan fazladır. Gelir İdaresi Başkanlığında devlet gelir
uzmanı ve gelir uzmanı kadrolarının tek bir çatı altında “gelir idaresi uzmanlığı”
kadrosunda birleştirilerek gelir uzmanlarının merkez atamalı personel statüsüne
kavuşturulması yerinde olacaktır. Ayrıca ve önemle ifade ediyorum ki tüm uzmanlık
kadrolarındaki merkez-taşra ayrımına son verilmelidir. Diğer bakanlıklarda bu durumu
görmek mümkün değildir, diğer bakanlıklar da örnek alınarak Maliye de bu uygulamayı
başlatmalıdır. 
Tahakkuk
ve tahsilata ilişkin işlemlerin zamanında ve doğru olarak yerine getirilmemesinden
doğan Hazine zararlarından sorumlu tutulan gelir uzmanlarının yetki ve sorumluluk
alanı net bir şekilde belirlenmelidir. 
Millî
emlak uzmanları diğer kariyer uzmanlarıyla aynı özlük haklarına sahip olmalıdır.

Vergi
Denetim Kurulu gibi aynı şekilde “gider denetim kurulu” da oluşturulmalıdır. 
Çalışanlara
ödenen özel hizmet tazminat oranları, diğer kurumlarda aynı unvanda çalışanlara
ödenen tazminat oranlarına getirilmelidir. 
Defterdarlık
uzmanlığı için kadro sayısı artırılarak kurum içi özel sınav açılmalıdır. 
Gelir
uzmanlarının 2003, 2004 ve 2006 yıllarında yapılan ortak sınavlardan kaynaklanan
mağduriyetleri giderilmelidir ve maalesef yıllardır bu sorun ve haksızlık giderilememiştir.
Ortak sınavla özlük hakları ayrı olan vergi denetmen yardımcılığı, devlet gelir
uzman yardımcılığı ve gelir uzman yardımcılığı atamaları yapılmıştır. Bu atamalar
da belli bir objektif kritere dayanarak değil, artık takdire dayalı olarak ve biraz
da rastgele yapılmıştır. 
Tüm
uzmanlara, diğer kurum uzmanlıklarında olduğu gibi 3600 ek gösterge, makam tazminatı,
özel hizmet tazminatı hakları da dikkate alınarak verilmelidir. Taşrada görev yapan
müdürlerin ek göstergeleri de kendi eşiti konumunda olan müdürlerin konumuna getirilmelidir.
Muhasebe ve millî emlak denetmenlerinin emsallerine göre düşük olan görev, yetki,
sorumluluk ve özlük hakları yeniden düzenlenmeli ve düzeltilmelidir. 
Engelli,
teknisyen yardımcısı, yardımcı hizmetler sınıfı ve diğer personel için görevde yükselme
ve unvan değişikliği sınavı açılmalıdır; yardımcı hizmetler sınıfındaki personele
ek gösterge hakkı verilmelidir. 
Ayrıca,
Bakanlığın kurumsal yapılanmasına ilişkin de bazı hususların altını özellikle çizmek
istiyorum. Hazine ve Maliye Bakanlığı bünyesinde Vergi Konseyi, Gelir İdaresi Başkanlığı,
Gelir Düzenlemeleri Genel Müdürlüğü ve Vergi Denetim Kurulundan oluşan çoklu yapının,
biz, yine tek çatı altında yeniden yapılandırılmasında fayda mülahaza ediyoruz.
Hazine ve Maliye Bakanlığı bünyesinde bulunan Vergi Denetim Kurulu, Sigorta Denetleme
Kurulu ve Hazine kontrolörlerinin, ilgilerine göre konumlarının net olarak belirlenmesi
gerekmektedir. 
Maliye
ve vergi politikalarını, yapısal sorunları konuşuyoruz; kanunlar çıkarıyoruz, kararnameler
yayınlanıyor, yönetmelikler çıkıyor, tebliğler hazırlanıyor; bilinmelidir ki personelin
hakkı hukuku adalet içinde gözetilmeden ve bu personelin sorunları çözülmeden Maliye
sisteminde amaçlanan verimliliğe ulaşmamız mümkün görünmemektedir. Çalışanlar mutsuzsa,
çalışma barışı yok ise Hazine ve Maliye Bakanlığı da huzursuz ve verimsiz olur.
Maliye teşkilatını mutsuz ve huzursuz insanların oluşturduğu bir kurum olmaktan
çıkaralım. 
Milliyetçi
Hareket Partisi olarak bu istikamette atılacak adımları bugüne kadar olduğu gibi
bundan sonra da destekleyeceğimizi belirtiyor, Maliye ve Gelir İdaresi bütçesinin
hayırlı uğurlu olmasını temenni ediyor, Genel Kurulu saygıyla selamlıyorum. (MHP
ve AK PARTİ sıralarından alkışlar) 
BAŞKAN
– Teşekkürler Sayın Milletvekilim.
Söz
sırası, Mersin Milletvekili Baki Şimşek’te. (MHP sıralarından alkışlar) 
Süreniz
on dakika.
MHP
GRUBU ADINA BAKİ ŞİMŞEK (Mersin) – Sayın Başkan, değerli milletvekilleri; Kamu İhale
Kurumu ve Özelleştirme İdaresi Başkanlığı bütçeleri üzerine Milliyetçi Hareket Partisi
Grubu adına söz almış bulunmaktayım. Yüce Meclisi ve aziz Türk milletini saygıyla
selamlıyorum. 
Değerli
milletvekilleri, bütçe, Türkiye Büyük Millet Meclisinin önümüzdeki bir yıllık sürede
kamuya kaynak aktarma ve bu kaynakları dağıtma yetkisi verdiği bütçe aynı zamanda
uygulanan ekonomik ve mali politikalar ile sosyal politikaların önemli bir aracıdır.
Son dönemlerde bölgemizde yaşanan gelişmeler Türkiye’nin egemenlik haklarını tehdit
eden boyutlara varmış, Türkiye’ye karşı açılan ekonomik savaş, ülkemizin maruz kaldığı
iç ve dış saldırılar ekonomide olumsuz etkilere yol açmış, ülkemizi önemli ölçüde
mali külfete sokmuştur. 
2018
yılı Türkiye ekonomisi kapitalist, emperyalist komploya kurban edilmek istenmiş,
âdeta Türk lirasını eritip devletimizin saygınlığını, milletimizin kazanımlarını
mahvetmek amaçlanmıştır. Ülkemiz kur üzerinden kurcalanmış, döviz üzerinden karıştırılmak
istenmiştir. Ne yazık ki bu saldırıların hedefinde aslında ve esasen Türk milleti
yer almaktadır. Ekonominin birikmiş sorunlarına ek olarak tüm bu yaşananların neticesinde
istikrarsızlık ve güven kaybı yatırımcıyı caydırmış, işsizlik oranı yükselmiş, ekonomi
tıkanmıştır. Piyasalarda sorun devam etmekte olup ciddi boyutlarda tahsilat sorunu
yaşanmakta, nakit sıkışıklığı görülmektedir. Ülke olarak ekonomide yeni ufuklara,
yeni yollara ve millî çarelere ihtiyacımız vardır. 
Türkiye
ekonomisinin düzlüğe çıkarılması için üretim, istihdam odaklı yeni plan ve programlar
acilen hayata geçirilmelidir. Milliyetçi Hareket Partisi olarak sıkı para ve maliye
politikasının uygulanmasını, kamuda tasarruf tedbirlerinin alınıp yaygınlaştırılmasını,
bütçe disiplininden taviz verilmemesini, Merkez Bankası ve Para Politikası Kurulunun
gelişmeleri anbean takip ederek zorunlu müdahalelerde gecikmemesini, Türk lirası
kullanımının teşvik edilmesini, döviz cinsinden kira, otoyol ve köprü geçiş ücretlerinin
millî paramızla yeniden yapılandırılmasını, enflasyon ve cari açıkla çok etkili
mücadele edilmesini, muhtemel iflasların önüne geçilmesini, çok kararlı ve stratejik
bir ekonomik vizyonun siyasi iradeyle temellendirilmesini, üreten ekonomi modelinin
çok acil hayata geçirilmesini, stokçuluğun önüne geçilmesini, ekonomik seferberlik
ilan edilmesini, makro ve mikroekonomik dengeleri sağlamlaştırmak için yapısal sorunların
süratle giderilmesini, küresel ittifak ve ilişki ağlarının yeni baştan değerlendirilmesini,
ihracatın ithalata bağımlılığını azaltmak için yerli ve millî ürünlerin üretimine
öncelik ve önem verilmesini; ekonomik eşitlik, özgürlük, adalet ve güvenlik konularında
tesir düzeyi yüksek hamlelerin yapılmasını, adımların atılmasını bekliyor, tavsiye
ve temenni ediyoruz.
Değerli
milletvekilleri, özelleştirmelerde ve diğer kamu ihalelerinde temel ölçü millî kaynaklarımızın
korunmasıdır. Bu sebeple, özelleştirme süreçlerinin aynı zamanda yolsuzluklarla
mücadele anlayışı içinde değerlendirilmesi gerekmektedir. Özelleştirme uygulamalarının
başladığı 1986 yılından bugüne kadar geçen süre içerisinde gerçekleştirilen uygulamalar
kapsamında 250 kuruluşta bulunan kamu hisseleri blok satış, halka arz ve borsa satışı
yoluyla; 19 liman, 93 elektrik santrali, 178 tesis ve işletme, 18 otel, sosyal tesis,
5.400 taşınmaz ve 40 maden sahası ile araç muayene hizmetleri varlık satışı ve işletme
ve imtiyaz hakkı devri yoluyla; özelleştirme programındaki kuruluşlara ait 11 gemi,
9.103 kalem makine teçhizat, demirbaş ve hizmet vasıtasıyla bu kuruluşlar adına
tescilli 150 adet isim hakkı marka ve varlık satışı yoluyla özelleştirilmiştir.
1986
yılından bu yana toplam 68,7 milyar lira ABD doları tutarında özelleştirme uygulaması
yapılmıştır. Türkiye’de özelleştirme uygulamalarındaki amaç, kamu kuruluşlarının
sermaye piyasalarında halka arz yoluyla satılmasıyla sermayenin tabana yayılmasıdır.
Ancak kamu işletmeciliğinin geldiği durum bahane edilerek bu kuruluşların ne olursa
olsun elden çıkarılması gerektiği anlayışı hâkim olmuştur. Böyle bir anlayışa dayanan
özelleştirme politikası da özelleştirmeler yoluyla kamu kaynaklarının tabana yayılmasını,
rekabetçi bir piyasanın oluşmasını, üretimin ve istihdamın artırılmasını sağlamaktan
uzak kalmıştır. Bize göre, özelleştirmeyle, ekonomide rekabet ortamının tesis edilmesi,
kamu maliyesi üzerindeki yükünün hafifletilerek kaynakların etkin kullanılması,
üretim ve istihdam artışı sağlanması, teknoloji transferi ve ihracat kapasitesinin
geliştirilmesi amaçlanmalıdır. Devlet tekellerinin yerini özel sektör tekellerinin
alması önlenmeli, uygulamada şeffaflık ilkesi tam anlamıyla hâkim kılınarak kamu
vicdanını rahatsız eden hiçbir girişime izin verilmemelidir. 
Ülkemizde
her kesimin sorunları bulunmaktadır; öğrencilerin yurt sorunu, kredi sorunu, burs
sorunu. Bu yurt sorunu üniversiteler açılmadan önce mutlaka çözülmelidir. Her yıl
üniversiteler açıldıktan sonra Kredi Yurtların öğrenci yerleştirmeleri yapılmakta
ve birçok aile gittiği yerlerde mağdur olmaktadır. 
Ücretli
öğretmenliğe son verilmeli, mutlaka açığın tamamı kadrolu öğretmenlerle doldurulmalıdır.

OGS,
HGS, köprü yasak geçiş cezalarının tamamı iptal edilmeli; köprü ve otoban ücretleri
makul bir seviyeye çekilmelidir. 
Bir
kamyoncu çocuğu olarak, evine ekmek parası götürmek için çabalayan kamyoncu esnafına
mutlaka ucuz mazot verilmelidir. 
Ulu
Önder Atatürk’ün “milletin efendileri” dediği köylülere ucuz mazot, ucuz tohum ve
ucuz gübre verilmelidir. Teşvikler mutlaka üretene göre verilmeli, devletin kaynakları
doğru yere aktarılmalıdır. Hayvancılıkla uğraşan vatandaşlarımız geleneksel Anadolu
kültürüne göre desteklenmeli, ülkenin temel ihtiyaçları karşılanmalıdır. Sadece
büyük şirketlere verilen teşviklerle tarımın ve hayvancılığın ayakta kalması mümkün
değildir. Hazineye ait tarım arazilerinin tamamı çiftçilerin kullanımına, Milliyetçi
Hareket Partisinin seçim vaadinde olduğu gibi ücretsiz olarak devredilmelidir.
İmar
barışıyla bir prefabrik koyan vatandaşa sadece internet üzerinden yapılan bir müracaatla
devletin arazileri peşkeş çekilmemelidir. 
Hal
Yasası tekrar gözden geçirilmeli, çiftçinin destekleyicisi konumundaki komisyoncular
devre dışı bırakılmamalıdır. Köylerde ürün yetiştirenin, ürünlerini Ankara’da, İstanbul’da,
Almanya’da, Rusya’da pazarlaması mümkün değildir. Maliyeti artıran en önemli faktör
akaryakıt ve enerji maliyetleridir. Komisyon ücretlerinde iyileştirme beklenebilir
ama asıl iyileştirme yapılması gereken durum akaryakıt ve vergilerdir. 
Ülkemizin
çok açık hedef alındığı, siyaset ve ekonomik oyunların vahşileştiği, Türkiye ekonomisinin
kapitalist emperyalist komploya kurban edilmek istendiği bu dönemde gelecek nesillere
umut vermek için, sırtlanların ve çakalların dolaştığı coğrafyada hür ve bağımsız
yaşamak için, dünyada bize umut bağlayanlara, “‘Osmanlı’nın artığısınız’ dediklerinde
kahroluyorum.” diyen Kerküklü nineye, “Bizi kimlere bırakıp gidiyorsunuz?” diye
haykıran Şamlı dedeye, “Türkiye için dua etmeden seccademi kaldırmam.” diyen Bosnalı
teyzeye, “2 patik ördüm, köyüme gelen Türk askerine vereceğim.” diyen Ahıskalı geline,
ordumuza katılmak için ceketini satan Pakistanlı gence, şehadet parmağını İsrailli
askerlere uzatarak “Bir gün gelecekler!” diye bağıran Gazzeli çocuğa, Baykal’a,
Hazar’a, Tuna’ya, Fırat’a ve Nil’e, Türkmen Dağı’na, Apşeron’a, Elbruz’a ve Erciyes’e,
Ahlat’a, Urumçi’ye, Fergana’ya ve Tebriz’e, velhasılıkelam yürek bohçasında bize
dair ağıt ve umut taşıyan her yere umut olmak için bu bütçeye “evet” oyu veriyoruz.
Boyunlarında
efendilerinin tasması bulunan kansız, vatansız, hain terör örgütü PKK’nın kökünün
kurutulması, kandan nemalanan, şiddetten faydalanan son teröristin gömülüp son kanlı
silahın imha edilmesi için mücadeleden dönmeyeceğimizi, devletten maaş alıp milletin
kürsüsünden bebek katiline “sayın” diyenlere, Kandil’e selam çakanlara, milletin
Meclisinden hainlere göz kırpanlara, terörü meşrulaştırmak isteyenlere bir bozkurt
gibi karşısında durup fırsat vermeyeceğimizi belirtiyor; bu duygu ve düşüncelerle
bütçenin hayırlı uğurlu olmasını temenni ediyor, yüce Meclisi saygılarımla selamlıyorum.
(MHP sıralarından alkışlar) 
BAŞKAN
– Söz sırası Konya Milletvekili Esin Kara’da. (MHP sıralarından alkışlar) 
Süreniz
on beş dakika.
MHP
GRUBU ADINA ESİN KARA (Konya) – Sayın Başkan, sayın milletvekilleri; 2019 Yılı Merkezi
Yönetim Bütçe Kanun Teklifi ile 2017 Yılı Merkezi Yönetim Kesin Hesap Kanunu Tasarısı’nın
gelir bütçesi, Kamu Gözetimi, Muhasebe ve Denetim Standartları Kurumu bütçeleri
üzerine Milliyetçi Hareket Partisi Grubu adına söz almış bulunmaktayım. Hepinizi
saygıyla selamlıyorum.
“Öldüğüm
gün tabutum yürüyünce, 
Bende
bu dünya derdi var sanma. 
Bana
ağlama, yazık yazık, vah vah deme, 
Şeytanın
tuzağına düşersen,
Vah
vahın sırası o zamandır, 
Yazık,
yazık diye asıl o zaman denir.
Cenazemi
gördüğün zaman ayrılık, ayrılık deme, 
Benim
buluşmam asıl o zamandır.
Beni
mezara koyunca elveda demeye kalkışma, 
Mezar
cennet topluluğunun perdesidir,
Mezar
hapis gibi görünür ama aslında hapisten kurtuluştur.
Batmayı
gördün ya doğmayı da seyret, 
Güneşle
aya batmadan ne ziyan gelir ki! 
Sana
batma görünür ama aslında o doğmadır, parlamadır. 
Yere
hangi tohum ekildi de bitmedi? 
Niçin
insan tohumuna gelince bitmeyecek,
Yetişmeyecek
zannına düşüyorsun?
Hangi
kova suya salındı da dolu olarak çekilmedi? 
Can
Yusuf'un kuyuya düşünce ne diye ağlıyorsun?
Bu
tarafa ağzını yumdun mu o tarafa açacaksın, 
Çünkü
artık hay huyun, mekânsızlık âleminin boşluğundasın."
Rabb’ine
kavuşmasını düğün gecesi ilan eden Mevlâna’nın vuslatının yani Şebiarus’un 745’inci
yıl dönümünü dün idrak ettik. Belh’ten Konya’ya uzanan, maneviyatla dolu hayat yolculuğunda
bizlere Mesnevi’den Dîvân-ı Kebîr’e, Fîhi Mâ Fîh’ten rubailere varıncaya kadar ölümsüz
eserler bırakan Mevlâna Celâlettin Rûmi’yi rahmetle anıyor, kültürün başkenti olan
güzel Konya’mızı görmeye hepinizi davet ediyorum. (MHP sıralarından alkışlar) 
2013
yılına kadar Türkiye’de bağımsız denetim sadece Sermaye Piyasası Kuruluna bağlı
olan şirketler için zorunlu iken 2 Kasım 2011 tarihli 660 sayılı Kamu Gözetimi,
Muhasebe ve Denetim Standartları Kurumunun Teşkilat ve Görevleri Hakkında Kanun
Hükmünde Kararname’yle uluslararası standartlarla uyumlu Türkiye muhasebe standartlarını
oluşturmak ve yayımlamak, denetim standartlarını belirlemek, bağımsız denetçi ve
bağımsız denetim kuruluşlarını yetkilendirmek, bunların faaliyetlerini denetlemek
ve bağımsız denetim alanında kamu gözetimi yapmak suretiyle bu alanda gerekli güveni
ve kaliteyi sağlamak amacıyla, kamu tüzel kişiliğini haiz, idari özerkliğe sahip
Kamu Gözetimi, Muhasebe ve Denetim Standartları Kurumu kurulmuştur. 
Amerika
Birleşik Devletleri’nde 2002 yılında finansal skandallara tepki olarak çıkarılan,
birçok ülkede devamı gelen muhasebe skandalları, yaşanan iflaslar ve mali tabloların
yaratmış olduğu sorunlar nedeniyle tam, gerçeğe ve ihtiyaca uygun, karşılaştırılabilir
bilgi veren bir kurumun kurulması zaruretiyle birlikte benzer kuruluşlar kurulmuştur.
Kurum, Türkiye muhasebe standartları, Türkiye finansal raporlama standartları, büyük
ve orta boy işletmeler için finansal raporlama standartları, bağımsız denetim standartları,
kalite kontrol standartlarını düzenleyerek Uluslararası Muhasebeciler Federasyonu
tarafından gerçekleştirilen projeler kapsamında ülkemiz adına önemli çalışmalar
yapmıştır. 
Kamu
hizmetlerinin işleyişinde bağımsız ve etkin bir şikâyet mekanizması oluşturmak suretiyle
idarenin her türlü eylem ve işlemleri ile tutum ve davranışlarını insan haklarına
dayalı adalet anlayışı içinde hukuka ve hakkaniyete uygunluk yönlerinden incelemek,
araştırmak, önerilerde bulunmak görevinde olan kurumun, idarenin işleyişiyle ilgili
konularda resen harekete geçebileceğine dair herhangi bir hüküm yoktur. Kuruma bu
yetkinin verilmemesi, kendisinden beklenilen faydayı sağlayamaması açısından büyük
bir eksikliktir. Tavsiye niteliğinde kararlar veren Kamu Denetçiliği Kurumu daha
etkin hâle getirilmeli, kurumun verdiği tavsiye kararlarının kamu kuruluşlarınca
dikkate alınması sağlanmalı. 
Milliyetçi
Hareket Partisi olarak 1999 yılındaki seçim beyannamemizden itibaren kamu denetimine
önem verdiğimizi ve Türkiye’de ombudsmanlık müessesesinin getirilmesi gerektiğini
ifade eden ilk siyasi partiyiz. 
Kurumun
2017 kamu bütçe ödeneği 38 milyon 725 bin TL’yken gerçekleşen harcamaları 27 milyon
128 bin 979 TL’dir. 2018 yılı tahminî gelir bütçesi 43 milyon 430 bin TL’yken Ağustos
2018 itibarıyla 16 milyon 492 bin 554 TL gerçekleşmiştir. 2019 bütçesinde teklif
edilen 43 milyon 499 bin TL bütçe teklifinin gerçekleştirilmesi için 27 milyon 901
bin TL’lik sermaye yardımı, faiz gelirleri, diğer mevduat faizleri ve diğer faizler
çıkarıldığı zaman kalan 27 milyar 970 bin TL geliri, kurumun bağımsız denetim ve
denetçi kuruluşlarından elde edeceği ücret gelirleri, izin gelirleri, sınav, kayıt,
eğitim, seminer ve basılı evrak satış gelirlerinden elde etmesi makul görünmüyor.
2017 ve 2018 yıllarında kurumun gerçekleşen harcama giderlerinin bütçelenmiş giderlerin
altında kalması bunun göstergesidir. 
Bütçe
gelirleri üzerinde genel bir değerlendirme yapacak olursak, rakamsal artışa rağmen
kişi başına düşen millî gelirimiz, dolar bazında değerlendirme yapılırsa 1.217 dolar
azalmıştır. Ülkemizde yaşayan Suriyelilerin de hesaplamaya katılmasıyla bu tutar
daha da düşecektir. Ülkemizin brüt dış borç stokunun millî gelirimize oranı 2018’in
ikinci çeyreğinde yüzde 51,8 olarak gerçekleşmiştir. Ülkemizin dış borç düzeyi sürekli
artış göstermektedir. Arzu ettiğimiz, ülkenin borçlanma oranının düşürülmesi, dış
borçtan ziyade iç borçlanma yoluna gidilmesidir. Nitekim, 2019 bütçemizde faiz giderlerindeki
yüksek artış dikkat çekmekte ve bu tutar 117,3 milyon TL olarak öngörülmektedir.

15
Temmuzdan sonra küresel güçlerin Türkiye'yi yalnızlaştırma hedefiyle başlayan, ekonomiyi
ve siyaseti yönlendirmek amacıyla kur ve faiz oranları üzerinde yaptıkları saldırıları
hep birlikte yaşadık. Türkiye ekonomisi istikrarsızlığa sürüklenmek istenmiştir.
Ekonomide, iç ve dış siyasette milletimize yaşatılan bu belirsizlik, güven kaybı,
istikrarsızlık yatırımcılar üzerinde etkili olmuş, iç ve dış yatırımlar durma seviyesine
gelmiştir. Bu nedenle, özellikle kamu kesiminde sabit sermaye yatırımlarının artırılması,
ithalatta ara mal ithalatından çok yatırım ithalatına önem verilmesi önemlidir.
Gelirin, üretimin, ihracatın ve istihdamın artırılması, ekonominin ayakta kalması
için yatırımların artırılması gerekmektedir. Yatırımların artırılması için yatırım
bankacılığı konusunda çalışmalar yapılmalıdır. Kamu kaynaklarının verimli kullanılması
bu noktada önem arz etmektedir. İleri teknolojiyi üretme ve satma konusuna ağırlık
verilmeli, AR-GE çalışmalarına verilen destekler artırılmalıdır. Beyin göçünün engellenmesine
çalışılmalı, üstün zekâlı çocuklarımız küçük yaşta tespit edilerek özel olarak yetiştirilmelidir.
Tüketici tercihleri konusunda halkımız bilinçlendirilmeli, yerli ve millî ürünlerin
tüketilmesine ağırlık verilmelidir. 
Ekonomide
yaşanan diğer bir sorun enflasyondur. Kasım ayı enflasyon oranı yüzde 21,6 olarak
gerçekleşmiştir. Enflasyonla mücadele için KDV ve ÖTV indirimleri yapılmış, imalat
sektöründe makine ve teçhizat alımlarında 2019 yılı sonuna kadar KDV istisnası getirilmiştir.
AR-GE ve yenilik faaliyetlerinde, tasarım faaliyetlerinde yeni makine ve teçhizat
alımları da KDV’den müstesna edilmiştir. Bu teşviklerin yatırımlara, ihracata, istihdama
ve enflasyona etkileri iyi bir şekilde analiz edilmeli, katkı sağlamayan uygulamalardan
vazgeçilmelidir. 
KDV
tahsilatlarına bakılırsa, bunun büyük bir çoğunluğunun KDV tevkifatı olduğunu göreceksiniz.
Maalesef ki mükelleflerimiz tevkifat yoluyla çıkan beyannameler haricindeki hiçbir
vergiyi ödemek istememektedirler, ya vergiden kaçınma ya da vergi kaçırma yoluna
gitmektedirler. İşte, mükellefleri bu eğilim yönünde bilinçlendirme konusunda idarenin
serbest muhasebeci mali müşavirlerle birlikte bu konu üzerine eğilmesi ve sorunların
çözümü üzerinde birlikte hareket etmesi gerekmektedir. 
Ülkemizdeki
gelir vergisi mükellefi sayısı Kasım 2018 itibariyle 1 milyon 922 bin 498, basit
usul gelir vergisi mükellefi 778.330, kurumlar vergisi mükellefi 805.242, katma
değer vergisi mükellefi 2 milyon 674 bin 839’dur. Bütçemizin en büyük kaleminin
tarhını, tahakkukunu, hatta tahsilatı yapan, 3568 sayılı Yasa’ya da bağlı olarak
çalışan serbest muhasebeci mali müşavirlerin sorunlarına eğilmek zorundayız. 
Bakın,
burada dün akşam üçte Meclisimizi kapattık ve Meclisimizi görüyorsunuz, ne kadar
boş. Bu çalışmamızın pazar günleri dâhil ocak ayının başından başlayarak mayıs ayının
sonuna kadar sürdüğünü düşünün. Geçen yıl sadece ocak ile mayıs ayı arasında iki
pazar gününü evimde geçirdim, onun dışında büromda gece iki üçlere kadar çalıştım.
Sabah da mesaimiz on birde başlamadı, sekizde büromuzun başındaydık. İşte, ülkemizin
bir numaralı gelirinin tarhını, tahakkukunu, tahsilini yapan serbest muhasebeci
mali müşavirlerimizin sorunlarıyla ilgili Milliyetçi Hareket Partisi olarak inşallah
yakın zamanda kanun teklifimizi getireceğiz ve sizlerden destek bekleyeceğiz. 
Aynı
noktada, Gelir İdaresi Başkanlığına bağlı çalışan memurlarımızın 2012 yılından beri
kurum içi yükselme sınavı beklemekte olduklarını ve özlük haklarıyla ilgili sorunlarını
Sayın Erkan Akçay başkanımız dile getirdi, o yüzden onlara detaylı değinmiyorum.

Vergi
sorunu ülkemizin yıllardan beri devam eden önemli sorunudur. Vergideki dağılım adil
seviyeye getirilmelidir, vergi toplayamama sorunlarını uygun düzenlemelerle bir
an önce çözmek zorundayız. Vergi yükü, bordrolu dediğimiz işçinin, memurun, asgari
ücretlinin ve küçük esnafın üzerinde kalmamalıdır. Nitekim Milliyetçi Hareket Partisi
olarak beyannamemizde sözünü vermiş olduğumuz, asgari ücretlilerden gelir vergisinin
kaldırılması için kanun teklifimizi yüce Meclisimize sunmuş bulunmaktayız. 
Vergi
adaletinin sağlanması için herkesin mali gücüne göre ödediği adaletli bir vergi
sistemi tesis etmeyi ivedilikle yerine getirmek zorundayız. Vergiyle ilgili düzenlemelerde,
kamu harcama ve yatırımlarının finansmanıyla ilgili önceliklerin yanı sıra, verginin
istihdam üzerindeki etkilerini ve sosyal yönünü de iyi değerlendirmeliyiz. Bu noktada
istisna, müstesna ya da SSK indirimlerinin uygun alanlarda değerlendirilmesi, yatırım
yapan mükelleflere verilmesi önem arz etmektedir. Diğer şekilde olursa, yatırım
haricinde bu istisnalar, müstesnalar ve indirimler kullanılırsa ihracattan çok ithalatın
artacağı göz önünde bulundurulmalıdır. 
Ülkemizde
önemli sayıdaki sığınmacının yüksek ekonomik maliyetinin düşürülmesi için uygun
vadede güvenli bir şekilde ülkelerine gönderilmesinin hem ekonomik hem de sosyal
açıdan büyük problemlerimizi çözeceği kanaatindeyim. Milliyetçi Hareket Partisi
olarak seçim beyannamemizde belirttiğimiz üzere, piyasa ekonomisi kurallarını işleterek
tekelci oluşumların ve haksız rekabetin önlenmesi, kamunun ekonomideki rolünün yol
gösterici, düzenleyici ve denetleyici faaliyetlerle sınırlandırılarak özel sektör
dinamizminin ve teşebbüs gücünün desteklendiği, istikrarlı, çevreye duyarlı ve istihdam
dostu bir büyümenin gerçekleştirilmesi, ekonomi politikamızın esasını oluşturmalıdır.

Ülkemizin
içinde bulunduğu durumda en kötü şey ümitsizliktir. 18 Şubat 1923’e dönelim, 1’inci
İzmir İktisat Kongresi’ne vatanımızın her yeri karış karış işgal edilmiş, düşman
çizmesinin basmadığı yer kalmamıştı. Tersanelerimiz gitmiş, ordumuz dağıtılmıştı;
fabrikalarımız yıkılmıştı, üretim yapacak hiçbir şeyimiz, hiçbir gücümüz yoktu.
Bugün, o günden daha zor durumda değiliz. Biz, 1’inci ve 2’nci İzmir İktisat Kongresi’yle
çok şeyi başardık, o yüzden muhtaç olduğumuz kudret damarlarımızdaki asil kanda
mevcuttur. Kendimize güvenelim, ümitsiz değiliz. Milliyetçi Hareket Partisi varsa
her zaman umut vardır diyorum. (MHP sıralarından alkışlar)
Konuşmamı
liderimiz Sayın Doktor Devlet Bahçeli’nin sözleriyle bitirmek istiyorum: “Ekonominin
normale dönmesi, denge ve istikrara kavuşması, siyasi temkin ve tedbir, millî dayanışma
ve uyanışla muhakkak sağlanacaktır. Ülke elden gittikten sonra neyin siyasetini,
neyin ekonomisini konuşacağız?” Ülkenin bekasına kastedenlere karşı bu millet dün
Kurtuluş Savaşı’nda elinde avucunda ne varsa feda etti, bugün de gerekirse bütçenin
son kuruşuna kadar Türkiye’nin bekası için varız diyoruz.
Bütçemizin
hayırlı olmasını temenni ediyorum. Gazi Meclisimizi ve ekranları başında bizleri
izleyen büyük Türk milletini saygıyla selamlıyorum. (MHP ve AK PARTİ sıralarından
alkışlar)
BAŞKAN
– Teşekkürler Sayın Milletvekili.
Söz
sırası Ankara Milletvekili Mevlüt Karakaya’ya aittir. 
Süreniz
on beş dakika Sayın Karakaya. (MHP sıralarından alkışlar)
MHP
GRUBU ADINA MEVLÜT KARAKAYA (Ankara) – Sayın Başkan, değerli milletvekilleri; 2019
yılı merkezî yönetim bütçe görüşmeleri kapsamında her biri diğerinden daha önemli
üç güzide kurumumuzun, Sermaye Piyasası Kurulu, Bankacılık Düzenleme ve Denetleme
Kurumu ve TÜİK bütçeleri üzerinde Milliyetçi Hareket Partisi Grubu adına söz almış
bulunuyorum. Hepinizi saygılarımla selamlıyorum. 
Değerli
milletvekilleri, SPK ve BDDK düzenleyici ve denetleyici nitelikli, TÜİK ise araştırma
nitelikli kurumlarımız. Sağlıklı bir ekonomik yapı ve işleyiş için bu üç kurumun
görünmez el nitelikli işlevsel önemleri son derece yüksektir. 
SPK
ve BDDK düzenleme ve denetleme işlevleriyle doğrudan finansal piyasalar üzerinde,
dolaylı olarak da ekonominin bütünü üzerinde etkilerini gösterirler. Bu iki kurumumuzdan
birisi, SPK’nin kuruluşu 1981-1982 yıllarına denk gelmekte. Hatırlayacaksınız, o
yıllarda Türkiye ciddi bir banker krizi yaşamıştı. BDDK’nin kuruluşu, 2000-2001’li
yıllara denk gelmekte, o dönemde de finansal kriz, daha spesifik olarak da Türkiye
ciddi bir bankacılık krizi yaşamıştı. TÜİK ise bireysel veya kamusal ekonomik kararlara
esas teşkil edecek her türlü resmî, istatistikî veriyi üreterek ekonominin bütünü
üzerinde doğrudan ya da dolaylı etkisini göstermektedir. 
Gerek
yaptıkları düzenleme ve denetleme görevleriyle SPK ve BDDK gerekse ürettiği istatistikî
verilerle TÜİK, ekonomideki kaynakların adaletli ve hakkaniyetli bir biçimde dağılımını
sağlayacak ya da adaletsizlik ve hakkaniyetsizlikleri önleyecek bir piyasa ve ekonomik
ortamın sağlanması gibi çok önemli, ulvi görevlere sahiptir. 
Ekonomik
birimler, hane halkı ya da bireyler, devlet ve şirketler aldıkları ekonomik kararları
neticesinde kâr ya da zarar ederler. Bu son derece doğaldır ancak bu kurumlarımız
misyonları gereği kendilerine verilen görevleri tam olarak yerine getiremezler ise
burada hakkaniyetsizliğin ve adaletsizliğin, kaynak paylaşımındaki, dağılımındaki
hakkaniyetsizliğin bilakis sebebi hâline gelirler. Yani düzenleme ve denetleme ya
da doğru ve güvenilir veri sağlama işlevini layıkıveçhile yerine getiremiyorlarsa
bunun anlamı, haksız kaynak ve servet transferine neden olunuyor demektir. 
Sayın
Başkan, değerli milletvekilleri; bu kurumlarımızın işlevi sadece kaynak paylaşımındaki
hakkaniyetin sağlanması değil elbette ancak ülkemizde en çok şikâyet edilen ve gündeme
getirilen konuların başında bu gelmektedir. Hakkaniyetli paylaşım bu anlamda önemli,
ülkemizde düzeltilmesi gereken en önemli alanların başında.
MHP
olarak bu konuyu önemsiyoruz. Nitekim Üreten Ekonomi Programı’mızın dört ana unsurundan
birisi hakkaniyetli paylaşımdır. Bu nedenle, gayrisafi yurt içi hasılanın paylaşımı
sırasında muhtemel, olabilecek her türlü haksızlık, adaletsizlik, kayırmacılık veya
manipülasyonların önlenerek hakkaniyetli bir paylaşım ortamı sağlanması gerektiğini
her fırsatta ifade ediyoruz. Bunun için de üç alt bileşen üzerinde duruyoruz. Bunlar
hakça rekabet, ekonomik uzlaşma ve sosyal devlet gereğidir. Üzerinde konuştuğumuz
ve ülke olarak belki de bugüne kadar yeteri biçimde başarılı olamadığımız alan hakça
bir rekabet ortamının sağlanamamasıdır. 
Sayın
Başkan, değerli milletvekilleri; özellikle SPK ve BDDK’nin asli işlevlerinin başında
finansal sistemin gelişimini sağlamak gelmektedir. Bu arada, belirtmek gerekir ki
Türk finansal sistemi banka temelli bir sistemdir. Bu nedenle, fon piyasasındaki
aracılık işlemleri ağırlıklı olarak bankalar üzerinden gerçekleştirilmektedir. Yatırım
ve emeklilik gibi fonlar üzerinden hareket eden yapılar ise piyasa temelli yapılardır.
Türkiye finansal piyasaları bu konularda çok yeterli değildir. Bu nedenle, Türkiye'de
ekonomik faaliyetlerin önemli bir kısmının finansmanı bankalardan sağlanmakta. 
Bugün
bankacılık sektörünün toplam aktif büyüklüğü 4 trilyon TL gibi bir hacme ulaşmış
durumdadır. Bu rakamı gayrisafi yurt içi hasılaya oranladığınızda, gayrisafi yurt
içi hasılanın yüzde 120’si seviyesinde olduğunu görürüz. Yine, bankaların aktiflerindeki
kredi portföylerine baktığımızda, bu rakamların da çok önemli düzeylerde olduğunu
bugün itibarıyla 2,5 trilyon TL civarında bir hacimde olduğunu görüyoruz. Bu şunu
gösteriyor: Eğer yabancı sermaye çekmek istiyorsanız, tasarrufları artırmak istiyorsanız,
yatırımları artırmak, yönlendirmek istiyorsanız, istikrar sağlamak istiyorsanız,
öncelikle bankacılık sisteminizi sağlam zeminlerde tutmak ve yürütmek zorundasınız.

Finans
sektörü, 2001’de yaşanan finansal krizin ardından önemli ölçüde yapısal düzenlemelere
tabi tutulmuştur. Nitekim, 2008-2009 yıllarında küresel finansal kriz ortamında
Türkiye'nin bu çalkantılardan çok fazla etkilenmemesinin en önemli sebeplerinin
başında, 2001 yılında finansal mali sistemde yapılmış olan yapısal sistemler gelmektedir.
Bunun öncesinde, 2001 yılına gelindiği noktada Türkiye’de bankacılığın bir kanunu
dahi yoktu. Nitekim, bugün üzerinde konuştuğumuz, bütçesi üzerinde tartıştığımız
Bankacılık Düzenleme ve Denetleme Kurumu da yine bu dönemde işlevini, işlerliğini
kazanan bir kurumumuz ve çok önemli görevleri de icra etmiş olan bir kurumumuz.
Değerli
milletvekilleri, tabii, burada, Türkiye’nin finansal sistem ve parasal piyasa içerisinde
yapması gereken önemli şeyler var. Nitekim, para piyasası açısından baktığımızda,
sigorta sektörünün büyüme potansiyelini göz ardı edemeyiz. Sigorta sektörü, Türkiye’de
gerçekten büyüme potansiyeli olan ve büyütülmesi gereken önemli alanlardan biri
olarak işaret edilmelidir. Banka temelli bir finansal yapı içerisinde Bankacılık
Düzenleme ve Denetleme Kurumunun ne denli önemli bir yere ve öneme sahip olduğunu
belki daha fazla ifade etmeye gerek yok.
Değerli
milletvekilleri, finansal piyasalar, gerek reel ekonomik değişikliklere gerekse
de politik siyasi değişiklik ve gelişmelere en hızlı tepki veren piyasalardır. Bu
nedenle, 15 Temmuzdan bu yana küresel güçler öncülüğünde kur ve faiz üzerinden Türk
ekonomisi ve siyaseti manipüle edilmeye çalışılmaktadır. Nitekim, bu müdahaleler
sonucu dış borç ödeme riskini gösteren CDS primleri Mart 2018’de ortalama 181 puandan
Eylül 2018’de 457 puanlara kadar çıkmış, bugün itibarıyla geri dönüşü başlamış,
376 puan civarında! Bu iyileşmenin de alınan tedbirler sayesinde daha da devam edeceğini
ifade etmek istiyorum. 
Değerli
milletvekilleri, Türkiye’de önemli alanlardan bir tanesi de Sermaye Piyasası Kurulunun
denetim ve gözetiminde düzenleyici ve denetleyici rol aldığı sermaye piyasasıdır.
Tabii ki kurulları, kurumları kurarız; bunlarla ilgili mevzuatlar çıkarır, görevler,
işlevler yükleriz ama piyasalar maalesef, kurmayla olmuyor; piyasalar oluşuyorlar.
Piyasaların oluşması için de ciddi altyapıların oluşmasına ihtiyaç vardır. 
Sermaye
piyasası konusunda, Türkiye kendi alanındaki, kendine yakın gruplandırıldığı ülkelerle
mukayese edildiğinde elbette önemli yollar katetmiştir ancak sermaye piyasasının
gelişimi açısından bakıldığında, gerek tasarrufların yatırımlara dönüştüğü, gerekse
fon ihtiyacı olanların fonu karşılama alanları itibarıyla istatistikleri değerlendirdiğimizde
görüyoruz ki beklediğimiz, umduğumuz düzey ve seviyede değiller ve nitekim, bu noktada
sermaye piyasasının gelişmesi konusunda ciddi altyapı sorunlarını çözmeye ihtiyaç
var. 
Biraz
önce, Konya Milletvekilimiz özellikle muhasebe ve finansal raporlamaya ilişkin standartlar
konusunda bazı düzenlemelerin etkilerinden bahsettiler. Aslında, mevzuat açısından,
özellikle muhasebe standartları ve finansal raporlama standartları açısından Türkiye
bugün, birçok Avrupa ülkesinden çok daha ileride ancak bunun dışındaki diğer altyapılarda
da ciddi düzenlemelerin yapılması gerektiğini de ifade etmek istiyorum. 
Tabii
ki 15 Temmuz hain FETÖ girişimiyle birlikte Türkiye’de çok önemli kayıplar söz konusu
oldu. Bu kayıpların belki de en az dile getirileni insan kaynağı, insan beynidir.
Çocuklarımızı daha küçük yaşta, genç yaşta devşirerek, bunları farklı alanlara yönlendirerek
yetişmiş kadrolarımızın bir anda yok olmasını sağladılar. Nitekim, BDDK ve SPK bu
konuda en fazla yara alan, 15 Temmuzdan sonra en fazla kurumla ilişiği kesilen,
mesleki anlamda kalifiye elemanların olduğu kurumlardır. Dolayısıyla bu kurumlardaki
bu kalifiye eleman açığının, personel açığının bir an önce giderilmesi, Sayın Bakan,
zaruret arz etmektedir. Nitekim, finansal piyasaların düzenleyicisi ve denetleyicisi
durumunda olan bu iki kurumumuz son zamanlarda denetimlerde gerekli etkinliği gösterememektedir.

Değerli
milletvekilleri, buradan dile getirmek istediğim bir başka önemli konu, TÜİK’le
alakalı bir konu. Tabii ki TÜİK bir araştırma kurumudur ama ürettiği veriler ekonominin
bütününü, hayatın genelini etkileyen, biraz önce ifade etmeye çalıştığım o hakkaniyetli
paylaşımın alt verisini, altyapısını oluşturan çıktılardır. Bu anlamda bakıldığında,
özellikle Türkiye’de son yıllarda artık bir araştırma şirketi, anket firmaları terörü
ortadadır. Bunlar, ekonomideki o hakkaniyetli paylaşımın dışında, o manipülasyonların
dışında maalesef, demokrasi üzerinde manipülasyonlarını yönlendirmeye çalışmaktadır.
Bu
maksatla, 10 Ağustos 2018 tarihinde Türkiye Büyük Millet Meclisine araştırma şirketleriyle
ilgili bir kanun teklifi sunmuş bulunuyoruz. Bu teklifin bir an önce dikkate alınarak
TÜİK’in de bu amaca uygun bir biçimde yeniden yapılandırılması, bir gözetim ve denetim
kurumu şeklinde faaliyetlerini sürdürmesi, araştırma şirketlerinin nitelik ve özelliklerine
ilişkin gerekli düzenlemeleri ve gerekli denetimleri yapan bir kurum hâline getirilmesi,
gerçekten ülkemizin demokrasisi, ekonominin sağlıklı devamı açısından önemlidir
diyor, yüce heyetinizi tekrar saygıyla selamlıyorum.
BAŞKAN
– Teşekkürler Sayın Milletvekili. (MHP sıralarından alkışlar)
Söz
sırası, İYİ PARTİ Grubu adına Bursa Milletvekili İsmail Tatlıoğlu’na aittir. (İYİ
PARTİ sıralarından alkışlar)
Süreniz
on beş dakika.
İYİ
PARTİ GRUBU ADINA İSMAİL TATLIOĞLU (Bursa) – Sayın Başkan, Parlamentomuzun çok kıymetli
mensupları; Hazine ve Maliye Bakanlığı bütçesi üzerinde İYİ PARTİ’nin görüşlerini
paylaşmak üzere sizlerin ve aziz milletimizin huzurlarındayız. Bugün, özellikle
Bankacılık Düzenleme ve Denetleme Kurumu üzerinde ve vergi sistemi üzerinde kendi
görüşlerimizi aktarmak istiyoruz.
Düzenleme
ve denetleme kurumları son çeyrek yüzyılın kurumlarıdır bildiğiniz gibi ve dolayısıyla
kamu hayatımızda bu kurumlar yeni olmakla beraber, etkin rolleriyle önümüze çıkmışlardır.
Esasında, Türkiye 2001 krizini, aynı zamanda maliyetlerine katlanmakla beraber,
ciddi bir reform sürecine de dönüştürebilmiştir ve bu kurumlar etkin hâle gelmiş
ve kamu hayatımızda önemli roller üstlenmiştir. 
Bankacılık
Düzenleme ve Denetleme Kurumu, bu itibarla bir bütçeye sahiptir ve bütçesinin kendine
has gelirleri vardır. Bankacılık Düzenleme ve Denetleme Kurumu gelir bütçesi -diğer
düzenleyici kamu kurumlarında olduğu gibi- katılma paylarından ve diğer gelirlerinden
oluşur. Bankacılık Düzenleme ve Denetleme Kurumunun, normal olarak baktığımızda,
gelirlerinin yüzde 94’ü katılma payları gelirleridir ve bunlar bankalardan aldıkları
paydır. BDDK’nin gelirlerinin yüzde 5’i faiz ve yüzde 1’i de diğer gelirler olarak
karşımıza çıkmaktadır. Bütçede artış oranı yüzde 8 civarındadır, bu son yıllarda
tabii olarak enflasyona bağlı olarak biraz artmıştır. Ve özellikle 2005 yılından
itibaren BDDK bütçesine baktığımızda, önemli bir tespit yapmak mümkündür. Esasında,
bu tür kurumlar kendine has gelirleriyle kendi giderlerini karşılamak üzerine bir
mantık etrafında bütçe sistemi götürürler. Fakat BDDK, gelirlerinin yüzde 49,5’ini,
yaklaşık yarısını Hazineye aktarmaktadır ve bu devamlı olmaktadır. Dolayısıyla buradan
BDDK yöneticilerine ve Sayın Bakana belirtmek isterim ki esasında burada, bankaların
bir şekilde vergilendirilmesi söz konusudur. Yani normal olarak Bankacılık Düzenleme
ve Denetleme Kurumu, toplam harcamalarının yüzde 45’ini personel giderlerine, yüzde
29’unu mal ve hizmet alımlarına, yüzde 16’sını sermaye giderlerine, yüzde 7’sini
cari transferlere, bu on yıllık dönem boyunca ayırmış ve Sosyal Güvenlik Kurumuna
yüzde 3’lük bir payı aktarmış, harcama kalemlerini bu şekilde şekillendirmiştir.
Ama neticede, devamlı olarak BDDK gelirlerinin yarısını Hazineye aktarmaktadır.
Bu, esasında bütçe mantığına çok uygun bir gelişme ve düzenleme tarzı değildir.
Bu nedenle, 5411 sayılı Kanun’un 101’inci maddesindeki oranların revize edilmesi
gerekir. Aksi takdirde, teorik ve pratik olarak da bunu, bankaların bir şekilde
gizli vergilendirilmesi olarak tanımlamak lazım yani akademik olarak mesele böyle
değerlendirilir, buna dikkatinizi çekmek istiyorum.
Tabii
olarak, Bankacılık Düzenleme ve Denetleme Kurumu kendi gelirlerini, kendi harcamalarını,
kendi bütçesini yapma açısından bağımsızdır ve de kurulduğu günden bu tarafa siyasi
irade tarafından arzu edilen destek kendisine verilmektedir. Bu açıdan, Bankacılık
Düzenleme ve Denetleme Kurumunun sadece gelir yapısının revize edilmesi sorunu vardır,
bunun da edileceğini düşünüyorum.
Diğer
bir konu vergi sistemiyle ilgilidir. Vergi sistemimize biraz bakmamız ve ele almamız
gerekir. Çok değerli milletvekilleri, vergi verme veya vergi alma ile devlet olma
arasında çok ciddi bir ilişki vardır. Etkin vergileme ile etkin devlet olmak birbirine
çok paraleldir. Esasında, vergi almak devlet olmaktır çünkü vergi almak sadece devlete
has bir özelliktir. Eğer bir yerde vergi alma söz konusuysa da devlet yoksa devlet
olma fikri vardır. Geçmişte de baktığımızda, bir toplumun bir başka topluma bağlılığını
sadece vergi belirtir. Zaten vergi vermeme de orada bir isyan sebebi sayılmıştır.
Şimdi, bu nedenle, Türkiye’de esasen çok ihtiyaç duyulan konuların başında vergi
reformu gelmektedir ve bu çok geciktirilmiş bir reformdur. Türkiye’nin çok ciddi
yapısal reformlara ihtiyacı vardır, cuma günü bunlar tartışılacaktır.
Bakın,
Türkiye’nin ekonomik gelişiminde, AK PARTİ döneminde de 2002 ile 2007 arasında başarılı
bir çizgi vardır, 2008’e kadar. Bunun sebebi, 2001 krizinden sonra yapılan yapısal
reformlardır ve AK PARTİ iktidarının bu reformları devam ettirme iradesidir. Neden
2007’den sonra, son on yıllık dönem Türkiye’nin kendi çizgisinde bile olumsuzdur?
Çünkü bu yapısal reformlar devam ettirilememiştir, bu tespit sadece bizler tarafından
değil, bizzat geçtiğimiz son on yılda ekonomi yönetiminde inisiyatif sahibi olan
Sayın Şimşek ve birçok siyasi kişilik tarafından yapılmıştır, vurgulanmıştır. 
Şimdi,
vergide temel bir sorun, bir kere Türkiye’de vergi kapasitesi, vergi gayreti düşüktür,
vergi tabanı dardır. Bakın, 1990’dan itibaren Türkiye’nin nüfusu yüzde 50 artmış,
mükellef sayısı yüzde 20 artmış, KDV de yüzde 28 artmış. Böyle bir gelişme, paralel
bir gelişme söz konusu değil. Vergi adaleti açısından baktığımızda, bu zaten artık
sakız gibi her ilgilinin konuştuğu bir şey, dolaylı ve dolaysız vergiler konusu.
Türkiye’de bütün bu vergileme sonucu şöyle bir durum ortaya geliyor, esasen bu ekonomiye
de yansıyor: Faizden kazanç sağlayanlar normal kazanç sağlayanlardan daha fazla,
kişi olarak değil, kâr olarak, kazanç oranı olarak. Yani rant ekonomisine dönüşüyor
piyasa ekonomisi. Bunda da bu vergi sistemindeki eksiklik ve aksaklıkların çok önemli
bir rolü var. 
Bakın,
vergi sistemimizin çok önemli bir problemi şu: Dünyada da çok karmaşık bir vergi
sistemine sahibiz -muafiyet ve istisnalar- kendi ölçeğinde, OECD ülkeleri içerisinde
en karmaşık vergi sistemine sahip ülkeyiz biz. Bugün, mali müşavirler ve ilgili
meslek erbabının çok iyi bildiği gibi, artık sosyal güvenlik ve muafiyetler konusunda
yeni uzmanlıklar oluşmaktadır. Yani yirmi yıllık, yirmi beş yıllık mali müşavirin
bilgisi ve tecrübesi Türkiye’de bu muafiyet ve istisnaları uygulamaya yetmemektedir.
Yeni yazılımlarla, sosyal güvenlik primlerinin uygulanması konusunda yeni uzmanlıklar
ve yeni maliyetler çıkmaktadır. İnanın, hedefini ve ana felsefesini kaybetmiş bir
vergi sistemiyle karşı karşıyayız. Bu, siyasi tartışmalardan uzak yani siyasi eleştiri
gayretinden uzak bir yorumdur ve tespittir, burada aşağı yukarı konuyla ilgili herkesin
mutabık olduğu bir tespittir. Fakat biz, temel sorun olarak, bakın, bunları konuşamadığımız
için sorunlarımızı da çözemiyoruz, hep sorunlarımızı perdeliyoruz ve konuşamıyoruz.
Konuşamayanlar bu sorunlara yenilirler ve bugün mücadelede zayıf kaldığımız sorunlar
konuşamadığımız sorunlardır; dış politikada da böyledir, ekonomide de böyledir.
Bakın,
ekonomide bununla paralel bir konuyu gündeme getireyim. Şimdi, içinde bulunduğumuz
ekonomik durumu sadece dış güçlerin ekonomik saldırısıyla tanımlamak, konuşmak bunu
perdelemektir. Bunu başka bir coğrafyanın insanlarına aktardığınızda, inanın size
gülümsemektedirler. Böyle bir başlık atarsak bu sorunu tartışamıyoruz. Eğer bu ülkede
ekonomiyle ilgili bir manipülasyon olduysa esasen bunu 2001 kriziyle ilgili konuşmak
lazım sonuçları itibarıyla baktığınızda. Ama Türkiye, bunu konuştuğu için o gün,
bakın, bunu konuştuğu için o gün; çok ciddi reformlarla bu kriz dönemini aşmayı
başarmıştır. Çok kritikti ve AK PARTİ o dönemde bunları takip ettiği için 2007,
2008’lere kadar başarılı bir çizgiye taşımıştır ama bugün, bunu dış güçlerin saldırısı
olarak perdelersek çözemeyiz ve buna yeniliriz. Çünkü elbette ki dış güçler vardır
ama şunu hepimiz biliyoruz: Türkiye bu coğrafyaya yeni taşınmadı, bizim komşularımız
da on yıllık kiracılar değil, var olan her zaman vardı. Ama yönetme kabiliyeti başka
bir şeydir. Bununla yüzleşmeden bunu çözemeyiz, bununla konuşmadan çözemeyiz. İnanın,
Suriye konusunu konuşsaydık bu problemleri yaşamazdık, konuşamadığımız için mağlubuz.
Birçok soruna… Şimdi burada, mesela vergiyle ilgili tekrar… Dünya artık bu kaynak
teorisini bıraktı -özellikle uzman arkadaşlar bilirler- net artış teorisine geçtiler.
Gelir idaresi için söylüyorum, bunlar bırakıldı, terk edildi, bunları konuşalım.
Bugün artık, modern vergicilik sisteminde net artış teorisi var. Son verilere bakın,
2018 yılının bütçesinin gelirinde olmayan rakamlarla bütçe dengemizi iyileştiriyoruz.
Bedelli askerlik, var mı 2018 bütçesi konuşulurken? Yok. Dolayısıyla günlük, anlık,
el yordamıyla gidiyoruz. Gelin, bu ekonomik krizi böyle perdelemeyelim. Elbette
ki dış güçler vardır, bu yüz yıl önce de vardı, bir yıl önce de vardı, yine olacaktır.
Biz de bir başka ülke için dış gücüz, bunlar tabiidir, bunları bilerek ülke yönetilir.
Gelin, bunları buralarda konuşalım ve bugünkü ekonomik durumu bir avantaja çevirelim.
Bu ülke, yapısal reformları yapmadan iyi bir hikâye yazma ihtimaline hiç sahip değildir.
(İYİ PARTİ sıralarından alkışlar) Hiç kimse de bunun aksini söyleyemez ve iddia
edemez. 
Bakın,
bugün temel sorun şudur: Türkiye’yi güven
ortamına taşıyacak siyasi ve bir ekonomik çıpa eksiktir. Bakın, 2001’de ve 2002’de
AK PARTİ Grubunda bu vardı. Bu yapısal reformlar ve Avrupa Birliği süreci bir çıpaydı
ve ülkeyi gerçekten iyi yere götürdü. Yoksa bu gelişmeler, yönetememe ve yönetme
kabiliyetini yitirme tesadüf değil, kurumsal bir ülkedeyiz.
(Mikrofon
otomatik cihaz tarafından kapatıldı)
BAŞKAN
– Toparlayın Sayın Milletvekili. 
İSMAİL
TATLIOĞLU (Devamla) – Eğer bu çıpayı bulmazsak Türkiye’yi güven ortamına taşıyamayız,
temel sorun budur. Türkiye’nin ekonomisini güven yönetir -Sayın Bakanın bunu hepimizden
daha iyi bilmesi lazım- güven, piyasayı da güven yönetir. Bir ekonomide kimin, ne
kadar kazanacağına devlet karar vermez, bir ekonomide kimin, ne kadar kazanacağına
piyasa karar verir. Ta, 1950’lerde “fikir hürriyeti, inanç hürriyeti, teşebbüs hürriyeti”
diyenler bunları görerek söylemişler. Sizin şimdi şurada, Sağlık Bakanlığı bütçesi
konuşulurken Sağlık Bakanı “Buyurun, burada sözleşme.” diyemedi ya, çok üzüldüm.
Eğer bu kadar büyük miktarda bir ihalenin “Sözleşmesi burada.” denilmiyorsa nasıl
bir teşebbüs hürriyetinden bahsediyoruz, nasıl bahsedebiliriz yani? Bu bir acziyettir.
Üzüldüm ben yani bu ülkenin bir aydını ve bir parlamenteri olarak. Sağlık Bakanı:
“Buyurun arkadaşlar, bu sözleşmedir ve buyurun…” Bu, devletin, kamunun sözleşmesidir.
(Mikrofon
otomatik cihaz tarafından kapatıldı)
İSMAİL
TATLIOĞLU (Devamla) – Bitiriyorum Sayın Başkan. 
BAŞKAN
– Toparlayın Sayın Milletvekili. 
İSMAİL
TATLIOĞLU (Devamla) – Eğer buna bazıları erişebiliyor, bazıları da erişemiyorsa
o zaman teşebbüs hürriyetinden söz etmenin anlamı yoktur; devlet kaynak, siyaset
kaynak dağıtmaz. Siyasetin kaynak dağıttığı ülkelerin adı farklıdır, yeri farklıdır.

Ben,
inşallah, sorunlarını aşacak bir Türkiye olması ümidiyle, hayırlı günler diliyorum.

Teşekkür
ederim. Saygılar sunarım. (İYİ PARTİ ve CHP sıralarından alkışlar)
BAŞKAN
- Söz sırası, Konya Milletvekili Fahrettin Yokuş Bey’e ait. 
Süreniz
on beş dakika. (İYİ PARTİ sıralarından alkışlar)
İYİ
PARTİ GRUBU ADINA FAHRETTİN YOKUŞ (Konya) – Sayın Başkan, değerli milletvekilleri;
hepinizi şahsım ve grubum adına saygıyla selamlıyorum.
Gelir
İdaresi Başkanlığı bütçesi hakkında görüşlerimi sunmak istiyorum.
Ondan
önce, yedi yüz kırk beş yıl önce Hakk’a kavuşan Hazreti Mevlâna’dan, onun anısına
bir söz söylemek istiyorum. Mevlâna diyor ki: “Dünyanın en güç işi, bir şeyin nasıl
yapılacağını bilirken başka birinin nasıl yapamadığını ses çıkarmadan seyretmektedir.”
Evet, biz, Mevlâna’nın bu güzel sözü doğrultusunda, seyretmeyeceğiz ve söyleyeceğiz.
Yaklaşık
bir haftadır süren bütçe görüşmelerinde onlarca konuşmacı 2019 yılı bütçesi için
pek çok tanımda bulundu. Ben de bu bütçede olan ve olmayanları anlatmak istiyorum.
Bu
bütçede işçi yok, çiftçi yok, esnaf yok, memur yok, emekli de yok. Çünkü bu bütçede
faiz var, vergi var, ceza var, israf var; daha da önemlisi, bu bütçede vergi adaletsizliği
var, yatırım ise Hak getire. 
On
altı yıldır ülkeyi yönetiyorsunuz, hâlâ bütçenin yüzde 67,2’si dolaylı vergilerden
oluşuyor. Bu süreçte, dolaylı-dolaysız vergiler arasındaki dengeyi bir türlü kuramadınız.
Faiz ödemeleri bütçede 3’üncü büyük giderdir. Bir önceki yıla göre yüzde 37 artışla
faiz giderleri 117 milyar liraya çıktı. 
2019
yılı, vatandaşlar için oldukça zor geçecek. 24 Haziran seçimleri sonrası Türkiye’yi
getirdiğiniz nokta ortada. “Cumhurbaşkanlığı yönetim sistemi” dediğiniz, tek kişinin
yönettiği Türkiye’de 81 milyon vatandaşımız 2019 yılına ümitsiz girmektedir. 
VEDAT
DEMİRÖZ (İstanbul) – Sen öyle zannet.
FAHRETTİN
YOKUŞ (Devamla) - Milletin tek umudu Millî Piyangodur. Millî Piyango yılbaşı çekilişlerinde
büyük ikramiye 70 milyon lira. İstanbul’da meşhur ablanın bilet gişesi önünde uzun
kuyruklar oluşuyor. Vatandaşlar Hükûmetten umudunu çoktan kesmiş; ganyan, Spor Toto,
Millî Piyango gibi şans oyunlarına koşuyor, her geçen gün şans oyunları kuyrukları
katlanarak artıyor. “Ülkede ekonomik kriz yok.” deniliyor. Enflasyon yüzde 20’nin
üzerine çıkmış, faizler yüzde 25’leri aşmış, dövizdeki artış yüzde 40’larda, işsizlik
çift haneli rakamlarda, halk borç batağında. “Kriz yok.” denilen ülkede hele bir
de kriz olsaydı vay vatandaşın hâline. 
Ülkemiz
göçmenler ülkesi olmuş. Suriyeliler birinci sınıf vatandaşlığa terfi ettirilmiş.
Onların dokunulmazlığı var. Onlar yesin, biz seyredelim.
VEDAT
DEMİRÖZ (İstanbul) – Ya, ayıp ya! Ya yapma ya! Biraz misafirperver ol. El insaf
ya, el insaf ya! Yapma bunu be!
RAMAZAN
CAN (Kırıkkale) – Ayıp, ayıp!
FAHRETTİN
YOKUŞ (Devamla) - Benim vatandaşım hastanelerde muayene ve ilaç parası ödesin, onlar
ödemesin. 
VEDAT
DEMİRÖZ (İstanbul) – Yakışmıyor. Yazık, yazık!
FAHRETTİN
YOKUŞ (Devamla) - Ülkemizde 6 milyondan fazla işsiz varken çoğunluğu Suriyeli 12
ayrı ülke vatandaşı toplam 1 milyonu aşkın kişi kayıt dışı çalışırken bizim Hükûmet
seyrediyor.
Bu
bütçede işçi yok diyoruz, “Var.” diyorsanız soruyorum: Asgari ücretli işçiye 2019
yılı Ocak ayında yüzde 26 oranında artış yapacak mısınız? 
ALİ
ÖZKAYA (Afyonkarahisar) - Sizin sendika yaptı mı aynı oranda?
FAHRETTİN
YOKUŞ (Devamla) – Bu bütçede emekli yok diyoruz, eğer siz “Var.” diyorsanız, soruyorum:
2019 yılında emeklilerin maaşlarını yüzde 26 oranında artıracak mısınız? Ya da başka
bir soru daha sorayım: Hani söz vermiştiniz ya “Bin TL’nin altında emekli maaşlarını
düzelteceğiz.” diye, hâlâ düzeltmiyorsunuz. 
Bu
bütçede memur yok diyoruz, “Var.” diyorsunuz, soruyorum: 2019 yılı Ocak ayında memurların
maaşlarına yüzde 26 oranında zam yapacak mısınız? 
Bu
bütçede esnaf yok diyoruz. Esnaflar için bütçeye vergi yükünden başka koyduğunuz
bir değer var mı? 
Bu
bütçede çiftçi yok diyoruz, “var” diyorsanız çiftçilerimizin hibe alacağı olan 41
milyar lirayı çiftçilerimize verecek misiniz? 
Bakın,
bir şair diyor ki: 
“Yanında
çalışana yediklerinden yedir./ Sorumluluk gereği, giydiklerinden giydir. / İyi bil
ki bunları diyen peygamberindir, / Zalim olan kişiler haksızlık edenlerdir.” (İYİ
PARTİ sıralarından alkışlar)
VEDAT
DEMİRÖZ (İstanbul) – Az önce, gelenler için öyle demedin ama!
FAHRETTİN
YOKUŞ (Devamla) - Değerli milletvekilleri, 2019 yılında toplam vergi gelirlerinin
bir önceki yıla göre artışı yüzde 20’nin üzerinde, gelir vergisinin artışı ise yüzde
24’lerin üzerinde. Bu vergiler vatandaşı perişan edecek. 2017 yılından itibaren
vergisini düzenli ödeyen mükelleflere yüzde 5 vergi indirimi getirdiniz, asgari
ücretlilerin gelir vergisinin ikinci diliminin yüzde 20’ye yükselmesi nedeniyle
asgari ücreti 1.603 lirada sabitlediniz; doğru da yaptınız. Ancak aynı işlemi memurlar
ile kadrolu işçiler için neden yapmadınız? Bugün bütün memurların vergi dilimlerinden
dolayı maaşları azalıyor. Memurlar ile diğer kadrolu kamu işçileri de vergilerini
düzenli ödüyorlar, kayıp kaçakları yok. Neden memurların gelir vergilerindeki yüzdelik
dilim kapsamındaki matrahlarından dolayı düşen gelirleri telafi edecek bir düzenleme
yapmıyorsunuz? Bugüne kadar bütün Maliye Bakanları “Biz memurları enflasyona ezdirmedik,
onlara enflasyon kadar zam verdik.” dediler. Kâğıt üzerinde doğru ancak memurun
cebine giren hep eksik. Bugün sözleşmeli memurlar ile diğer memurların tamamı her
yıl vergi dilimleri matrahı yüzünden yıllık enflasyonun yüzde 3-4 eksiği oranında
gelir kaybına uğruyorlar. Bu nedenle ülkeyi yönetenlerin “Biz memurlarımızı enflasyona
ezdirmiyoruz.” sözü havada kalıyor. 
Emeklilerimize
gelince, 2008 yılında 5510 sayılı SGK Kanunu yürürlüğe girdiğinde Hükûmet şöyle
demişti: “SSK, BAĞ-KUR ve Emekli Sandığını bir çatı altında toplayarak çalışma hayatında
norm ve standart birliği sağlayacağız.” Vatandaşa böyle müjde verdiniz ancak aradan
on yıl geçti ne çalışanların ne de emeklilerin norm ve standart birliği sağlanmadı.
Sözler ve vaatler havada uçtu, gitti. 
VEDAT
DEMİRÖZ (İstanbul) – Onu Anayasa Mahkemesi Başkanına sor.
FAHRETTİN
YOKUŞ (Devamla) - Hükûmet uzun zamandır emeklileri ikiye ayırdı: Memur emeklileri
ve diğer emekliler. Memur emeklilerine, çalışan memurların artışı kadar zam yapılırken
diğer emeklilere ise -SSK, BAĞ-KUR gibi- farklı oranlarda artışlar yapıldı. Maalesef,
emekliler arasında bile ayrım yaptınız çünkü ayrımcılık sizin maalesef on altı yıllık
iktidarınızın en temel ilkesi. 
Asgari
ücretliler için Hükûmete tekrar soruyorum: Sayın Cumhurbaşkanımızın maaşı 2019 yılında
yüzde 26 oranında artacak, ya asgari ücretlinin zam oranı ne olacak? “Ya, onu biz
ne bilelim, orada komisyon var; bir yanda işveren, bir yanda işçi var; canım onlar
anlatsın.” mı diyeceksiniz? Siz nesiniz? “Hükûmetiz.” İsterseniz yüzde 26’yı da
yaparsınız, yüzde 30’u da yaparsınız. 
Diğer
yandan, çok güzel işler yaptınız, yüz binlerce taşeronu kadroya geçirdiniz -bak,
hakkınızı da veriyorum- çok da doğru yaptınız. Ancak öyle bir yanlış yaptınız ki,
bu taşeronlara dediniz ki: “2020 yılına kadar size 4+4 her yıl zam, başka yok.”
Yahu, enflasyon yüzde 20, yüzde 30. “Olsun, siz o 4+4’le idare edin.” Niye? “Efendim,
bu kararı biz vermiyoruz iktidar olarak, işimize de öyle geliyor.” Kim veriyor?
“Yüksek Hakem Kurulu veriyor.” Acaba, şimdi, 2019’da enflasyonun yüzde 20’leri aştığı
bu yılda, bu insanlara hakkını verecek misiniz, yoksa “Kaderlerine razı olsunlar.”
mı diyeceksiniz?
Değerli
milletvekilleri, esnaf ve çiftçilerimizin durumu hepinizin malumu. Çiftçilerin yüzde
100’e varan gübre, tohum, ilaç ve yem girdileri nedeniyle çiftçilerimiz burunlarından
soluyorlar. Çiftçilerimizin ve besicilerimizin feryadına Tarım Bakanı ve Hükûmet
kulaklarını tıkamış durumda. Esnaf siftah
yapamamakta, sattığı malı yerine koyamamakta. Her yıl on binlerce esnaf iflas ediyor.
2014-2018 yılları arası iflas eden esnaf sayısı 430 bin yani her yıl 100 bin esnaf
sayenizde iflas ediyor. Sosyal kesimlerin feryadını duyan Hükûmet yok, meslek odaları
yok, borsalar da yok. “Korku, dağları bekler.” diye bir söz var. Sendikalar, sivil
toplum örgütleri, meslek odaları kör, sağır olmuş durumdalar. Daha ötesi, dillerini
yutmuş, ahraz olmuş durumdalar. 
Değerli
milletvekilleri, memurlar devletin görünen yüzüdür. “Memurların yüzü gülmez ise
devletin de yüzü gülmez.” denir. Bugün ülkemizde en mutsuz ve en huzursuz sosyal
kesimin başında devlet memurları gelmektedir, sebebi ise sadece aldıkları ücretlerin
yetersizliği değildir; onun ötesinde, kamuda AK PARTİ iktidarıyla birlikte yerle
yeksan edilen liyakat, tecrübe ve birikimin yerini yandaş, cemaattaş, akrabadaşların
almasıdır. Hak, hukuk ve adalet kamuda rafa kaldırılmıştır. Ayrıca, ayrımcılık,
sadece siyasi ve ideolojik olmaktan öteye geçmiş; sendikal ayrımcılığa, mezhep ve
meşrep ayrımcılığına kadar uzanmıştır. On beş yılı aşkın bir süredir iktidarın uygulamalarını
bizzat yaşamış biri olarak bunları açık bir yüreklilikle söylüyorum ve kamuda örgütlü
işçi ve memur sendikalarını da hakem olarak sözlerimi teyit noktasında burada söylüyorum.
Gidin TÜRK-İŞ’e sorun, Türkiye KAMU-SEN’e sorun, DİSK’e sorun, KESK’e sorun, KAMU-İŞ
yöneticilerine bir sorun Allah aşkına; kamuda işçi ve memur ayrımcılığını on altı
yılda hangi noktaya getirdiğinizi bir sorun. Ha sormanıza gerek yok, zaten beraber
yaptınız, el birliğiyle yaptınız, her birini beraber yaptınız, günahı beraber işlediniz;
onlara niye soracaksınız?
Değerli
milletvekilleri, millet olarak 15 Temmuz ihaneti sonrası yaşadığımız acıların tek
sorumlusu siyasi iktidardır. 15 Temmuz; liyakat, tecrübe ve ehliyet yerine, cemaat
ve yandaş tercihinin bir sonucudur. O ihanet sonrası İstanbul Yenikapı’dan söylenen
bir söz vardı, ne güzel sözdü o: “Yenikapı ruhu.” O gün muhteşem bir tablo vardı
Yenikapıda, milyonlar oradaydı, siyasi liderler oradaydı. O güzel tabloda tek yürek,
tek ruhta bütünleşmişti Türk milleti: “Başka Türkiye yok, başka Türk milleti yok,
hepimiz kardeşiz. Ayrımcılık olmayacak, kayırmacılık olmayacak; Türkiye birlik olacak.”
denildi. Ancak, Yenikapı ruhu İstanbul Boğazı’nın sularında kaldı. Yenikapı ruhu
bir türlü başkente uğramadığı gibi, kamu kurumlarının yanından dahi geçmedi; iktidarın
bakanlarının kenarından, kıyısından bile geçmedi; aynı tas aynı hamam. Geldiniz,
orada yine ayrımcılık, yine kayırmacılık, yine yandaş atamaları aldı başını gidiyor.
AKP
Hükûmeti daha berbat bir şey yaptı: OHAL’in arkasına sığınarak Anayasa’yı ve yasaları
çiğnedi, 657 sayılı Yasa’yı paspas yaptı, ülkede ve kamuda korku cumhuriyeti düzeni
kurdu, KHK nedeniyle on binlerce çalışanı yargısız infaza tabi tuttu. Bugün 17 bini
aşkın beraat etmiş kamu görevlisinin işlerine iadeleri yapılmıyor. Zulüm boyutlarını
göstermesi bakımından bu, sizin için önemli bir sonuçtur. 
Değerli
milletvekilleri, Gelir İdaresi Başkanlığı, biliyorsunuz, ülkemizin vergilerini toplayan
en önemli kurumumuz. Kamu hizmetini en iyi şekilde yerine getiren çalışanlardan
oluşmaktadır. Maliye Bakanlığında yetişmiş memurlar, gittikleri her yerde farkındalık
yaratan kamu görevlileridir. Ancak, onlara hakları hiçbir zaman verilmez. Yani Gelir
İdaresinde, Maliyede şöyle bir anlayış vardır: Mum dibine ışık vermezmiş, onlar
çok çalışırlar, az kazanırlar. İnşallah, yeni Bakanın döneminde o Maliye çalışanlarının,
Gelir İdaresi çalışanlarının sorunları bir nebze çözülür. 
(Mikrofon
otomatik cihaz tarafından kapatıldı)
BAŞKAN
– Toparlayın Sayın Yokuş.
FAHRETTİN
YOKUŞ (Devamla) – Gelir uzmanlığı için özel sınav mutlaka açılmalı. Eski Bakan Sayın
Naci Ağbal’ın sözü var, verilen sözler tutulmalı çünkü devlette devamlılık esastır
diye bize öğretildi. Gelir uzmanlarına 3600 ek gösterge verilmeli, merkez ve taşra
uzmanı ayrımcılığı gelir idaresinde sonlandırılmalı. Ankara’da servisi olmayan tek
kurum Maliyedir. Bakanlıkta var ama diğer vergi dairelerinde yok. Böyle bir adaletsizlik
vallahi de billahi de Maliyeye yakışmıyor, Gelir İdaresine yakışmıyor. 
Evet,
değerli milletvekilleri, eğer ülkemizde ekonomik bir sıkıntı yoksa, her şey yolundaysa
Cumhurbaşkanımızın maaşına 2019 yılında yapılacak artış oranında memura, emekliye,
asgari ücretliye, işçiye, taşeron çalışan işçilere de aynı oranda yani yüzde 26
zam uygulaması talep ediyoruz. Memuruyla, çiftçisiyle, emeklisiyle beraber yürüdünüz
siz bu yollarda, şimdi söylediğiniz “Kriz yok.” şarkısıyla ıslandı vatandaş zam
yağmurlarıyla, şimdi dinlediğiniz tüm şarkılarda… 
(Mikrofon
otomatik cihaz tarafından kapatıldı)
ALİ
ÖZKAYA (Afyonkarahisar) – Karıştırdı. 
ABDULLAH
GÜLER (İstanbul) – Zorlama, karıştırdın. 
CEMAL
ENGİNYURT (Ordu) – Yakında kaset teklifi gelir! 
VEDAT
DEMİRÖZ (İstanbul) – Hiç zorlama, hiç zorlama. Çok zorluyorsun kendini, vallahi
çok zorluyorsun. 
BAŞKAN
– Toparlayın Sayın Yokuş. 
ALİ
ÖZKAYA (Afyonkarahisar) – Yetti, karıştı; yetti artık. 
FAHRETTİN
YOKUŞ (Devamla) – Yeter mi? Dinleyin ya, az kaldı. İyi dinleyin burayı. 
ALİ
ÖZKAYA (Afyonkarahisar) – Boş, boş atıyorsun, çok fazla oldu. 
ABDULLAH
GÜLER (İstanbul) – Zorlama, zorlama. 
FAHRETTİN
YOKUŞ (Devamla) – Memuruyla, çiftçisiyle, emeklisiyle beraber yürüdünüz siz bu yollarda.

ALİ
ÖZKAYA (Afyonkarahisar) – Biz milletle yürüyoruz, sorun yok. Biz milletle yürüyoruz.

ABDULLAH
GÜLER (İstanbul) – Karıştırdın ya.
FAHRETTİN
YOKUŞ (Devamla) – Şimdi söylediğiniz “Kriz yok.” şarkısıyla ıslandı vatandaş zam
yağmurlarında, şimdi dinlediğiniz tüm şarkılarda, “Saraya bütçe var, vatandaşa yok”
diyor. 
ABDULLAH
GÜLER (İstanbul) – Ya, karıştırdın ya.
ALİ
ÖZKAYA (Afyonkarahisar) – Yanlış yeri okuyorsun, yanlış yeri okuyorsun. 
FAHRETTİN
YOKUŞ (Devamla) – Saraya bütçe var da emekliye yok mu, işçiye yok mu, memura yok
mu, EYT’liye yok mu; saraya var da vatandaşa yok mu? Sizin adaletiniz bu mu? 
Haydi
hoşça kalın, iyi günler. (İYİ PARTİ sıralarından alkışlar)
ABDULLAH
GÜLER (İstanbul) – Karıştırdın, karıştırdın.
CAHİT
ÖZKAN (Denizli) – Sayın Başkan…
BAŞKAN
– Sayın Grup Başkan Vekilim, aldığımız karar gereği İYİ PARTİ sözcüleri bittikten
sonra topluca bir değerlendirme yaparsanız sevinirim.
CAHİT
ÖZKAN (Denizli) – Sayın Başkan, bu, grup başkan vekillerine her gün Meclis açılırken
verilen sözle ilgili bir mesele değil. Burada apaçık grubumuzu…
BAŞKAN
– Anladım. Hayır, siz…
CAHİT
ÖZKAN (Denizli) – O zaman 69’uncu maddeye göre ben söz talep ediyorum efendim. 
BAŞKAN
– Bütçede zaten gündem dışı söz yok ama…
CAHİT
ÖZKAN (Denizli) – Gündem dışı söz istemiyorum efendim. Ben hatibin… Hatip bunu her
zaman yapıyor.
YASİN
ÖZTÜRK (Denizli) – Başkanım en son vereceğinizi söylediniz. 
YAŞAR
TÜZÜN (Bilecik) – Dün grupların almış olduğu buna benzer bir karar var Başkanım,
arada veriliyor. 
YASİN
ÖZTÜRK (Denizli) - Başkanım, sataşma yok; başından karar almıştınız, kararınıza
uyun. 
İSMAİL
TATLIOĞLU (Bursa) – Cevap verecek Sayın Bakan zaten, Sayın Bakan cevap verecek.

CAHİT
ÖZKAN (Denizli) – Kayda geçmesi için şunu ifade etmek istiyorum efendim. 
İSMAİL
TATLIOĞLU (Bursa) – Sayın Bakan verecek cevap zaten. Bütçeyle ilgili…
BAŞKAN
– Tutanaklara geçsin. 
CAHİT
ÖZKAN (Denizli) – Tutanaklara geçmesi için şunu ifade etmek istiyorum: Hatip her
kürsüye çıktığında grubumuza karşı, herhangi bir veriye, bilgiye dayanmayan, genelgeçer
ifadelerle kümülatif bir itham içerisine girmektedir. 
FAHRETTİN
YOKUŞ (Konya) – Sataşma var açıkça. 
CAHİT
ÖZKAN (Denizli) – Sanki geçmiş tutanakları, bundan yirmi yıl, otuz yıl önceki tutanakları
çıkarıp âdeta bugünün gündemine uyarlamaktadır. Tekraren ifade ediyorum ki: Evet,
bir tarafta veriler ortada, bütçemiz kitap içerisinde yazılı, belgeli bir şekilde
hazırlanmıştır ancak eğer grubumuzu kabul etmiyorsanız, ifadeleri beğenmiyorsanız…
Her defasında sayın grup başkan vekili söylüyor “Milletin sandıkta ifadesi tek gerçeklik
değildir.” diye. Evet, elbette milletimizin iradesi önemlidir ancak diyoruz ki biz:
Hesap kitap ortada, yapılan icraatlar ortada; sosyal yardımlar, kamu yatırımları
ortada; bunları dikkate almıyorsanız son tahlilde milletin iradesi de ortadadır.
Bunun kayıtlara geçmesini ifade ediyorum.
BAŞKAN
– Teşekkür ederim Sayın Grup Başkan Vekili, tutanaklara geçti.
BEDRİ
YAŞAR (Samsun) – Bakan niye oturuyor orada? Bakan cevap versin.
CAHİT
ÖZKAN (Denizli) – OHAL’le ilgili alınan kararlar da FETÖ'yle mücadele bağlamında
alınan kararlardır. Her defasında OHAL’le ilgili kararları itibarsızlaştırıp âdeta
FETÖ'nün propagandasını yapma gayretlerini de kabul etmediğimizi yüce Mecliste ifade
etmek isterim. (AK PARTİ sıralarından alkışlar, İYİ PARTİ sıralarından gürültüler)
BAŞKAN
– Antalya Milletvekilimiz Sayın Hasan Subaşı’na söz veriyorum.
Buyurun.

Süreniz
on dakikadır.
YAVUZ
AĞIRALİOĞLU (İstanbul) – Buna bir şey diyeceğim ben Başkanım.
BAŞKAN
– Sonra. 
YAVUZ
AĞIRALİOĞLU (İstanbul) – Diyeyim, diyeyim. Böyle aleni “FETÖ’cü” sataşmasını kabul
etmeyelim. 
BAŞKAN
– Öyle değerlendirdik. Tabii, siz isterseniz elbette söz veririm. Bütçe sürecinde…
YAVUZ
AĞIRALİOĞLU (İstanbul) – Cahit Bey, usul edinme bunu, edepten bile uzak ya.
YAŞAR
TÜZÜN (Bilecik) – Sayın Başkan, ya prensip kararının arkasında duralım…
BAŞKAN
– Siz yoktunuz, Engin Bey buradaydı, bu…
YAŞAR
TÜZÜN (Bilecik) – Biliyorum Başkanım, ben konuyu biliyorum. O zaman ya bu kararın
arkasında duralım ya da hiç durmayalım yani gerçekten arada verilecekse hep beraber
arada verilsin grup başkan vekillerine.
YAVUZ
AĞIRALİOĞLU (İstanbul) – Başkanım, öyle yapalım. 
BAŞKAN
– Evet, peki. Gruplar bittikten sonra değerlendirmeler olacak. Yavuz Bey’e de haber
gönderdim ben.
FAHRETTİN
YOKUŞ (Konya) – FETÖ’cüleri orada ara, orada. Ben FETÖ’cülerle savaş etmişim. 
ABDULLAH
GÜLER (İstanbul) – Bak, geliyor, geliyor; boy boy laf var, sen hazırlan. 
BAŞKAN
– Sayın Hasan Subaşı, buyurun efendim.
CAHİT
ÖZKAN (Denizli) – Hazırlan, hazırlan, cevap geliyor daha. Hele bir o saat gelsin.
Hadi bakalım! 
FAHRETTİN
YOKUŞ (Konya) – Sakın bir daha ağzına alma, FETÖ’cüleri orada ara. 
CAHİT
ÖZKAN (Denizli) – Bu sefer hiç geri dönüş yok. Hadi bakalım!
YAVUZ
AĞIRALİOĞLU (İstanbul) – Cahit Bey, “FETÖ’cü” sataşması yapma bize.
CAHİT
ÖZKAN (Denizli) – Hiç geri dönüş yok bu sefer.
YAVUZ
AĞIRALİOĞLU (İstanbul) – Sakın ha! Yapma bize, istirham ediyorum. 
FAHRETTİN
YOKUŞ (Konya) – Yanınızda arayın, yanınızda çok.
CAHİT
ÖZKAN (Denizli) – Arkadaşa söyleyin. Bu sefer geri dönüş yok. 
YAVUZ
AĞIRALİOĞLU (İstanbul) – Yapma bize. 
CAHİT
ÖZKAN (Denizli) – Vallahi bu sefer yok. Nalına da mıhına da. 
BAŞKAN
– Buyurun Sayın Subaşı.
İYİ
PARTİ GRUBU ADINA HASAN SUBAŞI (Antalya) – Sayın Başkan, sayın milletvekilleri;
hepinizi saygıyla selamlıyorum. Hazine ve Maliye Bakanlığı bütçe kanunu teklifi
ve buna bağlı Kamu İhale Kurumu hakkında İYİ PARTİ Grubum adına söz almış bulunuyorum.

Biraz
önce İYİ PARTİ Milletvekilimiz İsmail Tatlıoğlu’nun çok güzel belirttiği gibi, 2002
yılında yapısal reformları yapan AK PARTİ Hükûmeti 2007 yılına kadar ekonomi sürecini
pekâlâ iyi yönetmişti. O zaman zannediyorum çıraklık döneminin etkisiyle dışarıdan
gelen uyarılara “dış düşman” içeriden olan uyarılara “iç düşman” tabirinin kullanılmadığı;
kulak verildiği, bilgi paylaşıldığı ve siyasi iradenin de siyasi kadrolarıyla tartışarak
sonuca vardığı bir dönem olmuştur ve gerçekten de başarılı bir süreç yaşanmıştır.
Yapısal reformlar da layıkıyla yapılmıştı. Söz aldığım konu da bununla ilgili. 
Yine
4734 sayılı Kamu İhale Yasası da ve 4735 sayılı Yasa da 2002 yılında kabul edilmişti.
2002 yılında kabul edilen Kamu İhale Yasası bir reform niteliğindeydi. Bu yasaya
göre kamu kaynakları verimli kullanılacaktı; her ihalede açıklık, şeffaflık, rekabet
son derece iyi hazırlanmıştı, hatta 5’inci maddesi yasanın şöyle düzenlenmişti:
“İdareler, bu Kanuna göre yapılacak ihalelerde, saydamlığı, rekabeti, eşit muameleyi,
güvenirliği, gizliliği, kamuoyu denetimini, ihtiyaçların uygun şartlarla ve zamanında
karşılanmasını ve kaynakların verimli kullanılmasını sağlamakla sorumludur.” Ama
geçen süre zarfında, çıraklık dönemi sonrasında bu yasa 186 kere değiştirildi, “reform”
denilen bu yasa ve Kamu İhale Kurumu paramparça oldu. Hatta bugünkü bütçesine bakıyoruz,
bugünkü bütçesinde de yüzde 20 eksiltilen bütçeye sahip tek kurumdur, 187 milyardan
150 milyara düşürülmüştür bu kurum ve bu yasa olmasa daha iyi olur dercesine. Kamu
İhale Yasası ve Kamu İhale Kurumu özelliklerini kaybetmiştir ve birçok yönüyle delinmiştir.
2018
AB İlerleme Raporu’nda “Yolsuzlukla mücadele stratejisinde öngörülen mevzuat değişiklikleri
hâlâ gerçekleştirilmemiştir.” eleştirisi vardır. “Güncellenen Yolsuzlukla Mücadele
Eylem Planı -2016’da belirtilen- henüz uygulamaya geçirilmemiştir. Türkiye, imzacısı
olduğu Birleşmiş Milletler Yolsuzlukla Mücadele Sözleşmesi’ni tam anlamıyla uygulamalıdır.”
şeklinde önerisi ve uyarıları vardır. Fakat gelin görün ki bu İhale Yasası’nın delinmesi
ve bugün getirildiği şekli nedeniyle uygulanamaz ve kamunun kaynakları verimli kullanılamaz
hâle gelmiştir. 
Yine,
Sayın Tatlıoğlu’nun belirttiği gibi, kamu kurumlarının güvenilirliği ancak dünyada
itibar sağlar ve parayı da çeken, sermayeyi de çeken, yatırımları da çeken bu güven
ve itibardır. 
703
sayılı Kanun Hükmünde Kararname’yle Cumhurbaşkanlığına bağlı ofisler ve başkanlıkların
mal ve hizmet alımları ihale sisteminin dışına çıkarılmıştır. Yine, Cumhurbaşkanlığının
her türlü mal ve hizmet alımları pazarlık usulüne bağlanmıştır. Aynı KHK’yle Hazine
ve Maliye Bakanlığına istisnalar getirilmiş, Türkiye Radyo ve Televizyon Kanunu’nda
değişiklik yapılarak -yine istisna sağlanan kurumlardandır- Kamu İhale Kanunu, Kamu
İhale Sözleşmeleri Kanunu ve kurum yıpratılmıştır. Tasarruf Mevduatı Sigorta Fonu
(TMSF), kalkınma ajansları, Türkiye Yatırım Destek Ajansı, Varlık Fonu gibi istisna
sağlayan kurumlar da bu kanunun denetiminden ve sahasından çıkarılmıştır. Ayrıca
bir denetim raporu da yayımlanamamaktadır. 
Yine,
son aylarda, 2018’de Turizm Tahsis Yönetmeliği değiştirilmiştir. Turizm Tahsis Yönetmeliği
değişikliğine göre birtakım millî parklar plan dışına çıkarılmakta ve ihalesiz tahsis
şeklinde bu turizm alanları turizmciye tahsis edilebilmektedir ve tahsisin iznini
verecek kurum da yine Cumhurbaşkanlığıdır. Bence Cumhurbaşkanlığına bütün tahsislerin
bağlanması yerine -bir öneride bulunmak istiyorum- Türkiye’de risk yönetim kurumunun
oluşturulması gerekmektedir. 
Son
yıllardaki kazalar, felaketler ve ihmalden oluşan ölümler olağan hâle gelmiştir.
Bakın, Çalışma ve Sosyal Güvenlik Bakanlığının bir milletvekilinin soru önergesine
cevabı şöyledir: “2011 yılında 69.227 iş kazası olmuştur, 2016 yılında 274.782 iş
kazası olmuştur.” Yani beş yıl içinde iş kazaları yüzde 250 artmıştır, ölümler ise
binlerce olmuştur. Son hızlı tren felaketinde yaşadığımız ortadadır. Maalesef makasçı
-anlayabildiğim kadarıyla- televizyonda “Yeterli eğitimi almadım, telefonla talimat
alıyordum.” gibi sözler söylemiştir. Bu kazalara ve ölümlere baktığımız zaman, çoğu
zaman liyakatsiz, yetişmemiş elemanların çalıştığını görüyoruz. İnsanımızın hayatı
bu kadar ucuz olmamalıdır.
Türkiye
Makina Mühendisleri Odası Başkanlığı bu konudaki raporunda şöyle bir neden belirtmiş:
“Mühendislik birikiminin inatla değerlendirilmemesi, siyasal çıkarlar uğruna imaj
gösterilerinin insan yaşamından önde tutulması, ‘Hızını artıralım hızlı tren olsun.’
gibi bilim dışı bir yaklaşımın egemen olması.” diye not düşmüştür raporda. Bunun
gerçekten “yanlış” denebilecek bir tarafı var mı? Onun için diyorum ki: Cumhurbaşkanlığı
risk yönetim kurumunu oluşturmak suretiyle, olası ihtimalleri, Türkiye’de riskli,
kaza ihtimali olan alanları -madenler de dâhil, tren yollarımızı- ve olası risk
ihtimali olan…
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili.
HASAN
SUBAŞI (Devamla) – …can alabilecek, hayata mal olabilecek birçok tehlikeyi önceden
belirleyecek, uzmanlardan oluşan bir kadroya ihtiyaç var; böyle bir kuruma ihtiyaç
var. Her türlü tahsisin, her türlü yetkinin, her türlü para kaynağının tek elde
toplanmasından çok daha önemlidir, bu risklerin ortadan kaldırılması gerekir. Türkiye’de
can güvenliği ve can kayıpları bu kadar ucuz olmamalıdır.
Çok
teşekkür ediyorum. (İYİ PARTİ sıralarından alkışlar) 
BAŞKAN
– Söz sırası Tekirdağ Milletvekili Enez Kaplan Bey’e ait. (İYİ PARTİ sıralarından
alkışlar) 
Süreniz
on dakika. 
YAVUZ
AĞIRALİOĞLU (İstanbul) – Biz konuşmayalım mı Başkanım? İktidar grubuna sataşabilir
miyim lütfen Başkanım? Müsaade ederseniz sataşayım mı? 
İYİ
PARTİ GRUBU ADINA ENEZ KAPLAN (Tekirdağ) – Sayın Başkan, değerli milletvekilleri;
Özelleştirme İdaresi Başkanlığı ile Kamu Gözetimi, Muhasebe ve Denetim Standartları
Kurumunun bütçeleriyle ilgili olarak İYİ PARTİ adına söz almış bulunuyorum. Hepinizi
saygıyla selamlıyorum.
Değerli
milletvekilleri, özelleştirme, kamunun mülkiyet yönetiminin özel kişi ya da kurumlara
devredilmesi olmakla beraber, devletin ekonomi içerisindeki varlığının azaltılması
veya ortadan kaldırılması için, kamu kurum ve kuruluşlarının ürettiği mal ve hizmetlerin
özel kesime devredilmesi anlamına gelir. 
Özelleştirmenin
etkileri, özellikle gelişmekte olan ülkelerde işsizliğin artmasına, iş güvenliğinin
zayıflamasına, farklı ücret uygulamalarına ve taşeronlaşmanın yaygınlaşmasına neden
olmuştur; çalışma hayatını etkilemiş ve özellikle, çalışanlar açısından olumsuz
etkileri ön plana çıkarılmıştır. Ülkemizde kamu kurumlarının özelleştirilmesini
yoğunlukla yabancılaştırma olarak görmekteyiz. Zira, ülkemizde özelleştirilen kurumların
yabancılara satıldığı belirlenmektedir. Yeni işverenler, toplu sözleşmeler yerine
bireysel sözleşme yoluna gitmişlerdir. Çalışanların ücret düzeyleri düşmüş, çalışma
saatleri artmıştır. İşten çıkarmalar olmuş, personel tasfiyesine gidilmiştir. Bütün
bunlar sonucu, özelleştirmenin çalışanlar ve çalışma hayatının üzerindeki etkileri;
istihdam düzeyindeki değişme, işten çıkarma ve işsizlik, sendikasızlaştırma, toplu
sözleşmelerdeki değişiklik, ücret yapısındaki değişme, ücretlerdeki düşüş, çalışma
şartlarında değişme, sosyal güvenlikte zayıflama olarak görülmektedir. Hâlbuki özelleştirme
yapılacak kurum ve kuruluşlarda çalışan insanlarımızı mağdur etmeden, gelir dağılımı,
istihdam, toplu sözleşmelerdeki gibi hakların korunması gerekmektedir. 
Sayın
milletvekilleri, ülkemizde önemli gelir kuruluşlarından biri olan şeker fabrikalarının
satılması, ülkemizdeki pancar üreticilerini de belirsiz bir geleceğe doğru sürüklemiştir.
Bu fabrikaların satışlarından, pancar üreticisi, çalışan işçi, yöre halkı, esnaf,
hayvancılık yapanlar, taşıma işiyle uğraşanlar doğrudan etkilenmişlerdir. Şeker
pancarları tarlalarda kalmıştır. Özelleştirilen fabrikalar şeker pancarı almamaktadır,
kota sorunları vardır. Sadece şeker fabrikaları mı arkadaşlar? Tabii ki hayır. Özelleştirilen
diğer tüm kuruluşlarda benzeri sorunlar yaşanmaktadır.
Kamuya
ait, özelleştirilen veya satılan kuruluşların değerli birçok arazilerinin yerlerine
AVM veya rezidans yapılmıştır. Bunların bazıları: Tekirdağ’da binlerce ailenin geçim
kaynağı olan TEKEL içki fabrikasının yerinde yeller esmektedir, fabrika şu anda
yok olmuş gitmiştir, binlerce metrekarelik arazisinin de ne olacağı bilinmemektedir,
özelleştiren firma başkalarına satılmıştır. Ankara Et Balık Kombinası yerine AVM,
İstanbul Zincirlikuyu’daki Karayollarının binasının arsasının yerine AVM ve rezidans,
Samsun Sigara Fabrikasının yerine AVM yapılmıştır. Bu örnekleri bütün illerde çoğaltabiliriz.
Bu yapılanlardan kimler faydalanmış, kimler nemalanmıştır arkadaşlar? 
Özelleştirme
Yüksek Kurulu tarafından, seçim bölgem olan Tekirdağ’ın Hayrabolu ilçesinde, TÜRKŞEKER’e
ait 13 bin metrekarelik alanda imar değişikliğine gidilmiştir. Fabrikalar üretim
yerine imara açılmış, arsasının konut alanına dönüştürülmesine karar verilmiştir.
Fabrikayı satın alan şirket buraya AVM veya lüks rezidans da dâhil her türlü ticari
yapı ve konutu yapabilecektir. Ayrıca, üstelik Özelleştirme Yüksek Kurulu imar değişikliğine
itirazın da önünü kapamıştır. Özelleştirme İdaresi Başkanlığının sayfasında “Özelleştirmenin
temel amacı nihai olarak, devletin ekonomide işletmecilik alanından tümüyle çekilmesini
sağlamaktır.” denilmektedir arkadaşlar. Bu cümlenin içinde, özelleştirilen kurumlarda
çalışan insanlarımızın hakkının korunması nerededir? 
Sayın
Başkan, sayın milletvekilleri; Sayın Bakan bütçe sunuş konuşmasında kasım ayı itibarıyla
tüketici enflasyonunun bir önceki aya göre yıllık bazda 3,62 puan gerilediğini söylediler.
Aynı zamanda, ihracatımızın yıllık bazda kasım ayında 168 milyar dolarla bugüne
kadarki en yüksek değerine ulaştığını belirtti. Aynı zamanda, 2018 yılında Avrupa
Birliğine ihracatımızın yüzde 15,5 arttığını, yine 2018 yılında turizm gelirlerimizin
ekim ayı yıllık bazda 38,9 milyon kişiyle 24,9 milyar dolara ulaştığını belirtmektedir.
Anlaşılacağı üzere ülkemizde her şey güllük gülistanlık, biz bu ülkede yaşamıyoruz(!)

Geçen
hafta bu çatı altında Abonelik Sözleşmesinden Kaynaklanan Para Alacaklarına İlişkin
Takibin Başlatılması Usulü Hakkında Kanun’u çıkardınız. Arkadaşlar, bu kanunla neyi
tescilliyorsunuz, biliyor musunuz: Bu ülkede ekonomik krizin olduğunu. 
2008
yılında icra dosyaları 5 milyon iken 2018 yılında 20 milyon gibi bir rakama ulaşmıştır.
Neymiş? Vatandaşımız abonelikten kaynaklanan faturalarını ödeyemiyorlarmış da icra
daireleri çok ama çok yoğunmuş. Bu sebeple, devriiktidarınızda her şeyi özelleştirerek
yarattığınız patroncuklar, öyle, şak diye paralarını icra yoluyla tahsil edemiyorlarmış.
Bunun için de icra işlerinin kolaylaşması lazımmış!
Adalet
Komisyonu raporuna göre “Nüfus artışı ve ekonomik büyüme, icra dairelerinin iş sayısına
artış şeklinde yansımıştır. Bu durum gerek fiziki gerekse elektronik altyapıda yapılan
birçok iyileştirmelere rağmen şikâyetlere ve icra dairelerinde olumsuz görüntülere
neden olmuştur.” denilmektedir. Bana göre bu cümle şöyle yazılsaydı daha manidar
olurdu: “On beş yıllık nüfus artışı neticesinde eğitimi planlamayı beceremedik.
Ekonomik büyümede gerekli yatırımlar için hibe ve kredileri, katma değer ve istihdam
oluşturacak kaynakları doğru insanlar yerine yandaşlarımıza dağıttık. Bunların neticesinde,
ekonomik bir istikrarsızlıkla bugünlere getirdiğimiz bu güzel ülkemizde vatandaşlarımız
artık, faturalarını ödeyememekte. Bu sebeple ülke genelinde icra daireleri kilitlenmiş
durumdadır.” Böyle yazılsa daha doğru olmaz mı? 
Eğer
sizler vatandaşımızın geçim sıkıntısını unutturacak ve faturalarını aksattırmayan
bir ekonomi modeli kurgulasaydınız, hayata geçirebilseydiniz bugün 20 milyonu aşkın
icra dosyası mahkeme koridorlarını işgal etmeyecekti. 
Sayın
milletvekillerim, Sayın Bakan, yine, 2019 yılı bütçe sunuş konuşmasında “2017 yılında
yüzde 7,7’lik güçlü bir büyüme performansı elde ettik. Bu büyüme performansıyla
Türkiye G20 ülkeleri arasında en hızlı büyüyen ülke olmuş.” diyor ancak 20 milyon
icra dosyası sanki bu ülkede değil ve geçen hafta bu icra dosyalarının tahsilatıyla
ilgili kanunu kendileri çıkarmamış gibi konuşuyor. Haklı da olabilir çünkü ülkede
ekonomik bir sıkıntı yok ama millet faturalarını ödeyemiyor; ülkede her şey yolunda,
paniğe hiç gerek yok ama millet yine faturalarını ödeyemiyor; ülke güllük gülistanlık
ama millet faturalarını ödeyemiyor. Hani siz her seçimden sonra her defasında “Teşekkürler
Türkiye.” diyorsunuz ya, ben buradan aziz milletime sesleniyorum: Artık fatura kesme
sırası sende Türkiye diyorum. 
Genel
Kurulu saygıyla selamlıyorum. (İYİ PARTİ sıralarından alkışlar)
BAŞKAN
– Söz sırası Adana Milletvekili Mehmet Metanet Çulhaoğlu’nda. (İYİ PARTİ sıralarından
alkışlar)
Süreniz
on dakika Sayın Milletvekili.
İYİ
PARTİ GRUBU ADINA MEHMET METANET ÇULHAOĞLU (Adana) - Sayın Başkan, değerli milletvekilleri;
2019 yılı Türkiye İstatistik Kurumu bütçesi hakkında görüşlerimi ifade etmek üzere
İYİ PARTİ Grubu adına söz almış bulunuyorum. Yüce heyetinizi saygıyla selamlıyorum.
Değerli
milletvekilleri, kurum 5429 sayılı TÜİK Kanunu’na göre resmî istatistik programı
hazırlar, programın işleyişini takip eder ve diğer kurumların ürettiği istatistik
bilgilerinin uygunluğunu inceler. Bunları yaparken “Mesleki bağımsızlık, veri değerleme
yetkisi, kaynakların yeterliliği, kalite taahhüdü, istatistiki gizlilik, tarafsızlık
ve şeffaflık, güvenilir metodoloji, doğruluk ve güvenilirlik, zamanında iş yapma,
tutarlılık ve karşılaştırılabilirlik, açıklık ve erişilebilirlik ana başlıkları
altında görev yapar.” denilmektedir. Elbette TÜİK bu ilkeler doğrultusunda görev
yapmalıdır. Ülke kaynaklarının doğru kullanımı, ekonomimizin sağlam zemine oturması,
tüm kamu kurumları ve özel sektör verilerinin mesleki bağımsızlık içinde, doğru,
tutarlı ve şeffaflıkla kamuoyuna takdim edilmesi ticari hayatın her kademesi için
önem arz ettiği gibi kamu kurumlarının verimliliği için de önemlidir. 
Değerli
milletvekilleri, TÜİK, nedenini hâlâ açıklamayarak emrivaki ve oldubittiye getirilmiş
bir şekilde büyüme oranlarının hesaplanma yöntemini tüm üretim verilerinden kopartarak
Maliye Bakanlığı Gelir İdaresi Başkanlığından elde edilen, güvenilirliği meçhul
idari verilere göre hesaplamaya başlamıştır. Ayrıca bir başka usulsüzlük, gayrisafi
yurt içi hasılanın hesaplanmasıyla ilgili baz alınan yılın 2009 yılı olmasıdır.
Bu yıl, ekonominin 2008 krizinin etkisiyle büyük oranda küçüldüğü bir yıldır. Bu
yıl baz alınarak sonraki oranların olduğundan da büyük gösterilmesi sağlanmıştır.
Bundan sonra TÜİK büyüme verileri, gerçek verilerin olumlu hâle getirilmesi çabasıyla
çarpıtılmış veriler diye değerlendirilecektir. TÜİK’in enflasyon açıklamalarıyla,
çalışanlarımıza ve emeklilerimize vermek istemediğiniz gerçek enflasyon fark oranı
için “Her bir puan farkının devlete yüklüce maliyeti oluyor.” diyebilirsiniz. Milletimizin
de size vereceği cevap elbette olacaktır.
Unutmayın
ki en büyük geliriniz yine çalışan ve emekliden. Bakın, gerçek enflasyonun yani
son on beş yılın rekorunu kıran Eylül 2018 enflasyonunun açıklanmasının hemen ardından
enflasyon rakamlarını açıklayan birimin başında olan kurum Başkan Yardımcısı Enver
Taştı alelacele görevinden alındı. Niye? Gerçek enflasyon rakamını kamuoyuyla paylaştı
diye; böyle bir algı oluştu. Ne yaparsanız yapın, kimi görevden alırsanız alın,
kimi göreve getirirseniz getirin, mutfaktaki yangını siz hissetmiyor olabilirsiniz,
inanın vatandaşlarımız ciğerlerine kadar bu yangını hissediyor.
Değerli
milletvekilleri, üniversitelerin yaptığı hesaplamalara göre 1960 yılından bu tarafa
Türkiye’nin ekonomik büyüme ortalaması yüzde 4,5. 2008-2018 yılları arasındaki on
yıllık büyüme oranı 3,9’dur. Enflasyona baktığımızda, 2002 sonunda TÜFE yüzde 29,7,
ÜFE yüzde 30,8 olarak gerçekleşmiştir. TÜİK’e göre Ekim 2018’de TÜFE yüzde 25,2,
ÜFE yüzde 45 çıkmıştır. Tabloda görüldüğü gibi, on altı yıllık AK PARTİ iktidarında
Türkiye ekonomisi tekrar 2002 seviyesine dönmüştür. 
Ekim
ayında on iki aylık enflasyonun yüzde 25,24 çıkması sonucu, on beş yılın en yüksek
enflasyon oranına sahip olarak Türkiye dünyanın en yüksek enflasyona sahip 10’uncu
ülkesi oldu. Üzülerek ifade ediyorum, Türkiye enflasyonda üçüncü dünya ülkeleriyle
anılan ülke konumuna düşürülmüş oldu. 
Bugün
ne hazindir ki 2018 yılı bütçesini 72 milyar faiz ödemesiyle kapatmayı bekleyen
Hükûmet, 2019 yılı bütçesinin gelir hanesine koyduğu petrol ürünlerinden, doğal
gazdan, motorlu taşıt vergilerinden, alkollü içeceklerden, kolalı gazozlardan, dayanıklı
tüketim mallarından, tütün mamullerinden alınacak 164 milyar 31 milyon 56 bin TL’lik
ÖTV gelirinin 117 milyarını faiz olarak gider hanesine yazmıştır. Yani, dar gelirliden,
emekliden, memurdan, işçiden, esnaftan alacağı verginin yüzde 72’si faizle buharlaşıp
gitmiştir. 
Dolaylı
vergi olarak tabir edilen KDV ve ÖTV’den en fazla etkilenen kesim emekliler, işçiler,
memurlar, esnaflar yani dar gelirlilerdir. Bütçe gelir hanesindeki 164 milyar 31
milyon 56 bin TL’lik yükün büyük bölümü bu bütçede dar gelirli vatandaşlarımızın
omuzlarına yüklenmektedir. 
Yine,
Maliye ve Hazine Bakanlığı, bütçe gelir hanesinde bir önceki yıl gelirlerini yüzde
23,2 oranında artırarak revize etmiştir. Bu şartlar altında, asgari ücretlimizin,
emeklimizin, memurumuzun omuzlarına yüklediğiniz yükü hafifletmek için maaşlardaki
artışı, asgari ücret artışını da en az yüzde 26,5 oranında artıralım, artıralım
ki bu bize verdikleri vekâleti vatandaşlarımızın refahı için kullanmış olmanın hazzını
yaşayalım. 
Değerli
arkadaşlar, gerçek büyüme spekülatif olmayan; üretime dayalı ekonomik büyüme, ihracata
dayalı dış ticaret fazlası veren, sektörel bazda en fazla sanayinin katma değer
ürettiği bir ekonomiyle gerçekleşebilir. Türkiye ise üretimden uzak, ithalata, dış
borca ve inşaata dayalı büyümeye çalışmakta ve bunda bile başarısız olmaktadır.
Bu ne demektir? Üretimden yaratılan artı değer üzerinden değil, tüketimden alınan
vergi üzerinden gelir elde eden bir hükûmet sistemi. İthalatın ihracattan daha fazla
olması sonucu ülkemizin dış ticaret açığı yüzde 51,6 milyar dolar iken kur artışı
sonrası yüzde 43,3 olsa bile bu, sürdürülebilir bir değer değildir. İşte, hazır
yiyen ülkenin dış ticareti böyle olur. On beş yılda artıya çıkamadık, bu gidişle
de çıkamayacağımız ortada.
Üretimden
kopuk sanal büyümeler ne alım gücünde bir iyileştirme sağlıyor ne de işsizlik oranlarında
azalma. Ekonomide sanayinin payı gittikçe küçülürken artı değer yaratmadan, nereden
geldiği belirsiz sıcak paralara bakmak durumunda kalıyor koskoca Türkiye. Rakamları
güzel göstermek için sık sık yöntem değişiklikleri sağlıklı ölçmeleri de zorlaştırıyor,
rakamlar da pembe tablolarla sunulmuş oluyor. Bu pembe tablolar milletimizin karnını
doyurmuyor, işsizliğe ve yoksulluğa çare olmuyor. Bu millete 50 kuruşluk soğanı,
1 liralık patatesi 8 liraya AK PARTİ Hükûmeti yedirdi mi, yedirmedi mi? Milletimiz
kâğıt üzerinde açıklattığınız sanal büyümeleri değil; evindeki, mutfağındaki, çarşıdaki,
pazardaki gerçek rakamları, gerçek yangını biliyor. Akşam evine, çoluğuna çocuğuna
yiyecek götürememenin kaygısını yaşayan halkımızın sizlere gereken cevabı 31 Mart
Yerel Seçimlerinde vereceğini göreceksiniz. 
Değerli
milletvekilleri; seçim bölgemde narenciye üreticisi ve ihracatçısı Adanalı hemşehrilerim
ve diğer illerimizdeki üretici ve ihracatçılarımız mağdur olmakta. Narenciye ihraç
pazarının yüzde 70’ini Rusya Federasyonu, Irak ve Ukrayna oluşturuyor. Bu ülkelerle
yaşanabilecek ekonomik veya siyasi sorunlar nedeniyle bazı yıllarda -bu yıl da olduğu
gibi- ihracatta sıkıntılar yaşanmakta. İhracatta sıkıntı yaşanmaması için ülkemizin
ithalat yaptığı ülkeler arasında 1’inci sırada, ihracat yaptığı ülkeler arasında
15’inci sırada olan Çin Halk Cumhuriyeti’yle 2017 yılında 23,4 milyar dolarlık ithalat,
2,9 milyar dolarlık ihracat gerçekleşmiştir. Çin Halk Cumhuriyeti’yle narenciye
ihracat anlaşması yapılmasını, bu hususla ilgilenmenizi milletim adına özellikle
talep ediyorum. DFİF yani Destekleme Fiyat İstikrar Fonu kaynaklı ihracat iadesi
desteğinin geçmiş yıllarda olduğu gibi bu yıl da ton başına 150 TL olarak ödenmesi
gerekmektedir. Ayrıca, Uzak Doğu ülkelerine yapılan ihracatta navlun desteği 50
dolar/ton başına verilmesini bekliyor, bütçenin milletimize hayırlı olması dileğiyle
yüce heyetinizi saygılarımla selamlıyorum. (İYİ PARTİ sıralarından alkışlar) 
YAVUZ
AĞIRALİOĞLU (İstanbul) – Sayın Başkan…
BAŞKAN
– Yavuz Bey, buyurun. 
IV.- AÇIKLAMALAR
1.- İstanbul Milletvekili Yavuz Ağıralioğlu’nun, Denizli Milletvekili Cahit
Özkan’ın yerinden sarf ettiği bazı ifadelerine ilişkin açıklaması
YAVUZ
AĞIRALİOĞLU (İstanbul) – Sayın Başkan, değerli milletvekilleri; Cahit Bey'e cevap
veriyorum, sataşıyorum efendim. 
Hususen
bir şeyi ifade etmem lazım. Bu hukuk dediğimiz iş, hemen hemen bu işlere ilk merakı
olan adamların ilk okuduğu cümleler çerçevesinde şöyle bir şeydir: Herkese eşit
olabildiği için bir şey hukuktur. Hukuk dediğiniz mekanizma, devlet yöneticilerini
peygamberlerle haşrolmak imtiyazıyla buluşturan şey de tam olarak şudur: Herkese
aynı şeyi yapmak. Efendimiz galiba -galibası değil, buna iman etmiş olalım- ümmetinin
başına gelecek binbir türlü gaileyi evvelen bildiği için başa gelmiş şöyle bir belaya
şöyle mukabele etmiştir; kendilerine affedilmesi için, şöhretli olan birinin hırsızlığını
affetmeleri için müracaatta bulunan ve ısrar eden ashabına şöyle demiştir Efendimiz:
“Sizden önceki kavimlerin helak olmasının sebebi şudur: Onlar içlerinden şöhretli,
itibarlı, güçlü, zengin olanlar hırsızlık etti mi onları affeder, kabahat etti mi
onları affeder; garip gureba, fakir fukara kabahat etti mi onları cezalandırırlardı.
O yüzden Allah o kavimlerin tamamını yerle bir etti.” Ondan sonra o meşhur, hepinizin,
hepimizin ağzına pelesenk olan sözü ifade buyurdular: “Peygamber kızı Fatıma olsa…”
Şimdi,
burada hususiyetle olağanüstü hâl keyfîliğine itirazımızın sebebi şudur: Bir memlekette
hukuk mekanizma olarak şakır şakır çalışamıyorsa orada hukuk şuna döner, Bakanımız
burada olduğu için rahatlıkla söyleyeceğim: Hukuk bakan ile garibanı, hukuk en güçlü
ile en zayıfı eşitleme mekanizması olduğu için peygamberlerle haşrolma imkânına
döner idareciler özelinde. Dolayısıyla burada “Benim o okullarda okuduğuma bakmayın,
ben şerefli bir annenin, babanın evladıyım.” diyen bir vatan, millet evladı bakan;
aynı kriterler içerisinde bir vatan, millet evladı da hapiste olabilir. Hukuk işte
bu keyfîliği ortadan kaldırmak içindir. Yani kural tanımlanır, tanımlanan kural
suçsa herkese, bakana da, garibana da eşittir. 
(Mikrofon
otomatik cihaz tarafında kapatıldı)
BAŞKAN
– Toparlayın Sayın Ağıralioğlu.
YAVUZ
AĞIRALİOĞLU (İstanbul) – Kural tanımlanır, herkesin eşitliği size de, bize de cennet
azığı olur. Şimdi, Türkiye’de mekanizmanın keyfîliğinden kastettiğimiz şey şudur:
Benzer cümleleri, Sayın Cumhurbaşkanının OHAL’le ilgili hassasiyetlerini, eskiden
söylediği cümleleri, kaldırırken hangi saiklerle söylediğini bir okuyun lütfen,
sonra bir daha konuşalım bu işi. “Biz kaldırırken mutlaka kaldırdığımızda hikmet
vardır; biz getirirken getirdiğimizde de bir hikmet vardır.” Bu yaptığınız siyasetinizin
şu üslubuna nezaret ediyor: İstediğiniz yere oku atıp, okun düştüğü yerin üstünü
daireyi alıp üstüne “12” yazarak isabet etmiş olmuyorsunuz, vurmuş olmuyorsunuz.
En azından istişareleri sağlıklı yapalım. İtham ederek siyaset yapmak hevesinin
merkezi değildir burası; TBMM, istişare edebildiğimiz, konuşabildiğimiz işlerin
merkezidir. Yani biz size daha önce sitem ettik diye bizden bir FETÖ’cü çıkarmaya
gayret etmemenizi daha önce de söyledim, bunu ağır bir sataşma sayıyorum.
(Mikrofon
otomatik cihaz tarafında kapatıldı)
BAŞKAN
– Toparlayalım lütfen.
YAVUZ
AĞIRALİOĞLU (İstanbul) - Cemaatlerin devlet olamayacağını ama devlet devlet olmazsa
her cemaatin devlet olmaya kalkacağını söylemekten bir hâl olduk biz. Bunu sadece
FETÖ için söylemiyoruz. FETÖ organizasyonunun siyasi, idari, bürokratik bir kuvvet
olduğu zamanlarda bile sizin Hükûmetin izin vizyonu lehine o zamanlarda bile diyorduk
ki: “Arkadaşlar, devlet devlet olmazsa cemaatler devlet olur. Çünkü en büyük cemaat
devlettir.” Dolayısıyla, şimdi, dinlenmedi, yapıldı, başa geldi. “Bu başa gelen
bizim üstümüze yapışmasın çünkü biz siyasi olarak dilimizi teflon kapladık, sizin
üstünüze yapışsın.” diye bizim kaplanma teflonumuzu çizmeye kalkmayın lütfen yani
ricamız şu: Adabımuaşeretle konuşuyoruz, Hükûmet söylediklerimizin muhatabıdır -Sayın
Bakan burada- sitemlerimizin muhatabı da Hükûmetimizdir. Bütçe görüşürken hiç değilse
şuna ihtimam gösterilsin: Sitemlerimizin muhatabı olarak yürütme bizim sitemlerimize
cevap versin. 
Teşekkür
ederim. (İYİ PARTİ sıralarından alkışlar)
BAŞKAN
– Teşekkür ederim. 
İki
saattir 60’a göre söz isteyen bir milletvekilimiz var. 
Buyurun
Sayın Taytak. 
Size
bir dakika söz vereyim. 
2.- Afyonkarahisar Milletvekili Mehmet Taytak’ın, 12 Aralık İsa Yusuf Alptekin’i
vefatının 23’üncü yıl dönümünde rahmetle andığına ilişkin açıklaması
MEHMET
TAYTAK (Afyonkarahisar) – Teşekkür ediyorum Sayın Başkanım. 
Tarihimizin
başlangıç noktası, kültürümüzün ana kaynağıdır Türkistan. Bugün, âdeta Orta Çağ
karanlığı yaşamaktadır. Müslüman Uygurların yaşadığı bu İslam coğrafyası, Kaşgarlı
Mahmut, Yusuf Has Hacip, İsa Yusuf Alptekin gibi önemli isimlerin yetiştiği topraklardır.
Bu topraklar da 1949 yılından bugüne zulüm altındadır. 
Türk
halkının geleceği ve istikbali için önemli çalışmalarda bulunan İsa Yusuf Alptekin
17 Aralık 1995 tarihinde hayatını kaybetmiştir. 
“Doğu
Türkistan davasını sizlere emanet ediyorum.” diyerek aramızdan ayrılan, Doğu Türkistan’ın
hürriyet mücadelesinin kahramanı İsa Yusuf Alptekin’i vefatının 23’üncü yıl dönümünde
rahmet, minnet ve saygıyla anıyorum. Ruhu şad olsun, mekânı cennet olsun. (MHP sıralarından
alkışlar)
BAŞKAN
– Teşekkürler. 
Sayın
Akçay…
3.- Manisa Milletvekili Erkan Akçay’ın, Yenikapı mitinginde hain FETÖ terör
örgütünün 15 Temmuzdaki darbe girişimine karşı millet tepkisinin gösterildiğine,
gerek mali sisteme gerekse ekonomiye ilişkin reformların 57’nci Hükûmet döneminde
gerçekleştirildiğine ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
7
Ağustos 2016 tarihinde Yenikapı’da yapılan ve milyonlarca millet ferdinin, vatandaşımızın
heyecan ve coşkuyla katıldığı büyük bir mitingdir Yenikapı Mitingi. Bu büyük buluşmaya,
Adalet ve Kalkınma Partisi, Milliyetçi Hareket Partisi, Cumhuriyet Halk Partisi,
Büyük Birlik Partisi ve Türkiye Büyük Millet Meclisi Başkanı, o zamanki Genelkurmay
Başkanı da dâhil olmak üzere liderler düzeyinde ve kurumsal olarak iştirak edilmiştir.
Yenikapı Mitingi öncelikle ve bilhassa 15 Temmuzdaki hain, alçak FETÖ terör örgütünün
darbe girişimine karşı millet tepkisinin gösterildiği ve ülkemizin karşılaştığı
büyük tehlikelere karşı gösterilen millî birlik ve beraberlik ruhudur ve topyekûn
bir millî duruştur. Ayrıca biraz evvel de iki sayın konuşmacı tarafından dile getirilmiş
ve 57’nci Hükûmet döneminde yapılmasına rağmen farklı atıflarda bulunulmuştur. Öncelikle
ifade etmek isterim ki gerek mali sisteme ilişkin gerekse ekonomiye ilişkin reformların
hemen hemen tamamına yakın kısmı 57’nci Hükûmet döneminde gerçekleştirilmiştir.
Hatta bankacılık reformu, kamu bankalarının yeniden yapılandırılması, bütçe ve harcamaya
ilişkin düzenlemeler büyük çoğunlukla 2001 ekonomik krizinden önce yapılmıştır.

(Mikrofon
otomatik cihaz tarafından kapatıldı)
BAŞKAN
– Toparlayalım Sayın Grup Başkan Vekili.
ERKAN
AKÇAY (Manisa) - Mesela BDDK’nin kuruluşu 23 Haziran 1999 tarihinde 4389 sayılı
Kanun’la gerçekleştirilmiştir. Ve bu reformların önemli bir kısmı da 2001 krizinden
sonra da devam edilerek 57’nci Hükûmet döneminde büyük ölçüde tamamlanmış durumdaydı.
Bu husustaki görüşlerimizi de ifade ettim.
Teşekkür
ediyorum Sayın Başkan.
BAŞKAN
– Sayın Bilgen…
4.- Kars Milletvekili Ayhan Bilgen’in, siyasette haksız rekabet pozisyonu
devam ettiği müddetçe, keyfî gözaltılar devam ettiği müddetçe ekonomiyi rayına oturtmanın
mümkün olmayacağına ilişkin açıklaması
AYHAN
BİLGEN (Kars) – Sayın Başkan, bütçe ve özel olarak da Maliye Bakanlığıyla ilgili
bir tartışmada, bir değerlendirmede ortaklaşabilmek için galiba devlet ile vatandaş
arasındaki ilişkide vergi nereye oturuyor, bunu daha net biçimde ortaya koymamız
gerekiyor. Aslında Yunus’un şiirlerindeki “kamu” kelimesi galiba daha doğru, daha
şeffaf, daha hesap veren, hesap soran bir ilişki tarifini daha rahat sağlıyor.
Bakın,
eğer, devlet ile toplum arasındaki ilişkiyi şöyle kurarsanız, vergilerin yönetimi
açısından, harcama yapma yetkisi açısından, devlet diye ayrı bir güç var, ayrı bir
irade var ve o elindeki kaynağı canı nasıl istiyorsa öyle harcama gücünü, yetkisini
kullanıyor. Böyle baktığınızda, o zaman “devlet malı deniz” tabiri tam yerine oturur
ve o kaynağın başına oturan, o musluğu yöneten canı nasıl istiyorsa öyle harcar.
Batık krediler, birtakım yayın organlarına devlet bankalarından verilen reklamlar
bu mantığın bir eseridir ama tersi varsa, kimi demokratik ülkelerde olduğu gibi
vergi mükellefi olmanın kendisi aslında -tırnak içerisinde- bir patronluk pozisyonudur,
sahip olma pozisyonudur ve hesap sorma pozisyonudur. Böyle olduğunda da vergi veren
herkesin aynı zamanda hesap sorma ve kamu malı üzerinde hak sahibi olma pozisyonundan
bahsederiz. Bugün kurulan ilişki ne yazık ki böyle bir ilişki değildir Türkiye’de.
Onun için de kamu malıyla ilgili duyarlılık dibe vurmuştur. Aksine, kamu kaynaklarına
ulaşmak neredeyse hızlı zengin olmanın, haksız zengin olmanın, kolayca zenginliğe
ulaşmanın bir imkânı, vesilesi gibi görülmüştür.
Şimdi,
burada kürsüden ifade edildiği için özellikle Yunus Emre’nin “kamu” ifadesini hatırlatmak
istedim.
(Mikrofon
otomatik cihaz tarafından kapatıldı) 
AYHAN
BİLGEN (Kars) – Toparlıyorum Sayın Başkan.
BAŞKAN
– Toparlayalım Sayın Grup Başkan Vekili. 
AYHAN
BİLGEN (Kars) - Bazı konuşmalar dolayısıyla bir milletvekili, devletten maaş alan
milletvekillerinin kürsüdeki konuşmaları üzerinden bir tartışma, bir değerlendirme
yaptı. 
Şimdi
“devlet” dediğiniz şey bize de oy veren seçmenlerin dışında, üzerinde ayrı bir şey
mi, yoksa bu toplumun bütününün örgütlülük hâli mi? Dolayısıyla o parayı kullanırken
o paranın kimden alındığının da farkında olarak mı konuşulacak? Bakın, bugün sabaha
karşı yine -şu anda bizim belediyelerimizden kayyum atanmayan tek il belediyesidir-
Iğdır’da Belediye Eş Başkanı, yine 25’inci Dönem Milletvekilimiz ve Tuzluca Belediye
Başkanlarımız gözaltına alındılar 2015’te işlendiği iddia edilen bir suçtan dolayı.
Daha önce de aynı iddiayla alınmışlardı, bırakılmışlardı. Şimdi, Iğdır’daki seçmenler
bu bütçe görüşmeleri yapılırken kendilerini bu bütünün parçası olarak hissediyorlar
mı, yoksa onlar şehirlerindeki kendi seçtikleri siyasetçilere reva görülen bu muameleyi
nasıl algılıyorlar, nasıl okuyorlar?
(Mikrofon
otomatik cihaz tarafından kapatıldı) 
BAŞKAN
- Toparlayalım Sayın Bilgen.
AYHAN
BİLGEN (Kars) – 31 Martta bir seçime gideceğiz ve biz, seçimlerden önce yapılan
bu operasyonların siyasi operasyon olduğunu söylediğimizde “Hayır, bu yargısal bir
süreçtir.” deniliyor. 
Şimdi,
aynen, biraz önce bazı konuşmacıların ekonomi için söylediği haksız rekabet pozisyonu
siyasette devam ettiği müddetçe -ister halk sinsin ve başka bir partiye belediyeyi
bıraksın- bu, meşruiyet tartışması doğurur. Hayır, bizce büyük ihtimalle tersi olacak;
seçmen belki belediyeyle ilgili, bizdeki belediyeyle ilgili eleştirisi varsa bile
sahip çıkacak ama en fecisi de sonuç itibarıyla, bu ülkede haksız gözaltılar, keyfî
gözaltılar devam ettikçe ekonomiyi rayına oturtmak mümkün olmayacak, dünyanın en
iyi maliye bakanını da getirseniz bu siyasi istikrarsızlık ve kaos içinde bütçe
denkleştirmeyi ve büyümeyi asla başaramayacak.
Teşekkür
ediyorum.
BAŞKAN
– Yaşar Tüzün Bey…
YAŞAR
TÜZÜN (Bilecik) – Bizim grubumuz konuşma yapmadı Başkanım, herhangi bir müzakereye
gerek yok. 
BAŞKAN
– Peki, size yetki verdiler grup başkan vekilleriniz.
BAKİ
ŞİMŞEK (Mersin) – Sayın Başkan…
BAŞKAN
– Buyurun.
5.- Denizli Milletvekili Cahit Özkan’ın, anayasal ve yasal reformlar gerçekleştirmek
suretiyle vatandaşların adalete olan güvenini tesis etmek için, yargının demokratikleşmesi
ve hukukun üstünlüğü ilkesini hayata geçirmek için mücadele verdiklerine ilişkin
açıklaması
CAHİT
ÖZKAN (Denizli) – Teşekkürler Sayın Başkan.
Değerli
milletvekilleri, tabii, adalet mülkün, devletin temelidir ve hamdolsun, bugüne kadar
da grubumuz ve Hükûmetimiz döneminde her zaman anayasal ve yasal reformlar gerçekleştirmek
suretiyle, vatandaşlarımızın adalete olan güvencini tesis etmek için, yargının demokratikleşmesi
ve hukukun üstünlüğü ilkesinin hayata geçmesi için, yine, evrensel hukuk çerçevesinde,
adil yargılama ilkelerine uygun yargılama yapan bir yargı mekanizmasını hayata geçirmek
için mücadele veriyoruz.
Elbette,
olması gereken hukuk, devamlı dinamik olan hukuk alanında bir tekâmülü takip eder.
Varsa bir eksiklik, bunu Meclisimiz müzakere eder, yasal reformları gerçekleştirir,
hukukçularımız vicdani kanaatlerine göre yargılar ve hüküm verir.
Tabii,
biraz önce, geçmiş helak olan kavimlerden bahsedilirken bizi kastetmediklerini biliyorum,
bu konu nettir. Ancak, yine -mademki teolojik referanslar kullanacağız- Kur'an-ı
Kerim’de… 
(Hatip
tarafından Bakara suresinin 11’inci ayetikerimesinin okunması) 
CAHİT
ÖZKAN (Denizli) – Yani Yüce Allah Kitabı’nın başında diyor ki: “Onlara ‘yeryüzünde
bozgunculuk yapmayın.’ denildiğinde onlar derler ki: ‘Biz ancak ve ancak ıslah edicileriz.’”
Bunun da muhatabı Meclisteki gruplardan herhangi birisi değildir. Benim ifade etmek
istediğim şudur: Bir yargı makamı varsa yargı bir ceza hukukunu uygularken tipe
uygun, hukuka aykırı, kasten işlenen bir eylemi cezalandırır. 
Kişisel
verilerin korunması anayasal ve yasal güvence altındadır. Bugün Türkiye’de hangi
kişi şöyle şöyle davranıp da böyle bir cezai mahkûmiyetle karşılaşmamış; hangi kişi
falan yere gidip de cezai müeyyideyle karşılaşmış veya karşılaşmamış; bunların istatistiklerini
çıkarıp Genel Kurulla paylaşmaya gerek yok. 
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Grup Başkan Vekili.
CAHİT
ÖZKAN (Denizli) – Çünkü bu, anayasal güvence altına alınan kişisel verilerin korunması
kapsamında değerlendirilmelidir. Ancak bir yargı makamının da bir yargıcın da akşam
eve gittiği zaman, başını yastığa koyduğunda, vicdanıyla baş başa kaldığında adil
bir karar vermesi gerektiğine inanmak zorundayız. 
Bakınız,
eğer bütün tartışmalarımızı Mecliste yaparsak, yargıya ilişkin bütün kararları burada
müzakereye açarsak işte o zaman her zaman tartıştığımız yargıya olan güvenin sarsılması
durumuyla karşı karşıya kalırız. O zaman, Anayasa’da yer alan, yargının tarafsız
ve bağımsız yargılama yapması anlayışına uygun ve yaptığımız tartışmaların da son
kertede yargısal makamlar tarafından karara bağlanacağına inanmamız ve buna güvenerek
yargıya güveni artırmamız gerektiğini ifade ediyor, Genel Kurulu saygıyla selamlıyorum.
YAVUZ
AĞIRALİOĞLU (İstanbul) – Bir cümle Başkanım…
BAŞKAN
– Buyurun.
6.- İstanbul Milletvekili Yavuz Ağıralioğlu’nun, Denizli Milletvekili Cahit
Özkan’ın yaptığı açıklamasındaki bazı ifadelerine ve devletin başının “Ben Anayasa
Mahkemesinin kararına uymuyorum, saygı da duymuyorum.” diyemeyeceğine ilişkin açıklaması
YAVUZ
AĞIRALİOĞLU (İstanbul) – Bu, yargı dâhil, ilke bazında konuşmalarımızın tamamında
Mecliste ölçüyü ortaya koymak, muhalefetin daha çok yapacağı bir şeydir. Biz söz
diyeceğiz, Hükûmet icraat edecek. Biz sitem edeceğiz, Hükûmet cevap verecek. Biz
sual edeceğiz, Hükûmet bizim suallerimize çerçevesi sağlam bir muhakemeyle cevap
verecek. Şimdi, biz bu Mecliste niçin bunları bu kadar konuşuyoruz? Çünkü önümüzde,
“Hazreti Ömer’in kılıcını sallıyor.” diye “Heykelini dikeceğiz.” dediğimiz Zekeriya
Öz diye bir alçak vardı, şimdi terörist listesinde adam. Yani siyasetin dilinin
bir ara… “Hazreti Ömer’in adaletinden hissesi var, hisse dağıtıyor.” “Temiz eller”,
“felaket eller”, “acayip eller” falan diye mübalağa ederek cümle kurduğumuz bir
sürü alçağı şimdi terörist diye arıyoruz biz. Dolayısıyla orduevinin önünde bazı
siyasilerimizin “Buralarda suçlu saklıyorsunuz.” tazyikini ettiği zamanları hatırlayın
lütfen. O zamandan bugüne sadece siyasetin nezaret etmesi gereken ilkeyi hatırlatmanızı
da çok beğeniyorum, uymamanızı beğenmiyorum. Yani Cumhurbaşkanımızın mesela…
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (İstanbul) – Başkanım, tamamlıyorum. 
BAŞKAN
– Toparlayın Sayın Ağıralioğlu.
YAVUZ
AĞIRALİOĞLU (İstanbul) – Hemen toparlıyorum.
Cumhurbaşkanımız
bazen… Bizim ülkemizde yargımız dört başı mamur olmayabilir ama kararlara riayet
edilmesi gerektiğine dair bir ahlakı hükûmet dillendirir. Cumhurbaşkanımız kendi
siyasi vizyonunun hilafına çıkan kararlara kafiye yapıyor. “Anayasa Mahkemesinin
kararlarına uymuyorum, saygı da duymuyorum.” diye, böyle, tekerleme yapmaya başladı
Cumhurbaşkanımız. Dolayısıyla -bak, uysun da demiyorum ha- bazen siyaset, kararı
makbul bulmaz, uymamak için de etrafından dolanmaya teşebbüs eder. Ama devletin
en üst derece yetkilisi, başı “Ben Anayasa Mahkemesinin kararına uymuyorum, saygı
da duymuyorum.” diyemez arkadaşlar. Yani size uymak düşer, bize demek.
Arz
ederim.
BAŞKAN
– Baki Bey, nedir?
BAKİ
ŞİMŞEK (Mersin) – Sayın Başkanım, Sayın Ayhan Bilgen benim konuşmama ithafen, devletten
maaş almayla ilgili bir açıklama yaptı. Bu konuda bir açıklama yapmak istiyorum.
BAŞKAN
– Buyurun.
7.- Mersin Milletvekili Baki Şimşek’in, Milliyetçi Hareket Partisinin her
zaman açık ve net olarak sözünü söyleyen parti olduğuna ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan.
Sayın
Başkan, biz Milliyetçi Hareket Partisi olarak söyleyeceğimiz sözü her zaman açık
ve net olarak söyleyen bir partiyiz. Biz teröriste “terörist” diyoruz. Konuşma metnim
gayet nettir. “Boyunlarında efendilerinin tasması bulunan, kansız ve vatansız, hain
terör örgütü PKK’nın kökünün kurutulması; kandan nemalanan, şiddetten faydalanan
son teröristin gömülüp son kanlı silahın imha edilmesi için mücadeleden dönmeyeceğimizi;
devletten maaş alıp milletin kürsüsünden bebek katillerine ‘sayın’ diyenlerin, Kandil’e
selam çakanların, milletin Meclisinden hainlere göz kırpanların bir bozkurt gibi
karşısında durup, terörü meşrulaştırmak isteyenlere fırsat vermeyeceğimizi belirtiyor,
yüce Meclisi saygıyla selamlıyorum. 
Biz
hiçbir şahıs ve kurumu bununla ilgili suçlamıyoruz, yalnız biz teröriste “terörist”
diyoruz. Konuşma metnimiz gayet nettir. Tutanaklarda söylediğimiz bütün sözlerin
de arkasındayız. 
Saygılar
sunuyor, teşekkür ediyorum. (MHP sıralarından alkışlar)
BAŞKAN
– Sayın Bilgen…
8.- Kars Milletvekili Ayhan Bilgen’in, Mersin Milletvekili Baki Şimşek’in
yaptığı açıklamasındaki bazı ifadelerine ilişkin açıklaması
AYHAN
BİLGEN (Kars) – Ben de tartışmayı uzatma niyetinde değilim, belli ki farklı yaklaşımlarımız
var. 
“Bebek
katili” diye tarif ettiğiniz kişiyle ilgili, üç yıl boyunca Millî İstihbarat Teşkilatı,
Kamu Güvenliği Müsteşarlığı, şimdiki Cumhurbaşkanının o dönemki özel temsilcisi,
Millî Güvenlik Kurulu dâhil olmak üzere, güvenlik birimlerinin bilgisi dâhilinde
görüşmeler yapıldı ki bu ülkede analar ağlamasın, kan dursun diye. Dünyanın her
yerinde de eğer bir sorunu daha kolay çözmenin, daha makul çözmenin, daha az bedel
ödeyerek çözmenin bir yolu varsa bunu değerlendirirsiniz. Eğer bugün biz burada
hamaset yapıyor ama sıvasız evlere her gün şehit dolayısıyla bayrak asılıyorsa siyasetin
sorumluluğu sadece nutuk atmak değildir. 
Bakın,
eğer bebek katili konusunda başka bir tartışma açmak isterseniz “Ayhan Çarkın bebek
katili” diye Google’a girin, ne göreceksiniz, ondan sonra değerlendirirsiniz. 
Teşekkür
ederim. 
LÜTFÜ
TÜRKKAN (Kocaeli) – Ayhan Çarkın ile Abdullah Öcalan’ı bir araya getirme ya, o kadar
da değil. 
AYHAN
BİLGEN (Kars) – Kendi sözü var, yanlış anladınız galiba. 
BAŞKAN
– Birleşime on beş dakika ara veriyorum. 
Kapanma Saati: 13.39
İKİNCİ OTURUM
Açılma Saati: 13.59
BAŞKAN: Başkan Vekili Celal ADAN 
KÂTİP ÜYELER:
Bayram ÖZÇELİK (Burdur), Fatma KAPLAN HÜRRİYET (Kocaeli)
-----0-----
BAŞKAN
– Türkiye Büyük Millet Meclisinin 36’ncı Birleşiminin İkinci Oturumunu açıyorum.
2019
Yılı Merkezi Yönetim Bütçe Kanun Teklifi ile 2017 Yılı Merkezi Yönetim Kesin Hesap
Kanunu Tasarısı’nın görüşmelerine devam ediyoruz.
III.- KANUN TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276) ile
Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı (1/275),
2017 Yılı Merkezi Yönetim Kesin Hesap Kanunu Tasarısına İlişkin Olarak Hazırlanan,
2017 Yılı Genel Uygunluk Bildiriminin Sunulduğuna Dair Sayıştay Başkanlığı Tezkeresi
(3/38); 6085 Sayılı Sayıştay Kanunu Uyarınca Hazırlanan 2017 Yılı Dış Denetim Genel
Değerlendirme Raporu, 2017 Yılı Faaliyet Genel Değerlendirme Raporu ve 2017 Yılı
Mali İstatistikleri Değerlendirme Raporunun Sunulduğuna Dair Sayıştay Başkanlığı
Tezkeresi (3/39); 6085 Sayılı Sayıştay Kanunu Uyarınca Hazırlanan 2017 Yılı Kalkınma
Ajansları Genel Denetim Raporunun Sunulduğuna Dair Sayıştay Başkanlığı Tezkeresi
(3/41); 5018 Sayılı Kamu Mali Yönetimi ve Kontrol Kanunu ile 6085 Sayılı Sayıştay
Kanunu Uyarınca Hazırlanan 183 Adedi Merkezi Yönetim Kapsamındaki Kamu İdarelerine,
2 Adedi Sosyal Güvenlik Kurumlarına ve 10 Adedi Diğer Kamu İdarelerine Ait Olmak
Üzere Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) HAZİNE VE MALİYE BAKANLIĞI
(Devam)
1) Hazine ve Maliye Bakanlığı
2019 Yılı Merkezî Yönetim Bütçesi
B) MALİYE BAKANLIĞI (Devam)
1) Maliye Bakanlığı 2017 Yılı
Merkezî Yönetim Kesin Hesabı
C) GELİR İDARESİ BAŞKANLIĞI
(Devam)
1) Gelir İdaresi Başkanlığı 2019
Yılı Merkezî Yönetim Bütçesi
2) Gelir İdaresi Başkanlığı 2017
Yılı Merkezî Yönetim Kesin Hesabı
Ç) KAMU İHALE KURUMU (Devam)
1) Kamu İhale Kurumu 2019 Yılı
Merkezî Yönetim Bütçesi
2) Kamu İhale Kurumu 2017 Yılı
Merkezî Yönetim Kesin Hesabı
D) ÖZELLEŞTİRME İDARESİ BAŞKANLIĞI
(Devam)
1) Özelleştirme İdaresi Başkanlığı
2019 Yılı Merkezî Yönetim Bütçesi
2) Özelleştirme İdaresi Başkanlığı
2017 Yılı Merkezî Yönetim Kesin Hesabı
E) KAMU GÖZETİMİ, MUHASEBE VE
DENETİM STANDARTLARI KURUMU (Devam)
1) Kamu Gözetimi, Muhasebe ve
Denetim Standartları Kurumu 2019 Yılı Merkezî Yönetim Bütçesi
2) Kamu Gözetimi, Muhasebe ve Denetim Standartları Kurumu 2017 Yılı Merkezî Yönetim Kesin Hesabı
F) TÜRKİYE İSTATİSTİK KURUMU (Devam)
1) Türkiye İstatistik Kurumu 2019 Yılı Merkezî Yönetim Bütçesi
2) Türkiye İstatistik Kurumu 2017 Yılı Merkezî Yönetim Kesin
Hesabı
G) BANKACILIK DÜZENLEME VE DENETLEME
KURUMU (Devam)
1) Bankacılık Düzenleme ve Denetleme
Kurumu 2019 Yılı Merkezî Yönetim Bütçesi
2) Bankacılık Düzenleme ve Denetleme
Kurumu 2017 Yılı Merkezî Yönetim Kesin Hesabı
Ğ) HAZİNE MÜSTEŞARLIĞI (Devam)
1) Hazine Müsteşarlığı 2017 Yılı
Merkezî Yönetim Kesin Hesabı
H) SERMAYE PİYASASI KURULU (Devam)
1) Sermaye Piyasası Kurulu 2019
Yılı Merkezî Yönetim Bütçesi
2) Sermaye Piyasası Kurulu 2017
Yılı Merkezî Yönetim Kesin Hesabı
I) GELİR BÜTÇESİ (Devam)
BAŞKAN
– Komisyon yerinde.
Adalet
ve Kalkınma Partisi Grubu adına yapılacak konuşmalara geçiyoruz.
İlk
söz Eskişehir Milletvekili Emine Nur Günay’a ait. (AK PARTİ sıralarından alkışlar)
Süreniz
beş dakika Sayın Milletvekili.
AK
PARTİ GRUBU ADINA EMİNE NUR GÜNAY (Eskişehir) – Sayın Başkan, değerli milletvekilleri;
2019 Yılı Merkezi Yönetim Bütçe Kanun Teklifi kapsamında, Hazine ve Maliye Bakanlığı
bütçesi üzerinde AK PARTİ Grubu adına söz almış bulunmaktayım. Sizleri ve yüce Divanı
saygıyla selamlıyorum.
Dünyada
son on yıldır 12 trilyonluk mali kurtarma paketleri, finansal ve ekonomik krizler,
çok sert bir resesyon ve arkasından zayıf bir toparlanma döneminden sonra, 2019
yılına girerken Türkiye ve dünya ekonomisi ne durumda, hep birlikte bir göz atalım.
Avrupa ekonomisindeki ivme kaybı, sıkılaşan finansal koşullar, Brexit sürecine ilişkin
belirsizlik, dış ticarette artan korumacılık, Amerika-Çin arasındaki ticari gerilim
ve hatta ticaret savaşları, jeopolitik riskler ve artan belirsizlikler ihracatı
ve yatırımları olumsuz etkileyerek ekonomik büyümeyi tüm dünyada baskılamaktadır,
ekonomik büyüme ve küresel ticarette gerileme yaşanmaktadır. 2017 yılında yüzde
3,7 olan küresel büyümenin 2018 ve 2019 yılında da yine aynı düzeyde kalması beklenmektedir.
Dünya ticaretinin büyüme hızının 2017’de yüzde 5,2’den 2018’de yüzde 4’e düştükten
sonra bu eğilimi koruyarak 2019'da yüzde 3,4'e gerilemesi bekleniyor. Küresel ticarette
bu risklere karşı, Türkiye, ihracatta Türkiye Cumhuriyeti tarihinin rekorunu kırmaya
hazırlanıyor. Küresel ticaret daralırken Türkiye'nin 2018 yılı ihracat başarısında
en etkili faktörlerden biri Hükûmetimizin destekleridir. İhracat desteklerinin 3
milyar liraya çıkarılması, AR-GE ve tasarım merkezlerinin desteklenmesi, e-ticaret
sitelerine üyelik desteği, yeşil pasaport, EXİMBANK’ın sermayesinin artması, KGF’nin
firmalarımıza sağladığı finansman ve istihdama yönelik destekler bunlardan bazılarıdır.
İhracatta öncelikler ve stratejiler değiştirilmiş, pazar çeşitliliği artırılmış,
mevcut pazarlarda derinleşme faaliyetleri gerçekleştirilmiş ama en önemlisi, inovasyon
ve AR-GE önceliklendirilmiştir. 
Peki,
bunları sizlerle niye paylaştım? Çünkü bugün artık dış ticaret ve cari denge konusunda
son aşamaya gelinmiş ve teknoloji yoğun üretime ve ihracatına yönelik tüm destekler
hayata geçirilmektedir. Sanayide teknolojik dönüşüm ve teknoloji yoğun bir üretim
modeli, sanayi politikamızın öncelikleri arasındadır. 2015-2018 Türkiye Sanayi Stratejisi’nin
vizyonu, orta yüksek ve yüksek teknolojili ürünlerde Afro-Avrasya’nın tasarım ve
üretim üssü olmak olarak belirlenmiştir. 
İnsan
olarak hepimiz, olumlu şeyleri hemen unutuyoruz, alışıyoruz ama bazı yaşanmışlıkları
da çok çabuk unutmaktayız. Şöyle bir hatırlayalım: Türkiye'nin kamu borç stoku ve
bütçe açığının millî gelire oranı hem Avrupa Birliği hem gelişmiş ülkeler hem de
Maastricht Kriterlerinin çok altındadır. 2002 yılında yüzde 72 olan ülkemizin Avrupa
Birliği tanımlı genel yönetim borç stokunun millî gelire oranı, 2018 yılı ilk çeyrek
sonu itibarıyla yüzde 28,4 seviyesine gerilemiştir. Yüzde 60 olan Maastricht Kriterlerinin
yarısının altındadır; bu oran, Avrupa Birliği ortalaması için yüzde 81,5’tur. Genel
devlet açığının millî gelire oranının 2018 yılında 2,4 olması beklenmekte, 2019
yılında ise yüzde 1,6 hedeflenmektedir. Yine bu oranlar, yüzde 3 olan Maastricht
Kriterlerinin altında, gelişmiş ve gelişmekte olan ülkelerin bütçe açıklarına kıyasla
oldukça düşük düzeydedir. 
Yeni
Ekonomi Programı’nda da mali disiplin, ekonomi politikasının temel çıpası olarak
belirlenmiştir. Bunun sonucunda, yerel seçimlerin olduğu bir senede, hâlâ 36,7 milyar
liralık faiz dışı fazla veren bir bütçe hazırlanabilmektedir. Bir de bu kapasiteye
kayıt dışı ekonomi potansiyelinin eklendiğini düşünelim. Kayıt dışı ekonomiyle verilen
mücadele sonucu kayıt dışı ekonominin millî gelire oranı, 2002 yılında yüzde 32,4
iken yüzde 26’ya düşmüştür.
Terörle
mücadele için harcanan yaklaşık 700 milyar doların alternatif maliyetini hiç hesapladınız
mı? Bu potansiyelin mevcut kapasiteye eklendiğini düşündüğümüz zaman ulaşacağımız
noktayı hep birlikte hayal edebiliriz. Şu andaki ekonomik kapasitemizin yaklaşık
2 katı. 
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Milletvekili. 
EMİNE
NUR GÜNAY (Devamla) – Bu coğrafyada başka hangi ülke hem içeride hem dışarıda çok
boyutlu ve eş zamanlı bir mücadele veriyor; askerî, ekonomik, sosyal, kültürel bir
mücadele? Hiç düşündünüz mü, eğer AK PARTİ iktidarlarının son on altı senede ekonomik
ve finansal yapılanma üzerine aldığı ve tüm dünya tarafından takdirle karşılanan
tedbirler olmasaydı, bugün, şu anda biz nasıl bir Türkiye’yi konuşacaktık? Bunu
vicdanlarınıza ve takdirlerinize bırakıyorum. 
Yeni
Ekonomi Programı’nda ortaya konulan dengelenme sürecinin en temel destekleyicisi
olan 2019 yılı bütçesinin ülkemize ve milletimize hayırlı olmasını diler, yüce Meclisimizi
saygıyla selamlarım. Yolumuz ve gönlümüz ak, yolumuz ve gönlümüz açık olsun. (AK
PARTİ sıralarından alkışlar)
BAŞKAN
– Söz sırası Erzurum Milletvekili Zehra Taşkesenlioğlu’na ait.
Buyurun
Sayın Taşkesenlioğlu. (AK PARTİ sıralarından alkışlar)
AK
PARTİ GRUBU ADINA ZEHRA TAŞKESENLİOĞLU (Erzurum) – Sayın Başkan, değerli milletvekilleri,
yürütmenin değerli temsilcisi Saygıdeğer Bakanım; hepinizi saygıyla selamlıyorum.

Yaşadığımız
bir büyük onuru ve gururu sizlerle paylaşmak isterim. Dünyanın hemen hemen gelişmiş
hiçbir ülkesinde on altı yıl art arda tek başına iktidara gelen ve tek başına bütçe
yapan başka bir iktidar, AK PARTİ’den hariç olmamıştır. Bu anlamda bize bu onuru
ve gururu yaşatan bütün vatandaşlarımıza şükranlarımızı yeniden arz ediyorum. Ancak
tabii ki her bütçe döneminde bizler bu onurun ve gururun etkisiyle sürdürülebilir
ve kapsayıcı büyümeyi gerçekleştirerek güçlendik ve küresel bir güç hâline geldik.
Türkiye, AK PARTİ iktidarlarıyla gerçek potansiyelini keşfetti ve bu potansiyelini
performansa çevirerek küresel bir güç hâline geldi. Küresel ekonomi 2017 yılında
büyümeye devam ederken Türkiye özellikle 2014 yılından itibaren, 17-25 Aralık operasyonları,
Gezi Parkı operasyonları, 15 Temmuz operasyonlarının hemen ardından, 2017 yılında,
G20 ülkeleri arasında en hızlı büyüyen ülke olarak yüzde 7,4’lük bir başarıyı sergilemiştir.
2018 yılında Türkiye ekonomisi yüzde 6,2 büyümeye devam etti. Ancak gelin görün
ki tam o dönemlerde, hemen 24 Haziran seçimlerinden sonra kur savaşlarının meydana
gelmesi, manipülatif kur hareketleri sonucunda, reelde asla karşılaşılamayacak finansal
dalgalanmalar meydana geldi. Ancak yine bunu bertaraf eden, güçlü bir liderlik ve
bu liderliğin altında hareket eden yürütmemiz, hem ekonomideki güven ve dengelenmeyi
sağlamak, likidite darlığını bertaraf etmek, piyasalardaki etkin ve verimli işleyişi
gerçekleştirmek amacıyla bankaların swap işlemleriyle, mevduat hesaplarında stopaj
oranlarının düzenlenmesiyle, ihracat bedellerinin yurda getirilmesiyle, menkul ve
gayrimenkullerde kiralama ve satın almalarda TL dönemine geçilmesiyle ve borsada
“üst adım kuralı”nın uygulanmaya başlanmasıyla bu krizi çok şükür, çok net bertaraf
etti. 
Yine,
bu dönemde, maalesef, özellikle kur savaşlarının etkisiyle enflasyon bir miktar
yükselişe geçmiş olsa bile, bizler aralık ayı sonuna kadar devam edecek ÖTV ve KDV
indirimleriyle talepteki canlılığı devam ettirmeye gayret ettik ve yine, bunun sonucunda,
Enflasyonla Topyekûn Mücadele Programı’nı gerçekleştirdik ve TÜFE kasım ayında 1,4
azalarak yüzde 21,62’ye indi. 
Yine,
birileri, Türkiye’deki bankacılık sisteminin ne kadar güvenli olduğunu bu dönemlerde
tekrar gördüler. Türkiye’de iktidar olanlara şunu hatırlatmak isterim: İktidar oldukları
dönemde ortaya koydukları bankacılık performansının kötü oluşu nedeniyle sadece
2001 yılında 25 banka batmış bir gecede ve 350 milyar dolarlık borcu bu ülke halkına
ödettirmek zorunda kalmışlardır maalesef. Ve bunu, yine, ödeyen de IMF’ye rağmen,
Dünya Bankasına rağmen AK PARTİ iktidarı olmuştur. (AK PARTİ sıralarından alkışlar)
Yeni
ekonomi politikamızdaki dengeleme ve disiplin sonucu ekonomimiz hızla toparlanmaya
başladı. Birkaç gösterge önemlidir, rakamlar asla yalan söylemez çünkü. Merkez Bankası
rezervlerimizi eylül ayında 84 milyardan 92 milyara çıkardık ve yine en önemli göstergelerden
biri olan Satın Alma Yöneticileri Endeksi yüzde 42,7’den yüzde 44,7’ye çıktı. Ekonomiye
duyulan güvenin en önemli ve en kapsayıcı göstergesi olan Ekonomi Güven Endeksi
kasım ayında yüzde 9,1 arttı; Reel Kesim Güven Endeksi yüzde 6,3 arttı. İşin tüketici
boyutunda da yine Tüketici Güven Endeksi yüzde 4’lük bir artış gösterdi. Yani bu
kur savaşlarına rağmen, halkımız iktidarıyla beraber oldu ve iktidar, milletle beraber
bütün kur savaşlarının önünde yekvücut olarak bu oyunlara dur demesini yine bildi.

Dış
şoklara karşı dayanıklılığımızı sağlayan en önemli sütunlardan biri de tabii ki
mali disiplindir. Mali disiplini de hassasiyetle koruyarak ekonomi politikamızın
en önemli çıpası hâline getirdik. Oluşturduğumuz mali alanda bir taraftan ekonominin
büyümesine destek olmak amacıyla bunu kullanırken diğer taraftan da bu oluşturduğumuz
kaynağı eğitim, sağlık, ulaştırma gibi en temel ihtiyaçlarımıza ayırmış olduk ve
bütçemizin de yüzde 40’ını buna ayırarak “kapsayıcı bütçe” kavramını Türkiye Cumhuriyeti’nde
mali literatüre kazandırmış olduk. 
Hazine
finansman programları çerçevesinde uluslararası sermaye piyasalarından 7,7 milyar
dolar tutarında dış finansman sağladık. Güçlü mali yapımızda, vergi sistemini daha
basit, daha anlaşılır, daha etkin ve daha geniş tabana yaymak ve özellikle, kayıtlı
ekonomiye geçişi hızlandırmak için mükelleflerimizin vergi uyum seviyelerini artırmak
için birtakım özel çalışmalar yürütmeye başladık.
Sayın
Başkan, değerli milletvekilleri; 2019 yılı bütçesi Yeni Ekonomi Programı’nın hedeflerine
ulaşma noktasında önemli bir adım olacaktır. Bu adımla, ekonomide öngördüğümüz dengeleme,
disiplin, değişim ve istikrarlı yüksek büyüme süreci arasında güçlü bir köprü kuracağız.

Cumhurbaşkanlığı
hükûmet sisteminin ilk bütçesinin vatanımıza, milletimize hayırlı ve uğurlu olmasını
diliyor, emeği geçen herkese teşekkür ediyor, saygılar sunuyorum. (AK PARTİ sıralarından
alkışlar)
BAŞKAN
– Söz sırası Giresun Milletvekili Cemal Öztürk Bey’e ait.
Buyurun
Cemal Bey. (AK PARTİ sıralarından alkışlar)
AK
PARTİ GRUBU ADINA CEMAL ÖZTÜRK (Giresun) – Sayın Başkan, değerli milletvekilleri;
Hazine ve Maliye Bakanlığımızın 2019 yılı bütçesi üzerinde AK PARTİ Grubu adına
söz aldım. Genel Kurulu ve aziz milletimizi saygıyla selamlıyorum. 
Cumhurbaşkanlığı
hükûmet sisteminin 1’inci, AK PARTİ hükûmetlerinin 17’nci bütçesini görüşüyoruz.
2002 yılından beri bize aralıksız destek veren ve 17’nci bütçeyi görüşmemize vesile
olan milletimize buradan şükranlarımı ifade etmek istiyorum.
(1/276)
esas numaralı 2019 Yılı Merkezi Yönetim Bütçe Kanunu Teklifi Anayasa’nın 161’inci
maddesi uyarınca 17 Ekim tarihinde Türkiye Büyük Millet Meclisi Başkanlığına sunulmuş,
18 Ekimde de Başkanlık, Plan ve Bütçe Komisyonuna göndermiştir. Teklifin görüşmeleri
Komisyonda tam bir ay, 23 Ekim ile 22 Kasım tarihleri arasında aralıksız devam etmiştir.
Bu bütçe görüşmelerinde katkısı olan bütün Komisyon üyesi arkadaşlarıma teşekkür
ediyorum, ben de bir Komisyon üyesiyim. Nihayetinde de 10 Aralık tarihinde yani
geçen hafta pazartesi günü Genel Kurulumuzda bütçeyi görüşmeye başladık, bugün dokuzuncu
gün, inşallah, bütçenin tümünü cuma günü oylayarak kabul edeceğiz ve inşallah, 1
Ocak itibarıyla da yürürlüğe girecek. 
Sayın
Başkan, değerli milletvekilleri; bireysel ihtiyaçlar gibi toplumsal ihtiyaçlar da
sınırsız, bu ihtiyaçları karşılayacak kaynaklar ise sınırlıdır. Bireyler gibi devlet
de sınırlı kamu kaynakları ile sınırsız talepler arasında denge kurmak, harcamalarını
yaparken bu dengeyi gözetmek zorundadır. Bu nedenle de devlet, bütçe yapar, gelir
ve giderlerini planlar. Kamu hizmetlerini yerine getirmekle yükümlü olan devlet,
toplumun ihtiyaçları ile kamu gelirleri arasında dengeyi bütçe vasıtasıyla kurar.
Bütçe, devletin gelecek bir döneme ilişkin belirlediği gelir tahminleri ile yapacağı
harcamaların plan ve programıdır.
2019
Yılı Merkezi Yönetim Bütçe Kanunu Teklifi’nde 961 milyar lira gider, 881 milyar
lira gelir ve 80 milyar lira açık öngörülmektedir, faiz dışı fazla 38 milyar Türk
lirasıdır. 2019 yılı bütçe ödenekleri 2018 yılına göre yüzde 26 oranında artırılmıştır.
Bu artış yaklaşık 198 milyar Türk lirasına tekabül etmektedir. Bu diğer kalemlerdeki
artış ve azalışlar bir yana sadece yüzde 50’si personel giderler ile sosyal güvenlik
kurumlarına yapılan harcamalardır, yüzde 12’si de faiz giderlerinedir. 2019 yılında
faiz giderlerinin, faiz oranı ve döviz kurlarındaki artış nedeniyle 2018 yılına
göre maalesef yüzde 63,6 oranında artarak 71,7 milyardan 117,3 milyar Türk lirasına
yükselmesi beklenmektedir. 
Vergi
vererek devletimize, milletimize, ekonomimize destek olan, kaynak sağlayan vatandaşlarımıza
müteşekkir olduğumuzu ifade etmek isterim. 2019 yılı merkezî yönetim bütçe gelirleri
yüzde 17,4 artışla 880,4 milyar Türk lirası olarak öngörülmüştür. Bu gelirlerin
yüzde 86’sı vergilerden, yüzde 14’ü ise vergi dışı gelirlerden elde edilecektir.

Bütçenin
dayandığı temel makroekonomik göstergelere baktığımızda 2019 yılı için sabit fiyatlarla
gayrisafi yurtiçi hasıla büyümesinin yüzde 2,3, yıl sonu enflasyonunun yüzde 15,9
olacağı tahmin edilmiştir. Bütçe gelir ve gider tahminleri yapılırken gayrisafi
yurtiçi hasılanın reel olarak yüzde 2,3 büyüyeceği, TÜFE’nin yüzde 15,9 olacağı,
ihracatın 182 milyar, ithalatınsa 244 milyar Amerikan dolarına ulaşacağı öngörülmektedir.

(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili.
CEMAL
ÖZTÜRK (Devamla) – Bütçe büyüklüklerine baktığımızda da bütçe açığının gayrisafi
yurt içi hasılaya oranının 2019 yılında yüzde 1,8; 2020’de yüzde 1,9 ve 2021 yılında
ise yüzde 1,7 olacağı öngörülmektedir. 
Faiz
dışı fazlanın yine gayrisafi yurtiçi hasılaya oranıysa 2019 yılında yüzde 0,8; 2020
ve 2021 yıllarında ise sırayla yüzde 1 ve yüzde 1,3 olarak gerçekleşeceği tahmin
edilmektedir. 
2019
yılında bütçeden en büyük pay yine her zaman olduğu gibi Millî Eğitime ayrılmıştır;
161 milyar lira, vergi gelirlerinin yüzde 21’i. Sağlığa ayrılan pay ise 157 milyar
liradır. Yeri gelmişken, tarımsal desteklere ayrılan pay 26,5 milyar liradır. 
Özellikle
de fındık müstahsilimize verilen destekten dolayı Hükûmetimize, başta Cumhurbaşkanımıza
sonsuz teşekkürlerimi sunmak istiyor; 2019 yılı merkezî yönetim bütçemizin ülkemize,
milletimize hayırlı uğurlu olması dileklerimle Genel Kurulu ve aziz milletimizi
saygıyla selamlıyorum. (AK PARTİ sıralarından alkışlar) 
BAŞKAN
– Söz sırası Adana Milletvekili Tamer Dağlı Bey’e ait. 
Buyurun
Tamer Bey. (AK PARTİ sıralarından alkışlar) 
AK
PARTİ GRUBU ADINA TAMER DAĞLI (Adana) – Sayın Başkan, değerli milletvekilleri; 2019
Yılı Merkezi Yönetim Bütçe Kanun Teklifi görüşmelerinde Gelir İdaresi Başkanlığı
bütçesi hakkında söz aldım. Gazi Meclisimizi ve aziz milletimizi saygıyla selamlıyorum.
Gelir
İdaresi Başkanlığı devletin gelir politikasının uygulanması noktasında önemli bir
görev üstlenen, kamu hizmetlerinin finansman kaynağı olan vergileri ve diğer devlet
alacaklarını tahsil eden kurumdur. Başkanlığa 2019 yılında toplam 3 milyar 770 milyon
394 bin Türk lirası ödenek ayrılmıştır. 
Sayın
Başkan, değerli milletvekilleri; Türkiye ekonomisi 2002’den bu yana, gelişmiş ve
gelişmekte olan ülkelerden daha yüksek oranda büyümektedir. Enflasyonla mücadele
ederken ekonomisini sürekli büyüten Türkiye bu süreçte örnek gösterilen bir ülke
olmuştur. Ülkemizde AK PARTİ iktidarlarımız döneminde kişi başına düşen millî gelir
3’e katlanmıştır. Ülkemiz, makroekonomik verilerin tamamında iyileşme sergilemiş;
rakipleri eksi, durağan ya da yüzde 1’lerle büyürken iki haneli büyüme rakamlarını
görmüştür. Global ekonomide sıkıntı yaşanırken, çevresi ateş çemberine dönmüşken
büyümesini devam ettiren bir Türkiye vardır. Hain işgal girişimine maruz kalan,
terör belasıyla mücadeleye devam ederken bile ekonomisini sağlam zemine oturtan
bir Türkiye vardır. İktidarlarımız döneminde ekonomideki gelişmeleri sadece rakamlarla
ifade etmek doğru olmaz. Bu süreçte insanımızın hayatının her alanında, ulaşımda,
sağlıkta, eğitimde, nereden nereye geldiğimizi milletimiz her dönem takdir etmiştir.
İnşallah, milletimiz 31 Mart mahallî seçimlerinde de ak kadrolara ve Cumhur İttifakı’na
teveccühünü, güvenini artırarak devam ettirecek ve bunu da sandığa yansıtacaktır.
(AK PARTİ sıralarından alkışlar) 
Sayın
Başkan, değerli milletvekilleri; dünya ekonomik anlamda zor geçecek bir yıla hazırlanıyor.
Avrupalı tüketici hayat standartlarının düştüğünden yakınıyor. Amerika Birleşik
Devletleri, Rusya, Çin gibi büyük ekonomiye sahip ülkeler ticaret savaşı veriyor.
Korumacılığın arttığı, finansal ulaşımın zorlaştığı ve pahalandığı bir döneme giriyoruz.
Buna rağmen Yeni Ekonomi Programı’mızda 2019 yılında 2,3 büyüme öngörüyoruz, her
türlü tedbir ve çalışmaları bu doğrultuda planlıyoruz. 
2019
yılı bütçemizde yeni yılın ilk çeyreğinde yerel seçimler olmasına rağmen seçim ekonomisi
gütmeyerek tasarruf ağırlıklı, sıkı para ve maliye politikamız devam edecektir.
Seçim süreci millete hizmet sevdamızı aksatmayacaktır. 
2,3
büyüme hedefimizin önemli bölümünü ihracatımızı ve turizm gelirlerimizi artırarak
sağlamaya devam edeceğiz. Bu çerçevede ihracatı artırarak cari açığımızı oluşturan
ithal ürünlerin ülkemizde üretilmesini sağlayacak yatırımları teşviklendirmeye devam
edeceğiz. Bu doğrultuda, güneyde, Adana’mızda Türkiye’nin petrokimya vadisini oluşturuyoruz.
İthal ettiğimiz birçok petrol ve kimya türevi ürünleri hem üretecek hem ihraç edecek
bir bölgeyi oluşturuyoruz. Miktarı yüz milyarlarla ifade edilen katma değer yaratacak,
Ceyhan Enerji İhtisas Endüstri Bölgesi’nde ilk yatırımın imzası atıldı. Cumhurbaşkanımız
Sayın Recep Tayyip Erdoğan’ın girişimiyle Cezayir devlet şirketi ortaklığında bu
bölgede kuracağımız ilk endüstri tesisi 1,2 milyar dolarlık yatırımla inşa edilecek.
Plastik ve kauçuk ham maddesi olarak kullanılan polipropilen üretilecek tesisin
temeli yeni yılda atılacak ve inşallah tesis 2023 yılında tamamlanacaktır. Böylece
yıllık 550 milyon doların ülkemizde kalması sağlanacaktır. Ben bu vesileyle Sayın
Cumhurbaşkanımız başta olmak üzere emeği geçenlere teşekkür ediyor, Allah razı olsun
diyorum.
Özel
sektörümüzün dünya pazarlarında daha rekabetçi pozisyon alabilmesi için, finans
sektörümüzle iş birliği içerisinde, süreci daha fazla istihdamla, daha fazla yatırım
ve ihracatla geçirmek ana hedefimiz. 2019 yılı bütçemizde sağlıktan eğitime, sosyal
yardımlardan ulaşıma, tarımdan reel sektöre her alanda kaynak miktarını artırıyoruz.
Diğer taraftan, yapısal reform ağırlıklı politikalarımızı da sürdüreceğiz.
Sayın
Başkan, değerli milletvekilleri; küresel güç olma ve insanımıza daha müreffeh bir
ülkede yaşam sağlama çerçevesindeki çalışmalarımızı aralıksız sürdüreceğiz. 
2019
yılı merkezî bütçe kanununun hayırlara vesile olmasını diliyor, vatanımızın bölünmez
bütünlüğü ve bayrağımızın özgürce dalgalanması için gözünü kırpmadan canını veren
aziz şehitlerimizi rahmet ve minnetle anıyorum. Gazilerimize sağlıklı uzun ömürler
diliyorum. Vatanımıza ve bayrağımıza bağlı bütün vatandaşlarımızı saygıyla selamlıyor,
hainlik besleyenleri ve terör örgütüyle iş birliği yapanları şiddetle kınıyorum.
(AK PARTİ sıralarından alkışlar) 
BAŞKAN
– Söz sırası Ordu Milletvekilimiz Ergün Taşcı Bey’e ait 
Buyurun
Ergün Bey. (AK PARTİ sıralarından alkışlar) 
AK
PARTİ GRUBU ADINA ERGÜN TAŞCI (Ordu) - Sayın Başkan, değerli milletvekilleri; Kamu
İhale Kurumu bütçesi üzerinde söz almış bulunmaktayım. Yüce Meclisi grubum ve şahsım
adına saygıyla selamlıyorum.
Değerli
milletvekilleri, bugün millî gelirimizin yaklaşık yüzde 7’sini, toplam kamu harcamalarının
yaklaşık yüzde 27’sini düzenleyen ve denetleyen bir kurumun bütçesinden bahsediyoruz.
Dolayısıyla sadece bir kamu kurumundan değil, makro ölçekte iktisadi etkileri çok
büyük bir kurumun faaliyetlerinden söz etmekteyiz. 4734 sayılı Kanun’la kurulan
kurum, 2002 yılından itibaren bugüne kadar kamu alımlarında dikkate değer çalışmalar
yürütmüştür. 2018 yılına geldiğimizde kurum tarafından birçok yenilik hayata geçirilmiştir.
Bunlardan en önemlisi, tartışmasız, elektronik ihalenin yaygınlaşmasıdır. Kamu ihalelerinin
elektronik ortama taşınması gerek yerel gerekse küresel anlamda uzun zamandır tartışılan
bir konuydu. Özellikle son yirmi yıllık süreçte kamu yönetiminde önemli bir hedef
olarak belirlenen e-devlet dönüşümü içerisinde önemli bir yeri bulunan e-ihalenin
kamu ihalelerinin daha etkin ve verimli gerçekleştirilerek kaynakların verimli ve
ihtiyaca uygun bir şekilde kullanılmasının sağlanmasında büyük bir katma değer sağlayacağı
açıktır. EKAP üzerinden gerçekleştirilen bu tür bir uygulama yalnızca ülkemizde
bir yenilik değil diğer birçok ülke için de örnek teşkil edecek bir uygulamayı gözler
önüne sermektedir. E-ihalenin yaygınlaşması hedefi aynı zamanda Cumhurbaşkanlığı
Birinci 100 Günlük İcraat Programı’na dâhil edilmiş, ağustos ayından bu yana idarelerin
bu anlamdaki faaliyetlerinde uygulayıcılara katkı sağlamak adına, bilgi ve kapasitenin
geliştirilmesinde önemli bir yol kat edilmiştir. Bu çalışmalar neticesinde 2019
yılı itibarıyla herhangi bir parasal sınırlama konmadan yaklaşık 90 bin ihalenin
elektronik ortamda yapılması mümkün hâle gelecektir. Bu sayede, ihalelerde saydamlığın
artırılmasının yanı sıra ihaleye katılacaklar açısından ihalelere katılım maliyetlerin
azaltılarak ihaleye erişim kolaylaşacak, idareler açısından ise artan rekabet ortamıyla
birlikte kaynaklar daha etkin ve verimli kullanılarak ihtiyaçlar kısa sürede giderilecektir.

E-ihale
alanında ortaya konulan diğer bir ayak ise elektronik eksiltme yöntemidir, bu da
ihale sistemimizde ilklerdendir. Kasım ayı içerisinde uygulanmaya başlanan bu yöntem
sayesinde rekabet artırılmakta ve sözleşmelerin daha düşük bedelle imzalanması sağlanmaktadır.
Değerli
milletvekilleri, on beş yılı aşan uygulama dönemi boyunca Kamu İhale Kanunu’nun
hem yerelde hem de ulusal ölçekte en çok eleştirilen konularından bir tanesi de
istisnalar olmuştur, fakat şunu açıklıkla ifade etmek gerekir ki, istisnaların hemen
hepsi idari ihtiyaçlardan kaynaklanmaktadır. Öte yandan bent sayısının fazla olmasının
da eleştiri konusu olduğu… Özellikle yüce Mecliste, içeriğine fazla girilmeden,
en fazla eleştiri konusu olan konulara baktığımızda yani kamu ihale istatistiklerine
baktığımızda, kamu alımlarının yüzde 90’ının
kanun kapsamında devam ettiği, “istisna” dediğimiz yüzde 90 gibi gösterilen istisnanın
ise rakamlarla ifade edildiğinde yüzde 9’u kapsadığı, yüzde 1’inin de doğrudan temin
yöntemiyle giderildiği görülecektir. Bu durumda istisna harcamalarının sanıldığı
kadar da büyük bir hacimde olmadığı açıkça görülecektir. 
Yine,
bu kanunun, 1999 ve 2002’li yıllardaki kanunun gerekçesine baktığımızda, kanunun
konuşulma gerekçelerine indiğimizde, bu kanunun uluslararası uygulamalar ve AB kamu
alımları direktifleriyle uyum sağlanması olduğu belirtilmiştir. Fakat AB direktiflerine
baktığımızda, kamu alımları konusunda çok değişik alanlarda, ciddi anlamda bir istisna
söz konusudur, savunmadan güvenliğe ve istihbarata kadar. AB direktiflerinin bizim
mevzuatımızla mukayese edildiğinde daha esnek olduğu apaçık ortadadır. 
Yine,
kanundaki, bizim Kamu İhale Kanunu’ndaki değişiklik gerekçesiyle ilgili tartışmaların
temelinde, küresel ölçekte yaşanan ekonomik sıkıntılar ve AB direktifleri doğrultusunda
AB ülkelerindeki değişimle bağlantılı olarak bir değişimden bahsedebiliriz. Ama
AB ülkelerine baktığımızda, İtalya, İngiltere, Avusturya, Çek Cumhuriyeti…
(Mikrofon
otomatik cihaz tarafından kapatıldı)
BAŞKAN
– Toparlayın Sayın Milletvekili. 
ERGÜN
TAŞCI (Devamla) – Rakamlara girdiğimizde, diğer Avrupa ülkelerinde esasa ilişkin
değişikliğin daha fazla olduğunu buradan vurgulamak isterim. 
Yine,
AB direktiflerinin 2004’teki düzenlemesi ile 2014’teki düzenlemesindeki değişikliği
mukayese ettiğimizde, Türkiye’deki değişikliğin aslında idari yargı kararlarından
ve ihtiyaçlardan kaynaklandığı açıktır. 
Dolayısıyla
öneri yaparak sözlerimi tamamlamak istiyorum: Bu bağlamda, AB direktifleri doğrultusunda,
yeniden bu Mecliste, hep birlikte, kamu ihale mevzuatıyla ilgili daha kapsamlı,
günün ihtiyaçlarına, reel ihtiyaçlara uygun bir şekilde mevzuat değişikliği ihtiyacının
zaruri olduğunu, hep birlikte buna katkı vermemiz gerektiğini ifade etmek isterim.
Bu bilgiler ışığında, kamu alımlarının ülkemiz kalkınmasında önemli bir araç olacağını,
yasal ve kurumsal yapının bu işlevi daha iyi bir etkinlikle yerine getirme noktasında
gayretli olduğunu ve olacağını düşünüyor,
Kamu İhale Kurumunda çalışan ve bu anlamda hizmet veren arkadaşlarımıza teşekkür
ediyorum. 
Kurumun
2019 yılı bütçesinin ülkemize, milletimize hayırlı uğurlu olmasını diliyorum. Hepinizi
saygıyla selamlıyorum. (AK PARTİ sıralarından alkışlar)
BAŞKAN
– Söz sırası, Çorum Milletvekili Oğuzhan Kaya’ya aittir.
Buyurun
Oğuzhan Bey. (AK PARTİ sıralarından alkışlar)
AK
PARTİ GRUBU ADINA OĞUZHAN KAYA (Çorum) – Sayın Başkan, değerli milletvekilleri;
Özelleştirme İdaresi Başkanlığının 2019 yılı bütçesi üzerine AK PARTİ Grubu adına
söz almış bulunuyorum. Genel Kurulu ve bizleri televizyonları başında izleyen aziz
milletimizi, Gazi Meclisimizin kürsüsünden saygıyla selamlıyorum.
Özelleştirme
İdaresi, kurulduğu 1994 yılından bugüne kadar ülkemizde ekonomik dönüşümün ve gelişimin
öncülerinden olmuş, reform çalışmalarında itici kuvvet rolü üstlenmiştir. 
Özelleştirme
İdaresi şeffaflık, profesyonellik, hesap verebilirlik prensiplerini uygulamalarının
temeline koyarak bir yandan kamu varlıklarının rasyonel, uluslararası kabul görmüş
yöntemler kullanılarak daha verimli işletilmesine yönelik tedbirler almış, bir yandan
da özelleştirme yoluyla kamuya gelir elde edilmesini sağlamıştır. 
Elde
edilen özelleştirme gelirlerinin yanı sıra, verimsiz ve zarar eden kamu kuruluşlarının
özelleştirilmesiyle de hazinenin aktarması gereken ciddi oranda kaynak tasarruf
edilerek devletin başka ihtiyaçlarına kanalize edilmiştir.
Özelleştirme
İdaresi, ülkemizdeki sermaye piyasalarının gelişiminde de öncü rol oynamıştır. Zor
zamanlarda gerçekleştirdiği halka arz işlemleriyle piyasaya güven enjekte etmiş,
kullandığı özel teşvik mekanizmalarıyla küçük tasarruf sahipleri ve işçilerin halka
arzlara katılımını kolaylaştırmış, böylelikle sermayenin tabana yayılmasına özelleştirme
uygulamalarıyla destek vermiştir. 
Bugün
Borsa İstanbul’da işlem gören 10 şirketin 5 tanesi Özelleştirme İdaresi Başkanlığı
tarafından halka arz işlemleri gerçekleştirilen şirketlerdir.
Özelleştirme
İdaresi, ülkemizdeki birleşme ve devralma işlemlerine de yön vermiş, yatırımcıların
yurt dışındaki iş yapma kültürünün gelişmesine destek olmuştur. Özelleştirme İdaresi,
ayrıca, atıl kamu taşınmazlarına ilave katma değer sağlamak amacıyla imar planı
yapmakta ve elde edilen geliri hazineye aktarmaktadır. 
Özelleştirme,
sadece gelir odaklı olmayıp aynı zamanda kamu hizmetlerinde kalite ve güvenilirliğin
artması ve beklenen standartlara ulaşması için de önemli bir politika aracı olmuştur.
Özelleştirmeye konu olan kuruluşlar gerekli olan yeni yatırımları, teknolojik inovasyonları
gerçekleştirmekte, böylelikle hem üretim ve hizmette kalite artmakta hem de yeni
istihdam sahaları açılmaktadır. Geldiğimiz noktada Özelleştirme İdaresi, yakaladığı
bu performans ve başarılarıyla dikkat çekmiş ve 10’dan fazla ülkeye özelleştirme
konusunda danışmanlık yapmaktadır. Kısacası, özelleştirme konusundaki Türk tecrübesini
dünyaya ihraç etmektedir. 
Değerli
milletvekilleri, 1984 yılında ilk mevzuatın çıkarılması, 1986 yılında ilk görevlendirmelerin
yapılmasıyla başlayan özelleştirme uygulamaları 80’li yılların ikinci yarısı itibarıyla
Türkiye'de pazar ekonomisinin oluşmasında en önemli reformlardan birisi olmuştur.
Kurulduğu günden bu yana açık rekabet ortamı, şeffaflık, hesap verebilirlik ve katılımcılık
ilkelerinden ödün vermeden işlemlerine devam eden Özelleştirme İdaresi Başkanlığı
serbestleşmenin Türkiye'deki öncülerinden olmuştur. Ayrıca, hükûmetlerimiz döneminde
özelleştirme uygulamaları sadece gelir getirici işlemler değil, bu uygulamaların
sermaye piyasasını geliştiren, sermayeyi tabana yayan, atıl kamu varlıklarını ekonomiye
kazandıran yönünü de dikkate alarak ekonomik büyümeye katkı sağladığı aşikârdır.

Yapılan
özelleştirme uygulamalarıyla başta petrokimya, demir çelik, petrol rafinerisi, alkol,
tütün ve elektrik dağıtım olmak üzere devletin sektörden tamamen çekilmesini, elektrik
üretim, telekomünikasyon, bankacılık, sigortacılık, hava taşımacılığı, marina ve
liman işletmeciliği gibi sektörlerde ise devletin kısmen piyasadan çekilmesini sağladık.
Özelleştirilen birçok kuruluşun yeni yatırımlar yapması, üretimlerini artırması,
yeni istihdam sahaları açması ekonominin büyütülmesinde aktif rol almıştır. 
(Mikrofon
otomatik cihaz tarafından kapatıldı)
OĞUZHAN
KAYA (Devamla) – Değerli milletvekilleri, Özelleştirme İdaresi Başkanlığının 2019
yılı gider bütçesinde 30,6 milyon TL personel ve sosyal güvenlik giderleri, 3,5
milyon TL mal ve hizmet alım giderleri, 3,6 milyon TL ise cari transfer ve sermaye
giderleri olmak üzere toplam 37,7 milyon TL seviyesinde ödenek teklif edilmiştir.
Tüm kurum ve kuruluşlarda olduğu gibi Özelleştirme İdaresi Başkanlığı da kamu kaynaklarını
etkin, ekonomik, verimli ve hukuka uygun olarak kullanmakta azami hassasiyet göstermektedir.

Sayın
Başkan, değerli milletvekilleri, milletçe sahip olduğumuz tüm kaynakların etkin
ve verimli kullanılması dileklerimle 2019 yılı bütçemizin ülkemize, milletimize
hayırlı olmasını temenni ediyor, Özelleştirme İdaresi Başkanlığımızın tüm çalışanlarına
teşekkür ediyor, yüce heyetimizi ve aziz milletimi saygıyla selamlıyorum. (AK PARTİ
sıralarından alkışlar)
BAŞKAN
– Söz sırası Trabzon Milletvekili Salih Cora’ya ait.
Buyurun
Sayın Cora. (AK PARTİ sıralarından alkışlar)
AK
PARTİ GRUBU ADINA SALİH CORA (Trabzon) – Sayın Başkan, değerli milletvekilleri,
Hazine ve Maliye Bakanlığı Özelleştirme İdaresi Başkanlığının 2019 yılı bütçesi
üzerine söz almış bulunmaktayım. Bu vesileyle Genel Kurulu ve bizleri ekranları
başında izleyen aziz milletimizi saygıyla selamlıyorum.
Değerli
arkadaşlar, az önce Çorum Milletvekilimiz de aynı kurum üzerine konuşma yaptı, ben
de farklı hususlarda görüşlerimi beyan edeceğim. 
Özelleştirme
İdaresi Başkanlığı 1994 yılında 4046 sayılı Yasa’nın yürürlüğe girmesiyle beraber
kurulmuştur. Tabii, bunun öncesinde 2983 sayılı Yasa’nın 1984 yılında yürürlüğe
girmesiyle beraber ülkemizde özelleştirmeye ilişkin uygulamalar başlamıştır. Özelleştirme
İdaresi kurulduğundan bugüne takdire şayan bir biçimde açık rekabet ortamı, şeffaflık,
hesap verilebilirlik, katılımcılık ilkelerinden ödün vermeden birçok işlemi gerçekleştirmiştir.
Özelleştirme politikalarındaki bizim temel amacımız serbest piyasa ekonomisini güçlendirmek
ve tahkim etmektir. En önemlisi serbest piyasada rekabet ortamına işlerlik kazandırmak,
kaynak kullanımında ve dağılımında etkinlik sağlamak ve verimliliği artırmaktır.

Değerli
arkadaşlar, bir hukukçu olarak şunu ifade etmeliyim ki: KİT’lerin, (kamu iktisadi
teşebbüsleri) hukuki manada iflas etme imkânları bulunmamaktadır. Bu da çok ciddi
bir rahatlık oluşturmaktadır ve devlete sırtını dayayan bu kuruluşlar ciddi manada
kamuya da büyük külfet oluşturmaktadır. Fiyat ve kalite bakımından piyasanın taleplerine
duyarsız kalmaktadır. Bu vesileyle verimliliği artırma, kaliteyi iyileştirme, maliyeti
ve fiyatı düşürme gibi kaygıları hiçbir zaman olmamaktadır. Ayrıca, bildiğiniz gibi
kamu sektöründeki ortalama verimliğin de çoğu zaman özel sektöre nazaran daha düşük
olduğu hepimizin malumudur çünkü bu kuruluşlar yapısı gereği kâr amacı gütmemekte,
teknolojiyi takip etmemekte, rasyonel bir istihdam politikası ve yatırım politikası
uygulamamaktadır. 
Özellikle
bu özelleştirme veya özelleştirme mevzusunda eleştirilen bir husus da kamu iktisadi
teşebbüslerimizin gelirleri giderlerini karşılayamamakta ve bütçeleri de genelde
açık vermektedir. Bu açıklar da kâh desteklemelerle, kâh borçlanmalarla beraber
giderilmektedir. Bu durum da hazine ve bütçe üzerinde ciddi bir yük oluşturmakta,
ekonomiye ve mali yapımıza da büyük oranda tahribat vermektedir, tahribatlara neden
olmaktadır. Biz diyoruz ki, devlet artık tüccarlık yapmasın, sevk etsin, idare etsin,
koordine etsin, istikamet belirlesin; devlet doğrudan ekonomik faaliyetler üzerinden
elini çeksin, özel sektöre bunları devretsin ve asli görevleri olan adalet ve güvenlik gibi alanlara yönelsin. Bu, devleti
hantal bir yapıdan kurtarır, daha dinamik bir devlet görüntüsü olur, ekonomimiz
açısından da rasyonel bir durum oluşur.
Değerli
arkadaşlar, AK PARTİ özelleştirmede tarihî başarılar elde etmiştir. Bizden önce
de özelleştirme uygulamaları olmuştur. Bizim iktidara geldiğimiz tarihe kadar özelleştirme
uygulamalarından elde edilen gelir yaklaşık 8 milyar dolar civarındayken, Hükûmetimiz
döneminde gerçekleştirilen ve sözleşmeye bağlanan özelleştirme uygulamalarının toplamı
şu an itibarıyla 62 milyar doların üzerine çıkmış olup bunun yüzde 88’i hükûmetlerimiz
döneminde elde edilmiştir. (AK PARTİ sıralarından alkışlar) Bu, önemli bir başarıdır.
Biz bu özelleştirme uygulamalarını sadece gelir getirici bir faaliyet olarak da
görmüyoruz. Sermaye piyasasını geliştiren, sermayeyi tabana yayan, atıl kamu varlıklarını
ekonomiye kazandıran yönünü her zaman ele aldık. Ayrıca bu özelleştirme uygulamalarından
elde edilen gelirin önemli bir kısmını o kurumlarda çalışan kişilerin özlük haklarının
iyileştirilmesi yönünde kullandık. Bu nedenle, özelleştirme dolayısıyla hiç kimseyi
mağdur etmedik, hiçbir çalışanı mağdur etmedik. 
Yapılan
özelleştirme uygulamalarına baktığımızda devletin birçok sektörden elini çektiğini
gördük, özellikle petrokimya ve demir çelikten. Bir kısmından, marina ve liman işletmeciliği,
hava taşımacılığı piyasasından da kısmen elini çekmesini sağladık. Özelleştirilen
birçok kuruluşun yeni yatırımlar yapması, üretimleri artırması ve yeni istihdam
sahaları açması nedeniyle özelleştirme uygulamaları ekonomik büyümeye katkı sağlamıştır.
Bu
vesileyle ben bütçenin hayırlı olmasını diliyorum, hepinizi saygıyla selamlıyorum.
(AK PARTİ sıralarından alkışlar) 
BAŞKAN
– Söz sırası, Balıkesir Milletvekilimiz Yavuz Subaşı’na aittir.
Buyurun
Yavuz Bey. (AK PARTİ sıralarından alkışlar) 
AK
PARTİ GRUBU ADINA YAVUZ SUBAŞI (Balıkesir) – Sayın Başkanım, sayın milletvekilleri;
2019 Yılı Merkezi Yönetim Bütçe Kanun Teklifini’nin Kamu Gözetimi, Muhasebe ve Denetim
Standartları Kurumu bütçesi üzerine AK PARTİ grubu adına söz almış bulunuyorum.
Bu vesileyle Gazi Meclisimizi, ekranları başında
bizleri izleyen aziz milletimizi ve sevgili meslektaşlarımızı, mali müşavirlerimizi,
bağımsız denetçilerimizi, yeminli mali müşavirlerimizi saygıyla selamlıyorum. 
Yine
sözlerimin başında, 17 Aralık 2018 tarihinde yani dün Diyarbakır ili Hani ilçesinde
alçak terör örgütü mensuplarınca pusu kurularak şehit edilen memleketimizin yiğit
evladı polis memuru Nazım Tuncer kardeşimize Cenab-ı Allah’tan rahmet; Emniyet camiamıza,
ailesine ve aziz milletimize başsağlığı ve sabırlar diliyorum. 
Finansal
piyasalarda ve ekonomik yapılarda bilgilerin şeffaf ve güvenilir olmasına, mali
bilgilerin ve mali tabloların uluslararası inanılırlığının olmasına duyulan ihtiyaçla
bağımsız kamu gözetimi kurumlarının kurulmasına yol açılmıştır. Bu nedenle ülkemizde
de Kamu Gözetimi, Muhasebe ve Denetim Standartları Kurumu kurulmuştur. Amacı, ilgililerine
tam ve gerçek bilgi vermektir.
Kamu
Gözetimi, Muhasebe ve Denetim Standartları Kurumu kamu gözetimi alanında uluslararası
gelişmelerin gereği olarak yeni Türk Ticaret Kanunu uyarınca öngörülen bağımsız
denetim alanını düzenlemek üzere 660 sayılı Kanun Hükmünde Kararname’yle 2 Kasım
2011 tarihinde kurulmuştur.
Peki,
kamu gözetimi nedir diye kısaca tarif edecek olursak, genel olarak, bağımsız denetim
faaliyetlerinin mevcut yasal düzenlemelere uygunluğunun ve bu faaliyetlerinin standartlara
uygun olarak yürütülüp yürütülmediğinin, meslekten bağımsız, kamu yararını ön planda
tutan bir kurum tarafından çeşitli uygulamalarla kontrol edilmesidir.
Bağımsız
denetim ise, bir işletmenin finansal tablolarının ve diğer finansal bilgilerinin
finansal raporlama standartlarına uygunluğu ve doğruluğu hususunda gerekli bağımsız
denetim teknikleri uygulanarak denetlenmesi ve yapılan denetlemelerin bir rapora
bağlanmasıdır.
Kamu
Gözetimi, Muhasebe ve Denetim Standartları Kurumunun misyonu, finansal raporların
uluslararası standartlarla uyumlu olarak düzenlenmesini ve denetlenmesini sağlayacak
standartları ortaya koymaktır, etkin bir kamu gözetimi gerçekleştirmektir. 
Kamu
Gözetimi, Muhasebe ve Denetim Standartları Kurumu, bağımsız denetim kuruluşları,
bağımsız denetçilerin kurumları düzenlemeleri ve ilgili mevzuat hükümlerine aykırılık
teşkil eden faaliyetlerini tespit etmek amacıyla yıllık inceleme planı kapsamında
Kalite Güvence Sistemi incelemelerini gerçekleştirmektedir. Kalite Güvence Sistemi
incelemeleriyle işletmelerin, firmaların finansal tablolarının ve diğer finansal
bilgilerinin finansal raporlama standartlarına uygunluğu, doğruluğu hususlarında
gerekli kalite ve güven ortamını sağlamaktadır. 
2019
yılında Cumhurbaşkanlığı Yıllık Programı’nda yer alan faizsiz finans alanında yayımlanan
uluslararası standartların mevzuatımıza kazandırılması görevinin Kamu Gözetimi,
Muhasebe ve Denetim Standartları Kurumunun sorumluluğuna verilmesi de ayrıca memnuniyet
vericidir. Kurum kayıtlarına göre Aralık 2018 tarihi itibarıyla 18.029 meslek mensubu
yetkilendirilmiş olup kuruma kayıtlı meslek mensubu olarak 15.999 kişi hâlihazırda
faaliyettedir. 
Sayın
Başkan, değerli milletvekilleri; bir meslek mensubu olarak, AK PARTİ iktidarımızın
muhasebe mesleğini icra edenlere yaptığı unutulmayacak en anlamlı, tarihî hediyesi
Türk lirasından altı sıfırı atarak rakam kalabalığından meslek mensuplarımızı kurtarması
olmuştur. Mesleği icra ederken, milyon ve milyar rakamlarını yazarken âdeta rakam
sütunları yetmiyordu. Paradan sıfır atılması Türkiye dâhil 81 ülkede gerçekleşmiştir.
Almanya, Türkiye, Bulgaristan, Polonya ve birkaç ülkede başarılı olan bu politikayla
paramıza güven ve istikrar sağlayan Sayın Cumhurbaşkanımız Recep Tayyip Erdoğan
ve AK PARTİ hükûmetlerine teşekkürü bir borç biliyorum. 
(Mikrofon
otomatik cihaz tarafından kapatıldı)
BAŞKAN
– Toparlayın Sayın Milletvekili. 
YAVUZ
SUBAŞI (Devamla) - Sayın Başkan, değerli milletvekilleri; Mevlâna Haftası’nda olmamız
nedeniyle sözlerimi tamamlamadan önce Mevlâna’nın veciz bir sözünü sizlerle paylaşmak
istiyorum: “Kişi kim olduğunu bilmek isterse kimleri sevdiğine baksın.”
Bu
duygu ve düşüncelerle 2019 yılı bütçesinin ülkemize, milletimize, devletimize hayırlı
olmasını diliyorum. 
Saygılarımı
sunuyorum. (AK PARTİ sıralarından alkışlar) 
BAŞKAN
– Söz sırası Aydın Milletvekili Bekir Kuvvet Erim Bey’e ait. 
Buyurun
Sayın Milletvekili. (AK PARTİ sıralarından alkışlar) 
AK
PARTİ GRUBU ADINA BEKİR KUVVET ERİM (Aydın) – Sayın Başkan, değerli milletvekilleri,
ekranları başında bizleri izleyen vatandaşlarımız; 2019 yılı İstatistik Kurumu bütçesi
için söz almış bulunmaktayım. 
Göreve
geldiği günden bugüne kadar her alanda olduğu gibi AK PARTİ hükûmetlerimiz Türkiye
İstatistik Kurumunda da önemli iyileştirmeler yapmıştır. 18 Kasım 2005 tarihinde
Resmî Gazete’de yayımlanan 5429 sayılı Türkiye İstatistik Kanunu’yla Türk istatistik
sistemi Avrupa istatistik sistemiyle uyumlu hâle getirilmiştir. Kanunun amacı, resmî
istatistiklerin üretimine ve organizasyonuna ilişkin temel ilkeleri ve standartları
belirlemek, ülkenin ihtiyaç duyduğu alanlarda veri ve bilgilerin derlenmesini, değerlendirilmesini,
gerekli istatistiklerin üretilmesini, yayımlanmasını, dağıtımını, resmî istatistik
programında istatistik sürecine dâhil kurum ve kuruluşlar arasında koordinasyonu
sağlamak üzere Türkiye İstatistik Kurumunun kuruluş, görev ve yetkilerine ilişkin
esasları düzenlemektir. Cumhurbaşkanlığı hükûmet sistemine geçilmesiyle birlikte
kanunda değişiklikler olmuş, kurumun kuruluş, görev ve yetkileri Cumhurbaşkanlığı
kararnamesiyle yeniden düzenlenmiş, Türkiye istatistik sistemine ilişkin hususlar
ise kanunda korunmuştur. 
İstatistiki
veriler geçmişi daha iyi anlamanın, bugünü daha objektif ve doğru bir şekilde kavramanın
ve geleceği en iyi şekilde öngörerek planlamanın mihenk taşıdır. Bu veriler sayesinde
rasyonel kararlar alınabilmekte, toplumsal refahımızın artması için gerekli sosyoekonomik
adımlar daha bilinçli bir şekilde atılabilmektedir. 
Türkiye
İstatistik Kurumu, resmî istatistiklerimize ilişkin çerçeveyi oluşturan resmî istatistik
programının yürütülmesinden sorumludur. Programın uygulamaları çerçevesinde gerek
kurumsal gerekse ülkemiz adına istatistiksel kapasitenin geliştirilmesi yönünde
önemli adımlar atılmış ve önemli çalışmalar gerçekleştirilmiştir. Program döneminde
idari kayıtlardan istatistik üretiminin ve veri entegrasyonunun artırılması hedeflenmiş
olup bu alandaki çalışmalar titizlikle yürütülmektedir. İdari kayıtlar, istatistik
amaçlı saha araştırmalarıyla karşılaştırıldığında maliyet, zamanlılık ve kapsamasından
avantajlıdır. Aynı zamanda idari kayıtların farklı kamu kurum ve kuruşları tarafından
veri güvenliği ve gizliliğine riayet edilerek paylaştırılması, vatandaşlarımızın
üzerindeki cevaplayıcı yükünü ortadan kaldırmaktadır. Günümüzde pek çok gelişmiş
ülke idari kayıtlarda yer alan bilgilerin gizlilik ilkeleri çerçevesinde kurumlar
arası paylaşımıyla birlikte bilgi ve zaman kaybının önlenmesi, cevaplayıcı yükünün
azaltılması, daha güncel veri elde edilmesi gibi birçok farklı konuda kazanımlar
elde etmeye başlamıştır. İstatistik üretiminde idari kayıtların en önemli veri kaynağı
olarak kullanılması karar alıcıların veriye hızlı erişimini mümkün kılmaktadır.
Bu nedenle, veri sahibi idarelerin, veri altyapısını düzeltmesi, standardize etmesi
ve belirli kalite şartlarını sağlaması gerekmekte olup uluslararası platformda idari
kayıtlar temel alınarak istatistik üretimi ancak bu sayede sağlanabilmektedir. Bu
çerçevede, kurum ve kuruluşların, Türkiye İstatistik Kurumu uhdesinde çıkartılacak
olan ulusal kayıt sistemi standardına uyum sağlamaları oldukça önemlidir. 
TÜİK
kısa adıyla, Türkiye İstatistik Kurumu 2018 yılında yürüttüğü 100’e yakın araştırma
kapsamında yaklaşık 1 milyon cevaplayıcı birimden bilgi toplayarak toplam 339 adet
haber bülteni yayımlamış olacaktır. Önümüzdeki yılda da benzer büyüklükte alan uygulaması
hacmi planlanmıştır. 
TÜİK,
uluslararası iş birliği çalışmalarına büyük önem atfetmektedir. Ülkemiz dış politikasına
uygun olarak çeşitli ülke ve ülke gruplarına yönelik ikili ya da çok taraflı istatistik
iş birliği projeleri, teknik yardım programlarının yönetilmesi, iş birliği protokollerinin
imzalanması ve uluslararası anlaşmalara uygun şekilde yürütülmesi konularında kapsamlı
çalışmalar gerçekleştirmektedir. Ayrıca uluslararası kuruluşlar, ulusal istatistik
ofisleri ve bölgesel teşkilatlarla gerek yararlanıcı ülke konumunda gerekse donör
ülke olarak istatistik alanındaki iş birliği çalışmaları sürdürülmektedir. Söz konusu
iş birliği çalışmaları kapsamında diğer ülkelerin istatistik kuruluşlarının teknik
kapasitelerinin güçlendirilmesi amacıyla geniş bir coğrafyada danışmanlık hizmeti
de verilmektedir. Özellikle Türk İşbirliği ve Koordinasyon Ajansı (TİKA) Başkanlığı
ve İstatistik, Ekonomik ve Sosyal Araştırma ve Eğitim Merkezinin finansal destekleriyle
Vietnam ve Endonezya’dan Surinam’a, Katar’dan Tacikistan ve Azerbaycan’a kadar birçok
ülkeyle deneyimlerimiz paylaşılmaktadır.
Önümüzdeki
dönemde de uluslararası düzeyde iş birliği çalışmalarının etkin ve yoğun bir şekilde
sürdürülmesi planlanmaktadır.
(Mikrofon
otomatik cihaz tarafından kapatıldı)
BAŞKAN
– Toparlayın Sayın Milletvekili.
BEKİR
KUVVET ERİM (Devamla) - Bu kapsamda, öncelikle Azerbaycan, Sudan, Nijer ve Mozambik
İstatistik Ofisleriyle istatistik alanında iş birliği yürütülebilmesi için mutabakat
zaptı imzalanması için çalışmalar son aşamaya getirilmiştir. Ayrıca, Vietnam ve
Bangladeş İstatistik Ofisleriyle de iş birliği çalışmalarının devamı konusunda karşılıklı
olarak anlaşmaya varılmıştır.
Yeni
Ekonomi Programı kapsamında açıklanan 2019-2023 Orta Vadeli Program, piyasa ekonomisinin
temel prensiplerinden taviz vermeyen, yalın performans göstergeleri vasıtasıyla
objektif bir şekilde izlenebilen, gerçekçi, şeffaf ve tutarlı bir politika setinden
oluşmaktadır. Bu bağlamda, gerek Yeni Ekonomi Programı gerekse 2019 yılı Cumhurbaşkanlığı
Yıllık Programı kapsamında yürütülen millî çabada TÜİK’in görev ve sorumlulukları
artarak devam etmektedir.
TÜİK
tarafından üretilen istatistikler, ulusal ve uluslararası platformlarda ülkemiz
adına yapılan sosyal ve ekonomik değerlendirmeler noktasında da büyük önem ve gereklilik
arz etmektedir.
Sözlerime
son verirken 2019 yılı bütçemizin hayırlı olmasını diler, yüce Meclisi saygıyla
selamlarım. (AK PARTİ sıralarından alkışlar) 
BAŞKAN
– Söz sırası Aydın Milletvekilimiz Mustafa Savaş Bey’e ait. (AK PARTİ sıralarından
alkışlar) 
AK
PARTİ GRUBU ADINA MUSTAFA SAVAŞ (Aydın) – Sayın Başkan, değerli milletvekilleri;
Bankacılık Düzenleme ve Denetleme Kurumunun 2019 bütçesi üzerinde AK PARTİ Grubu
adına söz almış bunuyorum. Gazi Meclisimizi ve aziz milletimizi saygıyla selamlıyorum.
1999
yılında kurulan ve 2005 yılında 59’uncu Hükûmetimiz döneminde çıkarılan Bankacılık
Kanunu’yla bağımsızlık, etkinlik ve verimlilik açısından güçlendirilen Bankacılık
Düzenleme ve Denetleme Kurumu, finansal istikrarın sağlanması, bankacılık sektörünün
geliştirilmesi, bankaların denetlenmesi, tasarruf sahiplerinin hak ve menfaatlerinin
korunması ve etkin bir finansal sistemin geliştirilmesi açısından Türkiye ekonomisi
için önemli bir rol oynamaktadır. Bankacılık Düzenleme ve Denetleme Kurumunun aldığı
kararlar ve yaptığı düzenlemelerin katkılarıyla Türk bankacılık sistemi 2009’da
yaşanan küresel ekonomik krizden, 15 Temmuz hain darbe girişiminden ve 2018 yılının
Ağustos ayında yaşanan dış kaynaklı kur atağından hasar almadan çıkmıştır. 
Sayın
Başkan, değerli milletvekilleri; 2018 yılında Amerikan Merkez Bankasının faiz artırmaya
devam etmesi nedeniyle yurt dışı finansal kaynaklara erişim imkânları daralmaya
başlamış, borçlanma maliyetleri artmıştır. Bu gelişmelerin yarattığı baskı Türkiye
ekonomisinde de hissedilmiştir. Küresel piyasalarda bunlar yaşanırken özellikle
ağustos ayında dış kaynaklı bir kur atağı başlatılmış, Türk lirasında değer kaybı
yaşanmış ve faiz oranları yükselmiştir. Piyasalarda dalgalanmaların artmasına ve
finansal varlık fiyatlarındaki değişimlere bağlı olarak da bazı seri önlemlerin
alınması zorunlu hâle gelmiştir. Bu çerçevede, Hazine ve Maliye Bakanlığımızın koordinasyonunda
Bankacılık Düzenleme ve Denetleme Kurumu ile Merkez Bankası tarafından alınan önemli
kararlar başarıyla uygulanmıştır. 
Sayın
Başkan, değerli milletvekilleri; bankacılık Sektörü Yeni Ekonomi Programı’nda belirlenen
çerçevede güçlü mali yapısını koruyarak reel sektöre destek vermeye devam etmektedir.
Bu kapsamda, bankacılık sektörü, borçlarını ödeme niyeti olan işletmelerin kredilerini
de yapılandırma kararı almış, kredi kanallarının açık tutulması ve vadelerin uzatılması
yoluyla da reel sektörü rahatlatacak uygulamaları harekete geçirmiştir. Diğer taraftan,
Hükûmetimizin aldığı önemli bir karar da Türkiye ekonomisinin üç yıllık yol haritası
olan Yeni Ekonomi Programı’nın açıklanmasıdır. Büyümenin üretim ve yatırım artışıyla
desteklenmesini, ihracata yeni ivme kazandırılmasını, Türkiye'nin sürdürülebilir
şekilde kalkınmasını sağlayacak yapının kurulmasını teminen açıklanan program, enflasyonun
düşürülmesine, kamu kesimi açığının düşük düzeylerde tutulmasına, cari açığın kabul
edilebilir düzeylere çekilmesine yönelik açık, net, anlaşılabilir hedefler getirmiştir.
Piyasalar da program hedeflerini ve stratejilerini doğru anlamış, olumlu değerlendirmiş
ve çok kısa sürede pozitif reaksiyon vermiştir. Ekim ayından itibaren piyasalardaki
dalgalanmalar azalmış, TL yeniden değer kazanmaya başlamış, faiz oranları üzerindeki
yukarı yönlü baskı gerilemiş, hatta faiz oranlarında düşüş başlamıştır. Bunun anlamı
ise, büyümenin yeniden toparlanacağı ve hedeflenen düzeylere yöneleceğidir. 
Türkiye
ekonomisinin temelleri sağlamdır. Kurumlarıyla, kurallarıyla, kamusuyla ve özel
sektörüyle beklenmedik gelişmeleri doğru algılayacak ve yönetecek tecrübeye ve yeteneğe
sahiptir. Türkiye 1990’lı yılların Türkiye'si değildir. Kamu kesimi sağlıklıdır
ve düşük bir borç yüküne sahiptir. Özel sektör daha güçlüdür ve ekonominin lokomotifi
olmaya devam etmektedir. Reel sektör üretmeye, yatırıma ve ihracata devam etmektedir.
Bankacılık sektörü, güçlü mali yapısı, likidite ve sermaye rasyolarıyla her türlü
şoka dayanıklıdır ve güven vermeye devam etmektedir. Hükûmetimiz ekonominin ve ülkemizin
istikrarı ve kalkınması için gerekli her türlü tedbiri almakta ve uygulamaktadır.
Ekonomimizin çok daha büyük, gelişmiş ve refah içerisinde olacağına inanıyor ve
geleceğe çok daha güvenli bakıyoruz.
Görüşmelerini
sürdürdüğümüz 2019 yılı bütçesinin aziz milletimiz için hayırlı ve uğurlu olmasını
diliyor, heyetinizi saygıyla selamlıyorum. (AK PARTİ sıralarından alkışlar) 
BAŞKAN
– Söz sırası Kütahya Milletvekili Ahmet Tan’da.
Buyurun
Ahmet Bey. (AK PARTİ sıralarından alkışlar) 
AK
PARTİ GRUBU ADINA AHMET TAN (Kütahya) – Sayın Başkan, değerli milletvekilleri; 2019
Yılı Merkezi Yönetim Bütçe Kanun Teklifi görüşmelerinde Sermaye Piyasası Kurulu
bütçesi üzerine grubum adına söz almış bulunuyorum. Gazi Meclisimizi ve ekranları
başında bizleri izleyen aziz milletimizi saygıyla selamlıyorum.
Sermaye
piyasasının güven, açıklık ve kararlılık içinde çalışması ve tasarruf sahiplerinin
yani yatırımcıların haklarının korunması için Sermaye Piyasası Kurulunun temel amaçları,
sermeye piyasalarının ve kurumların işleyiş kurallarını belirlemek, piyasadan fon
kullanan şirketlerin belli kurallara uygun olarak, en iyi şekilde yararlanmalarını
sağlamak, sermaye piyasasına yatırım yapan tasarruf sahiplerinin hak ve yararlarını
korumak, piyasaların adil ve etkin çalışmasını sağlamaktır. 
Sermaye
Piyasası Kurulu, ülkemizin kalkınmasının finansmanında önemli bir yeri olan sermaye
piyasalarını daha da geliştirmek, gelişmiş ülke piyasalarında başarıyla kullanılan
bazı finansal araçları ülkemizde de kullanabilmek için gerekli düzenlemelerin yapılmasına
yönelik çalışmalarına devam etmektedir. 
Sermaye
Piyasası Kurulu, geçtiğimiz kasım ayı içerisinde, varlığa veya ipoteğe dayalı menkul
kıymetlere yönelik yaptığı yeni düzenlemelerle uluslararası piyasalarda yaygın olarak
kullanılan menkul kıymetleştirme işlemlerinin önünü açmış durumdadır. Sektör ve
diğer ilgili kamu otoriteleriyle uyum içerisinde çalışarak oluşturulan yeni düzenleme
11 Kasım 2018 tarihli Resmî Gazete’de yayımlanarak yürürlüğe girmiş ve bu sayede
işletmelere likiditesi düşük varlıklarını menkul kıymetleştirmek suretiyle sermaye
piyasalarımızdan fon sağlayabilme imkânı getirilmiştir. Bu araçlar yatırımcılarımıza
ek koruma sağlarken, şirketlerimiz açısından da borçlanma maliyetlerini düşürme
imkânı sağlamaktadır. 
Ekonominin
canlılığı özel sektörün canlılığına bağlıdır. Dolayısıyla, istihdam, imalat ve ihracat
bununla doğrudan orantılıdır ve bu bağlamda yakın zamanda genişleme alanları onaylanacak
olan Tavşanlı ve Gediz Organize Sanayi Bölgelerinin yanında, yerli otomotive ev
sahipliği yapacağına inandığımız, Kütahya’nın 5’inci organize sanayi bölgesi olan
Zafer Organize Sanayi Bölgesi’nin de devreye girmesiyle Kütahya’mız istihdama, üretime
ve ihracata çok daha fazla katkı sağlayacaktır. Bulunduğu konum ve yatırıma elverişli
yapısıyla Zafer Organize
Sanayi Bölgesi’ne toplam 350 milyon Türk lirası yatırım talebiyle 22 firma ön başvuruda
bulunmuştur. Bu durum, daha şimdiden Zafer Organize Sanayi Bölgesi’nin bölge sanayimizin
cazibe merkezi olarak yerini alacağını göstermektedir. Yine il genelinde ise özel
sektör tarafından yürütülen teşvik belgeli yaklaşık 300 milyon lira yatırım tutarı
olan 27 firmanın da üretime geçmesiyle 1.025 kişilik istihdam oluşacaktır inşallah
ve Zafer Organize Sanayi Bölgesi için yaptığımız çalışmalar neticesinde, altyapı,
doğal gaz, elektrikle ilgili yatırım çalışmaları planlaması devam ederken bu hafta
yönetim kurulu toplantısında alınan kararla 2019 yılının ilk çeyreğinde organize
sanayi bölgemizin yol yapım çalışmalarına başlanacak ve inşallah 2021 yılı içinde
faaliyete geçecektir.
Diğer taraftan, rezervlerinin büyük kısmı Emet ilçemizde bulunan
bor madenine yönelik, üç yıl içerisinde bitirilmesi, yapılması planlanan ve 67 kişilik
istihdam oluşturacak Emet Sülfürik Asit Fabrikasının ihalesi yapılarak 413 milyon
bedelli sözleşme imzalanmış ve 24 Ekim 2018 tarihi itibarıyla yer teslimi de yapılmıştır.
Bununla beraber, Gediz ilçesindeki kömür madenlerinin tekrar faaliyete geçirilmesine
ilişkin TKİ ve KİAŞ nezdinde yaptığımız çalışmalar neticesinde, inşallah yerli kömür
üretimine, istihdama, ülke ve yöre ekonomisine çok ciddi katkıların olacağına inanmaktayız.
Sayın Başkan, değerli milletvekilleri; ekonomik büyüme ve
kalkınmayı destekleyici yeni girişimler de dâhil olmak üzere, ekonomimizin dinamiklerini
harekete geçirecek her türlü yatırım bizler tarafından da desteklenmekte ve her
daim güçlü ekonomi, güçlü Türkiye için yatırımcının ve istikrarın yanında yer almaktayız.
(Mikrofon otomatik cihaz tarafından kapatıldı) 
BAŞKAN – Toparlayın Sayın Milletvekili. 
AHMET TAN (Devamla) – Başkanım, toparlıyorum.
Dolayısıyla, ülkemizi daha gelişmiş, daha müreffeh bir ülke
hâline getirmek için özel sektörümüzü, millî ekonomik mücadelemizin bu dönemde belki
de en anlamlı faaliyeti olan yatırıma, istihdama, ihracata davet ediyor, bu duygu
ve düşüncelerle yüce heyetinizi ve aziz milletimizi saygıyla selamlıyor, bütçemizin
hayırlı olmasını diliyorum. (AK PARTİ sıralarından alkışlar) 
BAŞKAN
– Söz sırası Denizli Milletvekili Nilgün Ök’ün. (AK PARTİ sıralarından alkışlar)

AK
PARTİ GRUBU ADINA NİLGÜN ÖK (Denizli) – Sayın Başkan, değerli milletvekilleri; Hazine
ve Maliye Bakanlığına bağlı Sermaye Piyasası Kurulunun 2019 yılı bütçesi hakkında
konuşmak üzere AK PARTİ Grubumuz adına söz almış bulunmaktayım. Yüce Meclisimizi
ve ekranları başında bizleri izleyen aziz milletimizi sevgi ve saygıyla selamlıyorum.

Bilindiği
üzere, Sermaye Piyasası Kurulu kuruluşundan bu yana reel sektör kesiminin gerek
öz kaynak gerekse borçlanma araçları yoluyla finansmanında önemli bir misyon üstlenmektedir.
Çok geniş bir piyasa mekanizması altında, farklı büyüklükteki sektör katılımcılarının
faaliyet gösterdiği sermaye piyasalarımızın en üst denetim mercisi olan kurul, bugün
geldiği noktada, piyasa değeri 800 milyar TL’nin üzerinde olan 403 borsa şirketinin,
borsa dışı 86 halka açık işletmenin, toplam değeri 50 milyar TL’ye ulaşan 487 yatırım
fonunun, portföy değerleri 90 milyar TL’yi aşan 408 yatırım fonunun, portföy değeri
20 milyar TL’nin üzerinde olan 33 gayrimenkul yatırım ortaklığının, yönettikleri
portföy büyüklükleri 170 milyar TL olan 55 portföy yönetim şirketinin, yine, aktif
toplamları 5 milyar TL’nin üzerinde olan girişim sermayesi yatırım ortaklıklarının,
sermaye piyasasında aracılık faaliyeti yürüten 124 yatırım kuruluşunun, 101 bağımsız
denetçi firmanın, 136 gayrimenkul değerleme şirketinin, 8 derecelendirme kuruluşunun
yasal mevzuatını oluşturarak düzenlemesini yapmakta, her bir alt grup nezdinde sektörün
gözetim ve denetimini etkin bir biçimde icra etmektedir. 
Sermaye
Piyasası Kurulu, sermaye piyasamızın büyümesini destekleyerek yurt içi tasarrufların
artmasına katkı sağlamaktadır. Yine, yatırımcılarımıza ve işletmelerimize sermaye
piyasası araçları ile banka kredisi yerine alternatif ve düşük maliyette finansman
olanakları sağlamaktadır. Kurul, geçtiğimiz kasım ayı içerisinde varlığa ve ipoteğe
dayalı menkul kıymetlere yönelik bir düzenleme yapmıştır. Böylece işletmelerimize
de uluslararası sermaye piyasalarında fon sağlayabilme imkânı getirilmiştir. 
Sayın
Başkan, değerli milletvekilleri; hepimizin bildiği gibi ülkemizin faizsiz sermaye
piyasası ürünleriyle tanışması yine AK PARTİ Hükûmetimiz döneminde olmuştur. Ülkemizin
ilk gayrimenkul yatırım ortaklığı sukuk yani faizsiz bono ihracı 2018 yılında Halk
Gayrimenkul Yatırım Ortaklığı ve Halk Yatırım iş birliğinde gerçekleştirildi. Şu
an geldiğimiz noktada, global sukuk piyasalarından aldığımız payı yüzde 5,2 seviyesine
kadar getirmeyi başardık. Bu bilinçle hareket ederek önümüzdeki dönemde de yenilikçi
ve nitelikli sermaye piyasaları kazandırmamızın önemli olduğunu düşünüyorum. 
Kurul,
uluslararası uygulamalara uyum konusunda da ülkemiz finans sisteminin küresel çapta
güçlü, teknik ve yasal altyapıya sahip olmasında önemli bir misyon da üstlenmektedir.
SPK tarafından onaylanan pay izahnameleri Avrupa Menkul Kıymetler ve Piyasalar Otoritesinin
verdiği görüşle birlikte Avrupa Birliğinde de geçerli izahname olarak kabul edilmiştir.
Bu çerçevede, tüm şirketlerimiz pay satışı amacıyla AB üyesi ülkelerde yapacakları
başvurularında SPK tarafından onaylanan izahnameleri sunabileceklerdir. Bu, piyasalarımızın
Avrupa piyasalarıyla entegrasyonu açısından çok önem arz etmektedir.
Sayın
Başkan, değerli milletvekilleri; sizlere Borsa İstanbul’dan da bahsetmek istiyorum.
Borsa İstanbul tarafından son dönemde gerçekleştirilen yeniliklere geldiğimizde,
bilindiği gibi, teminatlı bir para piyasası oluşturulması amacıyla Borsa İstanbul
bünyesinde para piyasası açılmıştır. İşlemlerin takası ise Takasbank bünyesinde
gerçekleştirilmektedir. 
Borsa
İstanbul, türev pazarlarımızın derinliğini ve ülke ekonomisine katma değerini artırarak
çalışmalarına devam etmektedir. Geçtiğimiz eylül ayından itibaren Türkiye İhracatçılar
Meclisi İhracat Endeksi hesaplanmaya başlandı. Bilindiği gibi, bu endeks sürdürülebilirlik
ve kurumsallık gibi, en son dönemde önem arz eden temaları içeren bir endekstir.
Böylece, Borsa İstanbul tarafından ileride benzer endekslere dayalı fonlar oluşturulmasıyla
birlikte söz konusu fonlar büyüyebilecektir. Yeni bir TİM şirketi halka arz edildiğinde
de kurumsal alıcısı hazır olacaktır. Bu konunun çok önemli olduğunu düşünüyorum.
Sayın
Başkan, değerli milletvekilleri; Cumhurbaşkanımız ve Genel Başkanımız Sayın Recep
Tayyip Erdoğan’ın da fikir babası olduğu İstanbul Finans Merkezi Projesi ülkemiz
açısından çok önemli bir vizyon projesidir. Küresel şirketlerin ana veya bölge ofislerinin
ülkemize gelmesini sağlayacak olan bu projeyle Türkiye küresel ölçekte bir fon yönetim
merkezi olacaktır. Ayrıca, İstanbul Finans Merkezi sayesinde şirketlerimizin ihtiyaç
duydukları fon ve finansmanı istedikleri araçla istedikleri vadede bulabilmelerine
imkân sağlayabilecektir.
Sözlerimi
tamamlarken 2019 yılı bütçesinin kamu harcamalarında etkinlik ve verimliliği öne
çıkardığını, ülkemizin yaşadığı tüm olumsuz konjonktürel hareketlere rağmen vatandaş
odaklı, en büyük payların eğitim, sağlık ve sosyal hizmetlere ayrıldığı bir sosyal
devlet bütçesi olduğunu ifade etmek istiyorum.
(Mikrofon
otomatik cihaz tarafından kapatıldı)
BAŞKAN
– Toparlayın Sayın Milletvekili.
NİLGÜN
ÖK (Devamla) - Bu vesileyle Sermaye Piyasası Kurulunun 2019 yılı bütçesinin hayırlı
olmasını diliyor, yüce Meclisimizi saygıyla selamlıyorum. (AK PARTİ sıralarından
“Bravo” sesleri, alkışlar)
BAŞKAN
– Sayın Akçay, buyurun.
IV.- AÇIKLAMALAR (Devam)
9.- Manisa Milletvekili Erkan Akçay’ın, Erzurum Milletvekili Zehra Taşkesenlioğlu’nun,
10 sıra sayılı 2019 Yılı Bütçe Kanun Teklifi ile 11 sıra sayılı 2017 Yılı Kesin
Hesap Kanunu Tasarısı’nın sekizinci tur görüşmelerinde AK PARTİ Grubu adına yaptığı
konuşmasındaki bazı ifadelerine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Biraz
önce bu kürsüde konuşma yapan çok değerli bir sayın milletvekilimiz konuşması esnasında
şu ifadeleri kullanmıştır: “Birileri Türkiye’deki bankacılık sisteminin ne kadar
güvenli olduğunu bu dönemlerde tekrar gördüler. Sadece 2001 yılında Türkiye’de iktidar
olanlara şunu hatırlatmak isterim: İktidar oldukları dönemde -dolayısıyla biz de
bunun Milliyetçi Hareket Partisine, 57’nci Hükûmetin bir ortağı olarak ve başka
da bir temsilci parti kalmadığına göre bize bir hatırlatma olduğunu anlıyoruz- ortaya
koydukları bankacılık performansının kötü oluşu nedeniyle 25 banka batmış bir gecede
ve 350 milyar dolarlık borcu bu ülke halkına ödettirmek zorunda kalmışlardır.” 
Şimdi,
Sayın Başkan, değerli milletvekilleri; bu sözleri bir talihsizlik ve bir bilgi yanlışlığından
kaynaklanan ifadeler olarak değerlendiriyorum. Bu vesileyle de bazı bilgileri hatırlatma
gereği duyuyoruz Milliyetçi Hareket Partisi Grubu olarak. Muhterem arkadaşlar, 1980’li,
1990’lı yıllarda bankacılık sistemimiz nasıldı? Kendi kendini fonlayan, kendi holdinglerini
fonlayan bir bankacılık sistemi vardı ve bilhassa kamu bankaları bakımından da görev
zararlarıyla tıkanan bir kamu bankacılığı vardı. 57’nci Hükûmet, iş başına gelir
gelmez öncelikle bu bankacılık reformunu ve mali reformları gerçekleştirdi.
(Mikrofon
otomatik cihaz tarafından kapatıldı)
BAŞKAN
– Toparlayalım Sayın Grup Başkan Vekili.
ERKAN
AKÇAY (Manisa) – 23 Haziran 1999 tarihinde 4389 sayılı Kanun’la da Bankacılık Düzenleme
ve Denetleme Kurulu teşkil edilerek bankaların piyasa disiplini içerisinde sağlıklı,
etkin ve dünya ölçeğinde rekabet edebilir bir yapıda işleyişi için uygun ortam oluşturuldu,
kamu bankaları yeniden oluşturuldu, kamu finansmanı ve borç yönetiminin düzenlemeleri
yapıldı. Dolayısıyla, zaten batmış, sıkıntılı bankaların tasfiyesi yapıldı. Güçlü
bankacılığın, güçlü sermaye yapısının temelleri atıldı. Ve uzun yıllar halının altına
süpürülen sorunlar giderildi ve daha evvel yapılan vahim hatalar düzeltildi. Güçlü
ve çok önemli düzenlemeler yapıldı. 
(Mikrofon
otomatik cihaz tarafından kapatıldı)
BAŞKAN
– Toparlayalım Sayın Grup Başkan Vekili.
ERKAN
AKÇAY (Manisa) – Yapılan çok sayıda yapısal reformlar karşısında 57’nci Hükûmet
dönemine ilişkin eleştirileri bir haksızlık ve bilgi noksanlığından kaynaklanan
bir değerlendirme olarak görüyoruz ve 57’nci Hükûmet bu vasfıyla âdeta bir reform
hükûmeti niteliğinde olmuştur. 
Tabii,
vaktimizin kısıtlılığı nedeniyle sadece başlıklar hâlinde saymamız bile uzun dakikalar
alacaktır. Merkez Bankasının özerk hâle getirilmesi, bankacılık reformu, kamu bankalarının
yeniden yapılandırılması, kamu finansmanı ve borç yönetiminin düzenlenmesi, görev
zararlarının tasfiyesi, fonların tasfiyesi ve döner sermayelerin azaltılması, bütçe
ve harcamaya ilişkin yapılan düzenlemeler -ki 2000 yılındadır- ve 2000 yılından
itibaren yüksek faiz dışı bütçe fazlaları hedeflenmiş ve bu hedefler de gerçekleştirilmiştir.

(Mikrofon
otomatik cihaz tarafından kapatıldı)
BAŞKAN
– Toparlayalım, buyurun.
ERKAN
AKÇAY (Manisa) – Tamamlıyorum, çok teşekkür ediyorum Sayın Başkan.
Yatırım
ortamının iyileştirilmesi için düzenlemeler yapılmış, kamu proje stokunun rasyonel,
daha akıcı hâle gelmesi, vergide sadeleştirme, sosyal güvenlik reformu yapılmış,
bireysel emeklilik, işsizlik sigortası ve iş güvencesine ilişkin düzenlemeler, tarım
reformu, enerji piyasasının düzenlenmesi, telekomünikasyon sektöründe düzenlemeler
yapılmış, kamu ihale sistemine bir çekidüzen verilmiştir, derli toplu bir hâle getirilmiştir.

Aynı
zamanda, bu Hükûmet döneminde toplumsal ve ekonomik maliyeti hepimize, bütün ülkemize
çok yüksek olan 2 büyük deprem felaketi yaşanmıştır. Ayrıca, yolsuzlukla mücadeleye
ilişkin örgütlü suçlara, çıkar amaçlı suç örgütlerine ilişkin kanun yapılarak büyük
yolsuzluk operasyonları yapılmıştır. Şimdilik bu kadarla yetiniyorum. 
Bu,
57’nci Hükûmet döneminde yapılan…
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Tamamlıyorum Sayın Başkan. 
BAŞKAN
– Peki, toparlayın. 
ERKAN
AKÇAY (Manisa) – Evet, toleransınıza, hoşgörünüze ayrıca teşekkür ediyorum 
BAŞKAN
– Öyle, grup başkan vekillerimiz ne isterlerse yapacağız, başka çare yok yani. 
Buyurun.

ERKAN
AKÇAY (Manisa) – Bu ülke gelmişiyle, geçmişiyle, şimdiki hâliyle hepimizin değerli
arkadaşlar. Elbette siyasi değerlendirmelerimiz olacaktır fakat bir milat belirlerken
de -bu, 57’inci Hükûmet dönemi öncesi de olur, başka hükûmet dönemleri de olur,
Adalet ve Kalkınma Partisi hükûmetleri dönemleri de olur ve bundan sonra görev alacak
bütün yürütme erkindeki kadrolar olur- mümkün mertebe insaflı değerlendirmeler yapmakta
ben fayda mülahaza ederim. Bundan böyle, bu konuda, o döneme ilişkin konuşmaları
yapacak arkadaşlarımızın biraz daha özenli olmalarını bekliyorum. 
Teşekkür
ediyorum, saygılar sunuyorum. 
III.- KANUN TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276) ile
Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı (1/275),
2017 Yılı Merkezi Yönetim Kesin Hesap Kanunu Tasarısına İlişkin Olarak Hazırlanan,
2017 Yılı Genel Uygunluk Bildiriminin Sunulduğuna Dair Sayıştay Başkanlığı Tezkeresi
(3/38); 6085 Sayılı Sayıştay Kanunu Uyarınca Hazırlanan 2017 Yılı Dış Denetim Genel
Değerlendirme Raporu, 2017 Yılı Faaliyet Genel Değerlendirme Raporu ve 2017 Yılı
Mali İstatistikleri Değerlendirme Raporunun Sunulduğuna Dair Sayıştay Başkanlığı
Tezkeresi (3/39); 6085 Sayılı Sayıştay Kanunu Uyarınca Hazırlanan 2017 Yılı Kalkınma
Ajansları Genel Denetim Raporunun Sunulduğuna Dair Sayıştay Başkanlığı Tezkeresi
(3/41); 5018 Sayılı Kamu Mali Yönetimi ve Kontrol Kanunu ile 6085 Sayılı Sayıştay
Kanunu Uyarınca Hazırlanan 183 Adedi Merkezi Yönetim Kapsamındaki Kamu İdarelerine,
2 Adedi Sosyal Güvenlik Kurumlarına ve 10 Adedi Diğer Kamu İdarelerine Ait Olmak
Üzere Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) HAZİNE VE MALİYE BAKANLIĞI
(Devam)
1) Hazine ve Maliye Bakanlığı
2019 Yılı Merkezî Yönetim Bütçesi
B) MALİYE BAKANLIĞI (Devam)
1) Maliye Bakanlığı 2017 Yılı
Merkezî Yönetim Kesin Hesabı
C) GELİR İDARESİ BAŞKANLIĞI
(Devam)
1) Gelir İdaresi Başkanlığı 2019
Yılı Merkezî Yönetim Bütçesi
2) Gelir İdaresi Başkanlığı 2017
Yılı Merkezî Yönetim Kesin Hesabı
Ç) KAMU İHALE KURUMU (Devam)
1) Kamu İhale Kurumu 2019 Yılı
Merkezî Yönetim Bütçesi
2) Kamu İhale Kurumu 2017 Yılı
Merkezî Yönetim Kesin Hesabı
D) ÖZELLEŞTİRME İDARESİ BAŞKANLIĞI
(Devam)
1) Özelleştirme İdaresi Başkanlığı
2019 Yılı Merkezî Yönetim Bütçesi
2) Özelleştirme İdaresi Başkanlığı
2017 Yılı Merkezî Yönetim Kesin Hesabı
E) KAMU GÖZETİMİ, MUHASEBE VE
DENETİM STANDARTLARI KURUMU (Devam)
1) Kamu Gözetimi, Muhasebe ve
Denetim Standartları Kurumu 2019 Yılı Merkezî Yönetim Bütçesi
2) Kamu Gözetimi, Muhasebe ve Denetim Standartları Kurumu 2017 Yılı Merkezî Yönetim Kesin Hesabı
F) TÜRKİYE İSTATİSTİK KURUMU (Devam)
1) Türkiye İstatistik Kurumu 2019 Yılı Merkezî Yönetim Bütçesi
2) Türkiye İstatistik Kurumu 2017 Yılı Merkezî Yönetim Kesin
Hesabı
G) BANKACILIK DÜZENLEME VE DENETLEME
KURUMU (Devam)
1) Bankacılık Düzenleme ve Denetleme
Kurumu 2019 Yılı Merkezî Yönetim Bütçesi
2) Bankacılık Düzenleme ve Denetleme
Kurumu 2017 Yılı Merkezî Yönetim Kesin Hesabı
Ğ) HAZİNE MÜSTEŞARLIĞI (Devam)
1) Hazine Müsteşarlığı 2017 Yılı
Merkezî Yönetim Kesin Hesabı
H) SERMAYE PİYASASI KURULU (Devam)
1) Sermaye Piyasası Kurulu 2019
Yılı Merkezî Yönetim Bütçesi
2) Sermaye Piyasası Kurulu 2017
Yılı Merkezî Yönetim Kesin Hesabı
I) GELİR BÜTÇESİ (Devam)
BAŞKAN
– Söz sırası, Halkların Demokratik Partisi Grubu adına Diyarbakır Milletvekili Garo
Paylan Bey’e aittir. 
Buyurun.
(HDP sıralarından alkışlar) 
Süreniz
on dakika. 
HDP
GRUBU ADINA GARO PAYLAN (Diyarbakır) – Sayın Başkan, değerli milletvekilleri; hepinizi
saygıyla selamlıyorum. 
Sayın
Başkan, bilmiyorum, Sayın Maliye Bakanı buradaydı, bir saat önce ayrıldı, acaba
ayrılırken sizden izin aldı mı ya da sizden izin alma gereğini duydu mu. Yani, şu
Meclise saygı gereği “Çok acil bir işim çıktı Sayın Başkan, ben çıkabilir miyim?”
dedi mi acaba Maliye Bakanımız? Sanmıyorum. Sanmıyorum arkadaşlar.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Sayın Paylan, her girip
çıktığında sen izin alıyor musun? Her girip çıktığında sen izin alıyor musun Sayın
Paylan?
ALİ
KENANOĞLU (İstanbul) – Ama Maliye Bakanlığının bütçesi görüşülüyor. 
GARO
PAYLAN (Devamla) – Bakın, Maliye Bakanlığı bütçesi üzerine görüşlerimizi söyleyeceğiz,
Maliye Bakanlığı üzerine eleştirilerimizi söyleyeceğiz. Yılda 1 gün arkadaşlar,
bakın, 1 gün dinleyecek, 364 gün çalışacak. 1 gün şurada durup Meclise saygı gösterecek.

UĞUR
AYDEMİR (Manisa) – Sayın Paylan, kaç 1 gün geldi. 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Sayın Bakan on dakika
önce ayrıldı. Amma abartıyorsun Garo. 
ASUMAN
ERDOĞAN (Ankara) – Konuşmanıza geçseniz artık. 
GARO
PAYLAN (Devamla) – Sayın Başkan, size bir mazeret bildirmediyse ben bunu Meclise
bir saygısızlık olarak addediyorum arkadaşlar. 
ASUMAN
ERDOĞAN (Ankara) – Artık konuşmanıza geçer misiniz, lütfen uzatmayın. 
GARO
PAYLAN (Devamla) – Değerli arkadaşlar “Bütçeler bir ülkenin vicdanıdır.” dedik,
siz dinlemediniz. “Bu bütçe harcama tercihleriyle vicdansız ve adaletsiz bir bütçedir.”
dedik, dinlemediniz, bütün bakanlıkları virgülünü değiştirmeden onayladınız arkadaşlar.
Oysa Cumhurbaşkanına yüzde 26 zam yaptınız, çiftçiye, arkadaşlar, yüzde 10 fark
verdiniz yalnızca. Cumhurbaşkanına yüzde 26 zam yaptınız, öğrencilere, öğrenci burslarına
yüzde 6 zam yaptınız arkadaşlar. Cumhurbaşkanına yüzde 26’ya “Evet.”, öğrenci burslarına
yüzde 6’ya “Evet.” İşte, bu anlamda vicdansız ve adaletsiz bir bütçeye “Evet.” dediniz.

Peki,
gider kalemleriyle vicdansız da gelir kalemleriyle vicdanlı mı, onu anlatacağım
biraz arkadaşlar. Bir devlet veya bir meclis vergi politikasıyla adalet dağıtır
arkadaşlar. Kimden nasıl vergi alacağına bir meclis karar verir, yürütme uygular
ve orada adaletini kurar. Maalesef bu bütçe gelir kalemleriyle de vicdansız ve adaletsiz
bir bütçe arkadaşlar. 
Bakın,
gelecek yıl 756 milyar TL vergi toplayacağız. Sayın Maliye Bakanı ilk göreve başladığında
“Vergiyi tabana yayacağız.” dedi arkadaşlar, düşünebiliyor musunuz “Vergiyi tabana
yayacağız.” Ya, esnafın, emeklinin, emekçinin, çiftçinin canı çıkmış, “taban” dediğimiz
bunlar, esnaf siftahsız dükkân kapatıyor, tabandan vergi alacakmış. Ya, arkadaşlar,
memurlar ay sonunu getiremiyor, biliyor musunuz? Asgari ücretli açlık sınırının
altında gelire sahip, tabana vergi yayacakmış arkadaşlar. Ya, tavanda topu topu
bin kişi bakın, iddia ediyorum, tavanda hani o yandaşlar var ya Cengizler, Kolinler,
Limaklar, Rönesanslar, toplam bin kişidir. Bakın, 81 milyon çalışıyor, bin kişiden
bahsediyorum, o tepedeki bin kişiyi görmüyor; bakın, yurt dışında 200 milyar dolarları
var ya Man Adası’nda, Panama adalarında, bunları görmüyor, o bin kişiyle uğraşmıyor,
tabana yayacakmış Sayın Bakanımız.
UĞUR
AYDEMİR (Manisa) – Onlar muaf mı? Muaf mı onlar?
GARO
PAYLAN (Devamla) – Bakın, Sayın Bakanın vergi daireleri nerede arkadaşlar? Nerede
vergi dairesi var? Benzin istasyonlarında. Bir gariban 10 bin liralık arabasıyla
gitsin vergi dairesine, “Doldur.” desin depoyu 200 lira, 100 lirası vergi; trink
Maliyeye indi. Peki, Sayın Bakan 10 milyon liralık arabaya biniyor, devletin arabası,
bazı zenginler de, o Cengizler, Kolinler, Limaklar da 10 milyonluk arabaya biniyor
ve -bir asgari ücretli beş ömür çalışsa o 10 milyonluk arabayı alamıyor- gidiyor
benzin istasyonuna aynı vergiyi veriyor. 
UĞUR
AYDEMİR (Manisa) – Neyin kıyaslamasını yapıyorsun? Anlayalım diye soruyoruz, neyin
kıyaslamasını yapıyorsun?
GARO
PAYLAN (Devamla) – Bu mu adalet arkadaşlar? Aynı insanlardan alıyoruz bakın, dolaylı
vergiler yalnızca böyle alınıyor. 
Bakın,
bu anlamda geliri alırken eşitiz ama eşit alıyoruz ama arkadaşlar, gelirde, servette
eşit değiliz ki. Bir TEKEL bayisine gidin, 15 liraya sigara alın 8 lirası vergi,
en zengin de 8 lira veriyor, en gariban da 8 lira veriyor. Peki, bunun sonucu ne
oluyor arkadaşlar? Bakın, AKP iktidara gelmeden önce servetin yüzde 38’i nüfusun
yüzde 1’indeydi. Şimdi ne arkadaşlar 2018’de? Servetin yüzde 60’ı yani koskoca bir
pasta düşünün onun yüzde 60’ını o nüfusun yüzde 1’i almış, Cengizler, Kolinler,
Limaklar almış. Bu neyle olmuş arkadaşlar? İşte vergi politikalarıyla olmuş. Vergiyi
alırken herkesten eşit almışız ama dağıtırken Cengizlere, Kolinlere, Limaklara dağıtmışız
arkadaşlar. 
UĞUR
AYDEMİR (Manisa) – Dağıtılan ne? Neyi dağıttılar neyi? Merak ettik, dağıtılan ne?

VEDAT
DEMİRÖZ (İstanbul) – İsim verme, ayıp oluyor bak, cevap hakkı doğuyor. 
BAŞKAN
– Bir dakika Sayın Hatip.
Değerli
milletvekilleri, niye laf atıyorsunuz ya? Grup başkan vekiliniz dinliyor, biraz
sonra çıkar cevap verir. 
GARO
PAYLAN (Devamla) – Değerli arkadaşlar, ne öneriyoruz peki arkadaşlar? Yıllardır
diyoruz: Gelin, gelir vergisi reformu yapalım. Bakın, demokrasilerde vatandaş Allah’tan
sonra en çok kimden korkar? Allah’tan sonra en çok vergi idaresinden korkar. Yani
Amerika’da IRS’ten korkar en çok. Her adımda IRS’ten korkar çünkü IRS gelir, tepene
biner; hele bir dolar vergi kaçır, IRS tepene biner. Bu Maliyeden korkan bir iş
adamı var mı, bir iş insanı var mı? Yok arkadaşlar, kimse korkmuyor. Vergiyi kaçırıyorlar,
götürüyorlar, bildirmiyorlar, kimse korkmuyor. Niye? Vergiyi ödeme, kaçır, sonra,
vergi taksitini ödeme; nasıl olsa bu Bakanlık dört yılda 5 vergi affı yaptı arkadaşlar,
5 vergi affı. Sıfır faizli kredi var Türkiye’de, bankalarda yüzde 30 ya, Maliyede
yüzde sıfır. Dört yılda 5 vergi affı yaptı bu Maliye. Dört yıldır vergisini ödemeyenler
kâra geçtiler arkadaşlar; ödeyenlerse, maalesef, keriz durumuna düştüler.
Diğer
önerimiz arkadaşlar, servete duyarlı vergileme. Hani, o yüzde 1 yüzde 60’ı aldı
ya, bunu terse çevirmenin yolu servete duyarlı bir vergileme yapmaktır arkadaşlar.
Servet kalemlerini belirleyip… Yani bir evi olandan da emlak vergisi olarak yüzde
1 vergi alırsanız, bin evi olandan da yüzde 1 alırsanız asla o servet eşitsizliği
kapanmaz. Servete göre artan oranlı vergilendirme yapmamız lazım. 
Diğer
önerimiz, arkadaşlar, rant vergisini getirelim. Bakın, 100 milyarlarca dolarlık
rant yarattınız. Vatandaş bir araziyi aldı 10 lira, belediye gitti, imar geçirdi
10 bin lira ve o 10 bin liradan 1 lira vergi almadınız. Gelin, rant vergisi getirelim
diyoruz arkadaşlar.
Diğer
bir önerimiz de, Sayın Bakana öneriyorum: Sayın Bakan, yüzlerce, binlerce vergi
daireniz var ama ben size 3 yerde vergi dairesi açın diye öneriyorum. Tavandan almamız
lazım diyorum ya, bakın, oradan vergi almamız lazım. Panama’da vergi dairesi açın
Sayın Bakan. Sayın Bakan, Malta Adası’nda vergi dairesi açın.
ALİ
KENANOĞLU (İstanbul) – Man Adası’nda açın.
GARO
PAYLAN (Devamla) – Man Adası’nda vergi dairesi açın Sayın Bakan. (HDP sıralarından
alkışlar)
Bakın,
200 milyar dolar orada yatıyor, 200 milyar dolar vergi cennetlerinde yatıyor.
ASUMAN
ERDOĞAN (Ankara) – Kesinlikle yalan, yalan!
GARO
PAYLAN (Devamla) – O 200 milyar doları vergilendirirseniz Sayın Bakan, tabandan,
o canı çıkmış işçiden, memurdan vergi almanıza gerek kalmaz.
ASUMAN
ERDOĞAN (Ankara) – Yalan söylemeyin insanlara! 
GARO
PAYLAN (Devamla) – Değerli arkadaşlar, vergi ahlakını oturtmamız lazım, vergi aflarından
uzak durmamız lazım. Bunun için de önerim, böyle herkese vergi affı getirmek yerine
vergi ombudsmanlığı getirelim arkadaşlar. Dara giren gitsin, vergi ombudsmanlığına
başvursun, taksitlendirilmesi gerekiyorsa, yapılandırılması gerekiyorsa yapılandırılsın.

Değerli
arkadaşlar, birkaç cümle de Hazine üzerine söylemek istiyorum. Arkadaşlar, Sayın
Cumhurbaşkanı çıktı ne dedi: “O Amerika’nın dolarından uzak durun, lazım değil bize
dolar.” dedi. Biliyorsunuz, bazıları da dolar yaktılar filan, tepindiler. Sonra,
Amerika’yla tekrar biraz yaklaşıldı. Ama bu kadar “Dolardan uzak durun, dolar kontratı
yapmayın.” diyen Sayın Maliye Bakanı bir reklam filmi hazırlamış, gördünüz mü? “Getirin
dolarlarınızı, getirin altınlarınızı.” diyor. “Ne yapacağım? Hazineye alacağım,
yüzde 4 de faiz vereceğim.” diyor. Düşünebiliyor musunuz? “Dolardan uzak durun.”
diyen Cumhurbaşkanının Hükûmetindeki Sayın Bakan diyor ki: “Ben dolara yüzde 4 faiz
veriyorum, dolar getir.” diyor, “dolar al, dolarizasyona yürü.” diyor. Arkadaşlar,
bu ne perhiz bu ne lahana turşusu! Niye dolarla reklam yapıyor Sayın Maliye Bakanı?
Değerli arkadaşlar, niye yüzde 4 faiz veriyor? Niye TL’yi özendirmiyoruz? Niye yalnızca
TL borçlanmıyoruz içeriden? Niye vatandaşımıza “Dolar getir.” diyoruz? Belki dışarıdan
borçlanılabilir ama yüzde 4 faizle Türkiye Cumhuriyeti vatandaşlarından dolar isteyen
bir Hazine Bakanımız var. Bakın, varlığa dayalı menkul kıymetlere doğru yürüyor.
2008 finansal krizini çıkaran unsurdur bu, çok tehlikelidir, ateşle oynamaktır.
Umarım, dikkatli oynar Sayın Maliye Bakanı. 
Değerli
arkadaşlar, faiz giderleri gelecek yıl 117 milyar lira olacak; bu yıl 65, gelecek
sene 117. Erbakan Hoca burada olsaydı “Sizi gidi faizciler sizi.” derdi, “Sizi gidi
faizciler.” derdi. (HDP sıralarından alkışlar) Niye oldu? Sayın Cumhurbaşkanı “Faiz
neden, enflasyon sonuç.” dedi, piyasa bunu gördü, yüzde 8 olan faizi yüzde 28’e
taşıdı arkadaşlar. Bakın, 117 katrilyon lira ödeyeceğiz ama bunun karşılığında çiftçiye
daha az, emekçiye, memura daha az ödeme yapabileceğiz. 
Değerli
arkadaşlar, Sayın Maliye Bakanının Meclisimize saygısızlığı üzerine bir örnek daha
vermek istiyorum. Geçenlerde, Plan ve Bütçe Komisyonunda oturduk, bir torba yasa
gelmişti. Sayın Maliye Bakanı da o torbaya maddeler atmış. Bir madde de FİKKO maddesi.
Diyor ki Maliye Bakanı: “Ben, Finansal İstikrar Komitesi kurmak istiyorum.” Ee,
güzel, olabilir. “Meclis olarak da değerlendirin bunu.” diyor. Bakın, Plan ve Bütçe
Komisyonu üyelerimiz burada, “Değerlendirin.” diyor. Biz de oturduk, konuşuyoruz.
Bir baktım Sayın Maliye Bakanının Twitter’ına…
(Mikrofon
otomatik cihaz tarafından kapatıldı)
BAŞKAN
– Toparlayın Sayın Milletvekili.
GARO
PAYLAN (Devamla) – Sayın Başkan, “tweet”ine bir baktım, Sayın Maliye Bakanımız bir
“tweet” atmış, “Biz Finansal İstikrar ve Kalkınma Komitesinin yani FİKKO’nun 2’nci
toplantısını yapıyoruz.” diyor “tweet”inde ve “Çalışma usul ve esaslarını da konuştuk,
hangi aralıklarla toplantı yapacağımızı konuştuk.” diyor. Düşünebiliyor musunuz
Sayın Başkan, değerli arkadaşlar; Meclise bir yasa gönderiyor Sayın Maliye Bakanı,
onu bir ferman olarak görüyor ve Meclis daha görüşmeden, Plan ve Bütçe Komisyonu
ve Genel Kurul görüşmeden “2’nci toplantısını yaptık.” diye “tweet” atıyor.
Arkadaşlar,
ekonomik krizin sebebi tam da bu duruştur, kuvvetlerin birbirini dengeleyip denetleyememesidir,
kuvvetlerin birbirine saygısızlığıdır. Bu anlamda Sayın Maliye Bakanı, eğer ki bir
görüşü varsa bunu bir ferman olarak görmemeli, Meclise göndermeli, Meclis tartışmalı,
eğer Meclis uygun görüyorsa daha sonra toplantısını yapıp FİKKO’yu kuracaksa kurmalı.

Değerli
arkadaşlar, bunu, Meclisi yok saymak olarak değerlendiriyorum ve inanın, yaşadığımız
siyasi krizin de, ekonomik krizin de en büyük sebebi Maliye Bakanının bu duruşudur.
Saygılar
sunuyorum. (HDP sıralarından alkışlar) 
BAŞKAN
– Söz sırası Gaziantep Milletvekili Mahmut Toğrul Bey’e aittir.
Buyurun.
(HDP sıralarından alkışlar)
Süreniz
beş dakika. 
HDP
GRUBU ADINA MAHMUT TOĞRUL (Gaziantep) – Teşekkür ederim Sayın Başkan.
Değerli
milletvekilleri, ekranları başında bizleri izleyen sevgili yurttaşlarım; hepinizi
saygıyla selamlıyorum.
Değerli
arkadaşlar, biz bu bütçeye “rant bütçesi” “kayırma bütçesi” dedik, siz karşı çıktınız
ama gerçekten de bu bütçe aynen de böyle bir bütçe. Bakın, bu bütçede yoksullar
yok, emekliler yok, işçiler yok, çiftçiler yok, hayvancılıkla uğraşan yurttaşlarımız
yok, öğrenciler yok, tüm emekçiler yok. Bakın, bu bütçe, tam da, gerçekten, aslında
bizim neyle uğraştığımızın da açık bir göstergesi.
Değerli
arkadaşlar, bu bütçe adil olarak halka dağıtılamadığı gibi, aslında bu bütçenin
gelirlerini oluşturmakla yükümlü olan Gelir İdaresi Başkanlığı bütçesi üzerine konuşuyorum.
Gelir İdaresinin, bütçenin en önemli kaynağı nedir? Bütçenin en önemli kaynağı vergilerdir.
Peki, vergide adalet var mı? Değerli arkadaşlar, vergide de adalet yok; yandaş kayrılıyor,
zengin kayrılıyor, vergi muafiyetine uğruyor ama yoksula, emekçiye, çiftçiye bindirebildiğiniz
kadar bindiriyorsunuz. Bakın, çalışanlar 14.800 lira aldıklarında “lüks vergi” olarak
tanımlanan yüzde 20’lik dilime giriyorlar, 14.800 lira maaş aldığınızda lüks vergi
dilimine girmiş oluyorsunuz. Değerli arkadaşlar, asgari ücretin 1.603 lira olduğu,
açlık sınırının 2 bin liranın üzerinde olduğu bir yerde asgari ücretli bile lüks
vergiye giriyor. Ya, böyle bir adalet görülmüş müdür? Geçen sene bir yasa çıkarıp
onu 1.603 liradan sabitlediniz ama tüm yurttaşa verdiğiniz zam yüzde 4; iki ay alıyor
üçüncü ay “Lüks vergiye girdi.” diyor, o verdiğinizi, kaşıkla verdiğinizi bu sefer
kepçeyle alıyorsunuz.
Değerli
arkadaşlar, toplanan gelir vergisinin yüzde 67’si dolaylı vergi. Dolaylı vergi nedir?
Fark etmezsiniz, uyuşturur, farkında olmazsınız. Nasıl? Biraz önce konuşan hatibimiz
söyledi, benzin istasyonuna gidersiniz, 1 litre yakıt aldığınızı sanırsınız, fiyatı
6 lira, 6 liranın 3,5 lirası vergidir, farkında değilsinizdir. Değerli arkadaşlar,
musluğunuzda akan su, 4-5 tane vergiye matuf. Yine, bir telefon alıyorsunuz, 3 vergi
veriyorsunuz. Telefonla konuşuyorsunuz, 4’e çıkıyor. Şarj ediyorsunuz telefonunuzu,
5 vergi çeşidine çıkıyor. Yaşatırken vergi var, ölürken de sizi affetmiyor; bakın,
tabuta yüzde 18 vergi veriyorsunuz, KDV veriyorsunuz. Kefen bezine yüzde 8 vergi
veriyorsunuz. 
VEDAT
DEMİRÖZ (İstanbul) – Sana maaş nasıl vereceğiz?
MAHMUT
TOĞRUL (Devamla) – İşte, ölenden de yaşayandan da emekçiden de bunu alıyorsunuz
ama zengin, adalara parayı kaçırıp orada duruyor ve o parayı vergilendiremiyorsunuz
değerli arkadaşlar.
Şimdi,
değerli arkadaşlar, tüm çalışanların neyle karşı karşıya olduğunu… Vergiyi toplayan
Gelir İdaresi çalışanları da tüm çalışanlar gibi yoksulluğa, açlığa mahkûm ediliyor;
hiçbir sosyal güvenceleri yok, 3600 gösterge hakları yok; en aşağıdan en yukarıya
hepsi sorunlu. 
Değerli
arkadaşlar, bu vergiler, halkın vergileri rantiye olarak dağıtılıyor. Vergi aflarına
bakın, hepsini seçimlerden iki ay önce koymuş olmanız tesadüf değildir. 
Bakın,
ben, vekili olduğum Gaziantep Belediyesinde, geçen hafta Araban’ın köylerini ziyaret
ettim. 24 Hazirandan önce Araban’ın -ismini veriyorum- Başpınar köyüne bir kamyon
kilit taş dökmüşler değerli arkadaşlar, demişler ki: “24 Haziranda oy çıkarsa yapacağız.”
Oy çıkmamış. Oy çıkmayınca o bir kamyon taş orada; israf, yapılmamış ve o bir kamyon
taş orada bekliyor, devamı getirilmemiş, sadece bir kamyon.
Değerli
arkadaşlar, bugün benim vekili olduğum, doğup büyüdüğüm köyün iki mezrasında elektrik
yok, elektrik! Köylerin tamamında durum bu. 
(Mikrofon
otomatik cihaz tarafından kapatıldı)
BAŞKAN
– Toparlayalım Sayın Milletvekili.
MAHMUT
TOĞRUL (Devamla) – Teşekkür ederim Sayın Başkan.
Değerli
arkadaşlar, siz, halktan aldığınız vergileri bile bir rüşvet olarak kullanıyorsunuz.
Herkese gelince ayrım yapmadan alıyorsunuz; Alevi’den alıyorsunuz, Kürt’ten alıyorsunuz,
herkesten alıyorsunuz ama hizmete gelince, kendi yandaşınıza bunu bir rant aracı
olarak dağıtıyorsunuz, bunu bir rüşvet olarak dağıtıyorsunuz; bu doğru değil.
Değerli
arkadaşlar, bu vesileyle, ben Genel Kurulu saygıyla selamlıyorum. 
Bu
adaletsizliğin, AKP hükûmetleri döneminde devam ettiği sürece inşallah 31 Martta
halkımız bunun cezasını verecektir, hesabını soracaktır diyor, saygılar sunuyorum.
(HDP sıralarından alkışlar) 
BAŞKAN
– Söz sırası İstanbul Milletvekili Erol Katırcıoğlu’nda. (HDP sıralarından alkışlar)

Süreniz
on dakika. 
HDP
GRUBU ADINA EROL KATIRCIOĞLU (İstanbul) – Sayın Başkan, Sayın Bakan ve değerli milletvekilleri;
hepinizi saygı ve sevgiyle selamlıyorum. 
Ben
bugün esas itibarıyla Kamu İhale Kurumuyla ilgili konuşmaya geldim fakat sonra böyle
bir kurum üzerinde konuşmanın bir kıymetiharbiyesi var mı diye düşündüm; olmadığına
karar verdim. Zaten anladığım kadarıyla Hükûmet de öyle bir karar vermiş ki bütçesini
de azaltmış zaten. 
Arkadaşlar,
on altı yıl boyunca yani aşağı yukarı, bir hesaba göre, yüz seksen yedi ayda 186
defa bu kurumun dayandığı kanunda değişiklik yapılmış. Esasında, hakikaten soru
bence çok şey yani böyle bir kurum var mı gerçekten? Bir tür zombi gibi yani var
gibi duruyor ama yok; yok gibi ama var, falan…
Şimdi,
arkadaşlar, nasıl diyeyim, böyle bir kurum üzerinde konuşmak hakikaten çok anlamlı
gelmedi bana. Fakat bu vesileyle birkaç şeyi söylemek istiyorum. Biliyorsunuz, bu
kurum da özerk bir kurum; özerk, bağımsız, vesaire, vesaire bir kurum -tabii, geçmiş
zaman kullanmak lazım- idi çünkü şu anda, anladığım kadarıyla, 11 üyesini Cumhurbaşkanı
bizatihi kendisi atıyor. Hâlbuki daha önce mali özerkliği olan bir kurumdu bu kurum.

Şimdi,
arkadaşlar, bu, daha önce de yaptığım bir eleştiriyi -Adalet ve Kalkınma Partisine
yaptığım bir eleştiriyi- tekrarlamama fırsat veriyor bir bakıma. Sizler devlet kurumlarını
hükûmet kurumları hâline getirdiniz. Bunlar tüm toplumu ifade eden devlet kurumuna
ait kurumlardı ama sizler bunu hükûmet kurumu hâline getirdiniz yani bunların bağımsızlığını
yok ettiniz. 
Şimdi,
arkadaşlar bazen tartışıyorlar, yargı bağımsızdır, vesaire gibi. Arkadaşlar, niye
inanalım ki buna? Yani bunun bir mantığı var mı? Siz her şeyi hükûmetleştiriyorsanız
eğer, yargıyı da hükûmetleştirmiş olduğunuzu buradan çıkarabiliriz. Dolayısıyla
da bugün itibarıyla yargının bağımsızlığından söz etmek hakikaten bana tuhaf geliyor
ve umarım size de yakında tuhaf gelir. 
Fakat
ben bu vesileyle, geri kalan süremi şöyle bir konuya ayırmak istiyorum arkadaşlar:
Daha önce yine bu kürsüde böyle bir benzetmeyle esasında sizin de gündeminize bir
konuyu getirmek istedim. Bu benzetme, o gün konuşmam sırasında olmayanlar için kısaca
hatırlatmak gerekirse şöyle bir benzetmeydi: Meclis, esas itibarıyla, toplumun aynasıdır
yani toplumda olan her şeyin bir şekilde yansıdığı bir yerdir Meclis ve toplumu
özetler. Dolayısıyla da Meclise bakarak esasında toplumda ne olduğunu da anlamaya
çalışabiliriz ve bu çok değerli bir çalışma mantığı olur diye düşünüyorum. Ve öyle
baktığımızda, arkadaşlar yani çok kabaca, bugüne kadar yaptığımız tartışmalardan
benim anladığım kadarıyla iki küme sorunumuz var. Bu sorunlardan bir tanesi dinle
ilgili. Yani açarsak bunu; tarikatlar, efendim, cemaatler, FETÖ, Diyanet, Alevi,
Sünni vesaire konuları burada, bu kümede. Diğer kümede de etnik sorunlarımız var
yani Kürt, Türk vesaire gibi tartışmaların yapıldığı sorunlar var. Arkadaşlar, bu
sorunlar esas itibarıyla toplumumuzda da olan sorunlar. Peki, diyeceksiniz ki: “İyi
de yani bu sorunlar var, işte konuşuyoruz.” vesaire. Arkadaşlar, şunun altını çizeyim:
Bu konulardaki farklılıklar, esas itibarıyla, fikirlerimizdeki farklılıklardan gelmiyor,
benimsediğimiz değerlerden geliyor, değerlerin farklılığından geliyor. Fikirleri
tartışır, anlaşabiliriz veya anlaşamayız ama değerler öyle değildir, değerler konusunda
anlaşmamız mümkün değildir.
Örnek
mi istiyorsunuz? Bir örnek vereyim. Adalet ve Kalkınma Partisinin temsilcileri sık
sık söylüyorlar: “Biz dindar nesiller yetiştirmek istiyoruz.” diyebilirsiniz, bu
sizin hakkınız çünkü öyle bir değere sahipsiniz. Fakat bir kısım arkadaşımız da
şunu diyebilir burada: “Hayır, tabii dinini bilsin ama biz daha çok bilimsel düşünen
insanların yetişmesini istiyoruz bu ülkede.” Şimdi, arkadaşlar, bu tartışmayı bir
uzlaşmaya getiremeyiz. Yapabileceğimiz tek şey vardır, birbirimizi anlamaya çalışmaktır
ki bu da esas itibarıyla demokrasinin çıtasını yükseltmek anlamına gelir. Anlaşamadığımız
ve anlaşamayacağımız, sonsuza kadar anlaşamayacağımız konular olabilir bütün toplumlarda
olduğu gibi ama buradaki mesele, demokrasinin çıtasını yükselterek esasında birbirimizi
anlamak, birbirimizi tolere etmek, birbirimizle birlikte yaşamanın yolunu bulmak
olabilir. 
Fakat,
arkadaşlar, ne oluyor? Ne oluyor, bakın, size söyleyeyim yani şunu söyleyeyim: Bu
meseleler esas itibarıyla -dinlemiyorsunuz ama ben yine de söyleyeceğim- “beka sorunu”
denilen sorun bizatihi burada arkadaşlar; Suriye’de aramayın, Suriye’de bir şey
bulamazsanız. Beka sorunu, bu söylediğim farklı değerlere sahip olan bir toplumsal
yapıya, toplumsal bir dokuya sahip olmakla ilgili ve bu çok tehlikeli bir yapıdır
esas itibarıyla çünkü her an provokasyona açık bir yapıdır. Nitekim, Maraş vesaire
gibi -geçenlerde konuşuyorduk- olaylar esasında bu farklı değerleri olan toplumsal
yapıya dışarıdan bir biçimde provoke etmekle ilgili meselelerdi.
Şimdi,
arkadaşlar, buradan şuraya getirmek istiyorum: Sayın Erdoğan geçenlerde bir şey
söyledi -zaten hep söylüyor da- dedi ki: “Bu…” Hadi şöyle tersten söyleyeyim isterseniz.
Mesela, diyelim ki şurada oturan arkadaşlara ben “Arkadaşlar, siz iktidarın kaymağını
yediniz, hepiniz milyoner oldunuz.” desem o insanlar bana ne derler? “Ya, sen nereden
çıktın?” derler bir kere “Nereden çıktın, nereden biliyorsun?” derler. Fakat Sayın
Cumhurbaşkanı bunu çok rahatlıkla söyleyebiliyor. “Beşiktaş’ta oturanlar, Kadıköy’de
oturanlar, Çankaya’da oturanlar memleketin kaymağını yedi.” diyor. Arkadaşlar, bu
çok yanlış ve gerçekten çok tehlikeli bir cümle. Nitekim, dün kurduğu cümle de aynı
şekilde tehlikeli. Fatih Portakal’la ilgili olarak -bence çok saygısız bir şekilde-
“Portakal mıdır mandalina mıdır soyadı…” vesaire diye bir konuşma Cumhurbaşkanına
hiç yakışıyor mu arkadaşlar? (AK PARTİ sıralarından gürültüler) 
VEDAT
DEMİRÖZ (İstanbul) – O sayıyor, sövüyor, ona niye yakıştırıyorsun? 
EROL
KATIRCIOĞLU (Devamla) – Sizler çok seviyorsunuz Cumhurbaşkanını, biliyorum ama arkadaşlar,
bakın, beni dinleyin. 
VEDAT
DEMİRÖZ (İstanbul) – Yıllardır halkı sokağa davet edene söylenir. 
EROL
KATIRCIOĞLU (Devamla) – Bu söylediğim mesele bizim beka meselemizdir. Türkiye’de
farklı değerleri olan insanların farklılıklarını kaşımayın. Kaşırsanız çok tehlikeli
bir yere gideriz, bunu anlamak zorundasınız. Ve Cumhurbaşkanı… Bakın, ben size söyleyeyim,
Cumhurbaşkanı… (AK PARTİ sıralarından gürültüler)
KEMAL
ÇELİK (Antalya) – Sen kaşıyorsun.
EROL
KATIRCIOĞLU (Devamla) – Arkadaşlar, beni bilen biliyor, bir dakika… Bir dakika…
Beni bilen biliyor. 
UĞUR
AYDEMİR (Manisa) – Niye bir dakika?
EROL
KATIRCIOĞLU (Devamla) – Adalet ve Kalkınma Partisi bu ülkede çıktığı zaman bir itirazın
adıydı ama şimdi biatın adı oldu ve o sebeple de diyorum ki sizlere, arkadaşlar,
çok seviyor olabilirsiniz ve çok seviyor olduğunuzdan gidersek de Sayın Cumhurbaşkanına
şunu söylemeniz lazım…
VEDAT
DEMİRÖZ (İstanbul) – Halkı sokağa çağırdı.
UĞUR
AYDEMİR (Manisa) – Portakal’ın yaptıkları doğru mu?
EROL
KATIRCIOĞLU (Devamla) – “Böyle bir dil, böyle bir konuşma tarzı gerçekten kabul
edilmez.” cümlesini söylemeniz lazım. 
UĞUR
AYDEMİR (Manisa) – Portakal’ın yaptıkları normal mi?
EROL
KATIRCIOĞLU (Devamla) – Biz söylüyoruz ama hani, televizyonlar size ait olduğu için
bizim söylediklerimiz, konuştuklarımız televizyonda zaten yayınlanmıyor ama hiç
olmazsa siz söyleyin ve emin olun, bunu yaparsanız hem kendinize hem de topluma
çok büyük bir katkıda bulunursunuz.
UĞUR
AYDEMİR (Manisa) – Portakal’ın yaptıkları normal mi?
BAŞKAN
– Siz hep laf atıyorsunuz ya kardeşim!
EROL
KATIRCIOĞLU (Devamla) – Efendim?
BAŞKAN
– Size demiyorum, arkadaşa söylüyorum. 
Ya,
laf atmayın...
EROL
KATIRCIOĞLU (Devamla) – Yani atıyorlar, atsınlar, dert değil.
UĞUR
AYDEMİR (Manisa) – Motive ediyoruz.
BAŞKAN
– Buyurun.
EROL
KATIRCIOĞLU (Devamla) – Arkadaşlar, tekrar edeyim, bu tarz siyaset, siyaset değildir.
Bakın,
ben size bir şey söyleyeyim, biz ne konuşuyoruz? Bütçe konuşuyoruz değil mi? Bütçe
hakkını kullanıyor Meclis, öyle mi? Arkadaşlar, kusura bakmayın ama bu, büyük bir
palavradır, kusura bakmayın. Bu bütçe geldiği gibi gidiyor, hiçbirinizin bir etkisi
ve katkısı olmadı arkadaşlar. Hadi biz muhalefetiz, muhalefet olarak söyledik, söyledik,
söyledik, tamam, hiç kale almadınız ama siz birinci parti ve iktidarın arkasındaki
parti mensuplarısınız, sizin cümleleriniz geçti mi? Ben size söyleyeyim, siz de
herhangi bir virgül dahi koyamadınız arkadaşlar. Ben Plan ve Bütçe Komisyonunda
günlerce arkadaşlarla birlikte oldum, burada görüyorum arkadaşlarımı. Hani, dediğim
gibi, biz bir katkıda bulunmadık, eleştirilerimiz zaten dikkate alınmadı ama kendileri
zaten eleştiri getirmediler çünkü hani “Zaten yukarıdan gelmiş bir metin yani nesini
eleştireceğiz bunun.” demiş oldular. 
Dolayısıyla
da arkadaşlar, bu bütçe geldiği gibi gidiyor. Ve “bütçe hakkını kullanan Meclis”
gibi bir cümleyi kullanıyoruz ama kusura bakmayın, tabirimi de caiz görün, bu, bir
palavra, kusura bakmayın. Çünkü Meclis şu anda, benim gördüğüm kadarıyla, herhangi
bir inisiyatifi olmayan, herhangi bir kanunda herhangi bir etkisi ve katkısı olmayan
bir kurum hâline dönüşmüş durumda. Birbirimizi kandırmayalım, doğru konuşalım, dürüst
olalım.
Şimdi,
71 maddesi olan bir kanun tasarısı geliyor. Emin olun, o tasarı da tahmin edebileceğiniz
gibi torba… Hani bir zamanlar sanki Cumhurbaşkanı Recep Tayyip Erdoğan “Bundan vazgeçeceğiz.”
dememiş gibi hâlâ torba getiriyorlar ve 71 maddenin içinde 30-40 tane konu var.

(Mikrofon
otomatik cihaz tarafından kapatıldı) 
EROL
KATIRCIOĞLU (Devamla) – Sayın Başkan, bir dakika daha istiyorum.
BAŞKAN
– Toparlayın Sayın Milletvekili.
EROL
KATIRCIOĞLU (Devamla) – Şimdi, böyle kanun yapılmaz arkadaşlar. Ciddi olalım, Allah
aşkına ciddi olalım ya. Böyle kanun olmaz. Yukarıda 10 bürokrat, 3 siyasetçi bir
metin üzerinde anlaşıyorlar ve getiriyorlar, siz de onaylıyorsunuz yani sonuç olarak
biz de onaylıyoruz; onaylamasak da. Bu, iş değil arkadaşlar.
Son
olarak bir cümle daha söylemek istiyorum. Ben Leyla Güven’i tanımıyorum ama tanımayı
çok isterdim. Çünkü gerçekten burada olması gereken bir insan bu insan, seçimi kazanmış,
Hakkâri’de çok sayıda insanın, yüzde 80-90 civarında insanımızın oyunu almış bir
arkadaşımız ve kanaatimce asla adil olmayan koşullarda şu anda hapiste tutuluyor
ve bu Meclis gıkını çıkarmadı arkadaşlar, gıkını çıkarmadı. Onun için ben buradan
-cümlem biterken- söylemiş olayım; Meclis Başkanı, lütfen bu konuya eğilsin. Yani
insaf diye bir şey var. Bu Meclisin üyesi olan bir arkadaştan söz ediyorum.
Hepinize
saygılar sunuyorum. (HDP sıralarından alkışlar) 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) - Sayın Başkan, söz talebim
var.
BAŞKAN
– Daha önce arkadaşlarla görüşerek siyasi parti gruplarının konuşmalarının sonucunda
grup başkan vekillerimize veya itiraz eden arkadaşlarımıza söz vereceğimiz noktasında
anlaştık. Dolayısıyla size de Komisyona uzun bir süre tanınıyor, o zaman cevap verseniz…
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Sayın Başkan, İç Tüzük’e
göre Komisyon, siyasi partilerden öncelikli.
LÜTFÜ
TÜRKKAN (Kocaeli) – Komisyon istediği zaman söz alamaz, Tüzük’te öyle bir şey yok.
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Grup Başkan Vekili. 
CAHİT
ÖZKAN (Denizli) – Bitince hep beraber söz alalım efendim.
BAŞKAN
– Komisyonun da öyle olması gerekiyor.
Şırnak
Milletvekili Hüseyin Kaçmaz, buyurun. (HDP sıralarından alkışlar)
HDP
GRUBU ADINA HÜSEYİN KAÇMAZ (Şırnak) – Sayın Başkan, değerli milletvekilleri; hemen
benden önce Erol Vekilim de değindi, tekrar ben de değinmek istiyorum: Sayın Leyla
Güven, Hakkâri Milletvekilimiz bugün İmralı tecridine karşı başlatmış olduğu açlık
grevinin 41’inci gününde. 
Açlık
grevlerinin tarihçesine de baktığımızda muktedirlerin elinden ölüm ve zulüm yetkisinin
alınmasına karşı başlatılmış olduğunu görürüz. Bu sebeple muktedirlere karşı Sayın
Leyla Güven’in başlatmış olduğu bu açlık grevini sahipleniyoruz. Leyla Güven haklıdır,
talebi talebimizdir, mutlak tecrit kaldırılmalıdır. 
Bununla
birlikte, bugün görüşülmekte olan Özelleştirme İdaresi Başkanlığının kesin hesap
bütçesi üzerine kısaca birkaç şey söylemek istiyorum: “Millî ve yerli” kavramının
aslında ne olduğunu merak etmeyen yoktur herhâlde? Peki, yerli ve millî olmayan,
satılmayan ne kaldı, sizlere soruyorum. Türkiye’de yılların birikimiyle kurulan,
ülkenin en temel üretim tesisleri, üretimin yanı sarı istihdama, sosyal ve ekonomik
kalkınmaya önemli katkılarda bulunmuş kamuya ait fabrikalar ve tesisler geçtiğimiz
yıllar içinde birer birer özelleştirilerek satıldı. 
Evet,
sizden önce özelleştirme başlatılmıştı, 1986’da başladı ancak 2002’yle birlikte
muazzam bir noktaya geldi. En son şeker fabrikalarının da gündeme gelmesiyle artık
satılabilecek hiçbir şey kalmadığını öğrenmiş olduk. 
Maalesef
ki Özelleştirme İdaresi Başkanlığının bağımsız olması gereken yerde, Cumhurbaşkanlığına
bağlı olması da ayrı bir tartışma konusu. 
Sayın
Cumhurbaşkanı yakın zamanda “Sırça köşklerde siyaset yapanlar milletin ne düşündüğünü
bilmezler.” dedi. Evet, gerçekten de çok haklı, uzun zaman aradan sonra çok yerinde
bir tespitte bulundu. Sayın Cumhurbaşkanının 1.100 odalı sarayda milletin ne düşündüğünden,
ne hissettiğinden, ne hâlde olduğundan hiç haberi yok; onu söyleyelim. 
Bugün
yine üç yıl önce başlatılan ablukaların yıl dönümü. Taybet İnan, 19 Aralık 2015
tarihinde evinin önünde ayağından vurularak yaralı hâlde ölüme, göz göre göre ölüme
terk edildi. Kendisini kurtarmaya çalışan kaynı yine vurularak öldürüldü. Kendisini
kurtarmaya çalışan, sokak ortasında çekip almaya çalışan, ip atan kocası kolundan
vurularak yaralandı. Bu ülkede birçok insan çok büyük acılar yaşadı. Hepimiz çözüm
sürecinde gördük, üç yılda anaların ağlamadığı, huzurun vücut bulduğu bir dönem
yaşadık. Sonrasında, evet, hatalar, eksikler oldu; birileri kışkırttı, onu da tartışmaya
hazırız. Ancak o üç yıllık önemli süreci -üzülerek söylüyorum ki- iktidar partisi
de bu durumun bir tarafı olarak sahiplenemiyor, cesaret gösterip sahiplenemiyor;
“Evet, biz yaptık, biz bu ülkenin geleceği için yaptık, bu ülkenin huzuru için yaptık.”
diyemiyor. Muhalefet her saldırdığında maalesef ki sahiplenmekten geri duruyor.
Bu durumu da özellikle eleştirmek istiyorum. 
Dediğim
gibi, ben de Şırnak’ın Silopi ilçesinde oturuyorum. Taybet ana öldüğünde hemen haberimiz
oldu. Kaymakamla, cumhuriyet başsavcısıyla sürekli görüşme hâlinde olduk; bir yaralı
insan var orada, cenazesinin alınması gerekiyor diye. Size sadece şunu söyleyeyim,
oğlunun sadece birkaç beyanını size okumak istiyorum, hani bir insan nasıl bu kadar
acıya tahammül edebilir diye, hepsini okumuyorum: “Annem tamı tamına yedi gün sokakta
kaldı. Hiçbirimiz uyuyamadık köpekler gelir, kuşlar konar diye. O orada yattı, biz
150 metre ilerisinde öldük. Bir insan bir insana ne kadar acı çektirebilirse devlet
de bize yedi günde bu kadar acı çektirdi.” Maalesef ki bu acılar, evet, tek taraflı
değil; bu ülkede birçok insan bu acıları çekti. Bazı muhalefet partileri sürekli
bizi bir şeyle itham ediyor ama şunu net söyleyelim: Trabzon’da hayatını kaybeden
Eren Bülbül’ün de Hakkâri’de hayatını kaybeden Bedirhan bebeğin acısı da bizim acımızdır.
Biz bu acılara itiraz ederken başka acılara alkış tutamayız ya da taraf olamayız;
bunu net bir şekilde söylüyoruz, samimi bir şekilde söylüyoruz. Ama maalesef ki
bu Meclis sanki çözüm yeri değil de birbirini itham altında bırakma ya da gelip
burada propaganda yapma yeriymiş gibi maalesef ki kullanılıyor. Bu durumu şiddetle
kınıyoruz, onu da belirteyim. 
Yine,
bu ablukalar sürecinde yüzlerce insan hayatını kaybetti, şehirlerin birçok bölümü,
hatta Şırnak Merkez’de şehrin yüzde 65’i yıkıldı. Yüzlerce insan hayatını kaybetti,
yüz binlercesi göçe maruz kaldı ama maalesef ki şu anda da görüyorum, birçok vekilimizin
çok da umurunda değil ama sorsanız, hepsi bu halkı düşünen, bu milletin geleceğini,
devletin geleceğini bizden fazla düşünen insanlar olduklarını iddia ederler. Bu
ablukalar sürecinde yaşanan acıların hesabını, bir gün sebep olanlar ödeyecek, onu
net bir şekilde söyleyeyim. 
Yine,
yakın tarihte meydana gelen büyük bir vurgunu da sizinle paylaşayım, belki haberiniz
yoktur. Sayın iktidar vekilleri, Beytüşşebap 10 bin nüfusu olan küçücük bir ilçe.
Çözüm sürecinin bitmesiyle başlayan çatışmalı süreçte güvenlik görevlilerinin, Beytüşşebap
ilçe emniyet amirlerinin, polislerin, korucuların, bazı jandarmaların ve orada “yerli”,
“millî” diye geçinen bazı iş insanlarının da dâhil olduğu büyük bir çete kurulmuş.
Beytüşşebap ilçesinde 687 milyonluk vurgun yapılmış. Ve bunu da nasıl yapmışlar?
Daha önce de burada dile getirdim. “Beytüşşebap ilçesinin her köşesine elektrikli
bariyerler konulmuş. MOBESE’ler üst üste gelecek şekilde, hatta MOBESE’ler MOBESE’leri
izliyor.” dediğimizde buradan bir arkadaş -şu an hatırlamıyorum- buradan bir vekilimiz
“Terör var, terör var.” deyip durdu; evet, onlar da aynı o şekilde yapmış. “Terör”
deyip, “millet” deyip, “bayrak” deyip bunun arkasına saklanarak bu halkın bütçesinin
687 milyonunu iç etmişler, vurgun yapmışlar. Bunun içerisinde, dediğim gibi, polisler,
jandarma, korucular ve yerli, millî olduğunu iddia eden iş insanları var. Bu durumu
sizin takdirinize bırakıyorum. Kim araştırıp soruşturacak bu konuyu?
Bu
paralarla evler alınmış, arabalar alınmış, hatta eşe dosta ikramlarda bulunulmuş;
bunu daha önce de dile getirdik. Şu anda kendiniz sorun, Beytüşşebap’ın neredeyse
her sokağında şu an elektrikli bariyerler var, otomatik kepenkler var, MOBESE’ler
üst üste. Bunu nasıl yapmışlar? Beytüşşebap ilçesinde sadece Ziraat Bankası var
ama her ne hikmetse bir polis amiri ve memuru gidip Şırnak merkezde bir banka hesabı
açıyor, işte, öngörüsüzlüğünüz sebebiyle yaptığınız İhale Kanunu’ndan da yetki alarak
ihaleye çıkarılmadan bir sürü mal alımında bulunuyor ve bu mal alımında bulunurken
de Emniyetin asıl hesap numarası olmayan diğer hesap numarasını verip 687 milyonluk
vurgun yapıyorlar. Onu net bir şekilde söylüyorum, 687 milyon.
Şu
an burada görüşülen bütçe için de şunu net bir şekilde söyleyebiliriz: Halkın bütçesi
değil. Yine, bu bütçeler yandaşlara peşkeş çekilecek, sizin kaldırdığınız denetim
mekanizmaları, sizin yok ettiğiniz bağımsız yargı sebebiyle bunlar tespit edilemeyecek
ve bunlar cezalandırılamayacak. Düşünün, sadece 10 bin nüfuslu bir ilçede 687 milyonluk
bir vurgun yapılabiliyorsa gerisini siz düşünün, büyük şehirlerde olanları siz düşünün.
Her “vatan, millet, bayrak” diyenin arkasında bölgede şuna şahit olduk: Çoğunun
arkasından böyle yolsuzluklar çıkıyor. İnanmayanlar olursa belgeler, dosyalar yanımda,
hepsini size takdim ederim. Onun için, çözüm sürecinin ya da çatışma sürecinin bu
ülkeye ne getirdiğini biraz ekonomik yönden de düşünmeniz gerekiyor. 
Bir
daha benzer acıların yaşanmaması için aklıselim davranarak Kürt meselesini demokratik
bir zeminde çözmek için hepimizin gayret sarf etmesi gerekiyor. Hiç kimse buradan
tutup da Şırnak’ta, Cizre’de, Silopi’de o bodrumlarda yanan ya da katledilen siyasetçi
arkadaşlarımızın üzerinden siyaset yapamaz ya da Trabzon’da hayatını kaybeden gencecik
çocuk için de siyaset yapamaz. Bir daha bunların yaşanmaması için ancak siyaset
yapabiliriz. Ama biz burada ne yapıyoruz? Söylediğimiz her şeyde ağır ithamlarla
karşı karşıya kalıyoruz. 
Bu
ülkede çocukluğunu, gençliğini yaşayamayan milyonlarca insandan biriyim. Çok farklı
düşüncelerimiz, taleplerimiz olmasına rağmen maalesef ki bu çözümsüzlükteki ısrarınız
yüzünden hâlâ burada Kürt meselesini konuşmak zorunda kalıyoruz.
KEMAL
ÇELİK (Antalya) – Terörle ilişiği kes, kolay.
HÜSEYİN
KAÇMAZ (Devamla) – Sayın Vekilim, demin de söyledim, dinleseydiniz, konuşmasaydınız
ne demek istediğimi anlardınız.
KEMAL
ÇELİK (Antalya) – Terörle bağını kes, kolay
HÜSEYİN
KAÇMAZ (Devamla) – Siz kesin, buyurun, siz kesin.
CAHİT
ÖZKAN (Denizli) – Sataşma, sen kendi işine bak.
BAŞKAN
– Genel Kurula hitap edin Sayın Milletvekili.
HÜSEYİN
KAÇMAZ (Devamla) – Sayın Vekilim, değerli vekillerim; şunu net bir şekilde söylüyorum,
kim bu ülkede “yerli, millî, vatan, bayrak” demişse…
(Mikrofon
otomatik cihaz tarafından kapatıldı) 
BAŞKAN
– Toparlayın.
HÜSEYİN
KAÇMAZ (Devamla) – …çoğunun arkasından arsızlık, yolsuzluk, düzenbazlık çıkmıştır.
ERKAN
AKÇAY (Manisa) – Bu ağır bir itham. Nasıl bir konuşma ya! Genele itham yapma.
HÜSEYİN
KAÇMAZ (Devamla) – “Çoğunun” dedim, herkesi kastetmedim, hiç saptırmayın.
BAŞKAN
– Bu çok yanlış bir şey.
KEMAL
ÇELİK (Antalya) – Sen terörle bağını kes.
HÜSEYİN
KAÇMAZ (Devamla) – Hiç saptırmayın, hiç saptırmayın.
BAŞKAN
– Sayın milletvekilleri…
HALİL
ETYEMEZ (Konya) – Bu laf, laf mı ya?
HÜSEYİN
KAÇMAZ (Devamla) – Hiç saptırmayın, “çoğunun” dedim. Kendinizi hangi tarafta nitelendirdiğiniz
önemli.
MÜCAHİT
DURMUŞOĞLU (Osmaniye) – Genellemeyin, somut ortaya koyun. Millî olmaktan rahatsız
olmayın.
HÜSEYİN
KAÇMAZ (Devamla) – Bunun için bu ülke, bu iktidar o yıktığı kurumları, denetimi,
yargı bağımsızlığını tekrardan inşa etmek zorunda; yoksa, ilerisinde hepimiz için
çok kötü bir senaryo mevcut.
Saygılar,
teşekkürler. (HDP sıralarından alkışlar)
BAŞKAN
– Bu ifadenizi, özellikle, “bayrak, vatan” ifadelerinin arkasından kullandığınız
ifadeyi kabul etmek mümkün değildir.
HÜSEYİN
KAÇMAZ (Şırnak) – Herkesi kastetmedim ben.
ERKAN
AKÇAY (Manisa) – Herkesi kastettin.
HÜSEYİN
KAÇMAZ (Şırnak) – Hayır, hayır.
ERKAN
AKÇAY (Manisa) – Herkesi kastediyorsun, genelleme yapıyorsun.
HÜDA
KAYA (İstanbul) – İstismar edenler alınsın.
ERKAN
AKÇAY (Manisa) – İstismar edenlere değil, genelleme yapıyor.
BAŞKAN
- Söz sırası Van Milletvekili Muazzez Orhan’a aittir.
Buyurun
Sayın Orhan. (HDP sıralarından alkışlar)
HDP
GRUBU ADINA MUAZZEZ ORHAN (Van) – Sayın Başkan, değerli milletvekilleri; Kamu Gözetimi
bütçesi üzerine söz aldım. Sizleri saygıyla selamlıyorum.
Günlerdir
AKP’nin halk sağlığına zararlı bütçesinin formalitelerini görüşüyoruz. Bu bütçenin
amacı, yoksulluğu ve adaletsizliği azaltmak değil. Bu bütçe uygulandığında, Urfalı
çiftçinin, Vanlı esnafın, üçüncü havalimanı işçilerinin durumu daha iyi olmayacak.
Rantın ve faizin iktidarı olan AKP’nin bu bütçesiyle iş cinayetleri devam edecek,
kadın kırım politikaları sürdürülecek, doğanın ekolojik talanı derinleşecektir.
On altı yıllık uygulama göstermiştir ki AKP iktidarı varken yoksulluk ve işsizlik
azalmayacak, tam tersine artacaktır. Bu bütçe Karadeniz’de “Ben halkım.” diyen Havva
ananın karşısına jandarma copu olarak çıkacak. Dersim’de orman yakacak, Meriç’te
mülteci boğacak. Soma’da, Şirvan’da madenciye tekme vuracak. Bu bütçeyle her sabah
evinden çıkan 6 işçi akşam evine geri dönmeyecek, iş cinayetlerinde katledilecek.
Bu bütçe “Köle değiliz.” diyen işçilere gözaltı ve tutuklama olacak. Bu bütçe kadın
emeği için bağımlı yaşamı dayatacak çünkü bu bütçe emeğin sömürüsü demek. Bu bütçe
engelliler için daha çok engel demek. Bu bütçe esnaf için iflas, çiftçi için daha
çok masraf demek. Bu bütçe halka dolaylı vergide artış, ranta vergide af demek.
Bu bütçe de AKP’nin adaletsizliğinin tescilidir. 
Kamu
gözetimi bütçesi üzerinde konuşuyoruz. Ülkeyi ekonomik krize sürükleyen AKP, bu
bütçede eğitimin, sağlığın, sosyal politikaların payını enflasyon oranında bile
artırmamıştır. Yüzde 20’nin üzerinde enflasyon varken memur maaşına sadece yüzde
4 zam yapılmıştır. Asgari ücrete günlük 20 lira zam bile lütuf sayılmaktadır. Ama
Cumhurbaşkanlığının -“Elinize dilinize dursun.” dediği- 1 milyon 800 bin kişilik
asgari ücreti kadar bütçesi var. Asgari ücretliye şırıngayla, saraya uçakla pay
veren bütçe. Yeterince kul hakkı yediniz, zararın neresinden dönerseniz kârdır.
Bu bütçeyle daha fazla halkın hakkını yemeyin. Hakk’ın karşısına kul hakkıyla çıkmayın.

Bütçesi
üzerine konuştuğumuz kurumun stratejik planında şöyle trajikomik bir ibare var,
iyi dinleyin: “Hiçbir organ, makam, merci ve kişi bu kurumun nihai kararını etkilemek
amacıyla emir ve talimat veremez.” denilmektedir. Sorarım size, bu ülkede böyle
bir kurum var mıdır? Bu ülkede yargı bile bu Meclisin seçilmiş onlarca üyesini talimatla
tutsak etmedi mi? Bu ülkede yargıda, medyada, tüm idari teşkilatlarda tekçi ve faşist
bir korku rejiminin etkisiyle hareket edilmemekte midir? AİHM kararına karşı hamle
arayışı derhâl karşılık bulmuşsa burada hangi kurumun bağımsızlığından bahsedeceksiniz.

Bu
kurumun görevlerine baktığımızda, uluslararası standartlara uyumlu, muhasebe ve
denetim standartlarını oluşturmak, kamu gözetimi yapmak gibi kamu adına yapılan
görevleri bulunmaktadır. Peki, Sayıştay raporlarından sonra görev değişikliğini
nasıl izah edeceksiniz? Bu kurum da dâhil birçok kurumda yönetim kurulu erkekler
albümü gibi; İŞKUR’da, SGK’de, MASAK’ta ve birçok yerde. Özetle, AKP erildir, kadını
yok saymaktadır ve cinsiyetçidir. 
Kamu
gözetimi ve denetimi standartları, öncelikle kanunun iradesine ve kamusallığa saygıyla
olur. AKP’nin, muhasebecilere, mali müşavirlere sürekli iş çıkarttığı, mevzuatı
sürekli değiştirdiği yerde, her defasında zengin kesim için vergi affı uyguladığı
bir yerde mesleğini dürüstçe icra etmeye çalışan herkes sorun yaşamaktadır. 
AKP
için önemli olan yandaşçılıktır. Ticarette, sanatta, medyada tek kriter vardır,
o da yandaşçılıktır. Yandaşsan denetim yok, sorun çıkarsa da halledilir ama değilsen
vergi teftişi, muhasebeci teftişi ansızın kapınızı çalabilir. 
AKP’nin
kayyum atadığı firma sayısı bini aşmıştır. TMSF’nin bu varlıkların kimlerin lehine
nasıl çarçur edildiğini merak edenler TMSF Sayıştay raporuna baksınlar. Bu görevler
kamu adına yapılırken AKP ne yaptı? AKP, kamuoyunu bıraktı, kayyuma sarıldı. Halkın
denetimine güvenmeyen AKP, DBP’li belediyelere kayyum atadı. Seçimle gelenler seçimle
gitmedi. AKP, Van’da, Mardin’de, Amed’de ve bölge illerinde seçimle alamayacağını
bildiği için kayyumlarla tehdit ediyor. 
Bakın,
30 Ekimde Van Gürpınar Öğretmenevinde, muhtarlar, öğrenci servis şoförleri, korucu
ve komutanlar ile bazı öğretmenleri de kattıkları toplantıda “Biliyoruz, buralarda
HDP’ye oy çıkıyor. HDP’ye oy çıkmayacak. Çıkarsa gerekeni yaparız.” şeklinde tehdit
ederek bölgede seçim kazanmaya çabalıyorlar. Kayyumlarınız hem halkı tehdit ediyor
hem de iyi çalıyorlar. Siz de bunlardan haberdar olmalısınız ki Van’da kayyumları
aday yapmadınız. Van halkının onları sandığa gömeceğini biliyordunuz. VASKİ’de kayıp
milyonları ne yaptınız? 
Kayyum,
HDP’nin yaptığı çok katlı otoparkı açılışı yapılacakken yıkıp yerine lüzumsuz bir
AVM’ye dönüştürdü. Otopark sorununu çözeceğine haraç kesen bir şirket kurdu. Van’da
bu otopark şirketi halkı haraca bağlamış gibi ceza kesmektedir. 
Kayyum
ve AKP zihniyeti Van’ın tarihine ve doğasına da saldırmıştır. Muradiye Şelalesi
sit alanı iken inşaat alanına dönüştürüldü. İki yüz yıllık tarihî köprülere asfalt
döküldü. Gevaş’ta AKP belediyesi mezarlıkları da yok etti. Bin yıllık su kanalları,
dereler ranta ve haraca bağlandı. Çiftçiler tarlalarını ekip biçemiyorlar. 
2017
Sayıştay raporlarında yolsuzlukları duymayan kalmadı. 2017’de Van’da bir afet olmuş
duydunuz mu? Ben de duymamıştım açıkçası. Neyse ki 2017 Sayıştay raporlarından öğrenmiş
olduk. Van’da yaşamayan, sahte ikametgâhlı bir şahsa afet ödeneğinden ciddi ödemede
bulunulmuş. Van’daki en büyük ve tek afet kayyum afetidir. 
Bir
örnek daha, ne hikmetse kayyum geldiğinden beri taşınmazların tahsil edilemeyen
kira bedelleri var. Yolsuzluklarını örtemeyen kayyumun savunması daha trajik; nitelikli
personellerin KHK’lerle ihraç edilmesinden dolayı bu gelirlerini takip edememişler.
Yolsuzlukları yetmemiş, KHK’lerle işlerinden ettikleri emekçileri de yolsuzluklarına
kalkan yapıyorlar. 
Sayın
milletvekilleri ve bizi izleyen değerli halkımız; lütfen buraya dikkat edin: KCK
operasyonlarını, Roboski katliamını ve Türkçe Olimpiyatları’nı birlikte yapan AKP
ve FETÖ 15 Temmuz gecesine kadar Edi ile Büdü gibiydi. Darbede kullanılan savaş
uçaklarıyla Roboski’de kullanılan savaş uçaklarını aynı ekipler kullanmadı mı? KCK
operasyonlarını ne istediyse verdiğiniz FETÖ’yle beraber başlattınız, şimdi siz
sürdürüyorsunuz. 
Herhangi
bir yargılama yapmadan 133 bin kamu emekçisini darbe girişimi gerekçesiyle KHK’lerle
işten atan AKP üç yıldır kamuda sadece üniformalı istihdam sağlamaktadır. Öğretmen,
doktor, memur açığı varken ve atanmamış yüz binlerce yurttaş dururken AKP zabıta,
korucu, asker kısacası hiçbir şey üretmeyen üniformalılara bütçe ayırdı. 
İhraç
KHK’lerinin altında Erdoğan’ın imzası vardır. Bu imzanın sonucunda okulunu terk
eden çocuklar, işsiz bırakılan anne babalar ve geleceği gasbedilen insanlar var.
Erdoğan’ın bu imzasıyla, Mehmet Fatih Traş yoldaşımız başta olmak üzere 53 insan
intihar etmiştir. Darbe girişiminden sonra on üç gün gözaltındayken işkenceyle öldüğü
iddia edilen Gökhan öğretmen bir buçuk yıl sonra “Pardon.” denilerek görevine iade
edildi. Bu insanların vebali boynunuzdadır.
KHK’lerle
2 bin engelli kamu personelini ihraç ettiniz. Bu mudur sizin insanlığınız? Mamak
Belediyesinden ihraç ettiğiniz bir kişinin engelli çocuğu tedavisi yapılamadığından
yaşamını yitirdi. Sizin adaletiniz OHAL Komisyonunuz kadardır, adresi, usulü, hakkı
hukuku belli olmayan OHAL Komisyonu kadar adilsiniz. İhraç ettiniz ama mahkemelerden
kaçan sizlersiniz. Komisyon kararları ve KHK’lerle yanlışlıkla 6.800’den fazla ihraç
iade edildi. Bu da haksızlığınızı ortaya koymaktadır; İŞKUR’daki ihraçlar yanlışlıkla
ortaya çıktığı gibi, Diyanet-Sen Van şubesinin ihbar yazısında DİVES üyesi onlarca
imamın ihracı gibi. İhraçlar herhangi bir hukuka göre değil, tamamıyla AKP yandaşlarının
kanaatine göre fişlemelerle yapılmıştır. İş barışını, huzurunu yok ettiniz, çalışanları
ajanlaştırdınız. AKP, sadece Van’da 3.500 kişiyi KHK’lerle ihraç etti. Kentteki
esnafı, çiftçiyi, emekçiyi yolsuzlukla terbiye edeceğinizi düşünüyorsanız yanılıyorsunuz.
31
Martta halkımız AKP’yi ve kayyum belediye adaylarını sandığa gömecektir. Sandıkta
halkımız Roboski’den Cizre’ye, Uğur Kaymaz’dan Taybet anaya…
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Milletvekili. 
MUAZZEZ
ORHAN (Devamla) - …Kürt halkına yönelen vahşetin, kayyumun ve ihraçların hesabını
soracaktır. 
Kürt
halkı başta olmak üzere, Türkiye’deki tüm ezilenlerin iradesini temsil eden HDP’nin
tutsak tutulan tüm seçilmişlerine ve insanlığa aykırı tecrit koşullarına karşı itiraz
eden Leyla Güven’e buradan selamlarımı yolluyorum. Kırk bir gün oldu, Meclisin bir
üyesi tutsak ve bedenini açlığa yatırmış. Sizlerden buradan bir ses çıkmayacağı
görülüyor ancak biliyoruz ki bizleri izleyen, insan hak ve özgürlüklerinden ve barıştan
yana olan milyonlar bu çığlığa sessiz kalmayacaktır. Bizim de onlara sözümüz var,
bu karanlığa asla teslim olmayacağız.
Kurulu
saygıyla selamlıyorum. (HDP sıralarından alkışlar)
BAŞKAN
– Söz sırası, Van Milletvekili Bedia Özgökçe Ertan’a aittir. (HDP sıralarından alkışlar)
HDP
GRUBU ADINA BEDİA ÖZGÖKÇE ERTAN (Van) – Sayın Başkan, değerli milletvekilleri; Genel
Kurulu saygıyla selamlıyorum.
Evet,
her gün çok sayıda basın-yayın organında farklı konularla ilgili sayılar, istatistikler
eşliğinde haberler yapılıyor. İstatistik öyle bir araç hâline getirildi ki çoğu
zaman gerçek olmayanları doğruymuş gibi göstermek için yani yalan bilgi için temel
başvuru kaynağı hâline dönüşmüştür. Amerikalı yazar Mark Twain “Üç çeşit yalan var;
yalanlar, kahrolası yalanlar ve istatistikler.” der. Neredeyse görüşmelerin sonuna
geldiğimiz 2019 yılı Merkezi Yönetim Bütçesinde ben de TÜİK bütçesini bu bakış açısıyla
değerlendirmeye çalışacağım.
Sayın
milletvekilleri, şu bir gerçektir ki, istatistikler toplumlar açısından geçmişi
anlamanın, bugünü yönetmenin ve geleceği planlamanın en önemli sayısal anahtarlarıdır.
Ancak istatistiki veriler önemli oldukları kadar tehlikelidirler de çünkü devleti
yönetenlerin kamuoyunu yönlendirmek için kullanabilecekleri müthiş bir yalan makinesine
dönme olasılığı her zaman vardır. Nitekim ünlü siyasetçi Churchill’e atfedilen şu
söz günümüzde istatistik bilimine iktidarların bakış açısını gayet net bir şekilde
tariflemektedir: “Kendim manipüle etmediğim istatistiğe inanmam.” Son yıllardaki
performansına baktığımızda, eski adıyla Devlet İstatistik Enstitüsü, 2005’ten bu
yana Türkiye İstatistik Kurumu olarak anılan bu kurumun bizlere geleceğin sağlıklı
bir biçimde planlanabilmesi, etkin politikaların oluşturulabilmesi için veriler
sunmak yerine, hükûmetlerin manipülasyon aracı olma işlevi gördüğü ortadadır. AKP
sadece kendi belirlediği doğruların açıklanmasını, halkın buna inandırılmasını istemekte
ve bu talebe kısmen karşı çıkıp işinin gereğini yapanları ise ya görevden alıyor
ya da emekliliğe sevk ediyor. Daha yakın zamanda,
3 Ekim günü, TÜİK’in enflasyon verilerini açıklaması ve Yeni Ekonomi Programı’nın
hedeflerinin çok üzerinde bir veri açıklaması üzerine, TÜİK Başkan Yardımcısı Enver
Taştı aynı gün tenzilirütbeyle görevinden alındı. Sadece iki ay önce karşılaştığımız
bu örnek dahi, tek işi nesnel veriyi, bir anlamda, pazarda, mağazada, evinde, gelen
zamlarla mücadele etmek zorunda olanları, gerçek Türkiye’yi sunmak olan bu kurumun
nasıl siyasal iktidarın baskısında olduğunun kanıtıdır. TÜİK, olanı olduğu gibi
vermek yerine, Hükûmetin yanlış politikalarının sonuçlarına yönelik eleştirilere
tampon kurum hâline gelmiştir. 
Hepinizin
bildiği gibi, geçtiğimiz yıllarda, TÜİK, millî gelir verilerinde revizyona gitmiş,
ancak kurum, Birleşmiş Milletler ve Avrupa Birliği istatistik bürolarının revizyon
önerilerinin çok ötesine geçtiği için eleştirilmişti. Ünlü iktisatçı, hocaların
hocası Korkut Boratav bu değişikliği şöyle yorumlamıştı: “TÜİK’in yeni millî gelir
hesapları arızalıdır, güvenilmez öğeler içermektedir, olduğu gibi kullanılması sakıncalıdır,
daha sonra iktisatçıların yapabileceği revizyon ve düzeltmeler de herkesin kullanabileceği
ortak bir veri tabanı oluşturamaz.” demiştir. “TÜİK, ısrar ettikçe, Türkiye ekonomisi
üzerinde sağlıklı, güvenilir çalışmaları kösteklemiş olacaktır.” demiştir. 
Sayın
milletvekilleri, uluslararası kamuoyunda Türkiye’nin referans kurumu olması gereken
TÜİK, büyüme iddialarının devam etmesine yönelik propoganda aracı olamaz, olmamalıdır.
Eğer olursa, bu hâl, bu ülke insanına kötülük etmekten başka hiçbir anlam taşımaz.
Büyümenin hane halklarının kazancı olmadığını, üç beş inşaatçı yandaş firmanın olduğunu
çok iyi biliyoruz ve bu çok açık bir şekilde görülüyor zaten. 
Yakın
dönemin gündemi olması dolayısıyla, büyüme rakamlarından ve dolayısıyla fiyat dalgalanmalarından
devam edersek TÜİK’in bu konular üzerine bize sunduğu verileri tarihsel karşılaştırma
yapabileceğimiz bir araç da yoktur ne yazık ki. Sokaktan geçen bir yurttaşın bu
verilere erişimi neredeyse imkânsızdır. TÜİK verilerine ulaşmak ve bunlarda karşılaştırma
yapmak için neredeyse doktora yapmış olmak gerekiyor. Kaldı ki neyi karşılaştıracağız,
TÜİK’in rakamlarına güveniyor muyuz? Dün işsizlik rakamları açıklandı. “Evet, bu
açıklama inandırıcıdır.” diyebilecek bir iktisatçı acaba çıkabilecek mi? Hangimiz
Türkiye’de gerçek enflasyonun kasım ayında düştüğünü ve yıllık yüzde 21,62 olduğuna, işsizliğin ise yüzde 11,4
olduğuna inanıyoruz. Bu işlerle biraz ilgilenen ekonomistler, Türkiye üzerinde çalışma
yapan araştırmacılar TÜİK’in, veri güvenirliğini son yıllarda iyice kaybettiği konusunda
hemfikirdirler. Bakın, yabancı firmalar TÜİK’in güven problemi olduğunu düşündükleri
için artık gölge veya alternatif raporlar hazırlıyorlar.
Sayın
milletvekilleri, toparlamam gerekirse, TÜİK’in, açıklamalarına itibar edilen bir
kurum olmasını istiyorsak eğer; verilerine her yurttaşın kolaylıkla erişebilmesi,
manipülasyondan uzak olması için tarihsel olarak geniş kapsamlı olması ve şüpheye
yer bırakmayacak ölçüde güvenilir olması gerekmektedir. Bugünkü pozisyonu itibarıyla
TÜİK’in, bu şartları yerine getirmekten çok uzak olduğu kanaatindeyiz ve bu çok
vahim durumu tekrar dikkatinize sunmak istiyoruz. Bu anlamda, bu bütçeyi kabul etmediğimizi
tekrar belirtmek isteriz.
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Söz sırası, Mersin Milletvekili Rıdvan Turan Bey’e ait.
Buyurun
Sayın Turan. (HDP sıralarından alkışlar)
HDP
GRUBU ADINA RIDVAN TURAN (Mersin) – Sayın Başkan, değerli milletvekilleri, ekran
başındaki değerli halkımız; hepinizi saygıyla, sevgiyle selamlıyorum. 
Ben
de, açlık grevinin 41’inci gününde olan Leyla Güven’e buradan selamlarımı ve dayanışma
duygularımı iletiyorum.
Bankacılık
Düzenleme ve Denetleme Kurumu konusunda söz almış durumdayım.
Şimdi,
değerli arkadaşlar, BDDK için yasa; tasarruf sahiplerinin hak ve menfaatlerini korumak,
mali piyasalarda güven ve istikrarı sağlamak, kredi sisteminin etkin bir şekilde
çalışmasını sağlamak üzere müdahalelerde bulunmak şeklinde bir tarifte bulunmuş.
Ve yine, kurumun mali özerkliğe sahip olduğu, ayrıca, hiçbir organ, makam, merci
veya kişi tarafından da etkilenemeyeceğini, müdahale edilemeyeceğini mevzuat açıkça
ifade ediyor. Şimdi, yazılanlar bunlar. Biraz pratiğe bakalım. Örneğin, çiftçilerin
kredi ihtiyaçlarını finanse etmek için kurulmuş olan, biliyorsunuz, Ziraat Bankası
üçüncü havalimanının önemli finansörlerinden bir tanesi hâline dönüştürüldü ve kredi
verdi. Yine, küçük üreticiyi desteklemek üzere kurulmuş Halk Bankası üçüncü havalimanını
finanse eden kurumlardan bir tanesiydi. Acaba bu BDDK’nin, BDDK’yi yönetenlerin
hiç akıllarına gelmez mi, hiç bu konuda bir söz söyleme ihtiyacı duymazlar mı? Yani
yasanın tarif ettiği ile reel durumda meydana gelmiş olan çelişik duruma ilişkin
Allah’tan ilaç niyetine tek bir laf duyabilmiş durumda değiliz.
Yine,
örneğin, Doğan Medya, biliyorsunuz, Ziraat Bankası tarafından kredisi sağlanmak
koşuluyla Demirören Medya’ya satıldı. Şimdi, birtakım regülatör mekanizmalar var
değerli arkadaşlar, biliyorsunuz; işte, bunlar piyasayı düzenlerler, tekelleşmeyi
engellerler. Han duvarı gibi bir tekel meydana geldi bu memlekette. Demirören Medya
şu anda basın kuruluşlarının, gazetenin, televizyonun kahir ekseriyetini elinde
bulunduran bir tekele dönüşmüş durumda ve kredi de Ziraat Bankası eliyle sağlanmış
durumda. Ya, merak ediyorum, bu BDDK bu konuda iki çift laf etme ihtiyacı hiç duymaz
mı? Yani şöyle mi yapacağız: Mevzuatta yazanlar ile pratikte uyguladıklarımız arasındaki
açı farkı bu memlekette hep böyle sürecek gidecek mi? Eğer sürecek gidecekse zaten
herhangi bir şeyden şikâyetçi olmaya gerek yok. 
Halk
Bankası uluslararası bir davanın konusu hâline geldi. Biliyorsunuz, İran’la altın
ticareti konusunda ABD’de suçlanan bir banka, bir kamu kurumumuz olan Halk Bankası
ama buna ilişkin yine duyduğumuz herhangi bir söz BDDK’den yok. 
Şimdi,
Kalkınma Bankası Yasası çıktı, biliyorsunuz, geçtiğimiz aylarda ve bu Kalkınma Bankası
-bizim iddiamız şudur ki- İşsizlik Fonu’nu hortumlamak suretiyle sermayeye düşük
faizli, uzun vadeli kredi imkânı yaratacak. Bunu göreceğiz. Bakalım, göreceğiz BDDK
bu konuda iki çift lafı esirgeyecek mi esirgemeyecek mi? Bunu hep beraber göreceğiz
değerli arkadaşlar. Üç bankaya, üç kamu bankasına bu memlekette 11 milyar kredi
verildi, BDDK’den Allah’tan tek bir kelime yok çünkü BDDK’nin mevzuatta ifade ediliş
biçimiyle mali özerkliğe sahip olması bir şehir efsanesinden öte gitmez. Niye gitmez?
Çünkü Erdoğan ve saray rejimi BDDK gibi regülatör mekanizmaların hepsinin önüne
geçmiş durumda. Eğri oturalım doğru konuşalım, realite bundan ibaret. Dolayısıyla,
hani klasik iktisat ekolünün bir varsayımı vardır, piyasanın görünmez eli derler.
Piyasanın görünmez eli bütün piyasa mekanizmalarını düzenler, kendiliğinden bunu
yapar. Vallahi, bu motto bizim ülkemizde sermayenin, piyasanın görünmez elinden
çıkmış ve Erdoğan’ın görünür eli hâline gelmiş. Eğer bu böyle sürüp devam edecekse
yani Erdoğan bütün bu mali piyasalara bu biçimde müdahalesini devam ettirecekse
burada liberalizmin o savunduğunuz klasik manada geçerli olan herhangi bir kuralının
geçerli olması mümkün değil. 
BAŞKAN
– Toparlayalım Sayın Milletvekili. 
RIDVAN
TURAN (Devamla) – Toparlıyorum Sayın Başkan. 
Zaten
aslında yüz altmış yıl önce Marks, sermaye birikimlerinin kaçınılmaz olarak tekelleşmeye
elvereceğini ve bunun piyasa tarafından iradi müdahalelerle engellenemeyeceğini
söylemişti. Şu anda karşı karşıya kaldığımız durum da iktidarın çıkarları doğrultusunda
piyasada ciddi bir sermaye temerküzü oluşmaya başlamış durumda, iktidar yanlısı
tekeller meydana gelmiş durumda ve ne yazık ki mali piyasalar açısından eğer bunu
konuşacak olursak Bankacılık Düzenleme ve Denetleme Kurumunun bu konuyla ilgileneceğine
ilişkin hiçbir emare söz konusu değil arkadaşlar. Ne diyelim, BDDK’nin Allah taksiratını
affetsin diyoruz.
Teşekkür
ederim. (HDP sıralarından alkışlar) 
BAŞKAN
– Evet, son söz Hakkâri Milletvekili Sait Dede’de.
Buyurun
Sayın Dede. 
HDP
GRUBU ADINA SAİT DEDE (Hakkâri) – Sayın Başkan, değerli milletvekilleri; Sermaye
Piyasası Kurulu bütçe görüşmesine ilişkin görüşlerimi sunmadan önce halk tarafından
seçilmiş ancak iktidar tarafından siyasi olarak cezaevinde tutulan başta Hakkâri
Milletvekili Sayın Leyla Güven olmak üzere bütün yoldaşlarımıza, arkadaşlarımıza
buradan selamlarımı gönderiyorum
Değerli
arkadaşlar, günlerdir seçim bölgem olan Hakkâri’deydim. Bu Hakkâri halkının bizlere
sorduğu iki soru var, birincisi: Leyla Güven hukuka aykırı bir şekilde neden hâlâ
cezaevinde tutulmaktadır?
İkinci
soruları da şu: Leyla Güven kırk bir gündür bedenini açlık grevine yatırmasına rağmen
ve bu Meclisin bir üyesi olmasına rağmen bu Meclis neden bu duruma sessiz kalmaktadır?
Değerli
arkadaşlar, Hakkâri Milletvekili Leyla Güven, tecridin kaldırılması için başlattığı
süresiz, dönüşümsüz açlık grevinin bugün 41’inci günündedir. Sayın Leyla Güven vekilimizin
taleplerine cevap verilmesi gerektiğini, aynı zamanda bu taleplerin milyonların
talepleri olduğunu bir daha buradan belirtmek istiyoruz. Az önce de belirttiğim
gibi, açlık grevinin 41’inci gününde Sayın Leyla Güven ve açlık grevlerinde 40’ıncı
gün kritik eşiktir. Telafisi tıbben imkânsız sonuçların ortaya çıkmasına ve bu Meclisin
bir üyesinin hayatını kaybetmesine neden olacak sonuçlardır bunlar. Meclis Başkanlığına
ve Parlamentoya bir daha çağrımız, bu tablo daha da ağırlaşmadan gerekli adımların
bir an önce atılmasıdır. Leyla Güven’in talepleri ayrıca haklı ve hukuki taleplerdir
arkadaşlar.
Değerli
milletvekilleri, Sermaye Piyasası Kurulu tek adam rejimine geçişin ardından özerkliğini
kaybeden önemli kurumlardan sadece biridir. Özerkliğin önemini burada uzun uzadıya
anlatmanın bir manası yok. Zira böyle bir kurulun özerkliğini kaybetmesi, şeffaflığını,
denetlenebilirliğini, bağımsızlığını yitirmesi anlamını taşımaktadır. AKP ve saray
zihniyeti kayyumlarla gasbettiği halk tarafından seçilmiş belediye başkanlarını,
çeşitli hile ve iftiralarla görevden alıp siyasi tutsak hâline getirmiştir. Demokratik
Bölgeler Partisinin sahip olduğu belediyeler dışında İstanbul, Ankara, Bursa gibi
şehirlerin de belediyelerine kayyum zihniyetinin yerleşmesine sebep olmuştur. İşte,
bu kayyum zihniyeti benzer şekilde, Sermaye
Piyasası Kurulu, Bankacılık Düzenleme ve Denetleme Kurumu, Rekabet Kurumu gibi düzenleyici
ve denetleyici kurumları da alaşağı etmiştir. Farklı bakanlıklardan çeşitli sayıda
ögelerle kurulan kurulların seçilme yöntemini değiştirip tek bir çürümüş siyasi
zihniyete teslim etmiştir. Teslim olmayan bizlerin, emekçilerin, Türkiye halklarının
direnişi her alanda devam edecektir. 
Bakın,
sözde temel görevi yatırımcıları korumak ve piyasalara olan güveni artırmak olan
Sermaye Piyasası Kurulu, 13 Temmuz 2018 tarihinde piyasa bozucu eylem olarak saydığı
içeriden bilgi verme durumuyla ilgili bir değişiklik yapmıştır. İçeriden bilgi verme
tüm dünyada ticari bir suç iken Türkiye’de ilgili değişiklikle 31 Ağustos 2018 tarihine
kadar suç olmaktan çıkarılmıştır. Elbette, gelen tepkiler üzerine iki gün sonra
yani 15 Temmuz 2018 tarihinde ilgili yasal düzenleme iptal edilmiştir. Bu iki günlük
süre içerisinde herhangi bir suç işlenmiş midir? Bu duruma yönelik bir soruşturma
yapılmış mıdır? Sanmıyoruz. 
Öte
yandan, kredilerin düzenlenmesi, tam rekabet koşullarının oluşturulması ve düzenlenmesi
üzerinde söz hakkı sahibi olan Sermaye Piyasası Kurulu, Hürriyet gazetesinde Demirören
Grubunun çağrı muafiyetini herhangi bir gerekçe göstermeden kabul etmiştir. Bu usulsüzlük
ise yaklaşık 264 milyon TL kur avantajı sağlamıştır. Bu durumu tüm çıplaklığıyla
halka açıklamaya çalışan Hürriyet gazetesi köşe yazarı Uğur Gürses de ilgili Sermaye
Piyasası Kurulu yazısı sebebiyle yazısı daha yayınlanmadan gazeteden ayrılmak zorunda
bırakılmıştır. Doğruyu söyleyeni, hakkı haykıranı susturma çabalarınız bitmek bilmiyor,
Ali Cengiz oyunlarınız bitmek bilmiyor.
Değerli
milletvekilleri, bağımsızlık, özgürlük, özerklik gibi hayati kavramların her alanda
yok oluşuna sebep olan bir iktidarla karşı karşıyayız. Demokrasi anlayışınızın çerçevesini
belirleyen saraydır, özgürlük anlayışınızın çerçevesini belirleyen yine saraydır.
Biat kültürünüz bu ülkenin bütün halklarının emeğini sömürmeye, gasbetmek üzerine
kuruludur. Bizler asla buna izin vermeyeceğiz. 
Son
olarak, “Halktan alınan paraların halk adına murakabesi esastır.” sözünün ehemmiyetini unutup gittikçe kurumsallaşan hesap
vermezliğiniz, piyasanın hikmetine olan bağlılığınız, Anayasasızlaşma sürecine olan
katkınız, sarayın tekçiliğine boyun eğişiniz her alanda büyük tahribatlar yaratmaya
devam edecektir. Unutmayın ki savaş, ne üzerine kahramanlıklar yazılacak bir olgudur
ne ekonomik kriz yapısal reformlarla aşılacak bir durumdur. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili. 
SAİT
DEDE (Devamla) – Bugün içinde bulunduğumuz ekonomik, siyasal, sosyal, hukuki bütün
çıkmazların temelinde Türkiye’nin en önemli meselesi olan Kürt sorunu yatmaktadır.
Bu nedenle Kürt sorununun demokratik ve barışçıl yöntemlerle çözümlenmesi derhâl
başlatılması gereken ilk adım olup muhatapları da bellidir. 
Son
olarak, bu bütçe halktan, emekten, kadından, çiftçiden, doğadan yana olmayıp sermayeden,
ranttan, hukuksuzluktan yanadır. Dolayısıyla, bu bütçeyi kabul etmemiz mümkün değildir.

Genel
Kurulu saygıyla selamlıyorum. (HDP sıralarından alkışlar) 
BAŞKAN
– Sayın Tanal, buyurun, yerinizden söz veriyorum. 
IV.- AÇIKLAMALAR (Devam)
10.- İstanbul Milletvekili Mahmut Tanal’ın, hiçbir canlının elinden yaşam
hakkının alınamayacağına ve hayvanları öldürmenin cinayet olduğuna, Meclise sunduğu
Hayvanları Koruma Kanunu Değişiklik Teklifi’nin yasalaşmasını talep ettiğine ilişkin
açıklaması
MAHMUT
TANAL (İstanbul) – Teşekkür ediyorum Değerli Başkanım. 
Değerli
milletvekilleri, hepinizi saygıyla, hürmetle selamlıyorum. 
Bir
televizyon programına yarışmacı olarak katılan ve diskalifiye edilen vatandaşın
sosyal medya üzerinde papağana yaptığı eziyet kabul edilemez. Papağana işkence eden
kişi önce serbest bırakıldı, sonra tekrar gözaltına alındı.
İnsana
şiddetin bile yeterince tepki görmediği ülkede, hayvana şiddete karşı yeterince
kamuoyu maalesef ki oluşmuyor. Hiçbir canlının elinden yaşam hakkı alınamaz. Hayvanın
canına kastetmek, hayvanları öldürmek cinayettir. İnsan olmaması, onun öldürülebilir
olması anlamına gelmez. Hayvanı metalaştıran, değersizleştiren bu anlayışa sahip
herkes şunu bilmeli: Canı acıyan tek varlık insan değildir. 
(Mikrofon
otomatik cihaz tarafından kapatıldı) 
MAHMUT
TANAL (İstanbul) – Özür diliyorum, bitiriyorum hemen Sayın Başkan. 
BAŞKAN
– Teşekkürler Sayın Tanal. 
MAHMUT
TANAL (İstanbul) – Özür dilerim Sayın Başkan, kayıtlara geçmesi açısından…
BAŞKAN
– Toparlayın lütfen. 
MAHMUT
TANAL (İstanbul) – Çok sağ olun, çok teşekkür ederim Değerli Başkanım. 
Kendini
koruyabilme ihtimali dahi olmayan hayvan dostlarımıza eziyet, dinimizce de affedilemez
bir günahtır. Meclise sunduğum Hayvanları Koruma Kanunu Değişiklik Teklifi’min bir
an önce yasalaşmasını talep ediyorum. 
Bir
diğer problem ise niteliksiz, hasta ruhlu, rating uğruna insanlık dışı işler yapan
insanlar medyadan uzak tutulmalıdır. Şiddet, bu hastalıklı insanlar aracılığıyla
olağanlaştırılmamalıdır. 
Teşekkür
ediyorum. Saygılarımı sunarım. (CHP sıralarından alkışlar)
BAŞKAN
– Sayın Erbaş…
11.- Kütahya Milletvekili Ahmet Erbaş’ın, Kütahya halkı adına fiberglas
fabrikası kurulmasını talep ettiğine ilişkin açıklaması
AHMET
ERBAŞ (Kütahya) – Sayın Başkanım, çok teşekkür ederim. 
Sayın
Bakanım, 24 Haziran seçimlerinden önce “Balıkesir’de borik asit fabrikası kuracağız.”
diyerek hepimizi mutlu ettiniz. Sayın Bakanım, Balıkesir’de kuracağımız borik asit
fabrikası dâhil, bugün dünyanın en büyük bor üreticisi Türkiye Cumhuriyeti ve Hisarcık,
Emet bölgesidir, dünyanın bor üretiminin yüzde 66’sını karşılıyoruz. Biz bu bölgenin
yalnızca ham madde çıkarılan değil, bölgeye aynı zamanda borla ilgili bir fabrika
istiyoruz. Bizlere, borun en çok kullanıldığı, mesela fiberglas fabrikası sözü verirseniz
Kütahya halkı adına; Taşvanlı, Emet, Hisarcık halkı adına bizi mutlu edersiniz.

Çok
teşekkür ederim. 
BAŞKAN
– Sayın Gaytancıoğlu…
12.- Edirne Milletvekili Okan Gaytancıoğlu’nun, Edirne ili İpsala ilçesinde
faaliyet gösteren Yeni Gazete’de çıkan yangın nedeniyle geçmiş olsun dileğinde bulunduğuna
ilişkin açıklaması
OKAN
GAYTANCIOĞLU (Edirne) – Teşekkür ederim Sayın Başkan. 
İpsala
ilçemizde yerel basında faaliyet gösteren Yeni Gazete bugün öğlen saatlerinde elektrik
kontağından çıkan bir kıvılcımla yanmıştır. Can kaybı olmamakla birlikte ciddi bir
maddi hasar bulunmaktadır. Yeni Gazete’nin sahibi Cenan Tetik başta olmak üzere,
tüm çalışanlarına ve İpsala halkımıza geçmiş olsun diyorum. 
Teşekkür
ederim. 
BAŞKAN
– Sayın Başkan…
13.- Antalya Milletvekili Abdurrahman Başkan’ın, Antalya ili Kemer ilçesinde
yaşanan kuvvetli sağanak nedeniyle selden zarar gören vatandaşların tespit edilerek
gerekli yardımın yapılmasına ve Antalya ili Elmalı ilçesinin sel baskınına maruz
kalmaması için Türkmentepe barajının yapılması gerektiğine ilişkin açıklaması
ABDURRAHMAN
BAŞKAN (Antalya) – Teşekkür ederim Sayın Başkan. 
Antalya’mızın
Kemer ilçesinde kuvvetli sağanak ilçede büyük hasara yol açmıştır. Ağva Deresi’nin
taşması sonucu onlarca evi su bastı, çok sayıda vatandaşımız zarar gördü. Kesme
Boğazı Köprüsü yıkıldı. Selden evleri zarar görenler geceyi Kemer Kaymakamlığının
belirlediği otellerde geçirdi. Kaymakam Mehmet Şirin Yaşar “Bölgede metrekarede
605 kilogram yağış tespit edildi, bu bir Türkiye rekorudur.” dedi. Selden zarar
gören vatandaşlarımız tespit edilerek gerekli yardımın acilen yapılması gerekmektedir.

Yine,
Antalya’mızın Elmalı ilçesi zaman zaman sel baskınlarına maruz kalmaktadır. En son
7 Ağustos 2018 tarihinde meydana gelen sel felaketi Eskihisar, Salur, Yılmazlı,
Karaköy Mahallelerine zarar verdi. Bu mahalleler bugüne kadar herhangi bir yardım
alamadılar. Buradaki sel felaketinin tekrar zarar vermemesi için öncelikle Türkmentepe
barajının yapılması gerekmektedir. Ayrıca, sel önleme kanallarının da düzenlenip
devreye sokulması, vatandaşımızın zarara uğramasını engelleyecektir.
Teşekkür
ederim.
BAŞKAN
– Sayın Sertel…
14.- İzmir Milletvekili Atila Sertel’in, köylülerin Kars’ın Sarıkamış ilçesine
bağlı Aşağısallıpınar, Yukarısallıpınar ve Boyalı köyü ile Selim ilçesine bağlı
Laloğlu köyüne bir çivi dahi çakılmamasının Alevilikle ilgisi olduğunu düşündüğüne
ilişkin açıklaması
ATİLA
SERTEL (İzmir) – Sayın Başkanım, teşekkür ediyorum.
Kars’ın
Sarıkamış ilçesine bağlı Aşağısallıpınar köyü, Yukarısallıpınar köyü, Boyalı köyü
ve Selim ilçesine bağlı Laloğlu köyünün Meclise selamları var. Bu köylere hiçbir
hizmet gitmemiştir. Diğer köylere -altyapı- yarım yamalak da olsa hizmet gidiyor.
Yalnız, bu köylere bir çivi dahi çakılmamasının Alevilikle ilgisinin olduğunu düşünüyor
köylülerimiz. Bu köyler Alevi köyleri. Bu, iktidarın ayıbı olarak gündeme gelsin.

Ahmet
Arslan’a da burada sesleniyorum: Ayrımsız hizmet esastır. Alevi köylerine de hizmet
götürülmesi gerekmektedir.
Teşekkür
ederim.
BAŞKAN
– Sayın Enginyurt…
15.- Ordu Milletvekili Cemal Enginyurt’un, Hükûmetin EYT’liler, yardımcı
hizmetler sınıfı ve bilgi işlemcilerle ilgili çalışmasının olup olmadığını öğrenmek
istediğine ilişkin açıklaması
CEMAL
ENGİNYURT (Ordu) – Sayın Başkanım, Sayın Bakanımıza sormaktan ziyade, şunu söylemek
istiyorum: Biraz önce Sayın Bakanımızla bir fotoğraf çektirdim, bunu da Twitter’da,
sosyal medyada paylaştım, iyi ki paylaştım; EYT’liler, YHS’liler, bütün sorunları
bekleyenler sürekli yazıyorlar. 
Sayın
Bakanım, EYT’lilerle ilgili, yardımcı hizmetler sınıfıyla ilgili, bilgi işlemcilerle
ilgili Hükûmetimizin düşünceleri nelerdir? Bu konuda bir çalışmanız var mı? Bu insanlar
bir çalışma bekliyorlar. Bu konuda açıklamanızı bekliyor, saygılar sunuyorum.
BAŞKAN
– Teşekkür ederim. 
Grup
başkan vekillerimizin söz talebi yoksa ara vereceğim.
ERKAN
AKÇAY (Manisa) – Sayın Başkanım…
BAŞKAN
– Buyurun Akçay…
16.- Manisa Milletvekili Erkan Akçay’ın, Şırnak Milletvekili Hüseyin Kaçmaz’ın
10 sıra sayılı 2019 Yılı Bütçe Kanun Teklifi ile 11 sıra sayılı 2017 Yılı Kesin
Hesap Kanunu Tasarısı’nın sekizinci tur görüşmelerinde HDP Grubu adına yaptığı konuşmasındaki
bazı ifadelerine ilişkin açıklaması
ERKAN
AKÇAY (Manisa) – Sayın Başkan, biraz evvel kürsüde konuşmasını yapan bir sayın konuşmacı
kendi seçim bölgesiyle ilgili birtakım ifadeler kullanırken terörle mücadele eden
veya orada görev yapan güvenlik görevlilerine yönelik ağır töhmet altında bırakan
ifadeleri, ayrıca bir genelleştirme yapmak suretiyle dile getirilmiştir. Şimdi tutanaklara
da baktık. “Her vatan, millet, terör diyenlerin arkasında bu tür yolsuzluklar var”
gibi genelleme yapılarak ağır ithamlarda bulunulmuştur. 
Ayrıca
“Kim yerli, millî, vatan, bayrak, millet demişse arkasında bu yolsuzluk yapanlar
var” anlamındaki son derece vahim, yanlış, kasıtlı, kışkırtıcı ifadeleri reddediyoruz
ve kınıyoruz. 
Bu
sözler terörle ve bölücülükle canı pahasına mücadele eden güvenlik görevlilerini
karalamaya ve töhmet altında bırakmaya yönelik yanlış sözlerdir. Terörle mücadeleden
duyulan bir rahatsızlığı da bize görev ifade etmektedir. 
Bir
genelleme yapılarak vatan, millet, bayrak gibi temel değerlerimizi yıpratmaya yönelik
bu sözleri kesinlikle reddediyoruz ve bu genellemeyi de kınadığımı ifade etmek istiyorum.

Kim
yolsuzluk yapmış ise ona lanet olsun, cezası verilsin. Ancak bunlar üzerinden bu
tür genelleyici, yanlış ifadeleri bir daha kullanmama konusunda azami özenin gösterilmesini
de beklemek hakkımızdır. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Grup Başkan Vekili. 
ERKAN
AKÇAY (Manisa) – Hem rüşvetikelam türünden ortak değerlerimiz babında ifadelerde
bulunmak ama vatan, millet, bayrak gibi asla üzerinde tartışılmaması ve yıpratılmaması
gereken kavramları da yıpratmaya çalışmak ve bu konuda hassasiyeti olan insanları
da… Dolayısıyla buna yönelik olumsuz ifadelerden kaçınılması gerekir. 
Teşekkür
ediyorum. 
BAŞKAN
– Sayın Bilgen…
AYHAN
BİLGEN (Kars) – Milletvekilimiz yerinden cevap vermek istiyor.
BAŞKAN
– Buyurun.
17.- Şırnak Milletvekili Hüseyin Kaçmaz’ın, kastının Şırnak 2. Ağır Ceza
Mahkemesinin 2018/409 esas sayılı dosyada adı geçen şahıslara yönelik olduğuna ilişkin
açıklaması
HÜSEYİN
KAÇMAZ (Şırnak) - Sayın Başkanım, teşekkürler.
Aslında
benim kastettiğim çok netti diye düşünüyorum. Şırnak 2. Ağır Ceza Mahkemesinin 2018/409
esas sayılı dosyasından demin ben bahsettim burada. Benim kastım, bu durumu istismar
edenlerdi, hiçbir şekilde tamamıyla bir çoğunluğu burada kastetmedim. Burada benim
kastettiğim sadece dosyadaki şahıslardı. Bunu da söylerken, dediğim gibi, esas numarasını
verdiğim dosyada dördüncü sınıf emniyet müdürü, uzman jandarma, polis, daha… 19
kişi yargılanıyor bu dosyada. Benim kastım netti. Hrant Dink dosyasındaki gibi bayrağı
istismar edenler kastım vardı ama kesinlikle herkesi kastetmedim.
Teşekkürler.
ERKAN
AKÇAY (Manisa) – Sayın Başkan…
BAŞKAN
– Sayın Akçay, buyurun.
18.- Manisa Milletvekili Erkan Akçay’ın, Şırnak Milletvekili Hüseyin Kaçmaz’ın
10 sıra sayılı 2019 Yılı Bütçe Kanun Teklifi ile 11 sıra sayılı 2017 Yılı Kesin
Hesap Kanunu Tasarısı’nın sekizinci tur görüşmelerinde HDP Grubu adına yaptığı konuşmasında
genelleme yapmaktan kaçınması gerektiğine ilişkin açıklaması
ERKAN
AKÇAY (Manisa) – Şimdi yargılamanın devam ettiği söyleniyor. Yargılaması devam etmiş
ama bir hüküm henüz tesis edilmemiş; bu birincisi. En fazla 15-20 kişinin dâhil
olduğu bir dosyaya ilişkin olarak… Cümleye -tutanaklar da burada- “her” diyerek
başlıyor, “kim” diyerek devam ediyor ve bir genelleme yapılıyor. Onu özellikle vurguluyorum.
Bundan kaçınılması gerekir.
Teşekkür
ederim.
BAŞKAN
– Tabii, tabii…
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Celal Adan’ın, milletvekillerinin
bayrağa gelecek en ufak leke karşısında hayatlarını ortaya koyacağına inandığına
ilişkin konuşması 
BAŞKAN
- Türkiye Büyük Millet Meclisi olarak, ben inanıyorum ki, buradaki bütün milletvekilleri
bayrağa gelecek bir leke karşısında hayatlarını ortaya koyarlar. 80 milyon insanımızın
da bu yarışta yarışacağı noktasında bir iradenin de milletimizde var olduğu bilinciyle
bu tip ifadeleri kullanırken dikkatli olmakta fayda var.
Sayın
Grup Başkan Vekili…
IV.- AÇIKLAMALAR (Devam)
19.- Denizli Milletvekili Cahit Özkan’ın, İstanbul Milletvekili Erol Katırcıoğlu
ve Şırnak Milletvekili Hüseyin Kaçmaz’ın 10 sıra sayılı 2019 Yılı Bütçe Kanun Teklifi
ile 11 sıra sayılı 2017 Yılı Kesin Hesap Kanunu Tasarısı’nın sekizinci tur görüşmelerinde
HDP Grubu adına yaptığı konuşmalarındaki bazı ifadelerine ilişkin açıklaması
CAHİT
ÖZKAN (Denizli) – Teşekkürler Sayın Başkan.
Sayın
Katırcıoğlu kürsüde hitabını gerçekleştirirken portakal ve mandalinayı gündeme taşıdı
ve Sayın Cumhurbaşkanımızın konuşmasını bağlamından kopararak gündeme getirdi. 
Şimdi,
bakınız, öncelikle demokrasi, inan hakları, hukuk devleti dediğimiz zaman dünyadaki
en gelişmiş Batı demokrasilerine bakalım, Avrupa Konseyi üyesi ülkelere bakalım
ve özellikle de Konseyin yargılama makamı olan Avrupa İnsan Hakları Mahkemesinin
kararlarına ve sözleşmedeki hükümlerine bakalım. Bakınız, Avrupa İnsan Hakları Sözleşmesi’nin
11’inci maddesi toplantı ve gösteri yürüyüşleri özgürlüğünü ifade ederken hemen
(2)’nci bendinde ne ifade ediyor? Diyor ki: “Bu hakların kullanılması, yasayla öngörülen
ve demokratik bir toplum içinde ulusal güvenliğin, kamu güvenliğinin korunması,
kamu düzeninin sağlanması ve suç işlenmesinin önlenmesi, sağlığın veya ahlakın veya
başkalarının hak ve özgürlüklerinin korunması için alınan tedbirler bu düzenlemeye
aykırı yorumlanamaz.” Bu da yetmiyor, devamla diyor ki: “Bu madde, silahlı kuvvetler,
kolluk kuvvetleri veya devlet idaresi mensuplarınca yukarıda anılan hakların kullanılmasına
meşru sınırlamalar getirilmesine engel değildir.” Şimdi, tabii kendi güzel ülkemizde
bu tür, Toplantı ve Gösteri Yürüyüşleri Yasası’nın kötüye kullanılması, kamu düzenini
bozması durumlarında pekâlâ bir hak ve özgürlük gibi gündeme taşınabiliyor. Ancak
Batı uygulamalarına baktığımız zaman, Batı’da bu hak ve özgürlüklere yaklaşımın
öyle Türkiye’deki kadar masum olmadığını ben birkaç fotoğrafla göstermek istiyorum.
Özellikle G7 Zirvesi’nde, Avrupa’nın göbeğinde, Almanya’da…
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili. 
CAHİT
ÖZKAN (Denizli) – Şu gördüğünüz fotoğraflar Avrupa’nın göbeğinde, G7 Zirvesi’ni
protesto eden göstericilere karşı. Bunlar Gezi’de olmadı, Avrupa’da oldu. Yine,
gördüğünüz gibi bu görüntülerin tamamı Avrupa’dandır, hiçbir tanesi de Türkiye’de
söz konusu değildir. 
Aynı
şekilde, Paris’te sarı yeleklilere karşı polisin kullandığı orantısız güç -size
göre- insan hakları özgürlüğü ihlali olarak gündeme getirilmiyor. 
GARO
PAYLAN (Diyarbakır) – Yani Cumhurbaşkanı “Ensesini patlatırım.” mı dedi orada bir
gazeteciye?
CAHİT
ÖZKAN (Denizli) - Onun için, şunun altını çizelim: Dünyanın hiçbir yerinde özgürlük
sınırsız değildir, belirli sınırlar vardır, bunu da bizim de taraf olduğumuz Avrupa
Konseyi belirlemiştir. 
GARO
PAYLAN (Diyarbakır) – Gazeteciyi tehdit etmek…
CAHİT
ÖZKAN (Denizli) - Biz de bu sınırlar dâhilinde bu ülkede yaygın şiddet eylemlerini
destekleyerek kamu güvenliğini, kamu düzenini bozacak eylemleri destekleyen elbette
kişilere karşı bu ülkenin millî emanetini sırtında taşıyan Sayın Cumhurbaşkanımızın
da herhâlde bir ifadede bulunma özgürlüğü vardır diye düşünüyorum. 
GARO
PAYLAN (Diyarbakır) – Tehdit etmeye hakkı vardır değil mi? Gazeteciyi tehdit etmeye
hakkı vardır!
ŞAHİN
TİN (Denizli) – Dinleyin ya, dinleyin. Dinlesenize!
CAHİT
ÖZKAN (Denizli) – Bu, bitmedi. 
Bunun
dışında, bakınız…
(Mikrofon
otomatik cihaz tarafından kapatıldı)
HÜDA
KAYA (İstanbul) – Ensenize patlatsalar iyi mi?
BAŞKAN
– Sayın milletvekilleri, birleşime ara vereceğim.
EROL
KATIRCIOĞLU (İstanbul) – Bir cevap vereyim yerimden Başkanım.
BAŞKAN
- Yerinizden bir dakika söz vereyim.
Buyurun.
CAHİT
ÖZKAN (Denizli) - Başkanım, bitmedi ki benim.
BAŞKAN
– Buyurun.
CAHİT
ÖZKAN (Denizli) – Şimdi, diğer taraftan, biraz önce Sayın Akçay ifade etti. Bakınız,
şuradaki ifadeler öyle kolay kolay kabul edilebilir ifadeler değildir: “Türkiye
Cumhuriyeti bütçesinin 687 milyonunu iç etmişler, vurgun yapmışlar. Bunun içerisinde,
dediğim gibi, polisler, jandarma, korucular ve yerli ve millî olduğunu iddia eden
iş insanları var. Bu durumu sizin takdirlerinize bırakıyorum.” diyerek kendisi de
biraz önce tevil etmeye çalıştı ancak tevilden varestedir. 
Bizim
şu anki İç Tüzük’ümüzün 161’inci maddesinin (4)’üncü bendi, sadece bu metni okuduğumuz
zaman herhâlde bunun kabul edilebilir bir davranış olmadığı açıktır: “Görüşmeler
sırasında halkı veya Devlet kuvvetlerini yahut kamu organ, kuruluş ve görevlilerini
kanun dışı hareketlere, ayaklanmaya veya Anayasa hükümlerini bozmaya teşvik veya
tahrik etmek;…” 
GARO
PAYLAN (Diyarbakır) – Ne alakası var?
HÜDA
KAYA (İstanbul) – Bir paranoya oluştu sizde.
CAHİT
ÖZKAN (Denizli) – Veya bunun yanında ülkenin bölünmez bütünlüğünü tehdit etmenin
hiçbir şekilde Meclisin mehabetiyle uygun olmadığını yine İç Tüzük belirliyor.
TUMA
ÇELİK (Mardin) – Ne alaka ya?
CAHİT
ÖZKAN (Denizli) - Şimdi, kürsüde konuşmayı yaptıktan sonra “Ben hepsini kastetmedim
çünkü…”
(Mikrofon
otomatik cihaz tarafından kapatıldı)
BAŞKAN
– Toparlayın Sayın Grup Başkan Vekili.
GARO
PAYLAN (Diyarbakır) – Bir polis yanlış yapamaz mı?
HÜDA
KAYA (İstanbul) – Meclisi kim bombaladı, ona cevap vermedin? 
CAHİT
ÖZKAN (Denizli) – İki kez, müteaddit defalar, beyninin arka planında veya önünde,
bu milletin değerlerine karşı gizli ve açık ne kadar kini varsa bunu söyleyip bizden
buna müsamaha gösterilmesini ve bunun da insan hak ve özgürlükleri bağlamında, kürsü
masuniyeti bağlamında değerlendirilmesini asla kabul edemeyiz.
Bakınız,
Türkiye Cumhuriyeti devletinde terör örgütlerinin propagandasını öyle ya da böyle,
algı oyunlarıyla kabul ettirmeye ne kadar çalışırsanız çalışın, buna müsaade etmeyeceğiz.
(AK PARTİ sıralarından alkışlar, HDP sıralarından gürültüler) 
HÜSEYİN
KAÇMAZ (Şırnak) – Bunu devletin mahkemeleri yazıyor, ben değil. 
ŞAHİN
TİN (Denizli) – O zaman ispatlayacaksın!
CAHİT
ÖZKAN (Denizli) – Sizin sözünüzün önünde de arkasında da bu al bayrağa, vatana,
millete ve devlete bir şekilde düşmanlık yatıyor. 
HÜSEYİN
KAÇMAZ (Şırnak) – Saptırıyorsunuz.
CAHİT
ÖZKAN (Denizli) – Petrol şirketleriyle, silah baronlarıyla, faiz lobileriyle yan
yana, dip dibe…
HÜDA
KAYA (İstanbul) – Biz biliyoruz onların kimler olduğunu.
CAHİT
ÖZKAN (Denizli) – …bu ülkede kimseye özgürlük ve demokrasi gelmez, gelemez. 
HÜDA
KAYA (İstanbul) – Biz biliyoruz kim olduklarını.
ŞAHİN
TİN (Denizli) – Dinleyin, dinleyin.
CAHİT
ÖZKAN (Denizli) – Cümlelerimi tamamlıyorum Başkanım.
MUAZZEZ
ORHAN (Van) – Böyle devlet yönetilmez!
CAHİT
ÖZKAN (Denizli) – Bakınız, bundan yüz altı yıl evvel -bunu defaatle söyledim- ta
Libya’da başlayıp Trablus, Mısır, Yemen…
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Özkan.
CAHİT
ÖZKAN (Denizli) – …Filistin çözülüp ayrılırken, Suriye, Bağdat ve yine Balkanlar,
Selânik, Bosna-Hersek düşerken bu tür ihanetleri biz bu ülkede gördük ve yüz elli
iki yüz yıllık bir tarih okumasının neticesinde, asla ve asla, ihanete ve bu tür
terör propagandalarına müsaade etmeyeceğimizi ilan ediyorum. (AK PARTİ sıralarından
alkışlar, HDP sıralarından gürültüler)
HÜDA
KAYA (İstanbul) – Eleştiriye “ihanet” diyemezsiniz. 
ŞAHİN
TİN (Denizli) – Hem iftira atıyorsunuz hem dinlemiyorsunuz ya!
BAŞKAN
– Sayın Bilgen…
HÜDA
KAYA (İstanbul) – Eleştiri haktır, helaldir. 
ŞAHİN
TİN (Denizli) – Eleştiri değil bu, çamur atmak, çamur; iftira atmak! Yalan söylüyorsunuz.
HÜDA
KAYA (İstanbul) – Tek doğru siz değilsiniz.
BAŞKAN
– Grup başkan vekiliniz söz istedi. 
HÜDA
KAYA (İstanbul) – Her eleştiri ihanet!
BAŞKAN
– Bir sataşmaya sebebiyet vermeden düşüncelerinizi ifade ederseniz memnun olurum.
20.- Mersin Milletvekili Fatma Kurtulan’ın, her sıkışıldığında Halkların
Demokratik Partisinin ihanetle suçlanıp, parmak sallanamayacağına, FETÖ’nün Türkiye'nin
başına niye bela edildiğini öğrenmek istediğine ilişkin açıklaması
FATMA
KURTULAN (Mersin) – Teşekkür ediyorum Sayın Başkan.
Özellikle
aynı kulvarda yol alan tüm partilere söylüyorum: Her sıkıştığınızda bizi ihanetle
suçlayıp parmak sallayamazsınız. “Teröre yardım yataklık” vesaire diyorsunuz, siz
terör örgütleriyle bizzat iş tutuyorsunuz, iş görüyorsunuz, ticari ilişkileriniz
var. (AK PARTİ sıralarından gürültüler)
MUHAMMED
FATİH TOPRAK (Adıyaman) – Siz iş tutuyorsunuz, kim iş tutuyor!
ŞAHİN
TİN (Denizli) – O zaman PKK’yı lanetle hadi!
FATMA
KURTULAN (Mersin) – Konuşmayın oradan! Konuşmayın, konuşmayın!
MUHAMMED
FATİH TOPRAK (Adıyaman) – Aynaya bak, aynaya! Önce bir aynaya bakın!
FATMA
KURTULAN (Mersin) – Siz IŞİD gibi kanlı bir terör örgütünün birlikte iş yürütücüsüsünüz,
hiç bunu şey yapmayın. Aynı zamanda…
MÜŞERREF
PERVİN TUBA DURGUT (İstanbul) – PKK nedir?
ŞAHİN
TİN (Denizli) – Elini sallamadan konuş ya!
FATMA
KURTULAN (Mersin) – Konuşmayın arkadaşlar.
MUHAMMED
FATİH TOPRAK (Adıyaman) – Siz PKK’nın terör örgütü olduğunu bile söyleyemiyorsunuz!
MÜŞERREF
PERVİN TUBA DURGUT (İstanbul) – PKK nedir?
FATMA
KURTULAN (Mersin) – IŞİD’le olan ilişkilerinizi burada bir dökün hele. 
ŞAHİN
TİN (Denizli) – PKK’yı lanetle oradan!
FATMA
KURTULAN (Mersin) – FETÖ’yü niye bu Türkiye’nin başına bela ettiniz? “Bağırsak temizliyor
Türkiye.” diyorsunuz, ne bağırsağı?
MUHAMMED
FATİH TOPRAK (Adıyaman) – Siz iş tutuyorsunuz onlarla, siz! Siz onlarla iş tutuyorsunuz!
FATMA
KURTULAN (Mersin) – Türkiye’nin içi dışı karıştı birbirine, “bağırsak temizliği”
diyorsunuz. 
MUHAMMED
FATİH TOPRAK (Adıyaman) – Onlarla iş tutan sizsiniz.
FATMA
KURTULAN (Mersin) – Bunların hepsinin müsebbibi sizsiniz. 
ŞAHİN
TİN (Denizli) – PKK terör örgütü mü onu söyle.
FATMA
KURTULAN (Mersin) – Aynı zamanda, bir gazeteciyi, işini yapmak üzere işinin başında
olan bir gazeteciyi hedef göstermek, “Bir mandalina mıdır, nedir?” demek…
(Mikrofon
otomatik cihaz tarafından kapatıldı) 
MUHAMMED
FATİH TOPRAK (Adıyaman) – Hedef göstermeyi de siz yaparsınız, onu en iyi siz bilirsiniz.
ASUMAN
ERDOĞAN (Ankara) – Gazeteci değil o, gazetecilik yapmıyor. 
FATMA
KURTULAN (Mersin) – Bitirmedim Sayın Başkan.
BAŞKAN
– Toparlayın Sayın Milletvekili.
FATMA
KURTULAN (Mersin) – Böyle itham etmek, gazeteciyi hedef olarak göstermek bir cumhurbaşkanına
yakışır mı?
ASUMAN
ERDOĞAN (Ankara) – Böyle gazetecilik olmaz.
FATMA
KURTULAN (Mersin) – Nasıl savunuyorsunuz hâlâ burada Cumhurbaşkanını anlamıyoruz.
MUHAMMED
FATİH TOPRAK (Adıyaman) – En iyi hedefi siz gösterirsiniz. 
FATMA
KURTULAN (Mersin) – Yine AİHM’den söz ediyor. AİHM’in hangi kararına uyuyorsunuz?
İşinize geldiğinde “AİHM”, işinize gelmediğinde de “Yok, AİHM taraf tutuyor.” bilmem
ne diyorsunuz. Cumhurbaşkanı bir AİHM kararında da tuttu, “Hesabını göreceğiz, karşı
hamle yaparız, işi bitiririz.” dedi, yine sesiniz çıkmadı. 
CAHİT
ÖZKAN (Denizli) – Kamu düzeni, kamu güvenliği, kamu ahlakı…
FATMA
KURTULAN (Mersin) – Yine, bayrağı istismar eden sizsiniz, arkadaşlarımız bunu söylüyor.
Bayrak istismar ediliyor, bunu hiç savunmayın. 
VAHİT
KİLER (Bitlis) – Sizin bir bayrağınız bile yok ama.
FATMA
KURTULAN (Mersin) – Birçok vaka var bu konuda; suçu işleyip bayrağı kendisine gölge
eden, kapak eden, perdeleyen birçok istismar olayı var, bunu da söyleyeyim. 
ASUMAN
ERDOĞAN (Ankara) – Bayrak her zaman gölgemizdir, her zaman.
FATMA
KURTULAN (Mersin) – Aslında hazmedemediğiniz ne biliyor musunuz arkadaşlar? Özellikle
bölge milletvekillerine bunu yapıyorsunuz. “Baskıladığımız, yok saydığımız Kürtler
nasıl gelmiş, bu karşımızda hâlâ konuşabiliyor?” diye hazmedemiyorsunuz.
(Mikrofon
otomatik cihaz tarafından kapatıldı) 
MUHAMMED
FATİH TOPRAK (Adıyaman) – Kürtleri siz baskılıyorsunuz.
FATMA
KURTULAN (Mersin) – Teşekkür ediyorum Sayın Başkan. 
ŞAHİN
TİN (Denizli) – Hâlâ daha Kandil’in propagandasını yapıyorsunuz ya!
MUHAMMED
FATİH TOPRAK (Adıyaman) – Kürtleri baskılayan sizsiniz.
VAHİT
KİLER (Bitlis) – Kürtlere baskıyı siz yapıyorsunuz. Kürtlere baskıyı siz yapıyorsunuz,
tehdidi siz yapıyorsunuz.
FATMA
KURTULAN (Mersin) – Hazmedemiyorsunuz Kürtleri.
ASUMAN
ERDOĞAN (Ankara) – Her zaman aynı şey, hiçbir şey üretmiyorsunuz, hep aynı şeyleri
söyleyip duruyorsunuz. 
BAŞKAN
– Birleşime on beş dakika ara veriyorum. 
Kapanma Saati: 16.49
ÜÇÜNCÜ OTURUM
Açılma Saati: 17.09
BAŞKAN: Başkan Vekili Celal ADAN 
KÂTİP ÜYELER:
Bayram ÖZÇELİK (Burdur), Fatma KAPLAN HÜRRİYET (Kocaeli)
-----0-----
BAŞKAN
– Türkiye Büyük Millet Meclisinin 36’ncı Birleşiminin Üçüncü Oturumunu açıyorum.
AYHAN
BARUT (Adana) – Sayın Başkan…
BAŞKAN
– Buyurun Sayın Barut. 
21.- Adana Milletvekili Ayhan Barut’un, Milli Emlak Genel Müdürlüğünün hangi
gerekçelerle Çevre ve Şehircilik Bakanlığına bağlandığını, devlet yönetiminde oluşan
kurumsal arşivin vatandaşın taleplerini karşılamadaki önemine dikkat edilip edilmediğini,
tekrar eski yapısına kavuşması için Hazine ve Maliye Bakanlığına bağlanmasının düşünülüp
düşünülmediğini öğrenmek istediğine ilişkin açıklaması
AYHAN
BARUT (Adana) – Sorum Sayın Bakana olacak ama Sayın Bakan yok.
Milli
Emlak Genel Müdürlüğü Çevre ve Şehircilik Bakanlığına bağlandı. Bu nedenle kurumda
çok ciddi sorunlar baş göstermeye başladı. 
Osmanlı’dan
günümüze kadar her dönem Maliye Bakanlığı bünyesinde görev yapmış köklü bir kuruluşumuz
olan Milli Emlak Genel Müdürlüğü hangi gerekçeler düşünülerek Maliye Bakanlığından
alınıp Çevre ve Şehircilik Bakanlığına bağlanmıştır? Devlet yönetiminde oluşan kurumsal
arşiv, iş ve işlemlerin vatandaşın taleplerini karşılamada önemine dikkat edilmiş
midir? Bu değişiklik, illerde, ilçelerde görev yapan personelin hizmet vermesinde
ve iş akışında hangi kolaylıkları ya da hangi zorlukları doğurmuştur? Milli Emlak
Genel Müdürlüğünü tekrar eski yapısına kavuşması için Hazine ve Maliye Bakanlığına
bağlayacak mısınız?
Teşekkür
ediyorum.
BAŞKAN
– 2019 Yılı Merkezi Yönetim Bütçe Kanun Teklifi ile 2017 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
III.- KANUN TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276) ile
Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı (1/275),
2017 Yılı Merkezi Yönetim Kesin Hesap Kanunu Tasarısına İlişkin Olarak Hazırlanan,
2017 Yılı Genel Uygunluk Bildiriminin Sunulduğuna Dair Sayıştay Başkanlığı Tezkeresi
(3/38); 6085 Sayılı Sayıştay Kanunu Uyarınca Hazırlanan 2017 Yılı Dış Denetim Genel
Değerlendirme Raporu, 2017 Yılı Faaliyet Genel Değerlendirme Raporu ve 2017 Yılı
Mali İstatistikleri Değerlendirme Raporunun Sunulduğuna Dair Sayıştay Başkanlığı
Tezkeresi (3/39); 6085 Sayılı Sayıştay Kanunu Uyarınca Hazırlanan 2017 Yılı Kalkınma
Ajansları Genel Denetim Raporunun Sunulduğuna Dair Sayıştay Başkanlığı Tezkeresi
(3/41); 5018 Sayılı Kamu Mali Yönetimi ve Kontrol Kanunu ile 6085 Sayılı Sayıştay
Kanunu Uyarınca Hazırlanan 183 Adedi Merkezi Yönetim Kapsamındaki Kamu İdarelerine,
2 Adedi Sosyal Güvenlik Kurumlarına ve 10 Adedi Diğer Kamu İdarelerine Ait Olmak
Üzere Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) HAZİNE VE MALİYE BAKANLIĞI
(Devam)
1) Hazine ve Maliye Bakanlığı
2019 Yılı Merkezî Yönetim Bütçesi
B) MALİYE BAKANLIĞI (Devam)
1) Maliye Bakanlığı 2017 Yılı
Merkezî Yönetim Kesin Hesabı
C) GELİR İDARESİ BAŞKANLIĞI
(Devam)
1) Gelir İdaresi Başkanlığı 2019
Yılı Merkezî Yönetim Bütçesi
2) Gelir İdaresi Başkanlığı 2017
Yılı Merkezî Yönetim Kesin Hesabı
Ç) KAMU İHALE KURUMU (Devam)
1) Kamu İhale Kurumu 2019 Yılı
Merkezî Yönetim Bütçesi
2) Kamu İhale Kurumu 2017 Yılı
Merkezî Yönetim Kesin Hesabı
D) ÖZELLEŞTİRME İDARESİ BAŞKANLIĞI
(Devam)
1) Özelleştirme İdaresi Başkanlığı
2019 Yılı Merkezî Yönetim Bütçesi
2) Özelleştirme İdaresi Başkanlığı
2017 Yılı Merkezî Yönetim Kesin Hesabı
E) KAMU GÖZETİMİ, MUHASEBE VE
DENETİM STANDARTLARI KURUMU (Devam)
1) Kamu Gözetimi, Muhasebe ve
Denetim Standartları Kurumu 2019 Yılı Merkezî Yönetim Bütçesi
2) Kamu Gözetimi, Muhasebe ve Denetim Standartları Kurumu 2017 Yılı Merkezî Yönetim Kesin Hesabı
F) TÜRKİYE İSTATİSTİK KURUMU (Devam)
1) Türkiye İstatistik Kurumu 2019 Yılı Merkezî Yönetim Bütçesi
2) Türkiye İstatistik Kurumu 2017 Yılı Merkezî Yönetim Kesin
Hesabı
G) BANKACILIK DÜZENLEME VE DENETLEME
KURUMU (Devam)
1) Bankacılık Düzenleme ve Denetleme
Kurumu 2019 Yılı Merkezî Yönetim Bütçesi
2) Bankacılık Düzenleme ve Denetleme
Kurumu 2017 Yılı Merkezî Yönetim Kesin Hesabı
Ğ) HAZİNE MÜSTEŞARLIĞI (Devam)
1) Hazine Müsteşarlığı 2017 Yılı
Merkezî Yönetim Kesin Hesabı
H) SERMAYE PİYASASI KURULU (Devam)
1) Sermaye Piyasası Kurulu 2019
Yılı Merkezî Yönetim Bütçesi
2) Sermaye Piyasası Kurulu 2017
Yılı Merkezî Yönetim Kesin Hesabı
I) GELİR BÜTÇESİ (Devam)
BAŞKAN
– Komisyon yerinde.
Cumhuriyet
Halk Partisi Grubu adına yapılacak konuşmalara geçiyoruz.
İlk
söz İzmir Milletvekili Selin Sayek Böke’ye ait. (CHP sıralarından alkışlar) 
Süreniz
on dakika.
TANJU
ÖZCAN (Bolu) – Sayın Başkan, Bakan yok. Bir uyarabilir miyiz?
CHP
GRUBU ADINA SELİN SAYEK BÖKE (İzmir) – Meclisi saygıyla selamlıyorum.
Keşke
Bakan bey de burada olsaydı, gerçekleri duysaydı.
Türkiye
derin bir ekonomik krizin içerisinde. Büyüme son çeyrekte yüzde 1,6’ya gerilemiş
durumda. Sanayi üretimi yıllık olarak yüzde 5,7 küçülmüş, sadece yavaşlamamış. Tüketici
enflasyonu yüzde 1, üreticiler için enflasyon yüzde 38’e dayanmış. Gerçek işsizlik
oranı yüzde 18. Döviz kuru sene başında 3,76’yken bugün 5,30’larda. Üretmek için
ithal etmek zorunda olduğumuz yatırım ve ara malı yüzde 40 daha pahalı.
Sayın
Bakan geçenlerde dedi ki: “‘Türkiye stagflasyona girdi.’ sözleri yanıtını almıştır.”
Ama bütün veriler aksini iddia ediyor. Açık ki yanıtı almış olanlar “Kriz mriz yok.”
diyenler, yanıtı almış olanlar Sayın Bakan gibi “Türkiye ekonomisi makroekonomik
dengelenme içindedir.” diyenler. Nerede dengelenme? Ağır bir kriz var. Bu krizin
iki temel nedeni var. Birincisi, kamu kaynaklarının yıllardır bilerek, isteyerek
iktidar tarafından üretici güçler yerine kendine yandaş yetiştirmek için rantçı
sermayeye aktarılmış olması yani bilerek ve isteyerek halkın yüzde 99’unu yok sayan,
varsa yoksa yüzde 1 için, varsa yoksa saray için harcayanlar. İkincisi de hukuku,
kapsayıcı kurumları, demokrasiyi yok sayan tek adam anlayışı ve onun rejimi. Her
ikisi de yabancı bir başkentte kurulmadı, her ikisi de -krizi doğuran bu koşulların
hepsi- bu cumhuriyetin başkenti Ankara’da, üstelik yanlışlıkla değil, bilerek ve
isteyerek sarayda iktidar tarafından kuruldu. (CHP sıralarından alkışlar) 
Bu
bütçeye dair 4 temel sorunun yanıtlanması gerekiyor. Birincisi, bütçe gerçekçi mi?
Yanıtı çok belli, değil; hayır, değil. Zira, dayandığı anlayış ve o anlayışın söylemleri
ile eylemi arasında ağır çelişkiler var. Mesela iktidar bir yandan “faiz lobisi”
diye bağırıp çağırıyor, öte yandan Meclise 117 milyar liralık faiz harcamalı bir
bütçeyi getiriyor. İktidar bir yandan tren kazasından ekonomideki krize her şeyi
dış güçlere bağlıyor, öte yandan dışa bağımlı üretim yapımızı, dışa bağımlı borç
düzenini dönüştürmek için ihtiyaç duyulan hiçbir reformu yapmıyor. İktidar bir yandan
“sıkı para ve maliye politikası” diyor, öte yandan bu sıkılığı sadece halka, sadece
çalışanlara, sadece KOBİ’ye ve esnafa uyguluyor; oysaki rantçı için dünyayı gevşete
gevşete devam ediyor. Halkın ve geleceğimizin krizden çıkışı için ihtiyacı olan
kamu yatırımlarını 14 milyar lira kesiyor, sosyal güvenlik harcamalarını 10 milyar
lira kesiyor ama kamu-özel iş birliğiyle yandaş sermayeye 14 milyar liralık garanti
aktarıyor. İktidar bir yandan siyaset sahnelerinden IMF karşıtlığı haykırıyor, öte
yandan IMF’siz bir IMF programını adına “yeni” diyerek bu bütçenin içerisinde halkın
karşısına koyuyor. IMF diyor ki: “Kıdem tazminatı reformu yapın.” Yeni Ekonomi Programı
diyor ki: “Kıdem tazminatı reformu yapacağım.” IMF diyor ki: “İstihdam piyasasını
esnekleştirin, güvencesizleştirin.” Yeni Ekonomi Programı diyor ki: “Kamu çalışma
düzenini esnekleştireceğim.” IMF diyor ki: “Aman ha, ücretleri artırmayın.” Yeni
Ekonomi Programı diyor ki: “Zaten artırmayacağız.” IMF’siz bir IMF programını bu
bütçeyle Türkiye’ye dayatıyor. 
İktidar
bir yandan serbest piyasa ekonomisi diyor, öte yandan zabıtalarla soğan saymaya
gidiyor. 
İktidar
bir yandan yastık altındaki dövizini satmayanı vatan haini ilan ediyor, öte yandan
Hazineyle, dolarla borç almak üzere, üstelik de garantisi var olan bu düzeni sanki
ilk defa yapıyormuş gibi -döviz sat, döviz al, döviz sat, döviz al; papatya falıyla-
toplumu gerçekten gerçeklerden kopartıyor.
İktidar
bir yandan faizleri düşürmek iddiasındaymış gibi konuşuyor, öte yandan Hazine ihaleleri
rastgele iptal ediliyor. O yetmiyor, piyasa yapıcı finansal kurumlara düşük faiz
dayatılarak piyasadaki gerçek faizler günbegün artmaya devam ediyor. Hepsinin özeti
şu: Bu ne perhiz bu ne lahana turşusu! Söylediğiniz ile yaptığınız birbirini hiç
tutmuyor.
İkinci
soru: Bu bütçe krize çare olabilir mi? Yanıtı çok belli: Olamaz, bu kriz bu bütçeyle
çözülemez. (CHP sıralarından alkışlar)
Üçüncü
ve en önemli mesele: Peki, bu bütçede demokrasi var mı? Bu bütçede bütçe hakkı var
mı? Haftalardır Mecliste bütçe tartışıyoruz. Oysa ki salonun ortasında bir fil duruyor,
kimse bundan bahsetmiyor. Bu gerçeği her seferinde söylememiz gerek.
Birincisi,
Hazine kaynakları bir hortumla özel statülü, özel bir şirket olarak kurulmuş olan
Varlık Fonu’na bağlanmış. Varlık Fonu’nun başına Cumhurbaşkanı, yardımcılığına da
damadı gelmiş. Bir hortumla Hazineye bağlanmış, hazineye. Yani Bakanlar Kurulunun
bir kararıyla Hazinede birikmiş bütün vergiler bir kararla doğrudan Varlık Fonu’na
aktarılabilir, Varlık Fonu tarafından gizli saklı yutulabilir, bir kalemde. Aynı
zamanda, bu yeni rejimle bu bütçe Mecliste reddedilse dahi herhangi bir siyasi sonucu
yok. Bu bütçeyi burada reddetsek bile Cumhurbaşkanı yeniden değerleme oranıyla artırarak
yoluna devam ediyor. Oysa parlamentolar bütçe yapmak için kurulmuştur. Parlamentolar,
tek adam rejiminin gasbettiği bütçe hakkı üzerinde yükselen demokrasinin yuvasıdır.

Dördüncü
ve bizim için en önemli soru: Peki, ne yapılmalı ve kim yapacak? Biz yapacağız,
biz çünkü bu iktidarın yapması mümkün değil. Yapması, kendisini yok etmesi anlamına
gelir. O zaman ne yapacağımızı anlatalım: Her şeyden önce, bu kriz sadece ekonomi
politikalarındaki yanlışlardan ortaya çıkmadı. Krizin aşılması için ekonomi politikaları
değişmeli ama bunun çok ötesinde, hukuk, demokrasi ve barışa ihtiyacı var bu ülkenin.
Özgürlükleri temeline alan parlamenter demokrasiyi kurmaya ihtiyacı var. Biz kuracağız
o yeni düzeni, halk adına demokrasiyi. 
Halkçı
bir ekonomiye ihtiyacı var bu düzenin. Rant sermayesinden yana değil, yüzde 1 için
değil; halk için, yüzde 99 için üreten ve birlikte çalışan bir düzene ihtiyacı var.
Bunun için de krizin faturasını krizi çıkaranların ödeyeceği bir reform paketini
hemen yapmalıyız; biz yapacağız. 
Bugün,
halkı ezen, bu kriz atmosferinde daha da ezecek olan vergi düzeni acilen değişmeli.
Krizi bu halk çıkarmadı, krizin faturasını halk ödemeyecek. Krizi, saray ile ortağı
yandaşlar çıkardı, faturayı saray ve ortağı yandaş sermaye ödeyecek. (CHP sıralarından
alkışlar) 
Hemen
rant vergisi getirilmeli; biz getireceğiz. Hükûmet, kanunun verdiği görevi yapmalı
ve vergi cennetleri listesini hemen yayımlamalı; biz yayımlayacağız. Tüketimden
alınan dolaylı vergilerin oranı mutlaka azaltılmalı, kazancına oranla verginin ödendiği
adil bir düzen kurulmalı. Asgari ücretli ile mega projelerden milyarlarca lira kazanan
yandaşın eşit vergi ödediği değil, daha çok kazananın daha çok vergi ödediği bir
düzeni kurmalıyız; biz yapacağız. 
Kamu-özel
iş birliğiyle kamuya büyük yük getiren kamu-özel iş birliği hazine garantileri hemen
Türk lirasına çevrilmeli. Biz geleceğiz, Türk lirasına çevireceğiz ve kaynağı halka
aktaracağız; biz yapacağız. 
Aile
şirketi, Varlık Fonu saçmalığına derhâl son vermeli. Cumhuriyetin malları aile şirketinden
alınıp yeniden cumhuriyetin ve 80 milyonun yapılmalı; biz yapacağız. 
Stagflasyonla
yani durgunluk ve enflasyonun aynı anda yaşandığı bir krizle karşı karşıyayız. Bu,
ağır bir işsizlik tablosu yaratıyor. İşsizlik Sigorta Fonu’nda 125 milyar lira para
var işsiz için harcanmayan; yandaş medya yaratmak için, o medyadan yalan yaymak
için, İşsizlik Sigorta Fonu’ndan kamu bankalarıyla inşaatçı kurtarmak için kullanılıyor.
Biz İşsizlik Sigorta Fonu’nu işsiz için ve bu düzenin kaybedenleri için kullanacağız.

Türkiye’nin
hemen ve acilen bir üretim reformuna ihtiyacı var. KOBİ’lerin dijitalleşmesi, girişimcilerin
özgür, PayPal’a, Wikipedia’a, yeni fikirlere erişebildiği bir özgürlük ortamına
ihtiyacımız var; biz yapacağız. İçe kapanan ve hep dış düşman üzerinden doldurulan
bir karanlıkla değil, aydınlık ve barışla bu üretim reformunu yapacağız; biz yapacağız.

Kamu
kaynaklarının dağıtımının ve genelde teşvik politikalarının hemen değişmesi gerekiyor.
Şirkete ve adrese teslim değil, Türkiye’nin ihtiyaçlarına cevap verecek teşviklere
ihtiyacımız var. Dolayısıyla durum ortada, tercihler çok açık. 
(Mikrofon
otomatik cihaz tarafından kapatıldı)
BAŞKAN
– Toparlayalım Sayın Böke. 
SELİN
SAYEK BÖKE (Devamla) – Hemen. 
Bu
bütçe saray düzeninin devamının bütçesi. Bu bütçe krizin faturasını halka yükleyen
bir bütçe. Bu bütçe krizi yaratan yandaş düzeni büyüten bir bütçe. Oysa Türkiye’nin
krizden çıkması halkçı bir bütçeyle olur, halkçı bir bütçeye de dayanak oluşturacak
yeni, halkçı bir siyasi iktidarla olur. Değişmesi gereken bu düzendir. Biz de bu
düzeni değiştireceğiz. 
Saygılarımı
sunuyorum. (CHP sıralarından alkışlar)
BAŞKAN
– İkinci söz Antalya Milletvekili Çetin Osman Budak Bey’e ait. 
Buyurun
Sayın Budak. (CHP sıralarından alkışlar)
CHP
GRUBU ADINA ÇETİN OSMAN BUDAK (Antalya) – Sayın Başkan, değerli milletvekilleri;
hepinizi saygıyla selamlıyorum. 
Bütçenin
geri kalanı gibi Hazine ve Maliye Bakanlığı bütçesi de vatandaşın bütçeden beklentilerini
karşılamamaktadır. Bu bütçenin vatandaşın gündemiyle uzaktan yakından bir ilgisi
yoktur. Sokağa çıkıp kaynakçı Mehmet ustayla konuştuğunuzda görüyorsunuz 1.603 lira
asgari ücretle 4 çocuğunu nasıl geçindireceğini. 
Ayrıca,
evlere temizliğe giden, aynı zamanda da sigortası olmayan… Eşi hastalığı nedeniyle
çalışamazsa bu çocukların hâli ne olacak, okula gönderip gönderemeyecek mi? İlkokula
giden bir çocuğun aylık ortalama eğitim masrafı yüzde 50 seviyesinde arttı geçen
seneyle bu sene arasında arkadaşlar. 
Bakkal
İsmail ağabey hemen karşısına açılan zincir marketin; hemen karşısına, yanına, sağına,
soluna açılan ve boğdurulan zincir marketin kırk yıllık dükkânını batıracağının
farkında ama onurla ayakta durmaya çalışıyor; zarar ediyor, onurla ayakta durmaya
çalışıyor. 
Bu
yıl sadece benim seçim bölgem Antalya’da kepenk kapatan esnaf sayısı 4.700. Türkiye
genelinde 95 bin kepenk kapatan esnaf sayısında geçen seneye göre yüzde 10 artış
sağlanmış. 
Öğretmen
Hande Hanım dört yıl üniversite okudu, atanamayan 400 bin öğretmenden 1’i. İktidarın
eğitim alanındaki çaresizliğini biliyoruz, görüyoruz ve plansızlığın kurbanı olan
bu 400 bin öğretmeni de buradan anıyorum. Ayrıca, öğretmen olmuş, polis olmak için
kuyruğa girmiş “Torpil bulabilir miyim, polis olarak atanabilir miyim?” demiş, oradan
da ümidini kesmiş; şimdi asgari ücretle iş arıyor, onu da bulamıyor, bulsa bile
açlık sınırının altında bir maaş alacağını biliyor çünkü bugün açlık sınırının seviyesi
1,943 lira arkadaşlar. Yaklaşık 4 milyon kişi işsiz. Gençlerin durumu ise facia;
her 4 gençten 1’i hatta biraz fazlası işsiz durumda. 
Emekli
Seyhan abla aylığıyla kredi kartı borcunu bile ödeyemiyor, tekrar takla attırıyor
kredi kartına ve buradan artık en az taksitlendirme noktasında ne yapabilir, onu
biliyor ve geleceğine karamsar bakıyor. Takibe düşen kart sayısı 2 milyon 340 bin
arkadaşlar. Kredi kartı sahibi olanların yüzde 10’u icralık durumda.
45
yaşındaki Ömer tezgâhtar olarak çalışıyor, düşük maaşıyla geçinemiyor, yaşı nedeniyle
yeni bir iş bulamıyor, yaşa takılıyor, emeklilik hakkını alamıyor, emeklilikte yaşa
takılan yüz binlerle aynı kaderi paylaşıyor. 
Geçen
sene liseyi bitiren Emre yevmiyeli olarak inşaatlarda çalışıyor, 7 arkadaşıyla beraber
aynı odada kalıyor bitler ile pirelerle. Geçen sene beraber çalıştıkları bir arkadaşı,
hiçbir güvenlik tedbiri bulunmadığı için inşaattan düşerek hayatını kaybediyor.
Resmî rakamlara göre, 2018’in ilk on bir ayında iş cinayetlerinden 1.797 işçi hayatını
kaybetti, on altı yıllık faturayı siz düşünün.
AKP
iktidarında 12 milyondan fazla vatandaşımız hakkında başsavcılıklarca şüpheli olarak
işlem yapıldı. Yani toplumun neredeyse yüzde 20’si şüpheli durumda. AKP’nin kutuplaştırma
siyasetiyle toplumsal barış cumhuriyet tarihinde hiç olmadığı kadar tehditle karşı
karşıya.
Değerli
arkadaşlar, yurttaşlarımızı ilgilendiren gündem başlıklarından bazıları bunlar,
sadece bazıları bunlar. On altı yıllık süreç sonunda tablo o kadar karanlık ki gençlerimizi
hayal bile kuramaz hâle getirdiler. (CHP sıralarından alkışlar) İşçiyi, emekçiyi
ezdirip yandaşı zengin ettiler. Örneğin, yalnızca 2017 yılında 6 milyon asgari ücretliden
SGK primiyle 30 milyar vergi kestiniz. Buna karşılık, yandaşların vergilerine 126
milyar liralık muafiyet ve istisna uyguladınız. Tüm bu manzarada hakkınızı teslim
etmemiz gereken bir durum var: Yol yaptınız, darbecilere yol yaptınız, onları devletin
en kritik noktalarına konuşlandırdınız, geldiler, sizi indirmeye kalktılar; dış
güçlere yol yaptınız, başkentimizin göbeğinde bir ülkenin büyükelçisini öldürebildiler,
Kaşıkçı’yı gelip yok ettiler, faillerin kaçmasına göz yumdunuz. Vatandaşımızın hayatını
iyice zorlaştırdınız ama Türk vatandaşlığına geçmeyi kolaylaştırdınız. “Kim olursan
ol, artık 250 bin dolarlık taşınmaz alma taahhüdünü ver, gel, Türk vatandaşı ol.”

Bu
bütçenin en önemli özelliklerinden bir diğeri de, AKP iktidarında artık bir gelenek
hâline gelen, harcamaların şeffaflıktan uzak olması gerçeğidir. Büyüklüğü 45 milyar
liraya ulaşmış olan kamu-özel iş birliği projelerine ilişkin olası garanti ödemeleri,
özel çaba harcanarak… 
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Vekilim. 
ÇETİN
OSMAN BUDAK (Devamla) - … hane halkına yapılan transferler veya hizmet bedeli kalemlerine
gizlenmiş, gizlemişsiniz. Aynı şekilde, ne bütçede ne de bütçe görüşmelerinin herhangi
bir yerinde 2019 yılında devlet kurumlarının harcamalarında yapılacak tasarruflara
ilişkin detaylı bir bilgi sunulmamış, bu bilgi de halktan gizlenmiş. 
Vatandaşa
“Dövizle ne işin var?” dediniz “Yastık altındaki dövizleri bozdur.” kampanyalarını
yaptınız, olmadı, şimdi de yabancıya dolarda yüzde 7,5 faiz verirken Hazinenin ihraç
ettiği senetlerle vatandaştan dolar toplamaya çalışıyorsunuz ama faizi yüzde 4.

Sonuç
olarak, bu bütçe adaletten yoksun, asgari ücretliyi, emekliyi, memuru, esnafı, çiftçiyi
yok sayan bir zulüm bütçesidir. Bu bütçe vatandaşın derdine derman olmayan, üretime
katkı sağlamayan, değişen dünya koşullarına uyum göstermeyen, tutarsız, vizyonu
ve en önemlisi de vicdanı olmayan bir bütçedir. 
Bu
duygularla, bütçeye “hayır” oyu vereceğimizi burada ifade etmek istiyorum. 
Hepinize
saygılar sunuyorum. (CHP sıralarından alkışlar) 
BAŞKAN
– Söz sırası Sinop Milletvekili Barış Karadeniz’de. (CHP sıralarından alkışlar)
Süreniz
beş dakika Barış Bey. 
CHP
GRUBU ADINA BARIŞ KARADENİZ (Sinop) – Sayın Başkan, Sayın Divan, çok değerli milletvekillerimiz;
ekranları başında bizleri dinleyen çok kıymetli halkımız, hepinizi saygıyla selamlıyorum.
(CHP sıralarından alkışlar) 
Bugün,
Gelir İdaresi Başkanlığı üzerinde konuşma yapacağım ama şunu da belirtmeden geçemeyeceğim:
Kendi bütçenizde kendi bütçenize sahip çıkmıyorsunuz, Bakan yok. Ne varsa Cumhuriyet
Halk Partisinde var, bütün kadro burada dimdik ayakta. (CHP sıralarından alkışlar)
Cumhuriyet Halk Partisi varsa herkes için var, unutmayın, sizin için de var. 
“Gelir
İdaresi Başkanlığı, gelir politikasını adalet ve tarafsızlık içinde uygulamak, vergileri
en az maliyetle toplamak, mükelleflerin vergiye gönüllü olarak uyumunu sağlamak,
mükelleflerin hakkını gözetmek, katılımcılık, verimlilik ve mükellef odaklılık ilkeleri
üzerine görev yapmak amacıyla kurulmuş bir kuruluşumuzdur.” Tanımı güzel. Ancak
ülkemizde bu tanımlar güzel bir dille yazılırken uygulamaya gelindiğinde ise tamamen
alakasız bir durum ortaya çıkıyor. “Gelir politikasını adaletli ve tarafsızlık içinde
uygulamak…” diyoruz. Yine tanım güzel ancak uygulama tutarsız, adaletsiz ve insafsız.
On
altı yıllık AKP iktidarı döneminde, milletin yıllarca vergi ödeyerek açtığı kurumları
birer birer sattınız, 60 milyar dolara sattınız. Bunlar, doğrudan vergi veren, kâr
elde eden, kazanç elde eden firmalardı. Şimdi ne oldu? Sattığınız yerlerin vergisini
-ÖTV’siyle, KDV’siyle, dolaylı vergilerle- dolaylı olarak bu vatandaşın sırtına
bindirdiniz 
Elinizi
vatandaşın cebinden artık çıkartın, yeter. Merkezî Uzlaşma Komisyonu tarafından,
2004-2009 yılları arasında 425 milyon vergi borcu olan Mehmet Cengiz gibi adamların
borcunu maalesef bir gecede sildiniz. Gelirine gelir katan yandaşlarınıza hesap
soracağınıza maalesef hesabı yine bu vatandaşa soruyorsunuz. On beş, on altı yılda
tüm kesimlerden 3 trilyon 800 milyar vergi topladınız; bunun 1 trilyon 228 milyarını
doğrudan, 2 trilyon 526 milyarını da dolaylı vergi yoluyla vatandaşın cebinden aldınız.
On altı yılda devletin topladığı verginin yüzde 67,2’si vatandaşın cebinden çıktı.
Bu vatandaş 7/24 vergi ödüyor. Sabah kalkıyor vatandaş -yaz saati uygulaması- ışığa
basıyor, bastığı anda 5 tane vergiyi hemen ödemeye başlıyor. Yüzünü yıkayacak -su-
yüzünü yıkamak için musluğu açıyor, 4 tane vergi. Arabasına biniyor, kontağa basıyor,
ÖTV, KDV; vatandaş benzin yakacağına ilk başta vergi yakmaya başlıyor. (CHP sıralarından
alkışlar) Maalesef bu sömürüyle vatandaşın bir gününü değil, bir ömrünü alıp götürüyorsunuz.

Şimdi
sizlere bir soru soracağım, tarih bilgisi olanlara, Doğan Başkan bilir: İlk parayı
kim buldu?
CAHİT
ÖZKAN (Denizli) – Hadi bakalım… Çin.
BARIŞ
KARADENİZ (Devamla) – Lidyalılar.
CAHİT
ÖZKAN (Denizli) – Çin, Çin.
BARIŞ
KARADENİZ (Devamla) – Vergiyi kim buldu? Sümerliler.
CAHİT
ÖZKAN (Denizli) – Lidyalılar değil ya, Lidyalılar takası buldu.
BARIŞ
KARADENİZ (Devamla) – Sayın Başkan, Sümerler buldu; öğren, tarih öğren, onun için
de diyorum. 
Pekâlâ,
verginin vergisini kim buldu, ÖTV’nin vergisini kim buldu?
RECEP
ÖZEL (Isparta) – CHP buldu, CHP; CHP buldu.
BARIŞ
KARADENİZ (Devamla) – AKP. Milattan önce 700 yılında bulunan paranın, milattan önce
400 yılında bulunan verginin… 
CAHİT
ÖZKAN (Denizli) – Para Çin’de çıktı, Lidyalılardaki trampa, trampa; para değil.
Bu, doğru değil.
BARIŞ
KARADENİZ (Devamla) – Vergiden vergi almayı, ÖTV’den vergi almayı siz buldunuz,
tarih kitaplarına geçtiniz. (CHP sıralarından alkışlar) Lidyalılar, Sümerler ve
AKP’liler olarak tarih kitaplarına geçtiniz, sizi buradan bir kez daha kutluyorum.

SALİH
CORA (Trabzon) – 6 sıfırlı parayı da siz buldunuz, 6 sıfırlı parayı. 
BARIŞ
KARADENİZ (Devamla) – Gelir dağılımındaki adaletsizliğin zirve yaptığı, vergi adaletsizliğinin
rekora koştuğu, sosyal adaletin yok sayıldığı bir gelirin idaresi olmaz, olsa olsa
hezimeti olur arkadaşlar, hezimeti. Eskiden kurumlar vergisi rekortmenleri vardı,
şimdi rekortmenler bankalar. Bu ülkeye maalesef yazık ediyorsunuz. 
“Gönlümüzü
açtık.” diyor Sayın Cumhurbaşkanı, “Dünyada 17’nci büyük ekonomiyiz, sosyal yardımlarda
ve gönül açmada 1’inciyiz.” diyor.
RECEP
ÖZEL (Isparta) – Aynen öyle.
BARIŞ
KARADENİZ (Devamla) – Evet, Suriyelilere kapıyı açtık…
RECEP
ÖZEL (Isparta) – Kendi vatandaşımıza, kendi vatandaşımıza, kendi.
BARIŞ
KARADENİZ (Devamla) – …belki ihtiyaç vardı. Bu vatandaşa kapıyı açın, bu vatandaşa
gönlünüzü açın. (CHP sıralarından alkışlar)
YUSUF
BAŞER (Yozgat) – Hadi oradan!
BARIŞ
KARADENİZ (Devamla) – Bu gönlünüzü bu vatandaşa açarsanız bu kapılar açılır. 
(Mikrofon
otomatik cihaz tarafından kapatıldı)
ALİ
ŞAHİN (Gaziantep) – İnsana gönlümüzü açalım, insana, insana; insanları ayırmayın.
Gönlümüzü insanlığa açalım.
RECEP
ÖZEL (Isparta) – Hepsine, insan olan herkese açıyoruz; insan olan herkese, mazlumlara
açıyoruz.
ALİ
ŞAHİN (Gaziantep) – İnsanlara gönlümüzü açalım.
BAŞKAN
– Toparlayın Sayın Milletvekili.
BARIŞ
KARADENİZ (Devamla) – Katar’dan, Suriye’den gelen oradaki servet sahipleri burada
vergi ödemeden mülk sahibi oluyor, siz bu vatandaştan, simitten bile yüzde 8 KDV
alıyorsunuz. (CHP sıralarından alkışlar) Bu iş, iş değil. Pırlantadan, yattan niye
vergi almıyorsunuz? Yandaştan değil, vatandaştan vergi almayı kendinize şiar edindiniz.
Yüce
heyetinizi saygıyla selamlıyorum. (CHP ve İYİ PARTİ sıralarından alkışlar) 
BAŞKAN
– Söz sırası Adıyaman Milletvekili Abdurrahman Tutdere’de.
Buyurun
Abdurrahman Bey. (CHP sıralarından alkışlar)
CHP
GRUBU ADINA ABDURRAHMAN TUTDERE (Adıyaman) – Sayın Başkan, değerli milletvekilleri;
Kamu İhale Kurumu bütçesi üzerine Cumhuriyet Halk Partisi Grubu adına söz almış
bulunmaktayım. Yüce heyetinizi saygıyla, sevgiyle selamlıyorum. (CHP sıralarından
alkışlar)
Değerli
milletvekilleri, 80’li, 90’lı yıllarda, özellikle kamu ihalelerinde ve kamu alımlarında
yapılan yolsuzluklar ülkemize 2001 krizini getirdi. 2001 kriziyle mücadele adına,
2002 yılında 4734 sayılı Kamu İhale Kanunu’yla Kamu İhale Kurumu ihdas edildi. Kamu
İhale Kurumu, kanuna göre, bağımsız, tarafsız ve düzenleyici bir kurum olarak ihdas
edildi ve bu kurum hayata geçirildi.
Peki,
kanunla, bu amaçla kurulan bu kurum günümüzde bu görevini yerine getirebiliyor mu;
Kamu İhale Kanunu, AK PARTİ iktidarı döneminde, çıkarıldığı amaca hizmet edebiliyor
mu, buna bakmak lazım.
Değerli
milletvekilleri, “ihale” kavramı saray ve çevresinin en çok sevdiği kavram. Bu nedenle
olacaktır ki AK PARTİ iktidarı döneminde en çok değişikliğe uğrayan kanun Kamu İhale
Kanunu olmuştur. 2002 yılında iktidara gelen AK PARTİ Hükûmeti, yüz doksan üç ayda
tam 190 değişiklik yaparak tarihî rekoru bu kanunla kırmıştır.
İktidarınız
döneminde, özellikle kanunun istisnalarını düzenleyen 3’üncü maddesinde en son KHK’yle
değişiklik yapılmış ve bu KHK değişikliğiyle, alfabemizin son harfi olan (z) harfiyle
de son fıkra eklenmiştir. Yandaşların talepleri devam ettiğine göre ve artık bu
kanuna yeni fıkra eklenmesi imkânsız olacağına göre, ben, buradan sizlere bir öneride
bulunmak istiyorum; sizlere 74 harfli Kamboçya alfabesini öneriyorum. (CHP sıralarından
alkışlar) Bundan sonra yandaşların taleplerini ancak bu alfabe karşılayabilir değerli
arkadaşlar. 
EROL
KATIRCIOĞLU (İstanbul) – O da yetmez!
ABDURRAHMAN
TUTDERE (Devamla) – Değerli arkadaşlar, tabii, Kamu İhale Kanunu’nun başına gelen
pişmiş kellenin bile başına gelmedi. Peki, kurum bu arada ne yaptı, Kamu İhale Kurumu
gerçekten denetleyici görevini yapabiliyor mu, bir de ona bakmak lazım. Kamu İhale
Kurumu bugüne kadar özellikle yetim hakkını korumak adına görevini yaptı mı? Yapmadı.
Emekliden, çiftçiden, esnaftan, dar gelirliden, halktan toplanan vergilerin doğru
kullanılmasını sağlayabildi mi? Hayır. Kamu İhale Kurumu tüyü bitmemiş yetimin hakkını
koruyabiliyor mu? Hayır. Kamu İhale Kurumu beytülmale uzanan eli kırabiliyor mu?
Hayır. (CHP sıralarından alkışlar) 
Değerli
milletvekilleri, 80’li-90’lı yıllarda kamu ihalelerindeki yolsuzluklar 2001 krizini,
AK PARTİ döneminde yok edilen demokrasi ve hukuk iklimi ise 2008 krizini doğurmuştur.
Bütçenin boşalması, bu talan ve rantiyeci anlayışın eseridir. Yayınlanan Avrupa
Birliği İlerleme Raporu ve 2017 Yolsuzluk Algı Endeksi Raporu’na bakıldığında ülkemizin
durumu oldukça karamsardır. Türkiye 180 ülke içerisinde 81’inci sırada yer almaktadır.

Algı
Endeksi’ne göre Türkiye’nin son sıralara gerilemesinin nedeni ihale mevzuatında
yapılan değişiklikler ile kamu kurum ve kuruluşlarının açık ihale yerine ilansız
ve davet usulü ihalelere yönelmesidir. Son zamanlarda özellikle belediye ihaleleri
ve politikacıların etkin olduğu yerlerdeki ihaleler belirli kesimlere kaynak aktarma
yöntemi olarak kullanılmakta, halk tarafından bu şekilde algılanmaktadır. Bu nedenle
halkımızın ve dış piyasaların kamu mali sistemimize ve ihalelerimize olan güveni
yok denecek kadar azdır. 
Değerli
milletvekilleri, krizle mücadele için, Sayın Genel Başkanımız Kemal Kılıçdaroğlu’nun
da işaret ettiği gibi, mutlaka ve mutlaka kamu maliyesinde bir reform yapmak gerekmektedir,
Kamu İhale Kanunu’nun mutlaka değişmesi gerekmektedir. İktidar tarafından özellikle
son dönemlerde Sayın Cumhurbaşkanının tabiriyle “milletin yatıp yuvarlanması için”
TOKİ ve belediyeler eliyle yapılacak millet bahçeleri ve millet kıraathaneleri de
bu kanununun dışına çıkarılmış, yandaşlara yüksek fiyatlarla ihale edilmiştir.
Buradan,
milletin kürsüsünden millet adına Hükûmete çağrıda bulunmak istiyorum. 
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Milletvekili.
ABDURRAHMAN
TUTDERE (Devamla) - Milletten topladığınız vergilerle kıraathane yapacağınıza, bahçe
yapacağınıza, gelin, işsiz 6 milyon vatan evladının çalışacağı fabrikalar yapın.
(CHP sıralarından alkışlar) Gelin, milletin çocuklarının bahçelerinde oynayacağı
okullar yapın, bilim insanlarının yetişeceği üniversiteler açın. 
RECEP
ÖZEL (Isparta) – Onları da yapıyoruz, onlar da yapılıyor; merak etme sen, hepsi
yapılıyor.
ENGİN
ALTAY (İstanbul) – Ya Recep Bey, bir dur, taciz etme ya! Ne taciz ediyorsun ya!
ABDURRAHMAN
TUTDERE (Devamla) – Millet sizden ne istiyor biliyor musunuz arkadaşlar? Millet
sizden rant uğruna yandaşa peşkeş çektiğiniz ormanlarını istiyor, meralarını istiyor,
yaylalarını istiyor, dağlarını, ovalarını istiyor. (CHP sıralarından “Bravo” sesleri,
alkışlar) Millet sizden iş istiyor, ekmek istiyor; millet sizden barış istiyor,
millet sizden adalet istiyor, adalet değerli arkadaşlar. 
Yüce
heyetinizi saygıyla selamlıyorum. (CHP sıralarından “Bravo” sesleri, alkışlar)
BAŞKAN
– Söz sırası Burdur Milletvekili Mehmet Göker Bey’e ait.
Buyurun
Sayın Mehmet Göker. (CHP sıralarından alkışlar)
CHP
GRUBU ADINA MEHMET GÖKER (Burdur) – Sayın Başkan, değerli milletvekilleri; özelleştirme
deyince, izlediğiniz politikalar sonucunda 2003 ile 2017 yılları arasında toplam
60,9 milyar dolarlık bir özelleştirme gerçekleştirdiniz. Sonuçta ortada bir yağma,
bir talan ve yandaşı zengin edecek bir sistemle bize sadece ve sadece fakirlik kaldı.
Peki, bu özelleştirmenin sonucunda geldiğimiz nokta ne? Hitap ettiğimiz kesim aç
açıkta olunca elimizde sadece nefret, daha çok nefret, daha çok ötekileştirme, daha
çok ayrıştırma, daha çok ki kaldı. Sonuç olarak bu ülkenin Cumhurbaşkanı Denizli’de
yaptığı bir konuşmada, herkesin Cumhurbaşkanı olduğunu unutarak bizim için saygın
-görüşüne katılırsınız katılmazsınız- sizler için muhalif olan bir kişiye “terörist”
dedi. Oysa beklerdik ki… Televizyon kanallarında kolonlara coşkuyla ses veren bir
spiker var, o da çıktı, dedi ki: “Gezi eylemlerindeki kişilerin başı kesilmeli.”
Bir sözünüzü duyabildik mi? Duyamadık. 
Şimdi,
bakın, size şöyle göstereceğim: Bu, portakal; bu, mandalina; bu da Fatih Portakal.
(CHP sıralarından “Bravo” sesleri, alkışlar) 
YELDA
EROL GÖKCAN (Muğla) – Washington portakalını boş ver. 
RECEP
ÖZEL (Isparta) – Hah, işte o sizin adam. O bizim, o sizin. 
MEHMET
GÖKER (Devamla) – Buradan size sesleniyoruz: Portakalı soyup yiyebilirsiniz ama
Fatih Portakal’ı size yedirtmeyiz. (CHP sıralarından “Bravo” sesleri, alkışlar)

YELDA
EROL GÖKCAN (Muğla) – Portakalın avukatlığını yapmayın, Washington portakalının
avukatlığını yapmayın. 
İSMAİL
TAMER (Kayseri) – Hayrını gör Fatih Portakal’ın. 
YELDA
EROL GÖKCAN (Muğla) – Washington portakal, orada kal. 
MEHMET
GÖKER (Devamla) – Konu bütçe olunca para konuşulması doğal ama bütçede para olmayınca,
hiç olmazsa toplumsal barışı kurtarmak adına, sizlere uyarılarımızın olmasını istiyoruz.

Bakın,
sadece 2013’ten bu yana 319 çocuk işçinin öldüğü bir ülkede yaşıyoruz. Bakın, yoksulluk
envanterine kayıtlı olanların toplam nüfusumuza oranı yüzde 39,5. 16 milyon kişi
açlık sınırında. 2015 rakamlarına göre, tecavüzden hüküm giyenlerin sayısının 523’ten
12.253’e çıktığı bir ülke. 
Şimdi,
2002 yılında, siz geldiğinizde bu ülkede milyar dolar sahibi olan kişi sayısı 5’ti.
2017 rakamlarına göre bu sayı 40. Yani yüzde 800’lük bir artışla siz milyar dolarları
olan insanlar yaratmışsınız. Oysa vatandaş aç, ay sonunu getiremiyor ve getirmek
için de ek iş yapıyor. 
Beğenin
beğenmeyin ama bu ülkede adalet isteyen, hak isteyen ve bunun için de Anayasa’da
yazılı haklarını kullanmak isteyen her kişiye “terörist” yaftası yapıştırmanızdan
bizler sıkıldık.
Bir
diğeri -yan taraftan atışma geldiğine göre- dün akşam grup başkan vekilimiz de söyledi,
sizin çok sevdiğiniz ama bizim “paçavra” olarak nitelendirdiğimiz Akit gazetesinin
bir yazarı, Büyük Önderimiz, Kurucumuz Atamız’ın manevi evladına ağıza alınmayacak
laflar etti; peki, siz buna bir şey söyleyebildiniz mi, bir tek sözünüzü duyabildik
mi? Duyamadık. Bu doğrultuda, biz, bu bütçeye, sizin aleyhinizde oy kullanacağımızı
ve ret oyu vereceğimizi söylüyoruz.
Son
söz olarak, Gezi’den çok korkuyorsunuz, insanların tekrar sokağa dökülmesinden çok
korkuyorsunuz ama eğer bir hata yapmadıysanız -bir Çin atasözü öyle söyler- şeytandan
korkmayın.
Eğer
bir ülkede… Bakın, bu size çok iyi uyuyor…
RECEP
ÖZEL (Isparta) – Biz hata yapmadık, siz yapmayın diye uyarıyoruz.
MEHMET
GÖKER (Devamla) – Sayın Vekilim, yeni kadrolu laf atıcı sizsiniz herhâlde.
RECEP
ÖZEL (Isparta) – He, benim, benim.
MEHMET
GÖKER (Devamla) – Sizden önce iki kişi vardı, bakan oldu, doğru yoldasınız. (CHP
sıralarından alkışlar)
RECEP
ÖZEL (Isparta) – Ben eskiden kadroluydum.
MEHMET
GÖKER (Devamla) – Eğer bir ülkede küçük insanların gölgeleri büyüyor ise o ülkede
güneş batıyordur arkadaşlar, tıpkı sizin olduğunuz gibi.
Teşekkür
ediyorum, saygılar sunuyorum. (CHP sıralarından “Bravo” sesleri, alkışlar)
BAŞKAN
– Söz sırası Hatay Milletvekili İsmet Tokdemir’e aittir. (CHP sıralarından alkışlar)
CHP
GRUBU ADINA İSMET TOKDEMİR (Hatay) – Sayın Başkan, değerli milletvekilleri; Özelleştirme
İdaresi Başkanlığının 2019 yılı bütçesi üzerinde söz almış bulunmaktayım. Hepinizi
saygıyla selamlıyorum. (CHP sıralarından alkışlar)
Bana
“Adalet ve Kalkınma Partisinin ekonomik programı nedir?” diye sorsalar yanıtım kısaca
şu olurdu: Yalnızca satmak, millete ait ne varsa satmak.
YAŞAR
KIRKPINAR (İzmir) – Sana sormaz ki kimse.
İSMET
TOKDEMİR (Devamla) – Gerçekten, iktidar olduğu günden bugüne kadar yaptığı birinci
iş, yalnızca özelleştirme olmuştur. Özelleştirme, iktidar partisinin Türk milletine
yaptığı en büyük kötülüklerden biridir. Cumhuriyetin doksan yıllık birikimini elden
çıkarmakla kalmamış, sadece trilyonlar değerindeki sabit sermayenin el değiştirmesi
olmamış, yapılan her özelleştirmeyle gerek ekonomiye gerek topluma çok ciddi zararlar
verilmiştir. Örnek istiyorsanız o kadar çok ki: Halkın malı olan dev kurumlar, sanayi
tesisleri, fabrikalar, limanlar, köprüler, kamu binaları, arsalar, TELEKOM, TÜPRAŞ,
ERDEMİR, TEKEL, SEKA, PETKİM, şeker fabrikaları gibi büyük sanayi tesisleri olmak
üzere, 200’den fazla kamu tesisi, 2.600’den fazla arsa, lojman ve en son da 14 şeker
fabrikası.
Değerli
milletvekilleri, bu satışlardan TÜPRAŞ’ı acı bir ders olarak paylaşmak istiyorum.
İlk ihalede 1,3 milyar dolara satılan TÜPRAŞ, satışın yargı yoluyla iptali sonrası
yapılan ikinci ihalede 4,1 milyar dolara satıldı. İki ihale arasındaki farkı sizlerin
vicdanlarına bırakıyorum. (CHP sıralarından alkışlar) 
Bir
atasözümüz “Hayırlı evlat katar katar yer, hayırsız evlat satar satar yer.” der.
(CHP sıralarından alkışlar) Cumhuriyetimizin yokluk içinde kurduğu fabrikalardan
elimizde bir şeker fabrikaları kalmıştı, onları da sattınız.
Değerli
milletvekilleri, küresel 12 şirketten 1’i olan Cargill, kazanılan bütün davalara
rağmen Bursa Ovası’nda nişasta bazlı şeker üretiyor. Nişasta bazlı şeker kullanımı
bütün dünyada kısıtlanırken benim ülkemde kota artırılıyor. (CHP sıralarından alkışlar)
Bu şeker, kanser yapıyor, kısırlık yapıyor yani soyumuzu kurutuyor, bütün milletin
her türlü sağlığını tehdit ediyor. Yani şeker fabrikalarının satışı Türk milletinin
tamamını ilgilendiriyor. Bu, siyasetüstü bir konu olarak acilen ele alınmalıdır.
“Şeker fabrikaları özelleştikten sonra kapanmayacak, en az beş yıl üretim yapacak.”
deniliyor. Yani beş yıl sonra kapanacak, tıpkı Sümerbanklar gibi, TEKEL gibi, Et
ve Balık Kurumu gibi, SEKA kâğıt fabrikaları gibi. 
Şimdi
onların yerinde yeller esiyor, yerlerinde küresel çetelerin para tapınakları olan
AVM’ler yükseliyor. O AVM’ler ki küçük esnafın köküne kibrit çaktı, milleti alışveriş
tuzağına çekti. Bu özelleştirmelerden elimizde yalnızca biten hayvancılığımız, yabancılaşan
ve talan edilen fabrika arsalarımız kaldı. 
TÜRK
TELEKOM’un durumu ortadadır, borcunu ödeyemiyor; Hükûmet alsa alamıyor, satsa satamıyor.
Hükûmet “Türk” adıyla birlikte yabancıya sattığı TÜRK TELEKOM’un durumundan ders
çıkarmıyor. 
Takriben
70 milyar doların üzerindeki, yılların çaba ve birikimine dayalı kamu varlığı satışlarının
ekonominin büyümesinde bir karşılığı olmadığı gibi, kamunun iç ve dış borçlanmasını
azaltmamıştır. 
(Mikrofon
otomatik cihaz tarafından kapatıldı) 
BAŞKAN
– Toparlayalım. 
İSMET
TOKDEMİR (Devamla) – Bu satışlardan elde edilen gelirlerle hangi yatırımları yaptınız,
hangi istihdamı karşıladınız? Bu gelirleri çarçur ederek sadece aşırı borçlanmaların
faizlerini ancak karşılayabildiniz. Bugünkü korkunç tabloyu siz yarattınız, bu da
sizin politik miyopluğunuzun neticesidir. (CHP sıralarından alkışlar)
Hepinizi
saygı ve sevgilerimle selamlıyorum. (CHP sıralarından “Bravo” sesleri, alkışlar)
BAŞKAN
– Söz sırası Çanakkale Milletvekili Özgür Ceylan Bey’e ait. (CHP sıralarından alkışlar)
CHP
GRUBU ADINA ÖZGÜR CEYLAN (Çanakkale) – Sayın Başkan, değerli milletvekilleri; Cumhuriyet
Halk Partisi Grubu adına Kamu Gözetimi, Muhasebe ve Denetim Standartları Kurumu
bütçesi üzerine söz almış bulunuyorum. Bu vesileyle yüce heyetinizi saygıyla selamlıyorum.
(CHP sıralarından alkışlar)
Toplanan
verginin nereye, nasıl harcandığının denetlenebiliyor olması, demokrasilerin en
temel göstergelerinden biridir. İşin özü, vergi gelirlerini kimin, nasıl kullanacağı
meselesidir. İktidarların bütçe tercihleri sınıfsal duruşlarını da gösterir. Bu
açıdan bakıldığında, bu bütçe, Türkiye'nin emekçi yığınlarını yok sayan bir anlayışın
açık göstergesidir. 
Görüştüğümüz
bütçe, sarayda tek adamın ve yandaşlarının refahını artırmak üzere hazırlanmış,
Komisyonda tek bir virgülü değiştirilmeden önümüze getirilmiştir. Ülkemiz, sonuçları
giderek katlanılmaz hâle gelen, belki de tarihimizin en ağır ekonomik krizinin içerisindedir.
Krizin faturası halkımız açısından seçimlerden sonra daha da ağırlaşacaktır. Bu
kriz “Ey Almanya!” “Ey ABD!” naralarıyla “ajan rahip” “terörist gazeteci” söylemleriyle
açıklanamaz. Yabancı bir başkentte Türkiye’ye karşı ekonomik bir saldırı planlandığı
gibi iddialarla da geçiştirilemez. Açıklayın da millet bilsin, hangi başkentmiş
bu tuzağı kuran? (CHP sıralarından alkışlar) 
On
altı yıldır bu millete “faiz lobisi” “vaiz lobisi” masalları anlatılırken kamu-özel
sektör toplam borcu 457 milyar dolarla tarihî bir rekor kırdı. Türkiye Cumhuriyeti
tarihinde ilk defa dış borcun millî gelire oranı yüzde 50’nin üzerine çıktı. Bunun
ana nedeni, AKP’nin uyguladığı hatalı ekonomi politikalarıdır. 2009 yılında döviz
geliri olmayan şirketlerin dövizle borçlanmasına olanak sağlayan Hükûmet kararı
bu tablonun oluşmasının bir nedenidir. Ülkede milyonlarca hane, gırtlağına kadar
borçludur. Konut, taşıt, ihtiyaç kredisi ve bireysel kredi kartı borcu toplamı 550
milyarı geçmiştir. Bankaların iki eli milletin yakasındadır. Dar gelirli halkımız
topyekûn borç sarmalının içine düşmüştür. Böyle bir ekonominin iyi yönetildiğinden
bahsedilebilir mi? Türkiye'nin en büyük emekçi sınıflarından birini oluşturan köylü
ve tarım sektörü çökertilmiştir. 
Ağzını
açan Hükûmet yetkilisi 2002 yılından milat alıyor ya, ben de öyle yapacağım. Ülke
kaynaklarının talan edilmeye başladığı yıllarda gübre ve mazot fiyatları neymiş,
bir bakalım. 2002 yılında amonyum sülfat gübresinin tonu 162 lirayken 1.300 lira,
üre 237 lirayken 2.200 lira, DAP 354 lirayken bugün 2.800 lira; hepsinde ortalama
artış yüzde 780. Köylümüzün belini büken mazot 2002 yılında 1 lira 25 kuruştan 6
liraya çıktı, artış yüzde 380. 2002 yılında çiftçimiz 3,5 kilo buğdayla 1 litre
mazot alıyordu. bugün aynı mazotu 7 kilo buğdayla alabiliyor. Peki, girdiler bu
kadar artarken çiftçinin ürettiği hangi ürünün fiyatı on altı yılda yüzde 700 arttı?
Hiçbiri. (CHP sıralarından alkışlar)
Değerli
milletvekilleri, Türkiye emekçileri AKP’nin yarattığı sanal gerçekliği yaşıyor.
Gerçek şu ki: Arkadaşlar, Türkiye üretmiyor. Dün bir tarım ve hayvancılık ülkesi
olan, ürettiğiyle nüfusunu besleyebilen Türkiye, bugün, mercimek, fasulye, pirinç,
et, saman, canlı hayvan gibi yüzlerce ürünü ithal ediyor. Çarşıda pazarda, markette
ürünlerin büyük bir bölümü artık dışarıdan geliyor. 
“Beka
sorunu var.” diyerek, kendinden olmayanları millî ve yerli olmamakla itham ederek
bir yere varma şansınız kalmadı. Deniz bitti, tuz koktu. AKP’nin, istihdam yaratmayan,
üretime değil tüketime, ihracata değil ithalata dayanan ekonomi politikası iflas
etmiştir. Yaşanan krizin maliyetini, kurduğunuz ekonomik sistemden nemalananlara
değil, krizde hiçbir sorumluluğu olmayan halkımıza ödetmeye çalışıyorsunuz. Ekonomik
baskı yalnızca yoksulluk, eşitsizlik ve sömürü doğurmaz; bunun sonucunda, zorbalık
ve hukuk tanımazlık gelişir ve “Yargıtayın kararı bizi bağlamaz.” “Danıştayın bu
kararı bizi bağlamaz.” “Sayıştayın bu kararı bizi bağlamaz.” “AİHM’in bu kararı
bizi bağlamaz.” demeye başlarsınız. 
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Milletvekilim.
ÖZGÜR
CEYLAN (Devamla) – Değerli milletvekilleri, bağlar; sizi de bağlar, bizi de bağlar.
Anayasal çerçeve açıktır, Türkiye Cumhuriyeti devleti hukuk devletidir ve hukuk
herkes için bağlayıcıdır. Siz ne şah ne de sultansınız.
Saygılarımla.
(CHP sıralarından alkışlar)
BAŞKAN
– Söz sırası Adana Milletvekili Orhan Sümer Bey’e ait.
Buyurun
Sayın Sümer. (CHP sıralarından alkışlar)
CHP
GRUBU ADINA ORHAN SÜMER (Adana) – Sayın Başkan, değerli milletvekilleri; Bankacılık
Düzenleme ve Denetleme Kurumunun bütçesi üzerine grubum adına söz almış bulunuyorum.
Yüce Meclisimizi ve bizleri izleyen vatandaşlarımızı saygıyla selamlıyorum.
Öyle
görülüyor ki bu bütçeyi hazırlayanlar tercihini haktan, hukuktan ve halktan yana
yapmamışlar ama bizden oy vermemizi istiyorlar. Oysa bu bütçede yoksul, dar gelir
vatandaşlarımızın talepleri yok, işçinin, emeklinin, çiftçinin talepleri yok, sanayicinin
feryadına, işsizin derdine bir derman yok yani halk yok, hak yok, hukuk yok.
Değerli
milletvekilleri, ülkemizdeki kriz her geçen gün derinleşmektedir. Emekliler açlık
sınırının altındadır, asgari ücretliler perişandır. Çiftçilerimiz çaresiz, tefecilerin
elinden kurtulmak için devletinden yardım beklemektedir. Esnafımız sıkıntılı, sanayicimiz
dertlidir. Vatandaşlar, borçlarını borçla kapatmaktadır. 2002’de vatandaşların bankalara
olan toplam borcu 6,7 milyar lira iken bugün bu borç yaklaşık olarak 520 milyar
lira olmuştur. On altı yılda vatandaşın borcu yaklaşık 78 kat artmıştır. Yine aynı
dönemde vatandaşın bankalara ödediği faiz tam 55,5 milyar liradır. KOBİ’lerin bankalara
olan borcu ise on ayda 640 milyarı bulmuştur. Borcunu ödeyemediği için takibe düşen
KOBİ’lerin sayısı 333 bine tırmanmıştır. Firmalar peş peşe konkordato ilan etmektedir
yani vatandaş borç batağındadır, nefes alamamaktadır. İşte böyle bir dönemde en
yüksek parayı kazanan, finans sektörü olmuştur. BDDK’nin verilerine göre bankaların
dönem net kârı 2018 yılının ilk on aylık döneminde 45 milyar lirayı bulmuştur. Kredi
kullanıp borcunu borçla kapatmaya çalışan çaresiz vatandaş bankalara ödediği faizin
yanında ayrıca ücret, komisyon, bankacılık hizmeti adı altında ödemeler de yapmaktadır.
Kârına kâr katan bankaların faiz dışı gelirleri ilk on ayda 60 milyarı geçmiştir.
Onun için bu bütçe elini ateşe uzatanların değil, ateşi yakanların yani ateşi harlayanların
bütçesidir. (CHP sıralarından alkışlar) Bu bütçe krizin faturasını halka ödetmek
isteyenlerin bütçesidir. Biz onun için halktan, hukuktan yana olacağız, bu bütçeye
oy vermeyeceğiz. (CHP sıralarından alkışlar)
Değerli
milletvekilleri, Adana’yla ilgili sorunları dile getirmek, sorunlara çözüm istemek
bizim Adana Milletvekili olarak asli görevimizdir. 1980-1990’lı yıllarda her fabrikanın
bacasından dumanın tüttüğü Adana’dan bugün eser yoktur. Allah’ın verdiği bütün nimetleri
yetiştirebilecek bereketli topraklara sahip Adana’da çiftçimizin boynu büküktür.
Daha geçen gün Ticaret Bakanı Adana’daydı, “Ben, bu ülkenin ticaret payında Adana’nın
rakamlarını Adana’ya yakıştıramadım.” diye bir laf söyledi. Doğrudur çünkü iktidarın
Adana’nın gerçeklerinden haberi yok. Çünkü Adana teşvik mevzuatındaki yeri nedeniyle
artık cazibe merkezi olmaktan çıkmıştır, yatırım alamıyor, var olanlar da durmuş
durumdadır. İşte size örnekleri: On iki yıl önce turizm teşvik bölgesi ilan edilen,
çivi bile çakılmamış Yumurtalık ve Karataş sahillerimiz. Tam on bir yıldır hiçbir
ilerlemenin olmadığı Ceyhan Endüstri Bölgesi. İşte size, 2011’de ihale edilen, 3
yüklenici firma değiştiren ama bugün hâlâ akıbetinin ne olacağı bilinmeyen Çukurova
Havaalanı. İşte, bu nedenle, 230 bin kayıtlı Suriyeli’nin de yaşadığı Adana bugün
işsizliğin başkentidir. İşte bu nedenle, Adana bugün yoksulluğun başkentidir.
Değerli
milletvekilleri, Sayın Bakan “Önerilerinizi bize bildirin, biz arkadaşlarımıza iletelim.”
dedi. Biz de buradan sesleniyoruz: Gelin, Adana’daki tüm projeleri bir an önce bitirin,
gelin Adana’ya yeni fabrikalar yapın. Adana’daki çiftçilerimizi, esnafımızı, sanayicimizi
destekleyin; Adana’ya daha çok iş sağlayın, aş sağlayın. İşte o zaman, çocukları
üşümesin diye saç kurutma makinesini çalıştırıp hayatına son veren Emine kardeşimize,
Kozan’da çöp konteynerinin içinde can veren işçi Behti kardeşimize, portakal posalarının
içinde maalesef canını yitiren 15 yaşındaki Halil yavrumuza, borçları yüzünden hayatına
son veren -Adana’da 6- kamu müteahhitlerine, hepimizin yüreğini yakan Aladağ yangınında
çığlık çığlığa can veren, bir yurdun bile çok görüldüğü Aladağlı çocuklarımıza belki
borcunuzu o zaman ödemiş olursunuz. (CHP sıralarından alkışlar) 
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Milletvekili.
ORHAN
SÜMER (Devamla) – O vakit, halkın parasını bir avuç faizciye, tefeciye, rantiyeciye
peşkeş çekmemiş olursunuz. İşte o zaman halktan yana bütçe yapmanın ne olduğunun
farkına varmış olursunuz.
Yüce
heyetinizi saygıyla selamlıyorum. (CHP sıralarından alkışlar) 
BAŞKAN
– Söz sırası İzmir Milletvekili Bedri Serter Bey’e aittir. (CHP sıralarından alkışlar)

CHP
GRUBU ADINA BEDRİ SERTER (İzmir) – Sayın Başkan, değerli milletvekilleri; 2019 Merkezi
Yönetim Bütçe Kanun Teklifi görüşmeleri çerçevesinde Hazine Müsteşarlığı kesin hesabına
ilişkin söz almış bulunuyorum. Bu vesileyle sizi ve yüce Meclisi saygıyla selamlıyorum.
(CHP sıralarından alkışlar) 
Büyük
Atatürk’ün bir sözüyle başlamak istiyorum: “Ekonomisi zayıf bir ulus yoksulluktan
ve düşkünlükten kurtulamaz, güçlü bir uygarlığa, kalkınma ve mutluluğa kavuşamaz,
toplumsal ve siyasal yıkımlardan kaçınamaz.” Oysaki bugüne bakınca AKP hükûmetleri
olarak bütün cumhuriyet hazinesini satıp savurdunuz ve ekonomisi dışa bağımlı bir
sistem yarattınız. Sattıklarınızın bazılarını sayalım mı: TÜRK TELEKOM, TÜPRAŞ,
PETKİM, TEKEL, Türk Hava Yolları ve daha birçokları. İzmir’in Efes Oteli’ni bile
sattınız. Elektrik dağıtım işletmelerini, limanları sattınız, sattınız da sattınız.
Hazinede ne kaldı? Büyük Atatürk’ün ve arkadaşlarının kurduğu cumhuriyetin kazanımları
olan ve Türkiye Cumhuriyeti’nin yurttaşlarının emeğiyle sahip olunan varlıkları,
millete ait arazileri, toprakları sattınız, bunların hesabını tek tek soruyoruz,
soracağız; Hazinemiz nerede? (CHP sıralarından alkışlar) 
Bir
ülkenin namusu, kasası ve geleceğinin garantisi Türkiye Cumhuriyeti’nin hazinesidir.
Bu hazineyi vakumlayarak Türkiye Varlık Fonu denen, bugün âdeta borçlanma fonuna
dönüştürdüğünüz ve birkaç gün önce de PTT’nin hisselerinin devredildiği bir yapı
oluşturdunuz ve bu yapıyı da bir aile saltanatına teslim etmiş durumdasınız. Bu
şirketlerin ortaklarının kimler olduğunu halk da bilmiyor, biz de bilmiyoruz. Ayrıca,
tek adam yönetimindeki bu Varlık Fonu yetmemiş olacak ki İkinci 100 Günlük Eylem
Planı’nızda Sayın AKP Genel Başkanı bir de “Türkiye kalkınma fonu kuracağız.”ı söyledi;
buradaki amacı merak ediyorum. 
Bir
de yenileri eklenen bu fonlar üzerinden 1 milyar dolar gibi yeni bir dış borcun
aranacağını da okuyunca, duyunca inanın, biraz ekonomi biliyorsam, saçlarım diken
diken oldu. Fonlarla ve borçlarla ülkeyi büyüyormuş gibi göstermek, 81 milyonluk
Türkiye’nin hazinesinin tek kişinin emriyle idare edilmesi olamaz. Hazinemiz nerede?
Sayın
Bakan, bütçe sunumunda “Büyüdük.” diyorsunuz oysaki son gelen verilere göre, büyüme
sadece 1,6; 7,4’lerden 1,6’ya. Frenleri olmayan bir kamyonun acemi şoförü gibisiniz.
Küçülüyoruz, fakirleşiyoruz, yok oluyoruz. On altı yılda Türkiye’yi dış borç batağına
soktunuz. 2002’den bu yana kamunun borcu 4 kat, reel sektörün borcu 29 kat, hane
halkının borcu 78 kat, toplam borç ise 11 kat artmış. Kaynak bitti, deniz kurudu,
yetmedi, İşsizlik Fonu’ndaki halkın birikimlerine göz dikip, onları teminat olarak
alıp hazine bonosu kâğıdına bağladınız. Sattığınız mallar, vatandaştan çaldığınız
birikimler, hesabı verilmeyen örtülü ödenekler nerelerde; bunun hesabını istiyorum.
Yine soruyorum: Hazinemiz nerede?
2002’de
nüfus 66,6 milyondu, doğan her bebek 1.963 lira borçlu doğuyordu. 2018 yılına geldiğimizde
nüfusumuz 81 milyonu buldu, bugün doğan her bebek maalesef ki 11.212 lira borçlu
doğuyor. Giderek artan bir borçla doğan bu sabilerin günahı ne Sayın Bakan? Nereden
nereye, değil mi?
2002’de
hane halkı toplam borcu 6,6 milyar TL, 2018’de 525 milyar TL. 2002’de şirketlerin
toplam borcu 88 milyar TL, 2018’de 2 trilyon 553 milyon TL. (CHP sıralarından alkışlar)
2002 yılında vatandaşların toplam kredi borcu 6,5 milyar; 2018 yılında 32 milyon
insan borçlu, borç rakamı 575 milyar. 2002’de, kriz sonrası devraldığınız Türkiye’de
sadece 2 milyon işsiz vardı, 2018’de 4 milyon arkadaşlar, 4 milyon. (CHP sıralarından
alkışlar)
(Mikrofon
otomatik cihaz tarafından kapatıldı)
BAŞKAN
– Toparlayın Sayın Milletvekili.
BEDRİ
SERTER (Devamla) - 2002’de devraldığınız Türkiye’nin brüt dış borcu 130 milyardı,
2018 itibarıyla dış borcumuz 457 milyar dolar oldu.
RECEP
ÖZEL (Isparta) – Gayrisafi millî hasılaya oranı ne? Oranı söyle.
BEDRİ
SERTER (Devamla) - Fakirleştik, borç batağındayız, borç batağında. Bakın, size daha
safiyane bir rakam vereceğim: 2002’de her 100 dolar borcumuza karşılık hazinemizde
169 dolarımız vardı, 2018’e geldik, her 100 dolar borcumuza karşılık hazinede 72,5
dolar kaldı. (CHP sıralarından alkışlar) 
RECEP
ÖZEL (Isparta) – Tam tersi o ya!
BEDRİ
SERTER (Devamla) - Hırsızlar nerede? Kapısı açık kaldı hazinenin. 
Bütün
bunların sonunda, özet, kriz var; reçetem de şudur: Krizin ve fakirleşmenin aşılması
için Türkiye tarımının, hayvancılığının, turizminin ve yerli sanayisinin yüzde yüz
kalkındırılması, iç kaynaklarımızın artırılması, var olanların verimli ve etkin
hâle getirilmesi gerçek çözümdür. Bunları yaparak ithalatımızı her alanda sıfırlamaya
yakın hedeflemeliyiz çünkü Türkiye toprakları her şeye rağmen, size de rağmen…
(Mikrofon
otomatik cihaz tarafından kapatıldı)
BEDRİ
SERTER (Devamla) - Lütfen, rica etsem Sayın Başkanım.
BAŞKAN
– Toparlayın.
BEDRİ
SERTER (Devamla) – Türkiye toprakları çok ciddi bir hazinedir. Üretelim, güven duyalım,
huzurlu yaşayalım, hırsızları yok edelim, ekonomimizi, demokrasimizi yeniden ayağa
kaldıralım. 
Konuşmama,
bir İzmir Milletvekili olarak, Atatürk’ün Şubat 1923’te toplanan İzmir İktisat Kongresi’nde
yaptığı açış söylevinden bir bölümle noktayı koyacağım Başkanım. Atatürk söylevinde
Osmanlı Devleti’nin son dönemine atfen şunları söylüyor: “Arkadaşlar, şahsi saltanata,
her konuya taç sahiplerinin arzusu, iradesi ve amacı hâkimdir. Söz konusu olan yalnız
odur. Milletin amaçları, arzuları, ihtiyaçları söz konusu olmaktan çok uzaktır.
Bütün millet istedikleri ve dilediklerini onlara bırakırlar çünkü taç sahipleri
kendilerini Allah tarafından gönderilmiş bir kişi sayarlardı, bir de onların etrafını
saran çıkarcılar vardı. Onlar da padişahların
fikirleri ve anlayışlarıyla dolu olarak ve padişahın arzusunu bir kutsal ve bir
Kur’an gereği gibi herkese kabul ettirirlerdi.” 
(Mikrofon
otomatik cihaz tarafından kapatıldı)
BEDRİ
SERTER (Devamla) – “Bu gayet koyu ve sürekli etkilemeler karşısında, gerçekten bir
gün, bütün halk, bu arzu ve iradelerin yapılması gereken ve kayıtsız şartsız gereken
kutsal emirler gibi olduğuna inanırlardı. Böyle idare ve hakimiyette rıza gösteren
bir milletin sonu elbette felakettir.” Elbette dış güçlere teslimiyettir. Bu yüce
Mecliste görev yapan milletvekilleri olarak bu felaketlere izin vermemeliyiz, dış
güçlere teslim olmamalıyız, çocuklarımıza, kadınlarımıza borcumuz var. 
Saygılarımla.
(CHP sıralarından alkışlar)
BAŞKAN
– Söz sırası, İstanbul Milletvekili Özgür Karabat’ta.
Buyurun
Özgür Bey. (CHP sıralarından alkışlar)
CHP
GRUBU ADINA ÖZGÜR KARABAT (İstanbul) – Sayın Başkan, değerli milletvekilleri; yüce
Meclisi saygıyla selamlıyorum. (CHP sıralarından alkışlar)
Hepinizin
bildiği gibi, 2017 yılında borsamız 217 milyar işlem hacmindeydi ancak 2018 yılında
150 milyar dolar seviyesine inmiş durumda. Hukuki güvence azalmışken, yargı bağımsız
değilken, özellikle bağımsız olması gereken kuruluşlar görevini yapamazken “Türkiye
borsası yatırımcılar için caziptir.” diyebilir misiniz? Her ne kadar Sayın Ekonomi
Bakanı pembe tablolar çizse de işin iç yüzü hiç de öyle değil. 2018 yılı başından
bu yana, Merkez Bankası verilerine göre, 2 milyar 869 milyon menkul kıymet çıkışı
olmuş, yabancı yatırımcı sayısı binde 8’lik bir orana sahip olmasına rağmen sayı
olarak, yatırımcılar içindeki payı yüzde 62’yi bulmuş, 2018 Mayıs ayı itibarıyla,
son on üç yılda 52 milyar dolar bu yabancı firmaların kâr payı ve hisse artışı olarak
yurt dışına aktarılmış. Değerli arkadaşlar, TL’ye vurduğumuzda bu hesap 260 milyar
TL yapar. Sayın milletvekilleri, bu rakamın bugün görüşmekte olduğumuz bütçenin
üçte 1’i tutarında olduğunu biliyor musunuz?

Biz,
şimdi, Hükûmete ne diyoruz? Diyoruz ki: “Vergi cennetlerine akan sıcak para hareketlerini
kontrol altına alın.” Hükûmet ise “Hayır.” diyor. “Spekülatif sermaye hareketlerini
denetim altına alın.” diyoruz, cevap yine “Hayır.” Diyoruz ki: “Şu vergi cennetlerini
açıklayın, buralardaki paraları vergilendirin.” Cevap ne? “Hayır.” “Vatan, vatan!”
diye bağırıyorsunuz, fakirin çocuğuna mitinglerde asker kıyafeti giydirip şehit
olduğunda cennete gideceği müjdesini veriyorsunuz… 
CAHİT
ÖZKAN (Denizli) - Allah veriyor, Allah.
ÖZGÜR
KARABAT (Devamla) - …ama kendi çocuklarınız için dünya cennetlerini yeğliyorsunuz.
(CHP sıralarından “Bravo” sesleri, alkışlar) Nerede mi o dünya cennetleri? Nerede
mi o dünya cennetleri? Sayın milletvekilleri, Cayman Adalarını hiç duydunuz mu?
Cayman Adalarını duydunuz mu? Burada 200 banka, 95 bin şirket kurulu. Borsamızda
yatırım yapan ilk 10 ülke arasında bu ada var. Burası bir vergi cenneti, burası
bir dünya cenneti. Sayın milletvekilleri, borsamızdaki en çok işlem gören firmalar
arasında, ne yazık ki diğer borsalar gibi, büyük borsalar gibi teknoloji firmaları,
bilişim firmaları, inovasyon firmaları yok; Amerikan borsalarında ise ilk sıralarda
bunlar var. 
Borsamızın
işlem hacminin 150 milyar dolar olduğunu söylemiştim. Çoğunuzun cebindeki telefonların
ait olduğu firma Apple’ın değeri 1 trilyon 34 milyar dolar; Facebook’un değeri 442
milyar dolar. Bizim borsamız, değerli arkadaşlar, Apple’ın sekizde 1’i kadar yok.
Bir şirketin değeri kadar borsamız yok. Facebook’un üçte 1’i kadarız. Durumumuz
bu, borsamızın durumu bu. Biz, işte, bu yüzden diyoruz ki: Yüksek katma değerli
alanlara yatırım yapalım.
Sayın
milletvekilleri, Türkiye’den yurt dışına, 2017 yılında 253 bin kişi göç etti; bunların
90 bini yükseköğrenim gören gençler. Yükseköğrenim gören bir gencin ülkeye maliyeti
ne kadar, biliyor musunuz? 250 bin dolar. Bu hesapla, biz, geçen yıl 45 ile 50 milyar
dolar arasında bir rakamı “yetenek ihracatı” olarak gerçekleştirdik değerli arkadaşlar.
Peki, neden gidiyor bu gençler? İş yok, liyakat yok, özgürlük yok. Peki, ne var?
Gelecek kaygısı var, işsizlik var, ötekileştirme var. 
Şunu
söylemek isterim ki: Hukuk devleti olmadan büyüme olmaz, özgürlük olmadan ekonomik
büyüme olmaz, borsa büyümez. Beyin göçüyle ülkenin onlarca yıllık birikimidir elimizden
kayıp giden. Cezaevlerini “bacasız fabrika” olarak nitelendiren bir anlayışla ekonomiyi
büyütemeyiz. Siz Gezi’yi ısıtıp ısıtıp seçim malzemesi yaparsanız, Gezi’dekileri
“hain”, başkalarını “bizim gençler” diye ayırırsanız bu işi başaramayız. Karikatürlerden
korkan bir zihniyete sahip olursanız millî kahraman değil ancak çizgi film kahramanı
olursunuz değerli arkadaşlar. (CHP sıralarından “Bravo” sesleri, alkışlar) 
Balık
baştan kokar. Burada Kalkınma Bankası düzenlemesini konuştuk. Bu düzenleme Meclise
gelmeden önce Sayın Bakan açıklama yaptı, “Kalkınma Bankasında yeni düzenleme yapacağız.”
dedi. Sonuç ne oldu? Yarım saatte Kalkınma Bankası hisselerinin değeri 30 milyar
arttı, yarım saatte 20 milyar azaldı. Bu, spekülatörlüktür ve bizim sormak hakkımızdır:
Bu parayla kimler zengin oldu değerli arkadaşlar? Kimlerin cebine girdi? Bir gece
ansızın Halk Bankasındaki döviz kriziyle, ucuz döviz skandalıyla kimlere ne kadar
döviz satıldı, kime satıldı, kimler zenginleşti, sormak hakkımızdır. 
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Milletvekili. 
ÖZGÜR
KARABAT (Devamla) - Ve demek hakkımızdır ki: “İman Ya Rabb’i” diye iktidara gelenler
“IBAN Ya Rabb’i” diye bağırır olmuşlar. Bunu da gördük değerli arkadaşlar, bunu
söylemek isterim. (CHP sıralarından alkışlar) 
Ve
bir anlayış değişikliğine ihtiyaç var. Değerli arkadaşlar, o anlayış değişikliği,
İstanbul’dan Samsun’a giden Bandırma vapuru anlayışına dönmektir. 
ZAFER
IŞIK (Bursa) - Bu ne ya?
RECEP
ÖZEL (Isparta) – Yapma, yapma ya!
ÖZGÜR
KARABAT (Devamla) - Gemilerinizdeki bayrakları değiştirmektir, Malta bayraklarını,
İsrail bayraklarını değiştirmektir. (CHP sıralarından alkışlar) Eğer siz de bizim
kadar bu gemiyi önemsiyorsanız, gemiyi kurtarmak için gerekenleri yapmaya başlayın.
Biz bu gemiyi kurtarmak için buradayız. 
RECEP
ÖZEL (Isparta) – Atatürk’e yanlış yapıyorsun ya!
ÖZGÜR
KARABAT (Devamla) - Yüce Meclisi saygıyla sevgiyle selamlıyorum.
Çok
teşekkür ediyorum. (CHP sıralarından “Bravo” sesleri, alkışlar)
RAVZA
KAVAKCI KAN (İstanbul) – Bunu böyle yüzdürerek götürecektiniz!
BAŞKAN
– Söz sırası, Tokat Milletvekili Kadim Durmaz Bey’e aittir. 
Buyurun
Kadim Bey. (CHP sıralarından alkışlar)
CHP
GRUBU ADINA KADİM DURMAZ (Tokat) – Sayın Başkanım, değerli milletvekilleri, Plan
ve Bütçe Komisyonumuzun çok değerli üyeleri, bizleri izleyen aziz milletimiz; 2019
yılı merkezî yönetim bütçesi hakkında Cumhuriyet Halk Partisi Grubu adına söz almış
bulunuyor, hepinizi saygıyla selamlıyorum. (CHP sıralarından alkışlar) 
Sözlerime
ülkemizin kurucusu Gazi Mustafa Kemal Atatürk’ün 1923 yılında toplanan İzmir İktisat
Kongresi’ndeki açılış konuşmasından bir cümleyle başlayacağım. “Bir ulusun hayatıyla
doğrudan doğruya ilgili olan ekonomisi, çöküşünün de yükselişinin de nedenidir.
Zamanımız bir iktisat çağıdır.” deyip bize bu ülkeyi kurarken hedefi göstermiştir.
İşte, tam bu noktada, bütçeler ekonomimizin temel unsurudur. Yine, bütçe bir yurttaşlık
hakkıdır, aziz milletin geleceği ama hiç kimsenin keyfiyeti değildir. Ekonomik kalkınma,
istikrar, eşit dağılım, hesap verebilirlik ve refah bütçelerin genel ilkeleri olmalıdır.

Peki,
biz bugün nasıl bir bütçe görüşüyoruz? Bu ülkede yaşayan 81 milyonun içinde olmadığı,
dertlerinin yok sayıldığı; sadece etrafındaki zenginlerin var olan mal varlıklarına
akçeyle katkı sunmanın, yeni mega projelerle onlara kaynak aktarabilmenin bütçesini
görüşüyoruz ama bu ülkenin 81 milyon yurttaşı ve bizden sonrakiler… Şunu da sayın
iktidar partisi demeyeceğim, Parlamentoda azınlıktasınız… AK PARTİ Grubuna sesleniyorum.
Bakın, şu anda…
YELDA
EROL GÖKCAN (Muğla) – İktidar partisi, iktidar partisi. Onun kararını millet verdi,
siz veremezsiniz. 31 Martta da kararını verecek. 
KADİM
DURMAZ (Devamla) – Aziz millet kararını verdi, bu dönem Parlamentoda yeterli çoğunluğunuz
yok ama şuna ihtiyaç var: Bu ülke hepimizin, aynı gemide yolculuk yapıyoruz. Biz,
bizden sonraki nesillere bu ülkeyi kazasız, gadasız, belasız, huzurlu, güvenilir,
kalkınmış ve bu ülkeyi, o al yıldızlı bayrağını dalgalanır vaziyette teslim etmekle
mükellefiz. 
RECEP
ÖZEL (Isparta) – İşte, bizde onu yapıyoruz.
KADIM
DURMAZ (Devamla) – İşte, bunun için neye ihtiyaç var? İşte, bunun için şuradaki
tüm siyasi partilerin ortak söylemleriyle, bu ülkenin içinde bulunduğu, sizin de
mahcubiyetle on yedi yıldır kötü yönettiğiniz krizden çıkışın yolu ortak anlayışta.
İşte, buradaki tüm siyasi parti gruplarını önemseyin, sadece birine yakın olmak, onu mutlu etmek değil, yaşamın merkezine
81 milyonu koyarak bu ülkedeki köylüyü, çiftçiyi, esnafı, dar gelirliyi, üniversiteyi
bitirmiş, geçinemeyen, sadece internet fenomeni olmak zorunda bıraktığınız çocukları,
o gençleri düşünmek durumundasınız. Yarın sizleri iyilikle anmayacak bu ülkenin
çocukları ve gençleri. Eğer bu ülke dünyada saygın bir noktada olsun istiyorsak
bu söylediklerimizi yapalım, vakit hiç de geç değil.
Bu
bütçe, temel gelirini yoksul insanlardan topladığınız vergi gelirlerinden oluşturuyor,
öyle akçeli kaynaklar yok. Az önce, benden önceki konuşmacı arkadaşım söyledi, katma
değeri yüksek ürünler üretemiyoruz, üretemiyorsak bu ülkenin kaynaklarını birilerine
aktarma yolundan öte 81 milyonu ve 780 bin kilometrekareyi düşünerek bu kaynakları
doğru kullanmak durumundayız. Bu ülkede, bölgemizde yaklaşık olarak 9 milyon ton
şeker pancarı şekerine ihtiyaç varken özelleştirdiğiniz şeker fabrikalarıyla, perişan
ettiğiniz işçisiyle, diğer sanayi kuruluşlarıyla, sata sata bitiremediğiniz özelleştirme
gelirleriyle tıkandınız arkadaş, yok. Ve ülkede hakkı, hukuku, adaleti de tesis
edemediğiniz için yatırımcı ülkemize gelmiyor. İşte, bunun temel yolu... Bu ülkede,
hani 16 Nisanda uçuruyordunuz ya, uçtu bir şeyler ama ne uçtu? Size yakın olan,
zengin etmeyi istediğiniz insanların dolarları uçtu ve dünyayı kemiren faizcilerin,
rantiyecilerin ülkemizde kaynakları, sömürdükleri faiz gelirleri arttı. (CHP sıralarından
alkışlar) İşte, arkadaşlar, gelinen on yedi yıl sonunda insan şöyle bir tebdilikıyafet
olur, Sayın Bakana da söylüyorum, Sayın Bakanı atayan Sayın Cumhurbaşkanına da söylüyorum,
hani tarihte de var, okursanız padişahlar tebdilikıyafet eder, halk ne yapar ne
eder diye inceler, bakardı.
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Durmaz.
KADİM
DURMAZ (Tokat) – Teşekkür ediyorum.
Bakın
şuradan size Anadolu’dan birazcık kesitler: İşte, en yüksek aldığınız Urfa’da ne
yapıyor bu insanlar kilometrelerce kuyrukta?
Eğitim ve yardım kuyruğunda arkadaşlar. Yine, bakın, çocuklarımızın yüzde 38’i yoksul.
Yine, bakın, çiftçi borçları yüzde 830 arttı. Çiftçinin borcu 100 milyar lira arkadaşlar.
Çiftçi ÖTV ve KDV’siz mazot bekliyor sizden. Ve kredi kartı borçlu sayısı 32 milyon.
3 milyon 248 kişi kredi kartı borcu yüzünden yasal takipte. 400 bin emekli borçlu.
Yine işsizlik bir buçuk yılın rekoru, yüzde 11,4. Yine on yılda enflasyon yüzde
145 arttı. Yine 450 bin atanamayan öğretmen bu bütçeden beklenti içerisinde. Sağlıkçılar,
mühendisler, diğer kadro bekleyen birçok insan. Evet, emeklilikte yaşa takılanlar.
Kamu taşeronları kadro beklentisinde.
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Durmaz. 
KADİM
DURMAZ (Devamla) – Sayın Başkanım, toparlıyorum. 
Ve
asgari ücretliler 1/1’den itibaren 2.200 TL ücret bekliyor. Bütün bunları vermenin
yolu, işte bu Parlamentoda sizin dışınızdakileri önemsemek, 81 milyonun sesine kulak
vermek. Ve yüzlerinize bakıyorum arkadaşlar, bu Parlamentoda hiç kimse yaptığı işten
mutlu değil. Çünkü Parlamento iradeyi koyamıyor, kullanamıyor. İşte bunun yolu birbirimize
el ele tutuşacağız. Bu ülke hiçbirimize miras değil, biliyorsak emanet. İşte bu
emaneti bizden sonraki nesillere taşımanın yolu, bu ülkenin bir kuruşunu hiç kimseye
peşkeş çekmeden, yedirmeden, hakkıyla ve hak edildiği gibi harcamak ve yanlışlarından
arınmış, yaşanmışlardan da ders alınmış bir bütçe diyorum.
Yüce
Meclisi saygıyla selamlıyorum.
Teşekkür
ederim Sayın Başkan. (CHP sıralarından alkışlar)
BAŞKAN
– Teşekkürler. 
Abdulkadir
Karaduman Bey, buyurun. 
IV.- AÇIKLAMALAR (Devam)
22.- Konya Milletvekili Abdulkadir Karaduman’ın, vatandaşın alın terinin
Meclise emanet olduğuna ve emanete sahip çıkılması gerektiğine, bu bütçeyi savunmanın
faizi, zulmü, haramı savunmak anlamına geldiğine ilişkin açıklaması
ABDULKADİR
KARADUMAN (Konya) – Sayın Başkan, çok teşekkür ederim. 
Son
konuşmamızda faizde kalmıştık. Şimdi faiz, aslında fakirden zengine doğru bir akışı
işaret eder. Nasıl ki zekâtta zenginden fakire doğru bir akış söz konusuysa faiz
de fakirden zengine doğru bir akışa işaret eder, bu da dolayısıyla üretimin, alın
terinin yani emeğin fakirden zengine doğru akması anlamına gelir. Yani buradan da
hareketle, servetin herkesin arasında değil de sadece belirli ellerde toplanmasına
hizmet eder ve servetin de belirli ellerde toplandığı her sistem zulüm sistemidir.

Şimdi,
2017 bütçesinde faize ayrılan kısım 55 milyar TL, 2018 bütçesinde 72 milyar TL,
2019 bütçesinde yani şu anda üzerinde konuştuğumuz bütçedeyse 117 milyar TL. Şimdi,
üzerinde konuştuğumuz bütçede yatırım harcamaları için belirlenen miktar 65 milyar
TL, bu da demek oluyor ki faize ayrılan kısmın yarısı yatırıma ayrılacak. Bu sebeple,
bu bütçe, haram bir bütçedir. Bunun neticesiyse insanımızın yüzde 20’den fazlası
şu anda açlık sınırının altında, yüzde 60’ından fazlasıysa yoksulluk sınırının altındadır.
Dolayısıyla bu bütçe Samsun’da Kübra bebeklerin açlıktan ölmesine, Adana’da Garam
bebeklerin açlıktan ölmesine, esnafların kepengini kapatmasına ve bunun neticesi
olarak da yine, evladına elbise alamadığı için bir babanın intihar etmesine sebep
olacak demektir. Eğer biz bir kitaba inanıyorsak o kitapta şu geçer, der ki…
(Mikrofon
otomatik cihaz tarafından kapatıldı)
BAŞKAN
– Toparlayın Sayın Karaduman. 
ABDULKADİR
KARADUMAN (Konya) – “Para, mal ve servet bazılarının elinde dönen bir devlet olmasın.”
Tabii, eğer biz bir kitaba inanıyorsak mesele bundan ibarettir. 
Bu
bütçe özelleştirme bütçesidir yani yatırım bütçesi değildir. Bu bütçenin neticesi
olarak siz hipodrom açarsınız, golf sahası açabilirsiniz, havuzlar açabilirsiniz,
parklar, bahçeler açar hatta ve hatta bu park ve bahçelerde kek de dağıtabilirsiniz
ama fabrikaları kapatmak zorunda kalırsınız. İktidarda olduğunuzu zannedersiniz
ama aslında küresel sermayenin distribütörü olmaktan başka bir şey de yapamazsınız.

Şimdi,
geçtiğimiz günlerde Kars Sarıkamış’a bir vesileyle gittik. 1976 yılında açılan bir
ayakkabı fabrikası, tam anlamıyla 600 kişinin çalıştırıldığı bu ayakkabı fabrikası
2004 yılındaki özelleştirmeler neticesinde satılmış ve şu anda harabe içerisinde,
içeride askerler nöbet tutuyor.
(Mikrofon
otomatik cihaz tarafından kapatıldı) 
BAŞKAN
– Toparlayın artık Sayın Milletvekili.
ABDULKADİR
KARADUMAN (Konya) – Bu ayakkabı fabrikasının açılmasının en önemli sebebi ise Sarıkamış’ta,
Sarıkamış şehitlerinin ayağında çarık olmamasıdır ama bugün gelinen özelleştirme
politikaları sonucunda bu bina, metruk bir vaziyette bulunan bina konumundadır.
İşte, bu yüzden söylüyoruz defaatle, bu yüzden faiz haramdır. Vatandaşın her ama
her bir alın teri bu Meclise emanettir. Bu Meclisin bu emanete sahip çıkması gerekir.

Bu
bütçeyi savunmak, mevcut hâliyle bu bütçeyi savunmak, faizi savunmaktır dolayısıyla
zulmü savunmaktır ve genel ifadeyle de haramın kendisini savunmaktır. (CHP sıralarından
alkışlar) Dolayısıyla buna sonuna kadar biz karşı çıkacağız, her yerde de bu bütçenin
yanlışlığını ifade etmiş olacağız. Elbette ki bunları söylerken vicdanı olanlara
sesleniyoruz, olmayanlara zaten…
(Mikrofon
otomatik cihaz tarafından kapatıldı) 
BAŞKAN
– Teşekkürler Sayın Milletvekili.
Hüseyin
Şanverdi…
23.- Hatay Milletvekili Hüseyin Şanverdi’nin, 18 Aralık Uluslararası Göçmenler
Günü’nü kutladığına ilişkin açıklaması
HÜSEYİN
ŞANVERDİ (Hatay) – Sayın Başkan, değerli milletvekilleri; bugün 18 Aralık Göçmenler
Günü. Özünde kutlanması bile acı olan bu günün asıl hedefi, kanı, gözyaşını durdurmak,
sömürüyü ortadan kaldırmak olmalıdır. Aylan bebeği sırtında taşımayıp kıyıya atan
deniz değil, kıyıya vurmuş insanlık utansın; savaştan, çatışmadan, yokluktan ve
yoksulluktan kaçanlar değil, onlara kucak açmayan milletler utansın. 
Tarih
boyunca sayısız medeniyete ev sahipliği yapan Anadolu, bugün 191 farklı ülkeden
yabancıya ev sahipliği yapmakta; din, dil, ırk ayrımı yapmadan mazluma, mağdura
kucak açmakta ve dünyaya insanlık dersi vermektedir. 
Göçmenliğin
son bulduğu, herkesin vatanına huzur ve güven içinde döndüğü günleri görme arzusu
ve temennisiyle tüm göçmen kardeşlerimizin gününü kutluyor, yüce heyetinizi saygıyla
selamlıyorum.
III.- KANUN TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276) ile
Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı (1/275),
2017 Yılı Merkezi Yönetim Kesin Hesap Kanunu Tasarısına İlişkin Olarak Hazırlanan,
2017 Yılı Genel Uygunluk Bildiriminin Sunulduğuna Dair Sayıştay Başkanlığı Tezkeresi
(3/38); 6085 Sayılı Sayıştay Kanunu Uyarınca Hazırlanan 2017 Yılı Dış Denetim Genel
Değerlendirme Raporu, 2017 Yılı Faaliyet Genel Değerlendirme Raporu ve 2017 Yılı
Mali İstatistikleri Değerlendirme Raporunun Sunulduğuna Dair Sayıştay Başkanlığı
Tezkeresi (3/39); 6085 Sayılı Sayıştay Kanunu Uyarınca Hazırlanan 2017 Yılı Kalkınma
Ajansları Genel Denetim Raporunun Sunulduğuna Dair Sayıştay Başkanlığı Tezkeresi
(3/41); 5018 Sayılı Kamu Mali Yönetimi ve Kontrol Kanunu ile 6085 Sayılı Sayıştay
Kanunu Uyarınca Hazırlanan 183 Adedi Merkezi Yönetim Kapsamındaki Kamu İdarelerine,
2 Adedi Sosyal Güvenlik Kurumlarına ve 10 Adedi Diğer Kamu İdarelerine Ait Olmak
Üzere Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) HAZİNE VE MALİYE BAKANLIĞI
(Devam)
1) Hazine ve Maliye Bakanlığı
2019 Yılı Merkezî Yönetim Bütçesi
B) MALİYE BAKANLIĞI (Devam)
1) Maliye Bakanlığı 2017 Yılı
Merkezî Yönetim Kesin Hesabı
C) GELİR İDARESİ BAŞKANLIĞI
(Devam)
1) Gelir İdaresi Başkanlığı 2019
Yılı Merkezî Yönetim Bütçesi
2) Gelir İdaresi Başkanlığı 2017
Yılı Merkezî Yönetim Kesin Hesabı
Ç) KAMU İHALE KURUMU (Devam)
1) Kamu İhale Kurumu 2019 Yılı
Merkezî Yönetim Bütçesi
2) Kamu İhale Kurumu 2017 Yılı
Merkezî Yönetim Kesin Hesabı
D) ÖZELLEŞTİRME İDARESİ BAŞKANLIĞI
(Devam)
1) Özelleştirme İdaresi Başkanlığı
2019 Yılı Merkezî Yönetim Bütçesi
2) Özelleştirme İdaresi Başkanlığı
2017 Yılı Merkezî Yönetim Kesin Hesabı
E) KAMU GÖZETİMİ, MUHASEBE VE
DENETİM STANDARTLARI KURUMU (Devam)
1) Kamu Gözetimi, Muhasebe ve
Denetim Standartları Kurumu 2019 Yılı Merkezî Yönetim Bütçesi
2) Kamu Gözetimi, Muhasebe ve Denetim Standartları Kurumu 2017 Yılı Merkezî Yönetim Kesin Hesabı
F) TÜRKİYE İSTATİSTİK KURUMU (Devam)
1) Türkiye İstatistik Kurumu 2019 Yılı Merkezî Yönetim Bütçesi
2) Türkiye İstatistik Kurumu 2017 Yılı Merkezî Yönetim Kesin
Hesabı
G) BANKACILIK DÜZENLEME VE DENETLEME
KURUMU (Devam)
1) Bankacılık Düzenleme ve Denetleme
Kurumu 2019 Yılı Merkezî Yönetim Bütçesi
2) Bankacılık Düzenleme ve Denetleme
Kurumu 2017 Yılı Merkezî Yönetim Kesin Hesabı
Ğ) HAZİNE MÜSTEŞARLIĞI (Devam)
1) Hazine Müsteşarlığı 2017 Yılı
Merkezî Yönetim Kesin Hesabı
H) SERMAYE PİYASASI KURULU (Devam)
1) Sermaye Piyasası Kurulu 2019
Yılı Merkezî Yönetim Bütçesi
2) Sermaye Piyasası Kurulu 2017
Yılı Merkezî Yönetim Kesin Hesabı
I) GELİR BÜTÇESİ (Devam)
BAŞKAN
– Şahsı adına Bursa Milletvekili Emine Yavuz Gözgeç, buyurun. (AK PARTİ sıralarından
alkışlar) 
EMİNE
YAVUZ GÖZGEÇ (Bursa) – Sayın Başkan, değerli milletvekilleri; 2019 yılı bütçesi
üzerine şahsım adına söz almış bulunmaktayım. 
Görüştüğümüz
bütçe, Cumhurbaşkanlığı hükûmet sisteminin ilk bütçesi; bu nedenle, ayrıca tarihî
bir öneme sahip. Aynı zamanda AK PARTİ’nin 17’nci bütçesi. Yakın tarihe baktığımızda
on yedi bütçe yapmak çok şükür ki milletimizin teveccühüyle AK PARTİ’ye nasip oldu.

AK
PARTİ kurulurken Sayın Cumhurbaşkanımız Recep Tayyip Erdoğan’ın söylediği bir söz
var: “Artık hiçbir şey eskisi gibi olmayacak.” Aslında bu söz yeni bir vizyonu,
yeni bir anlayışı ortaya koyuyor. Bu anlayışın temel noktası imha edilmeye çalışılan
kadim medeniyetimizde bağlarımızı yeniden inşa etmek; insan temelli, millete hâkim
olan değil hadim olan bir anlayışı, velhasıl millet-devlet kaynaşmasını sağlayan
bir anlayışı ortaya koymak. “Biz hiçbir şey eskisi gibi olmayacak.” derken güçlü
bir Türkiye hedefi için yola çıkmışken, maalesef eskiden medet umanlar, egemenliği
milletin eline vermek yerine birtakım güçlerin elinde tutmak isteyen vesayet odakları
her defasında farklı tuzakları, oyunları devreye soktular. Hatırlayalım: Halkın
seçtiği Meclisin Cumhurbaşkanı seçmesine izin vermek istemeyen 367 krizi, 27 Nisan
e-muhtırası, ekonominin her alanında en yüksek rakamları yakaladığımız bir dönemde
ortaya çıkarılan Gezi olayları, 17-25 Aralık ve en vahimi milletin Meclisinin bombalandığı,
milletin üzerine tankların yürütüldüğü 15 Temmuz hain darbe teşebbüsü. Tüm bu tuzakları,
oyunları milletimizin ferasetiyle Sayın Cumhurbaşkanımız Recep Tayyip Erdoğan’ın
liderliğinde birer birer aştık çok şükür. Bundan sonra da ekonomik saldırıları hep
birlikte aşıyoruz inşallah. 
2017
yılında yüzde 7,4 oranında büyüyen Türkiye ekonomisi, 2018 yılının ilk yarısında
da büyüme eğilimini sürdürmüştür. 2009 yılından itibaren iş gücü piyasasına yönelik
uygulanan politikalar sonucunda iş gücüne katılımda ve istihdamda önemli artış görülmüştür.

Küresel
ekonomik saldırılar karşısında birlik olmayı, güven ortamını daha da güçlendirmeyi
hedeflemek gerekirken felaket tellallığı yapanlar, kendilerine çıkar elde etme peşine
düşenler, kendi yarattıkları bu karanlık dünyalarında hüsrana uğramışlardır.
Biz,
bugüne kadar hayal ettik ve hayallerimizi gerçekleştirdik, güven ve istikrarla hep
milletimizle beraber yürüdük; beşerî alanda millet iradesinden başka bir güç tanımadık,
başka bir güce sırtımızı dayamadık; her zorluğu milletimizle beraber aştık. Milletimiz
bu samimiyete güveniyor. Belki iktisat kitaplarında yer almayan bu güven, bu sevgi,
ekonomik gelişmenin de en önemli itici gücü olmuştur. 
Bu
bütçe, insan odaklı bir bütçedir. Bu bütçede aile var, kadın var, engelli var, yaşlı
var, çocuk var, emekli var, genç var, işçi var, işveren var velhasıl millet var.
Bu bütçede eğitim var, sağlık var, teknoloji var; terörle, terör örgütleriyle, PKK’yla,
PYD’yle, YPG’yle, DEAŞ’la, DHKP-C’yle, FETÖ’yle, tüm terör örgütleriyle mücadele
var. 
Evet,
sayın milletvekilleri, biz aileyi güçlendiriyoruz. Aile sosyal destek projeleri,
aile destek merkezleriyle ailelerimizin yanındayız. Biz kadını güçlendiriyoruz.
Şiddete sıfır toleransla mevzuat değişikliği yaptık, eğitimler verdik, eylem planlarını
hayata geçirdik, 79 ilde ŞÖNİM’leri kurduk. Ancak biz kadına karşı şiddetin önlenmesi
alanında reform niteliğinde adımlar atarken kız çocuklarını dağa kaçıran, kız çocuklarını
istismar eden, kadınları, çocukları canlı bomba yapan terör örgütlerine, terör örgütlerinin
sözcülüğünü yapanlara tek bir ses çıkarmayanların kadına şiddetten bahsetmeleri
ne kadar samimidir milletimizin takdirine bırakıyorum. (AK PARTİ sıralarından alkışlar)

Son
olarak, en önemlisi bu bütçede on altı yıldır yapılan bütçelerde olduğu gibi bereket
var. Sadece kendi vatandaşlarımıza yönelik yaşlıya, çocuğa, engelliye yapılan sosyal
yardımların değil; Suriye’de, Filistin’de, Arakan’da, Yemen’de, tüm dünyada nerede
bir mazlum varsa onların feryadına kulak vermenin, umut olmanın, ensar olmanın,
sessiz çığlıkların sesi olmanın bereketi var. Sayın Cumhurbaşkanımız Recep Tayyip
Erdoğan’ın ifade ettiği gibi, biz elimizden geleni yaptıkça, bu ülke için, bu millet
için samimiyetle çalıştıkça yüce Mevla da işlerimizi kolaylaştıracak, önümüze çok
farklı yollar açacaktır. 
(Mikrofon
otomatik cihaz tarafından kapatıldı)
BAŞKAN
– Toparlayın Sayın Milletvekili. 
EMİNE
YAVUZ GÖZGEÇ (Devamla) – Ayrıca bugün Dünya Göçmenler Günü. Sığınma hakkının en
temel bir hak olduğunu unutup vatanını, toprağını bırakıp ülkemize sığınmak zorunda
kalan Suriyeliler üzerinden sorumsuzca, nefret diliyle, ötekileştirici, ayrımcı
ifadelerde bulunulması geleneklerimize de inancımıza da insanlığa da aykırıdır diyor
2019 yılı bütçemizin hayırlı olmasını diliyorum.
Saygılarımı
sunuyorum. (AK PARTİ sıralarından alkışlar)
BAŞKAN
– Değerli milletvekilleri, şimdi söz sırası yürütme adına Hazine ve Maliye Bakanı
Berat Albayrak’a ait. 
Buyurun
Sayın Bakan. (AK PARTİ sıralarından alkışlar) 
HAZİNE
VE MALİYE BAKANI BERAT ALBAYRAK – Sayın Başkan, değerli milletvekilleri; yüce heyetinizi
ve bizi izleyen kıymetli vatandaşlarımızı sevgi ve saygıyla selamlıyorum. 
2019
Yılı Merkezi Yönetim Bütçe Kanunu Teklifi ile 2017 Yılı Merkezi Yönetim Kesin Hesap
Kanunu Tasarısı üzerindeki çalışmalarda artık sona yaklaşıyoruz. Bugünkü konuşmada
genel makroekonomik görünümün yanında, Bakanlığımızın 2018 yılındaki bazı faaliyetleriyle
birlikte 2019 yılı merkezî yönetim gelir bütçesi ve Bakanlığın ve bağlı kuruluşların
2017 yılı kesin hesabı ve 2019 yılı gider bütçesiyle ilgili sunumumuzu paylaşacağız.
Bugün
itibarıyla küresel ölçekteki makroekonomik gelişmelere baktığımızda biraz sizi geçmişe
götürmek istiyorum. Hepinizin malumu, 2002 yılından önce Türkiye, yüksek kamu açıkları,
yüksek kamu borcu, sağlıksız bir finansal sistemle birlikte yüzde 70’leri bulan
enflasyon oranları içinde birkaç yıl arayla sürekli kendi içinden kaynaklanan krizler
geçiren ekonomisiyle çözüm üretemeyen bir iklime sıkışmış kalmış bir ülke konumundaydı.
Türkiye, o günlerde, üretemeyen, yatırım yapamayan ve yatırım çekemeyen, gelir düzeyi
düşük ve sürekli kamu borcunun sürdürülebilirliği sorunu yaşayan bir ülkeydi. 
AK
PARTİ iktidarlarımız döneminde Türkiye’de oluşturulan geniş çerçeveli, zamanlı ve
hedefli politikalarla birlikte 2000’li yılların başından itibaren yaşanan bu sağlıksız
ekonomik yapıdan kurtulmuş ve ekonomiye istikrar kazandırarak alt gelir grubundan
orta yüksek gelirli ülkeler grubuna geçmiştir. Bakınız, bu dönüşüm ekonomik göstergelere
de yansımış ve bununla ilgili sadece birkaç tane rasyoyu sizlerle paylaşacağım.
AK
PARTİ iktidarları döneminde ekonomimiz yıllık yüzde 5,7 büyümüş, kişi başına gelir
3 katından fazla artmış, 2005 yılından bu yana yaklaşık 10 milyon kişiye iş imkânı
sağlanmış, yoksulluk göstergelerinde çok önemli iyileşmeler elde edilmiştir. 2002’den
bu yana ihracatımız 4 katından fazla artarak ihracatta ürün ve ülke çeşitliliğinde
önemli mesafeler kaydedilmiş, kamu maliyesinde yeniden yapılandırmalar gerçekleştirilerek
kamu açıkları ciddi anlamda azaltılmış, kamu borç yükü yarıdan fazla düşürülmüştür.
Bankacılık sektörü ise uluslararası en iyi standartları sağlayacak şekilde sağlıklı
bir yapıya kavuşturulmuş ve ekonomik büyümeye önemli bir katkı sağlamıştır. Bu dönüşüm
birçok uluslararası kuruluş ve platform tarafından örnek gösterilmiş; Türkiye, bir
yandan IMF’e daha çok katkı sağlayan donör ülkelerden biri pozisyonuna gelirken
diğer yandan G20 ülkeleri arasında yer alarak küresel ekonomiye yön vermede etkin
bir role sahip olmuştur. 
2007
yılında başlayıp tüm dünyayı saran küresel finansal krizin etkilerini Türkiye ekonomisi
bu sağlam yapısıyla birçok gelişmiş ve gelişmekte olan ülkeye kıyasla en az maliyetle
atlatmış ve bu zor dönemde dahi üretim yapısını koruyarak istihdam artışı sağlayan
dünyadaki nadir ülkelerden biri olmuştur. Üzerinden on yıl geçmesine rağmen, dünyada
küresel krizin etkilerini atlatamayan ve sistemlerini rehabilite edemeyen birçok
ülke bulunmaktadır. Bu ülkeler çareyi ticarette daha fazla korumacılığa yönelmekle
bulmuştur. Bugün kendi çözümlerini üretemeyen ülkeler nedeniyle küresel ticaret
eski seviyelerinden oldukça uzaktadır. Bu durum, Türkiye gibi ihracatını daha da
artırmayı kendisine hedef alan, küresel değerler zincirinde üst sıralara yükselmek
üzere üretim yapısını oluşturan ülkeleri doğal olarak olumsuz etkileyebilmektedir.
Biz rotamızı çizerken tüm artılara ve eksilere hazırlıklı olabilmek için her zaman
küresel koşulları çok yakından takip ederek çok güçlü bir sistem inşa etmeye başladık.

Hepinizin
yakından bildiği gibi, ülkemiz 2003 yılında Gezi olaylarıyla başlayan birçok derin
iç ve dış şoklarla karşı karşıya kalmıştır. Sadece ekonomik değil, aynı zamanda
jeopolitik risklerin de arttığı bu süreçte ekonomimiz çok önemli bir direnç ortaya
koymuştur. 
Bu
yıl ağustos ayında doğrudan ekonomimizi hedef alan finansal bir saldırıyla karşı
karşıya kaldık. Piyasalarda o dönemde oluşan değerlemelerin ülkemizin makro temelleriyle
bağdaşmadığının hepimizin malumu olduğunu ifade ettik. İlk günden itibaren tüm kurum
ve kuruluşlarımız piyasaları yakından takip ederek bu ataklara karşı ekonomimizi
koruyacak gerekli önlemleri almış ve sağlam adımları atmıştır. 
Bu
zorlu koşullar altında kamu ve özel sektör paydaşlarımızla birlikte önümüzdeki dönemde
ülkemizin çehresini değiştirecek olan Yeni Ekonomi Programı’mızı oluşturduk. Enflasyon
ve cari açıkta kalıcı iyileşmeye odaklanan programımız, aynı zamanda üretim ve ihracata
yönelik detaylı bir planlamayla yüksek katma değerli üretim yapısına geçişimizi
çok daha hızlı bir noktaya taşıyacaktır. Kısa vadede aldığımız önlemler ve orta
vadeyi şekillendiren Yeni Ekonomi Programı’mızın da katkısıyla birlikte kasım ayında
Türkiye ekonomisine yönelik algıda ve beklentilerde çok önemli olumlu gelişmeler
yaşanmıştır. Güven endeksleri toparlanırken finansal piyasalarda kayda değer iyileşme
gözlenmiş, ağustos ayı sonuna kıyasla döviz kuru yaklaşık yüzde 20 değerlenmiş,
tahvil faizleri 370 puana yakın gerilemiş ve risk primlerinde 200 puanın üzerinde
iyileşme sağlanmıştır. 
Değerli
milletvekilleri, üçüncü çeyrekte Türkiye ekonomisi yüzde 1,6 büyümüş ve bu şekilde
“dengelenme süreci” olarak ifade ettiğimiz süreci güçlü bir şekilde hayata geçirmeye
başlamıştır. Kısa vadede büyümemizin yavaşlaması, ancak akabinde git gide daha da
güçlenen bir ekonomik toparlanmanın sağlanması sürdürülebilir, dengeli ve sağlıklı
büyüme hedeflerimizle uyumluluk arz etmektedir. Nitekim, 2018 yılının ilk dokuz
ayında yüzde 4,5 oranında bir büyüme ve bu büyümeyi iç talebin katkısıyla 2,4; dış
talebin katkısıyla yüzde 2,1 olarak gerçekleştiren bir büyüme performansı ortaya
koyulmuştur. 
Eylül
ayı itibarıyla bazı sektörlerde zayıflamalar olsa da istihdamımız artmaya devam
etmektedir. İş gücüne katılım oranı bu dönemde mevsimsel düzeltilmiş olarak yüzde
53,4’le tarihî yüksek seviyeye ulaşırken işsizlik oranı yüzde 11,3 seviyelerinde
gerçekleşmiştir. 
Dengelenme
sürecinin şimdiye kadar en olumlu yansımasını dış ticaret ve cari işlemler dengesinde
görmekteyiz. İhracat ve turizm gelirleri artmaya devam ederken iç talebin yavaşlamasıyla
birlikte ithalatta görülen daralma sonucunda Türkiye ekonomisi üç ay arka arkaya
cari fazla vermiştir. (AK PARTİ sıralarından alkışlar) Yıl sonunda cari işlemler
açığı, özellikle mayıs ve haziran ayından sonra, yaklaşık 60 milyar dolarları gören
rakamlar da bahsettiğimiz bu dengelenme ve Yeni Ekonomi Programı çerçevesi içerisinde
yıl sonu itibarıyla 30 milyar dolarların da altında gerçekleşerek, çok tarihî bir
performans ortaya koyarak Yeni Ekonomi Programı’nda öngördüğümüz hedeflerden de
çok daha başarılı ve güçlü bir performans ortaya koyacaktır.
Değerli
milletvekilleri, sadece cari işlemlerde değil, enflasyonda da iyileşme görülme süreci
somut bir şekilde başlamıştır. Yüksek enflasyona karşı atılan adımlar ve Enflasyonla
Topyekûn Mücadele Programı’nın etkisi görülmeye başlamıştır. Ekim ayında tepe noktasına
ulaşan tüketici fiyatları kasım ayında aylık yüzde 1,4 daralırken yıllık enflasyon
bir önceki aya göre 3,6 puan iyileşmiştir. Enflasyondaki bu düşüş, fiyatlama davranışları
için önemli bir gösterge olan beklentileri de olumlu yönde etkilemiştir ancak daha
önümüzde almamız gereken çok daha önemli mesafeler var. Nihai amacımız -daha önce
de belirttiğim gibi- enflasyonu kalıcı olarak en kısa sürede, orta vadeli programda
da bahsettiğimiz gibi, tek haneli rakamlara düşürmektir. Enflasyonla mücadelede
para ve maliye politikalarımızdaki güçlü duruşu korurken aynı zamanda yapısal sorunlarla
da çok yoğun bir mücadele ortaya koyarak çözümlerimizi adım adım hayata geçirmeye
başladık. 
Türkiye
ekonomisi büyük ve güçlü bir ekonomidir. İktidar olarak tüm kamu kurumlarıyla geniş
bir yelpazede politika üretme ve tedbir uygulama deneyimine son derece sahip olan
çok tecrübeli bir iktidar, çok tecrübeli bir ülkeyiz. Küresel ekonomik ve finansal
koşulların giderek zorlaştığı bu dönemde, ekonomimizi bütüncül bir bakış açısıyla
değerlendirmeye devam ederek daha önce karşılaştığımız birçok zorlukla doğru politikalarla
mücadele ederek başarılı olmaya devam edeceğiz ve önümüzdeki dönemde de ülkemizi
hep birlikte, büyük ve güçlü Türkiye yoluculuğuna inşallah taşımaya devam edeceğiz.
Faaliyetlerimize
baktığımızda, gelir politikaları ve uygulamaları noktasında, gelir politikalarımızı
2019 yılında gerekli mali alanın temini suretiyle makroekonomik dengelenme sürecinin
desteklenmesi ve bunun yanında 2020 ve 2021 döneminde kamu harcamaları için ihtiyaç
duyulan finansmanın sağlanması, sosyoekonomik kalkınma ve adaletin daha da güçlendirilmesi,
ekonominin uluslararası düzeyde rekabet gücünün artırılması ve yurt içi tasarruflara
katkı sağlanması hedefleri doğrultusunda yürüteceğiz. Gelir politikalarına ilişkin
temel politika önceliklerimiz çerçevesinde geçtiğimiz dönemde birçok vergisel düzenlemeyi
hayata geçirdik. Ekonomik canlanmaya katkı sağlamak amacıyla sadece geçtiğimiz bu
son dönemde konut ve iş yeri teslimlerindeki KDV oranının yüzde 8’e, taşınmaz alım
satımlarındaki tapu harcı oranının yüzde 3’e indirilmesi uygulamalarını malumunuz
yıl sonuna kadar uzattık ve yıl sonuna kadar, mobilyada yüzde 18 oranındaki KDV
oranını yüzde 8’e, beyaz eşyada yüzde 6,7 oranındaki ÖTV oranını sıfıra düşürdük.
Yıl sonuna kadar uygulanmak üzere motor hacmi 1600 cc’nin altında olan taşıtların
ÖTV oranlarında yüzde 15 puanlık indirim yaptık ve ticari araçlardaki yüzde 18 olarak
uygulanan KDV oranını yüzde 1’e indirdik. 
Geçtiğimiz
dönemde imalat sanayisi yatırımlarıyla AR-GE, yenilik ve tasarım faaliyetlerine
ilave destekler sağlayarak bunların yanında yeni makine ve teçhizat alımlarında
KDV istisnası ve amortisman süresinin kısaltılmasıyla birlikte indirimli kurumlar
vergisi uygulanmasının güçlendirilmesini sayabiliriz. 
Plan
ve Bütçe Komisyonunda görüşmeleri tamamlanan kanun teklifiyle birlikte, imalat sanayisi
yatırımlarına sağlanan indirimli kurumlar vergisi ve KDV teşvik unsurlarının 2019
yılında da uygulanmasını öngörüyoruz. 2020 sonuna kadar her bir ilave istihdama
SGK primi ve vergi teşvikleri sağladık. İhracatçıların alabilecekleri KDV iadesinin
tabanını artırdık, KDV iade işlemlerini son derece hızlandırdık. Kadın çalışanların
kreş hizmetinden yararlanmasına yönelik vergisel destekler sağladık. Vergisini düzenli
olarak ödeyen mükelleflerimize yüzde 5 indirim imkânı sağladık. 
Bu
hedefler çerçevesinde, önümüzdeki dönemde mali disiplin, on altı yıldır tüm AK PARTİ
iktidarlarında ve hükûmetlerinde olduğu gibi, bu dönemde de en önemli çıpamız olmaya
devam edecek. 
Vergi
sistemimizi daha basit, etkin, geniş tabanlı ve daha adil bir yapıya kavuşturmak
için vergi mevzuatımızın sadeleştirilmesine yönelik çalışmalarımız başta olmak üzere,
2019 yılı bu anlamda çok etkin bir yıl olacak. Bunun yanında, etkinliği olmayan,
istisna, muafiyet ve indirimleri kademeli olarak kaldıracak, mecbur olmadıkça yeni
istisna, muafiyet getirmeyeceğiz. Mükelleflerimizin vergiye uyum seviyelerini güçlendirecek
ve kayıtlı ekonomiye geçişi hızlandıracağız. 
Gelir
politikalarımızla ihracat odaklı ve teknoloji tabanlı bir üretim modeli çerçevesi
içerisinde, nitelikli yatırımları, katma değerli üretimi, istihdamı ve ihracata
dayalı büyümeyi destekleyerek ekonomimizin rekabet gücünü daha da geliştireceğiz
ve bunun özellikle şu son üç dört aylık süreçte öncülerini, mesajlarını ticaret
anlamındaki, cari denge anlamındaki dengelenme rakamlarında görmeye başladık ve
2019 bunun daha da güçlü bir şekilde hayata geçtiği bir yıl olacak inşallah. 
Gelir
politikası uygulamaları alanında gerçekleştirdiğimiz bazı faaliyetlerden de bahsetmek
gerekirse Mükellef Hizmetleri Merkezini çok daha etkin bir noktaya taşıyoruz; vergisel
konularda anlaşılabilirliğin sağlanması, mükelleflerin hak ve ödevleri konusunda
bilgilendirilmesi yoluyla vergi bilincini ve gönüllü uyumu daha da artırmak üzere
Mükellef Hizmetleri Merkezini yeniden yapılandırıyoruz, İnteraktif Vergi Dairesinin
kapsamını genişletiyoruz; vergi dairesine gidilerek yapılan işe başlama bildirimi,
adres değişikliği ve benzeri birçok işlemi elektronik ortama taşıyarak vergi dairesine
gitmeden yapılabilir birçok uygulamayı hayata geçirdik ve bu sayede vergisel işlemlerde
kolaylık, hız ve etkinlik sağladık. İnteraktif Vergi Dairesinde hâlihazırda 46 adet
hizmet sunulmaktadır ve yapacağımız çalışmalarla sistemin kapsamını daha da genişletecek,
önümüzdeki dönemlerde mükelleflerimizin vergi dairesine gitmeden, tüm işlemlerini
elektronik ortamda yapabilmesine imkân sağlamış olacağız. 
Dünya
Bankasının hazırladığı rapora göre, İş Yapma Kolaylığı Endeksi’nde Türkiye 2018
yılında 190 ülke arasında bir önceki yıla göre 17 basamak yükselerek 60’ıncı sıradan
43’üncü sıraya yükselmiştir ve raporda Türkiye iş yapma kolaylığı açısından en büyük
ilerleme kaydeden ülkelerden bir tanesi olmuştur. 
İnteraktif
Vergi Danışmanı uygulamasının kapsamını genişletiyoruz. Serbest meslek kazancı elde
eden mükellefleri, ticari kazanç elde eden bilanço ve işletme hesabı esasına tabi
gelir vergisi mükelleflerini ve işe yeni başlayan mükellefleri vergiyle ilgili yükümlülükleri
hakkında bilgilendirecek altyapıyı oluşturuyoruz. İnteraktif Vergi Danışmanı uygulamasını
diğer kazanç ve vergi unsurlarını kapsayacak şekilde geliştirmeye devam ediyoruz.
Katma
değer vergisi mükelleflerimizin iade taleplerinin hızlı bir şekilde sonuçlandırılmasını
sağlıyoruz. KDV iadelerinin hızlı ve doğru yapılabilmesini sağlamak için yoğun bir
dönüşüm ortaya koyuyoruz. Nitekim bu kapsamda, daha önce yapmış olduğumuz hizmetlere
ilave olarak belirli şartları sağlayan mükelleflerimizin yeminli mali müşavirlerce
hazırlanmış KDV iadesi tasdik raporuyla talep ettikleri KDV iade tutarlarının yüzde
50’sinin -yapılacak ilk kontrollere göre aylarca süren bu işlemi on gün gibi kısa
bir süreye düşürerek- teminat alınmaksızın iade edilmesini, kalan tutarın da daha
sonra yapılacak kontroller çerçevesinde iade edilmesini öngören bir sistemi 1 Ocaktan
itibaren, ocak ayı itibarıyla hayata geçirmeye başlıyoruz.
Elektronik
uygulamaların yaygınlaştırılmasına büyük önem veriyoruz. Vergi beyannamelerinin
yüzde 99,8’ini e-beyan sistemiyle almaya başladık artık. 2018 yılı Ekim ayı itibarıyla
elektronik ortamda alınan bildirim ve beyanname sayısı 90 milyona yaklaştı. Bunun
yanında, bu yıl veraset ve intikal vergisi beyannamelerini de elektronik ortama
taşıdık. E-defter, e-fatura ve benzeri uygulamalarla mükelleflerimizin kâğıt ortamında
tuttukları defterlerin ve düzenlemek zorunda oldukları faturaların elektronik ortamda
düzenlenmesi, muhafazası ve ibrazına imkân tanıyarak uyum maliyetlerinde de ciddi
anlamda tasarruf sağladık. 
Nitekim
E-Tebligat Sistemi’yle yaklaşık 30 milyon adet tebligat, buna dayalı elektronik
ortamda düzenlenerek tebliğ edildi ve yaklaşık 300 milyon Türk lirasına yakın tasarruf
sağladık. 
Hazır
Beyan Sistemi’nin kapsamını genişlettik. Hazır Beyan Sistemi’yle mükelleflerimizin
kira geliri, ücret, menkul sermaye iradı ile diğer kazanç ve iratların beyan edilebilmesine
olanak sağladık. Bu kapsamda mart ayında 1 milyon 441 bin mükellef Hazır Beyan Sistemi’ni
kullanarak yıllık gelir vergisi beyannamesini bu şekilde verdi. 
Kayıt
dışı ekonomiyle etkin mücadeleye devam ediyoruz. Hükûmetlerimiz döneminde kayıt
dışı ekonominin azaltılması için planlı bir mücadele yürüterek bu çerçeveyi daha
da genişletmeye devam edeceğiz ve bu kapsamda, geçtiğimiz dönemde hazırladığımız
3 eylem planını uyguladık ve olumlu neticelerini almaya başladık. Türkiye'de kayıt
dışı ekonominin gayrisafi yurt içi hasılaya oranı 2002 yılında yüzde 32,4’ken 2006
yılında yaklaşık yüzde 26,8’e düşürdük. Kayıt dışı istihdam oranını ise Sosyal Güvenlik
Kurumu Başkanlığı verilerine göre, 2002 yılındaki yüzde 52,1 seviyesinden 2017 yılı
sonu itibarıyla yüzde 33,9’a indirdik ve hayata geçireceğimiz yeni bir eylem planı
çerçevesinde bu konudaki mücadelemizi daha da ileriye taşıyacağız. 
Yeni
bir vergi veri analiz merkezi kurma çalışmalarımızı başlattık. Mükelleflerin uyum
düzeyinin artırılması, uyumsuz mükelleflerin uyumlu mükellefler aleyhine oluşturacağı
haksız rekabetin önlenmesi, kayıtlı ekonominin teşvik edilmesi amacıyla yeni bir
vergi veri ve risk analiz merkezini kuruyoruz. Gelir İdaresi Başkanlığı bünyesinde
kurulacak bu merkezde farklı veri kaynaklarından elde edilen bilgiler ile faaliyet
grupları ve sektörler itibarıyla mükellefler analiz edilerek yapılacak mukayeseler
suretiyle vergilemedeki muhtemel risk alanları tespit edilerek çok daha etkin bir
vergi ve denetim altyapısı inşa edeceğiz.
Defter
Beyan Sistemi’ni uygulamaya geçirdik. Serbest meslek erbabı, işletme hesabı esasına
göre defter tutan mükelleflerle birlikte basit usule tabi olan mükelleflerin kayıtlarının
elektronik ortamda tutulmasına imkân veren Defter Beyan Sistemi’ni hayata geçirdik.
Bu kapsamda yaklaşık 2,1 milyon mükellefin gelir ve gider kayıtlarının portal üzerinden
elektronik ortamda tutulmasını, beyannamelerin kullanıcı dostu arayüzler vasıtasıyla
sistem üzerinden doldurulmasını hedefliyoruz. Böylece, küçük ölçekli mükelleflerimizin
de vergiye uyum maliyetlerini daha da aşağıya çekmeye başladık.
Vergi
denetimi kapsamında tüm mükellefleri kavrayan, mükellef haklarını koruyan adil,
objektif ve etkin vergi denetimi dönemi, çok daha güçlü bir şekilde hayata geçeceği
bir dönem olacak. 
Kayıt
dışı ekonomiyle mücadele ve vergi incelemelerinin etkinliğini artırmak amacıyla
Vergi Denetim Kurulunun denetim kapasitesini, uzmanlaşma ve iş bölümünü göz önünde
bulundurarak güçlendirme ve bilgi işlem altyapısını geliştirmeye devam ediyoruz.
Oluşturduğumuz risk analiz sistemiyle vergi kayıp ve kaçağıyla etkin olarak mücadele
ediyoruz. 2014 ve 2018 döneminde yaklaşık 247 bin mükellef nezdinde vergi incelemesi
yaparak bu incelemeler neticesinde düzenlenmiş raporlarda yaklaşık 39 milyar TL
vergi tarhiyatı yapılmış ve buna bağlı olarak 83 milyar TL ceza kesilmiştir. Teftiş,
inceleme, soruşturma, denetim ve diğer görevlendirmelerdeki iş ve işlem süreçlerinin
tamamen bilgisayar destekli yürütülmesini sağlamak amacıyla elektronik denetim uygulamalarına
ağırlık verdik ve bu kapsamda Vergi Denetim Kurulu Denetim Bilgi Sistemi ve Vergi
Denetim Kurulu Risk Analiz Sistemi’ni uygulamaya koyarak hayata geçirdik. Vergi
Denetim Kurulu birçok gelişmiş ülkenin benzer uygulamalarını kullandığı VDK-RAS
sistemini geliştirerek 2018 yılında Risk Analiz Sistemi kaynaklı vergi incelemelerinin
toplam vergi incelemeleri içerisindeki payını yüzde 20’lere taşıdık. 
Çiftçi,
esnaf, KOBİ ve girişimcilere sağlanan destekler noktasında da çok önemli adımlar
attık. Kasım ayı itibarıyla sadece Ziraat Bankasınca kullandırılan düşük faizli
kredi bakiyesi 46 milyar TL’ye, Tarım Kredi Kooperatiflerince kullandırılan düşük
faizli kredi bakiyesiyse yaklaşık 5 milyar TL’ye ulaşmıştır. 2018 yılı Kasım ayı
itibarıyla söz konusu uygulamadan yaklaşık 866 bin üretici faydalanmaktadır. Bu
çerçevede 2004 yılında 205 bin üreticiye 700 milyon TL olarak verilmeye başlanan
bu destek 2018 yılında -2004 yılında 700 milyon TL’den- 51 milyar TL bakiyeye yükselmiş
ve 866 bin çiftçimiz bundan faydalanmıştır. 2018 yılında tüm Türkiye’de yaşanan
doğal afetler dolayısıyla Hatay ve Kilis illeri başta olmak üzere -ilçeleri dâhil
olmak üzere- faaliyet gösteren ve yaşanan terör olayları nedeniyle zarar gören üreticilerin
Ziraat Bankası ve Tarım Kredi Kooperatiflerine olan düşük faizli tarımsal kredi
borçları bir yıl süreyle ertelenmiştir. Nitekim çiftçilerimize düşük faizli kredi
kullandırılması nedeniyle oluşan gelir kayıplarının karşılanması amacıyla da yapılan
ödeme tutarı ek olarak kasım ayı itibarıyla 2 milyar TL olup ayrılan 2,65 milyarlık
bütçenin önemli bir kısmı kullandırılmış ve bu amaçla da 2019 yılı bütçesine de
3,4 milyar TL’lik ekstra bir ödenek koyulmuştur. 2018 yılında Hatay ve Kilis illerinde
ve ilçelerinde faaliyet gösteren ve yaşanan terör olayları nedeniyle zarar gören
esnaf ve sanatkârlarımızın Halk Bankasına olan borçları da bir yıl süreyle ertelenmiştir.
Kasım ayı itibarıyla bu kapsamda kullandırılan esnaf kredilerinin bakiyesi 30,9
milyar TL olarak gerçekleşmiştir. Bu kredilerden faydalanan esnaf sayımızsa 491
bin adet olmuştur. Bu çerçevede kasım ayı itibarıyla yapılan ödeme tutarı 1,2 milyar
TL olup ayrılan 1,48 milyar TL fondan bu kullandırılmıştır. Bu amaçla 2019 bütçesine
1,88 milyar TL ödenek öngörülmektedir. Bu çerçevede, 2002 yılında 64 bin esnafa
150 milyon TL olarak verilmeye başlanan bu destek 2018 yılında 30,9 milyar TL bakiyeye
yükselmiş, 490 bin esnaf sayısına ulaşılmıştır.
Diğer
taraftan, 2018 Yılı Programı, 100 Günlük İcraat Programı ve Yeni Ekonomi Programı’nda
yer alan Kalkınma Bankasının “Türkiye Kalkınma ve Yatırım Bankası” olarak yeniden
yapılandırılması hedefleri kapsamında mevcut kuruluş kanununun yerine geçmesi öngörülen
yeni kuruluş kanunu ekim ayında yasalaşmış, böylelikle ülkemizde kalkınma bankacılığının
genişletilip geliştirilmesi, bankanın kullanacağı enstrümanlarla sermaye piyasasının
kuvvetlendirilmesinde etkin bir rol oynaması, bankanın görev alanlarını genişleterek
mali yapısının güçlendirilmesi, başta teknoloji ve inovasyon yatırımları olmak üzere
stratejik, yenilikçi ve yüksek katma değerli üretime dönük yatırımların ve “startup”ların
destekleneceği bir yapıya ulaştırılması ve bankanın 2017 sonu itibarıyla 6,9 milyar
TL olan kredi hacminin yeni yapılanmayla birlikte bunun çok daha üzerine taşınması
amaçlanmaktadır. 
Kamu
iktisadi teşebbüslerine baktığımızda, pay sahipliği fonksiyonunu icra ettiğimiz
KİT kurumsal yönetim ilkelerine uygun olarak kârlı ve verimli bir şekilde işletilmesi
temel hedefimizdir. Bu hedefimiz YEP’te “KİT’ler verimlilikleri artacak ve kamu
maliyesine yükleri azalacak şekilde yeniden yapılandırılacak.” şeklinde yer almaktadır.
Bu amaçla, KİT’lerde yetkilendirmeyi, hesap verebilirliği, şeffaflığı, karar alma
süreçlerindeki etkinliği ve performansa dayalı yönetimi esas alan stratejik yönetim
anlayışının yaygınlaştırılmasına yönelik çalışmalarımız devam etmektedir. Bildiğiniz
üzere Hazine ve Maliye Bakanlığı olarak kamu pay sahipliğinin gerektirdiği işlemleri
yerine getirmek üzere portföyümüzde yer alan bazı KİT’lerin yatırım ve diğer finansman
ihtiyaçlarının karşılanması amacıyla sermaye mahiyetinde ödemeler yapmaktayız. Ayrıca
KİT’lere sosyal, bölgesel ve sektörel amaçlarla verilen görevler nedeniyle oluşan
bedeller Hazine ve Maliye Bakanlığı bütçesinden karşılanmaktadır. KİT’lere yapılan
sermaye transferi tutarı 2017 yılında 4,4 milyar TL olarak gerçekleşmiş olup bu
tutarın 2018 yılında 6,2 milyar TL, 2019 yılında ise 6,9 milyar TL olması planlanmaktadır.
2017 yılında 3,4 milyar TL olarak gerçekleşen KİT’lere yapılan görevlendirme bedeli
ödemesinin 2018 yılında 2,2 milyar TL, 2019 yılında ise 1,6 milyar TL olması öngörülmektedir.

Hazine
ve Maliye Bakanlığı olarak kamu sermayeli işletmeler, iştirakler ve kamu sermayeli
bankalardan elde edilecek temettü ve bakiye kâr gelirlerinin takip ve tahsilat işlemlerini
de gerçekleştiriyoruz. Ve bu çerçevede 2017 yılında toplam 8,9 milyar TL temettü
ve bakiye kâr geliri elde edilmiş olup bu tutarın 2018 yılında 15,6 milyar TL, 2019
yılında ise bakiye kâr haricinde 2,8 milyar TL olması öngörülmektedir. Diğer taraftan
hasılat payı uygulaması çerçevesi içerisinde 2017 yılında KİT’lerden elde edilen
hasılat payı tutarı 869 milyon TL olarak gerçekleşmiş olup bu tutarın 2018 yılında
1,3 milyar TL, 2019 yılında da 1,4 milyar TL olarak gerçekleşmesi öngörülmektedir.

Kamu
finansmanına baktığımızda, hazine garantili kredilerden üstlenim oranını tarihî
düşük seviyelere çekmiş olduk. Hazine garantili dış borç stoku 2018 yılı Ekim ayı
sonu itibarıyla 13,8 milyar dolar olarak gerçekleşmiştir. Öte yandan hazine garantili
kredilerden üstlenim oranı tarihî düşük seviyelerde seyretmekte 2002 yılında hazine
garantili kredilerden üstlenim oranı yüzde 51,9 iken 2018 yılı Ekim ayı sonu itibarıyla
bu oran yüzde 1’e düşmüştür. 
Hazine
alacak stoku 2018 yılı Ekim ayı sonu itibarıyla 19 milyar TL olarak gerçekleştirilmiştir.
2002 yılında yüzde 72,1 olan ülkemizin Avrupa Birliği tanımlı genel yönetim borç
stokunun gayrisafi yurt içi hasılaya oranı, 2018 yılı ikinci çeyrek sonu itibarıyla
yüzde 29,2 olarak gerçekleşmiştir. Ve Yeni Ekonomi Programı’na göre söz konusu oranın
2018, 2019, 2020 ve 2021 yılları sonu itibarıyla sırasıyla yüzde 31, yüzde 28,5;
yüzde 28,2 ve yüzde 27,2 seviyelerinde, aşağı yönlü bir patikada gerçekleşmesini
öngörüyoruz.
Kamu
borcunun bir göstergesi olan ve Avrupa Birliği bünyesinde ekonomik ve parasal birliğe
geçişin ön koşulu olan Maastricht Kriterleri, AB üyesi ülkelerin genel yönetim borç
stokunun gayrisafi yurt içi hasılaya oranının yüzde 60 olarak belirlendiği Maastricht
Kriterleri çerçevesi içerisinde ESA2010 kılavuzu esas alınarak hesaplanan Maastricht
borcu ülkemizde de AB tanımlı genel yönetim borç stoku altında Bakanlığımızca derlenmekte
ve düzenli olarak aylık yayınlanmaktadır. 
Avrupa
İstatistik Ofisi Eurostat verilerine göre, 28 Avrupa Birliği üyesinin ortalama genel
yönetim borç stokunun gayrisafi yurt içi hasılaya oranı 2018 yılı ikinci çeyrek
sonu itibarıyla yüzde 81 olduğu; aynı metodolojiyle, 2018 ikinci çeyrek itibarıyla,
ESA2010’da üretilen, ülkemizin gayrisafi yurt içi hasılaya olan oranının bu oranın
çok çok daha altında olduğu çok net bir şekilde görülmektedir.
Stratejik
ölçütlere dayalı borçlanma politikamız sayesinde borç stokunun faiz, kur ve likitide
risklerine karşı olan duyarlılığını çok dikkatli ve hassas bir şekilde yönetmeye
devam ederek azalttık. TL faizlerdeki 500 baz puanlık artış 2001 yılı stok yapısında
borç stokunu 1,6 puan artırırken mevcut yapıda yalnızca 0,8 puan artırmaktadır.
Yine gayrisafi yurt içi hasıla büyümesindeki 2 puanlık azalış 2001’de borç stokunda
yüzde 1,6 puan artırırken mevcut yapıda sadece 0,6 puan artırmaktadır. Yine, TL
cinsi borçlanmaya ağırlık vererek borç stokunun yapısını döviz kuru şoklarına karşı
daha güçlü hâle getirdik. 2001 yılındaki stok yapısı sürdürülüyor olsaydı, Türk
lirasındaki yüzde 5 değer kaybını borç stokunun içerisinde 1,6 puan artıracakken
mevcut yapıda bu artış sadece 0,7 puanda kalmıştır. Ve sadece ve sadece bu saydığım
analiz kamu maliyemizin ve kamu borç yapımızın ne derece sağlam bir noktaya eriştiğini
çok açık, net, şeffaf bir şekilde göstermektedir. 
Dış
finansmana baktığımızda ülkemizin kalkınma hedefleri doğrultusunda Dünya Bankasıyla
da yakın ilişkileri devam etmektedir. Dünya Bankasıyla ülkemiz arasında 2017 ve
2021 mali yıllarını kapsayan dönemdeki mali ve teknik iş birliğinin çerçevesini
oluşturan ülke iş birliği çerçevesi programı kapsamında şimdiye kadar 7 proje ve
1 program kredisi için toplamda 2,6 milyar dolar tutarında uzun vadeli, düşük faizli
finansman sağladık. 
Yine,
2018 yılı özelinde Dünya Bankasından enerji, altyapı ve reel sektörlerde geliştirilen
büyük montanlı projeler için toplamda 1,1 milyar dolar civarında bir finansman temin
ettik. Söz konusu projeler ülkemizin ekonomik gelişimi ve canlanmasına katkı sağlayacağı
için ülkemizin ekonomik büyümesine de önemli bir etkiyi ortaya koyacak. 
Hazine
Finansman Programı çerçevesinde uluslararası sermaye piyasalarından 7,7 milyar dolar
tutarında dış finansman sağladık. Özellikle yaz ayları sonunda maruz kaldığımız
finansal dalgalanmaların ardından ekim ve kasım aylarında gerçekleştirdiğimiz dolar
ve euro cinsi tahvil ihraçlarına ihraç tutarının 3 katından fazla talep gelmesiyle
geçtiğimiz süreçte aldığımız ekonomik tedbirlerin uluslararası yatırımcılar nezdinde
ne denli güçlü bir karşılık bulduğunu görmüş olduk. Tüm bu çerçevede ülkemizin güçlenen
uluslararası rolüyle birlikte, buna paralel olarak, son yıllarda kalkınma yardımlarında
da Türkiye dünyada en önde olan ülkelerden biri olmuştur ve yıllık uluslararası
yaptığı yardımların gayrisafi millî hasılasına oranına kıyasla bakıldığında dünyada
1’nci ülke olarak; Amerika’yı, İngiltere’yi ve dünyadaki bütün gelişmiş ülkeleri
geçerek bu noktaya erişmiştir. 
Tüm
bu bilgiler ışığında, ben tekrardan 2019 yılı Hazine ve Maliye Bakanlığı bütçemizin
hayırlı olmasını temenni eder, hepinizi saygıyla selamlarım. (AK PARTİ ve MHP sıralarından
alkışlar) 
BAŞKAN
– Teşekkürler Sayın Bakanım. 
Şahsı
adına aleyhinde Erzurum Milletvekili Muhammet Naci Cinisli. 
Buyurun
Sayın Cinisli. (İYİ PARTİ sıralarından alkışlar) 
Süreniz
beş dakika. 
MUHAMMET
NACİ CİNİSLİ (Erzurum) - Sayın Başkan, Sayın Bakan, değerli milletvekilleri; 2019
yılı bütçesi çerçevesinde şahsım adına aleyhte söz almış bulunuyorum. Sizleri ve
aziz milletimizi saygıyla selamlarım.
Bütçe,
yürütmenin iktidar etme aracıdır. Bütçe teklifi, yürütmenin ekonomik ve siyasal
yapıya ilişkin fikirleridir. Görüştüğümüz bu bütçe teklifi, toplumsal adalet, işsizlik,
gelir dağılımı gibi Türkiye’nin yapısal sorunlarına herhangi bir çözüm önerisinde
maalesef bulunmamakta. Başta belirtmeliyim ki bunları bir muhalefet milletvekili
olarak keyifle söylemiyorum. Bütçe teklifinde kamu-özel iş birliği projelerinden
kaynaklanan ödemeler net değil. Son dönemde gerçekleşen projelerle ilgili sözleşmelere
dayalı olarak verilen garantilerin bütçeye yükü konusunda hesaplamalar nasıl yapılmış?
Bunların 2019 bütçesine etkisi nasıl hesaplandı ve hangi ödenek içine ne kadar konuldu?
Bu konudaki tespitlerin Sayıştay denetim raporlarında olması gerekirdi ama yok.
Korkarım ki buradan doğacak maliyeti kurduğunuz ekonomik sistemden beslenen azınlık
değil, hiçbir sorumluluğu olmayan milyonlarca vatandaşımız ödeyecek. 
Dolar
bazında dış borç stoku 2002 yılından günümüze yüzde 360, özel sektör borcu yüzde
754, kamu borcu ise yüzde 218 artmış. Özel sektör borçları kaynaklı bir ekonomik
krizle karşı karşıyayız. Çoğu yurt dışından alınmış borçların artık uygun maliyetle
çevrilme imkânı çok zorlaştı. Gerek devlet yönetme anlayışınızın oluşturduğu olumsuz
siyasi şartlardan gerekse ekonomiyi yönetme biçiminizden dolayı yabancı yatırımcıların
Türkiye ekonomisine olan güveni de azaldı. Ne yazık ki Türk ekonomisi yıllar yılı
dış kaynağı sorumsuz harcama sonucuyla krize sürüklenirken krizden çıkmak için maalesef
yine bir dış kaynak girişine ihtiyaç duymakta. Hem vahşi bankacılık sisteminin hem
de reel sektör firmalarının kapsamlı bir iyileşme sürecine tabi tutulması gerekiyor.

Değerli
milletvekilleri, lütfen, bir ülke düşünün ki devletin başkanı kendisini bir anonim
şirketin başına atıyor. Damadı olan hazine bakanını ise anonim şirkette başkan vekilliğine
getiriyor. Sayın Cumhurbaşkanının kimseye güvenememesi nedeniyle kendisini ve damadını
Varlık Fonu’na atadığını iyi niyetle düşünelim. Fakat keşke Sayın Cumhurbaşkanı
kimseye güvenemeyeceği bir ortamın yaratılmasına imkân vermeseydi, toplumsal ve
ekonomik alanlarda güven duygusu içinde yaşayabilseydik. 
Kıymetli
AK PARTİ’li milletvekilleri, bizlerin manevi dünyamızda faiz yokken sizler ise faizcilikten
bir yandan yakınıyor diğer taraftan günlük siyaset uğruna bu duyguyu sınırsızca
sömürüyorsunuz. Bankalar ise faizden rekor kazançlar elde ediyorlar. Televizyonlarda
çikolata reklamı gibi çekici faiz reklamlarına izin veriyorsunuz. Gün geçmiyor ki
telefonlarımıza tüketici kredisi teklifleri gelmesin. Borçlanmaları için adeta insanımızın
aklı çeliniyor. Bu anlattıklarım sizin kontrolünüzdeki ekonomik sistem içinde yapılıyor.
“Borçlanma” diyoruz ama bu kelime aslında yapılan operasyon için çok hafif kalıyor.
Halkımızın ve vatanımızın geleceği ipotek altına alınıyor.
Bugün
dünyanın birçok teknoloji merkezinde Türk gençleri çalışmakta. Özellikle bilgi teknolojileri
alanındaki gençlerimiz Avrupa ülkeleri tarafından transfer ediliyorlar, kolaylıkla
vatandaşlık veriliyor. Türkiye’deki beyin göçünü tersine çevirip yüksek teknoloji
üretir bir hâle gelmek zorundayız. Bu, lüks üniversite binası yapmakla gerçekleşmez,
zihinsel reformla olur. Düşünen beyinlerin önündeki engelleri kaldıralım. Toplumsal
ve ekonomik adaleti sağlamadıkça bu hedefleri gerçekleştirmemiz de mümkün değil.
İnsanımızın önünü açalım ki teknoloji ağırlıklı millî markalarımız, küresel firmalarımız
olsun. 
Sayıştay
raporlarına gelecek olursak; Sayıştaya göre, Maliye Bakanlığı kayıtları gerçekçi, sağlıklı tutulmamış,
yanlış bilgiler girilerek hesaplar manipüle edilmiş. Maliye Bakanlığı bu kadar hatalı
ve doğru olmayan işlemleri neden yapar? Sayıştay raporunda Gelir İdaresi Başkanlığına
ait olmayan gelirlerin Başkanlığın tablolarında yer aldığı tespit edilmiş. Ayrıca,
Hazine Müsteşarlığı, SPK ve BDDK’yle ilgili olarak da benzer sorunların bulunduğu
tespit edilmiş. Yanlış bilgilerle gelirleri fazla göstererek bizleri değil asıl
kendinizi kandırıyorsunuz. 
Bir de özelleştirme mevzumuz var. Değerli milletvekilleri,
yapılan özelleştirme değildir. Sayıştay raporları Özelleştirme İdaresi Başkanlığıyla
ilgili çok önemli tespitlerde bulunmuş. 
(Mikrofon otomatik cihaz tarafından kapatıldı)
BAŞKAN – Toparlayalım Sayın Milletvekilim.
MUHAMMET NACİ CİNİSLİ (Devamla) – Bunlardan biri, özelleştirme
işlemlerine ait değer tespit sonuçlarının kamuoyuna duyurulmaması; bir diğeri, özelleştirme
programına alınan taşınmazların mali tablolarda yer almaması. Kamuoyundan bu tür
bilgiler neden saklanıyor? Değerinin altında özelleştirmeler mi yapıldı? Evet, şahidim,
yapıldı. Buna, memleketim Erzurum’un şeker fabrikasının, kimsenin haberdar olmadığı,
AK PARTİ döneminde çalıştırılmayan içindeki alkol fabrikasıyla birlikte yok pahasına
satılmasını örnek olarak verebilirim. Kamu zarara uğratıldı, Erzurum’un can damarlarından
biri kesildi. Buna “özelleştirme” diyemeyiz, buna desek desek “millî servet transferi”
diyebiliriz. 
Son tahlilde, ülkenin geldiği finansal çöküş tablosunda, gönül
istemez ama, yabancı kurumlardan borç alınacaksa inşallah para karşılığında para
öderiz. Umarım ki, rahmetli Cumhurbaşkanı Süleyman Demirel’in ikaz ettiği gibi,
bu sefer istenecek borcun karşılığı para artı siyasi taviz olmaz. 
Sözlerimin sonunda, bu konuyu çalışırken görüşlerinden istifade
ettiğim, Plan ve Bütçe Komisyonunda İYİ PARTİ’mizi temsil eden Sayın Durmuş Yılmaz
Beyefendi ve İsmail Tatlıoğlu Beyefendi’ye şükranlarımı sunar, Genel Kurulu saygıyla
selamlarım. 
Teşekkür ederim. (İYİ PARTİ sıralarından alkışlar)
BAŞKAN
– Sayın milletvekilleri, sekizinci turdaki konuşmalar tamamlanmıştır. 
Şimdi,
soru-cevap işlemlerine geçiyoruz.
Sayın
Şahin…
SUZAN
ŞAHİN (Hatay) – Hazine ve Maliye Bakanına soruyorum: Teknik olarak, iç piyasadan
döviz ve altına bağlı borçlanma yoluyla yeni kaynak yaratmak mümkün müdür? Bu yöntem
sadece hesaplar arası bir aktarımdan başka bir sonuç verebilir mi? 
Dövize
dayalı borçlanmanın, içeride dövize olan talebi artırma sonucu hakkında ne düşünüyorsunuz?

Enflasyon
sepeti aylık değişimine göre, uzman doktor muayenesi 18 lira, laboratuvar ücreti
ise 23 lira olarak değerlendirilmiştir. Enflasyon hesaplamasında kullanılan bu verileri
nereden ve nasıl derliyorsunuz? Türkiye’nin herhangi bir yerinde bu ücretlerle muayene
olmak, laboratuvar hizmeti almak mümkün müdür? 
TELEKOM
özelleştirmesinde Lübnanlı Oger firması kaç dolar taahhüt etmiş ve ne kadar ödemiştir?
Şimdiye kadar ne kadar temettü tahsilatı yapmıştır? Türkiye Cumhuriyeti bankalarından
ne kadar kredi kullanmış ve ne kadar geri ödeme yapmıştır? 
Merkez
Bankası…
(Mikrofon
otomatik cihaz tarafından kapatıldı) 
BAŞKAN
– Sayın Gaytancıoğlu…
OKAN
GAYTANCIOĞLU (Edirne) – Teşekkür ederim Sayın Başkan.
Sayın
Bakan, “Ekonomi çok iyi durumda, bir daha borç yapılandırması yapmayacağız.” dediniz.
Bütçe görüşmelerinden sonra yeni bir yapılandırma gündeme gelecek. Bu yapılandırma
içerisine, ödenemeyen kredi kartı, tüketici kredisi, konut kredisi gibi bireysel
kredilerin yapılandırılmasını da dâhil etmeyi düşünüyor musunuz?
Esnaflarımızın
devlet, özel ve esnaf kefalet kooperatiflerine 400 milyara yaklaşan borçları var.
Bu borçlardan bir yeniden yapılandırma söz konusu mudur? 
Çiftçilerimizin
sadece Ziraat Bankasına olan borçlarında, yüzde 11 faiz alarak, borç ertelemesi,
yapılandırma yapacaksınız. Diğer banka ve Tarım Kredi Kooperatiflerindeki borçlarında
da bir yapılandırma olacak mı?
Tarım
Kredi Kooperatifleri, plasman ihtiyacının bir bölümünü Ziraat Bankasından yüksek
faizli ticari kredi olarak kullanmakta olup, bu nedenle ortaklarına da yüksek faizli
kredi kullandırmaktadır. Bu krediyi, geçmişte olduğu gibi, tamamen düşük faizli
tarım kredisine çevirmeniz yönünde bir düzenlemeniz var mıdır?
BAŞKAN
– Sayın Şimşek…
BAKİ
ŞİMŞEK (Mersin) - Teşekkür ediyorum Sayın Başkan.
Sorum
Sayın Bakana olacak: Sayın Bakanım, dış kaynaklı kredilerle yapılan projelerin tamamının
veya tamamına yakınının süresinde bitirildiğini görmekteyiz. Yalnız, kendi imkânlarımızla
yaptığımız ihalelerle veya Türkiye'de yapılan yap-işlet-devret projelerinde maalesef
ihaleler süresinde tamamlanamıyor, projelerin çoğunluğu yıllarca geriye kalıyor.
Çeşmeli-Taşucu otoyolunun ihalesinde 6 tane firma dosya almış ama maalesef yine
teklif veren bir firma olmamıştır. Bu, Çeşmeli-Taşucu otoyoluyla ilgili sürekli
zaman kaybetmekteyiz. Hep “Yeniden ihale yapılacak, yap-işlet-devrete çıkılacak…”
Çıkıldı, ihale iptal oldu, teklif verilmedi. Çeşmeli-Taşucu’yla ilgili Mersinlilere
verebileceğiniz bir tarih var mıdır? Bu konuda nasıl bir çözüm üretmeyi düşünüyorsunuz?
Saygılar
sunuyorum.
BAŞKAN
– Sayın Aydın…
ERKAN
AYDIN (Bursa) – Teşekkür ederim Sayın Başkan.
Sayın
Bakan, hazine olarak bireysel yatırımcıya dolar ve euro cinsi tahvil ihracına başladınız.
Dolarla borçlanmada yabancıya yüzde 7,5 faiz ödeyen devlet, kendi vatandaşına yüzde
4 faiz verecek. Cumhurbaşkanı daha önce döviz mevduatı olanlar için “Teröristlerden
farkı yoktur.” demişti. Şimdi, siz dövize faiz vererek ne yapmayı amaçlıyorsunuz?
Dövizle borçlanma hem Türk parasının kıymetini koruma anlayışına hem de Cumhurbaşkanlığının
çıkardığı dövizle mücadele karar ve kararnamelerine aykırı değil mi?
Bir
başka soru: Sayın Bakan, doğal gaz fiyatları düşmedi; elektrik, gıda, eğitim, kiralar,
Merkez Bankası faizleri düşmedi ancak “Enflasyon düştü.” diyorsunuz. Peki, enflasyon
gerçekten düştüyse saydığım kalemlerde neden düşüş olmadı?
BAŞKAN
– Sayın Topal…
SERKAN
TOPAL (Hatay) – Teşekkür ediyorum Sayın Başkan.
Sayın
Bakan, resesif bir ekonomide reel gayrisafi yurt içi hasıla gerileme eğilimine girer;
işsizlik artar, ücretler reel olarak geriler, gelir dağılımı bozulur, üretim seviyesi
düşer, şirketler küçülür, vergi gelirleri düşer, ulusal para birimi değer kaybeder.
Bu, ekonomi uzmanlarının tanımlamasıdır. Tüm bu tanımlamalara baktığımızda maalesef
tam da ülkemizi anlatan kavramlar olduğunu üzülerek görmekteyiz. 
Sayın
Bakan, resesif bir ekonominin sonucu enflasyon ve deflasyon yani kriz değil midir?
Bu bilgilere göre hâlâ ülkemizde kriz yok diyorsanız, bulunduğumuz ortamı hangi
kavramla açıklarsınız? Bunun ekonomi literatüründeki adı kriz değilse nedir? Neden
tasarruf yapıyoruz? Eğer ekonomi iyiyse neden asgari ücret artmıyor, neden memur
maaşları artmıyor, neden ek gösterge 3600 gelmiyor?
Teşekkür
ediyorum.
BAŞKAN
– Sayın Kayışoğlu? Yok.
Sayın
Aycan…
SEFER
AYCAN (Kahramanmaraş) – Teşekkürler Sayın Başkan. 
Özelleştirme
yoluyla elde edilen kaynaklar nedir? Fayda sağlamış mıdır? Yapılan özelleştirme
bedeli nasıl hesaplanmaktır? Örneğin Kahramanmaraş Elbistan Şeker Fabrikası 295
milyon liraya özelleştirilmiştir. Oysa Elbistan Şeker Fabrikasının 900 bin metrekare
fabrikaya ait, 800 bin metrekare Özelleştirme İdaresine devredilen arsası vardır.
Bunlar dikkate alınmamış mıdır? Yapılan özelleştirmelerin ederinin altında olduğunu
düşünüyor musunuz? Özelleştirmeyi herhangi bir şahıs yerine halka arz şeklinde yapmayı
veya tesisi o bölgenin insanlarına vermeyi düşünüyor musunuz?
Teşekkür
ederim.
BAŞKAN
– Sayın Kılıç…
İMRAN
KILIÇ (Kahramanmaraş) – Teşekkür ederim Sayın Başkanım.
Tarihimizde
“hazine, malevi” anlamına gelen, devlete ait malların bütünü ve bununla ilgili idari,
mali kuruma beytülmal denir. Beytülmalde ilk sorumlu Hazreti Ömer, ilk görevli de
Bilal-i Habeşi’dir. Beytülmaldeki imkânlar kamu için ve kamu yararına harcanır.
Yusuf suresindeki ilgili ayetler sorumluluk alanlarına ehil olanların atanmasını
amirdir. Beytülmaldeki imkânları aşıranlar kınanmış ve “Aşırdıklarıyla mahşere gelirler.”
buyurulmuştur. Hazreti Ömer beytülmali yetim hakkı olarak tarif etmiş, kendi özel
işine yönelince devletin mumunu söndürüp kendi özel mumunu yakmıştır. “Yetim hakkı
yiyen iflah olmaz.” özdeyişi hepimizin kulağına küpe olmalıdır. Dönemimizde halkın
hakkı halka verilip devletin ve milletin malına sahip çıkıldığı için yoksulluklar,
kuyruklar ve krizler içindeki eski Türkiye'den dünyanın gıptayla izlediği yeni ve
gelişmiş Türkiye'ye ulaşılmıştır. At binenin, kılıç kuşananındır. İdare vaktin ve
nakdin idaresidir. Kriz tellalları ellerini ovuştura dursunlar. (AK PARTİ sıralarından
alkışlar) 
BAŞKAN
– Sayın Hürriyet...
FATMA
KAPLAN HÜRRİYET (Kocaeli) – Teşekkür ediyorum Sayın Başkan.
Sayın
Bakan, birçok mesleki alanda staj yapanların staj süreleri sigorta başlangıcı sayılmıyor.
Bu yüzden yüzlerce insan mağdur. Burada yasal bir çarpıklık var. Bunun da Anayasa’daki
eşitlik ilkesine aykırı olduğunu düşünüyorum. Bu çarpıklık ne zaman giderilecek?

Asgari
ücretli yoksulluk sınırında bile değil. Emeklilikte yaşa takılanlar görmezden geliniyor,
yok sayılıyor. Taşeron işçilerinde kadro alanlar bile mağdur oldu, yüzde 70 şartına
takılanlar işsiz kaldı. 3600 ek gösterge unutuldu ve memurlar sürekli oyalanıyor.
Bu insanlar geçim sıkıntısı nedeniyle sürekli borçlanıyor, borçlanarak geçinmeye
çalışıyor. Bunları Çalışma Bakanına, İçişleri Bakanına defalarca sorduk, cevap alamadık.
Bakanlar “50 kadın daha az öldürülüyor." diye neredeyse sevinir açıklamalar
yaptılar. Bu kadar şeyi, gerçekten, duvara söylesek duvar çatlardı ama cevap alamadık.
Türkiye’nin gerçekleri bambaşka, anlatılan masallar ise bambaşka. Hükûmetinize tekrar
soruyorum: Yandaşlar zenginleşirken yoksula yine tencere kaynatmak mı düşecek? Elektrik,
su, doğal gaz faturalarını nasıl düşüreceksiniz? Lafı eveleyip gevelemeden bu sorunları
çözecek misiniz, çözmeyecek misiniz? 
Teşekkür
ederim. (CHP sıralarından alkışlar) 
BAŞKAN
– Sayın Bülbül...
SÜLEYMAN
BÜLBÜL (Aydın) – Ulu Önder Mustafa Kemal Atatürk tarafından 1937 yılında açılan
cumhuriyetin dev projelerinden Nazilli Sümerbank Basma Fabrikasına ait arazinin
42 dönümlük kısmının millet bahçesi hâline getirileceği söylenmektedir. Ancak yurttaşlarımızın
Sümerbank arazisine ilişkin esas talebi Sümerbank müzesi ve Sümer üniversitesidir.

Sayın
Bakan, fabrika arazisinde kurulmak üzere desen arşivi ve Atatürk emanetlerini içeren
Sümerbank müzesinin kurulması için herhangi bir çalışma yapılmakta mıdır? Millet
bahçesi olarak kullanılmak istenen arazinin karşısında hâlihazırda 200 dönümlük
Sümer Parkı bulunmaktadır. Bu nedenle millet bahçesine ihtiyaç yoktur. Söz konusu
42 dönümlük arazinin ADÜ Nazilli kampüsünün birleşimiyle oluşturulabilecek Sümer
üniversitesine tahsisi için ayrılmasına yönelik bir düşünceniz var mıdır?
Teşekkür
ederim.
BAŞKAN
– Sayın Sarıaslan.
FARUK
SARIASLAN (Nevşehir) – Sayın Başkanım, Türkiye’de yaşanan ekonomik krizden en çok
etkilenen kesimlerden biri de köylülerdir. Köylülerimizin tarımsal kalkınma kooperatifi fonlarından yararlanılarak
almış oldukları borçlarının yeniden yapılandırılması zorunlu olmuştur. Bu borçlarının
ve bankalara olan borçlarının faiz olarak yeniden yapılandırılması köylülerimizi
rahatlatacaktır. Ayrıca, Sayın Bakanım, Nevşehir’e yapılması düşünülen spor tesislerinin
temeli ne zaman atılacaktır, ne zaman bitirilecektir? Nevşehir’deki gençlerin buna
ciddi şekilde talepleri vardır. istekleri vardır? 
Teşekkür
ediyorum. 
BAŞKAN
– Şimdi, soruları cevaplamak üzere sözü Komisyona ve yürütmeye veriyorum. 
Süreniz
on dakika. 
Buyurun.

PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Sayın Bakan cevaplayacak.

HAZİNE
VE MALİYE BAKANI BERAT ALBAYRAK – Teşekkürler Sayın Başkan. 
Şimdi,
bu, birkaç kişi tarafından da soruldu: Niye döviz, altın ihaleleri yapıyor Hazine?
Bu, aslında çok önemli ve stratejik bir adım. Birazdan faiz yüküyle ilgili de konuya
cevap verirken aynı noktaya parmak basacağım. Son birkaç yıldır sadece Hazinemizin
ortaya koyduğu altına dayalı tahvil ihracı, son iki yılda 6,5 tona yakın altının
yastık altından Türkiye ekonomisine kazandırılmasına vesile olarak, aslında devlet
olarak ne kadar doğru bir iş yaptığımızı, kayıt dışı sermayenin kayıt içine getirildiğini
ortaya koydu. Tabii biz bu noktada bir başka ilki daha gerçekleştirerek özellikle
gerek döviz anlamında gerek altın anlamında direkt vatandaşımıza yönelik bir ihraç
kapsamında, kurumlara, bankalara, yabancılara yaptığımız ihraçlardan farklı, direkt
Hazine garantisi kapsamında olan, direkt Hazinemizin bu noktada makul bir kâr payıyla
gerek faizli gerek faizsiz enstrümanlarla Türkiye ekonomisinde daha etkin finansal
kaynakların çeşitlendirilmesiyle ilgili bir adım attık. Bu tamamen, özellikle Türkiye
ekonomisindeki farklı kaynaklarda birikmiş olan sermayenin, döviz cinsinden olsun,
altın cinsinden olsun, reel ekonomiye kazandırılmasına yönelik bir adımdır ve gayet
başarılıdır. 
Bir
diğer konu: Niye Hazine faizleri yabancıya yüksek de bu ihalelerde düşük? Şimdi,
biraz bakarsak -demek ki biraz detaylı incelememişiz- vade oranına, Hazinenin yaptığı
vatandaşa olan ihraç bir yıl, iki yıl, daha düşük süreliyken bu bahsettiğimiz ihraçlar
daha uzun süreli, beş yıl, yedi yıl, on yıllık. Vadenin faiz üzerindeki etkisi çok
net görülebilir. Ama eğer özellikle şu son dört aydaki Hazinemizin borçlanma stratejisi
ki… Ben anlıyorum, herhâlde bu finansal piyasalardaki bazı finansal kuruluşlar bu
yeni Hazine stratejimizden biraz rahatsız. Niye rahatsız? Çünkü, bizim öncelikli
hedefimiz, devletimizin uluslararası ve ulusal piyasalardan borçlanma maliyetini
düşürmek; hele de dalgalı dönemlerde. Bunun en güzel örneğini -eylül, ekim, kasım,
aralık- üç buçuk aylık süreçte Yeni Ekonomi Programı’nda öngördüğümüz, faiz maliyeti
olarak açıkladığımız rakam ve Hazine olarak ortaya koyduğumuz yeni borçlanma stratejisi
ve bu maliyetleri düşürmek için -TL olur, dolar olur, euro olur- vadesi değişkenlik
arz edebileceği noktada bu faizi düşürmek için attığımız adımlara en güzel örnek
olması açısından rakama baktığımızda, Yeni Ekonomi Programı’nda son dört ayda, eylül,
ekim, kasım, aralık ayında 26,2 milyar TL’lik bir faiz ödeneği öngörürken, bu dört
aylık süreçte etkin ve aktif bir faiz stratejisiyle bu rakam 23,784 milyar TL gerçekleşmiş
yani yıl sonuna kadar ki bütçelenen faiz ödemesi 2 milyar 413 milyon TL daha aşağıda
gerçekleşmiştir. Şimdi, daha etkin, daha aktif, hem iç piyasada hem dış piyasada,
masanın karşı tarafını da bilerek, likidite ihtiyacını, gelir kaynaklarını etkin
bir şekilde yürüterek bu finansman ve borçlanma stratejisini hayata geçireceğiz.

“İşsizlik
Fonu” denilmiş, İşsizlik Fonu’yla alakalı konu aslında gayet basit. Daha önce de
cevaplamıştım ama bugün burada geldi, yine burada çok kısa bir şekilde hemen bahsedeyim.
4749 sayılı Kanun’un 12’nci maddesi uyarınca, Kamu Haznedarlığı Genel Tebliği çerçevesinde,
kamu kurumları, kendi karar ve tercihleri çerçevesi içerisinde, mali kaynaklarını,
kamu sermayeleri, kamu destekli, kamunun sahip olduğu her türlü enstrüman, bankalara
ihraç edilen borçlanma araçlarında değerlendirebilmektedir. Bu kapsamda gerek hazine
kâğıdı olur gerek hazine destekli kamu kâğıdı olur, bankalar olur, bu manada, İşsizlik
Sigortası Fonu’nu en etkin ve verimli kaynaklarla yönetecek şekilde İşsizlik Fonu
yönetimi bunu değerlendirmektedir ve nitekim son dört aylık, bu manada, İşsizlik
Fonu kapsamında yapılan işlemlerin hepsi hukuki ve daha da ötesi, İşsizlik Fonu’nun
gelir kaynaklarını artırmaya yönelik işlemlerdir. 
Bunun
dışında, baktığımızda, borçlanma ve yapılanma hususuyla alakalı vergisel açıdan
son üç yılda gerçekleştirilen vergi barışı kapsamındaki düzenlemeler, ağustos ayında
ifade ettiğim gibi, “en son” olarak açıklanmış. Bundan sonra olmayacağını ifade
ettik. Bu bahsettiğiniz, geçtiğimiz gün gündeme gelen, bu taksitlendirme kapsamında
ödemenin süresinin bir ay daha, iki ay daha uzatılmasına yönelik bir işlemdir, yeniden
yapılandırma değildir. Ama onun dışında gerek esnafımıza gerek çiftçimize, bu manada,
yapılandırma noktasında, mevcut bankalara borçları noktasında çok önemli düzenlemeler,
yeniden yapılandırmalar, düşük faizli kredilerle desteklerimiz devam ediyor -rakamsal
olarak bir kısmını deminki konuşmamda ifade ettim ama- sadece geçtiğimiz hafta,
yine Ziraat Bankası noktasında baktığımızda, 530 bin çiftçimizin yaklaşık 30 milyar
TL’lik çiftçi kredisi 2019 Temmuz ayından sonrasına ötelenerek mevcut faizin, en
düşük maliyetli faizin altyapısı korunarak yaklaşık yedi aylık, sekiz aylık bir
rahatlatmayla bu anlamda da kamu olarak, biz devlet olarak, kurumlarımız olarak
bu desteği devam ettirmeyi sürdüreceğiz.
Şimdi,
dendi k: “Resesyon var.” “Ekonomi kötü.” “Asgari ücret kötü.” Yani şimdi, tabii,
ben Komisyonda da birçok kez bunları ifade ettim. Türkiye’de 2002 yılında -brüt
asgari ücret, net asgari ücret, hangisinden bakarsak bakalım- brüt olarak 250 bin
liradan 2.030 liraya, net olarak 184 liradan 1.603 liraya çıkmış; nominal olarak
yüzde 770, reel olarak yüzde 94’lük bir artışla asgari ücret, Türkiye’de AK PARTİ
iktidarları döneminden önceki sürece göre çok ciddi olarak, neredeyse reel olarak
da 2 kata yakın bir artış ortaya koymuş. 
Ekonomik
olarak baktığımızda, resesyon olarak baktığımızda… Şimdi ben literatür noktasında
da bazı hocalarımızı hayretle izliyorum. Şimdi bazı literatürdeki kelimelerle yaptırımlar,
söylemler, tespitlerde bulunmaya çalışıyorlar ama şu son üç beş aydır yaşadığımız
türbülansa rağmen çıkan pozitif iyileşmeler sonucunda, resesyon olmadı, işte stagflasyon
verelim, stagflasyon olmadı, bilmem ne verelim, olmadı, işte resesyon, şunu, bunu
verelim. Geçenlerde biri yeni bir kelime üretmeye çalıştı, ben tabii bilmiyordum,
sözlükten araştırayım dedim, bakalım ne olacak. 
Türkiye,
üçüncü çeyrekte, 2017 yılının -darbe üçüncü çeyreğine kıyasla 2016’daki yüzde- 11,1’lik
büyümesine rağmen ve kur artışı, faiz artışı, enflasyon artışına rağmen yüzde 1,6
büyüyerek -bırakın küçülmeyi- güçlü ve sağlıklı büyümesine devam etmiş. 2008 küresel
krizinde kur, enflasyon, faiz saldırısı olmamasına rağmen küresel krizin etkisiyle
dört çeyrek küçülen Türkiye üçüncü çeyrekte küçülmemiş; 2018’in dördüncü çeyreğindeki
rakamlarla, istihdam rakamlarıyla, üretim, cari denge rakamlarıyla dengeli bir büyümeye
devam etmiş ve şükürler olsun, bütün bunlara rağmen sağlam adımlarla, emin adımlarla
yoluna devam etmişti. 
Şimdi
bütün noktada baktığımızda, Türkiye sağlıklı ve rasyonel bir büyümeyi daha da güçlü
bir şekilde ortaya koyacağı bir 2019’a emin adımlarla ilerliyor. Ne demek istiyorum?
Demin de anlattım. Gerek iç kaynaklı gerek dış kaynaklı gerek iç piyasa talebi gerek
dış piyasa talebinden Türkiye bugüne kadar büyümesini, performansını ortaya koymuş.
Ama yeni dönem, yeni strateji ve Yeni Ekonomi Programı’nda biz ne dedik? Dengelenme,
disiplin ve dönüşüm dedik. Özellikle Türkiye'nin… Dünyada krizler yaşıyoruz, saldırılar
yaşıyoruz, terör olayları yaşıyoruz değil mi?
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Bakanım. 
HAZİNE
VE MALİYE BAKANI BERAT ALBAYRAK – Toparlıyorum.
Fransa’da
olaylar oluyor –enteresan- Çin’de olaylar oluyor, Kanada’da bir şeyler oluyor, birileri
tutuklanıyor, o oluyor, bu oluyor. Yani bölgemizde son yıllarda yaşanan olayların
ne kadar tesadüfi olmadığını her geçen gün yaşanan örneklerle, küresel örneklerle
tecrübe ediyoruz. Türkiye’de olunca öyle, Fransa’da olunca böyle, Almanya’da olunca
öyle. 
Demek
ki AK PARTİ iktidarları on altı yıldır çok güçlü bir sistem inşa etti. İşte bu yeni
dönem, bu yeni dönem finansal mimari olarak da iç ve dış bütün bu saldırılara karşı
çok daha güçlü bir mimarinin inşa edileceği bir dönem. Bunun adımlarını atmaya başladık.
Sermaye piyasalarında bunun adımlarını atmaya başladık, bu anlamdaki enstrümanlarla,
finansal kurumlarla, Kalkınma Bankasıyla, Emlak Bankasıyla, reasürans şirketi… Bütün
bu kurumlarla Türkiye çok daha güçlü, kaliteli ve istihdam üreten -çünkü bu nokta
çok önemli, herkes bir şey söylüyor, “Türkiye’de işsizlik, işsizlik…”- her yıl yarım
ila 1 milyon insanımıza yeni iş üreten bir ekonomidir. Bu yıl bütün bunlara rağmen
yaklaşık 600 bin, 700 bin…
Son
bir cümleyle orayı bağlayayım. “İşletmeler kapanıyor, son dört yıldır şunlar kapanıyor,
bu kadar sıkıntılar yaşanıyor, işte faize şu kadar para ödeniyor…” Bütün bunlara
baktığımızda, hemen bunlara rakamlarla karşılık vereyim. Bu iki soruyla bağlıyorum
Sayın Başkanım, son.
100
bin esnaf kapanmış, doğru. Ama baktığımızda, 2015 yılında 97.700 esnaf kapanmış
ama 201 bin yeni açılarak toplamda 103 binden fazla yeni işletme hayata geçmiş.
Hayat devam ediyor. Bazıları para kazanıyor, bazıları kaybediyor. Hayatta kaybetmek
de var, kazanmak da var. Ama totale ve nete baktığımızda, açılan işletmeler kapananlardan
100 bin daha fazla 2015’te. 2016’da bu rakam 228.871 açılmış, 101.614 kapanmış,
nette 127.257. 2017’de 229.367 açılmış, 96.945 kapanmış, nette 132.422. 
GARO
PAYLAN (Diyarbakır) – Bir çarşıya çıkın Sayın Bakan.
HAZİNE
VE MALİYE BAKANI BERAT ALBAYRAK - 2018 Ocak ve Aralık ayı, 10 Aralık itibarıyla,
Ticaret Bakanlığının son rakamları: Bütün bu, işte, saldırı, battı, o, bu rakamlarına
rağmen 214.133 açılmış, 96.851 kapanmış; 117.282 net, yine yeni açılan, hayatın
devam ettiği bir süreç var. Ve belki en sonuncusu, en çok dile getirileni -bunun
altını çizerek Sayın Başkan, müsaadenizle sözlerime son vermek istiyorum- faiz.
“Faize veriyorsunuz, ranta veriyorsunuz ama bütçe oranı, ama vergi gelirleri oranı…”
Bu iki oranı da verelim ki halkımız bunu görsün. Türkiye’de 2002 yılında faiz harcamalarının
bütçe içindeki payı yüzde 43,2’ydi, bugün bu rakam, 2018’de yüzde 9 oranında gerçekleşiyor,
2019 bütçesinde de yaklaşık yüzde 12. Vergi gelirleri: Bunu hep ifade ediyoruz halkımızın
önünde, 2002 yılında toplanan verginin yüzde kaçı faize gidiyordu biliyor musunuz?
85,7’si lirası faize gidiyordu. Peki, bugün bu rakam, 2018, bu yıl sonu itibarıyla
yüzde 11,7. 2019 bütçesinde de 15’lerde bu rakam. 
Şimdi,
bütün bunlara baktığımızda, on altı yıldır, Türkiye’de AK PARTİ iktidarları, yaşadığı
bütün iç ve dış krizlere, saldırılara rağmen halkımızın teveccühüyle çok ama çok
güçlü bir yetkiyle bu ülkeyi yönetiyor. Ve ben tüm kalbimle, inanarak, tüm Meclisin
huzurunda milletimize şunu ifade ediyorum: Tıpkı geçtiğimiz on altı yılda olduğu
gibi, bize güvenerek bu makamı, Cumhurbaşkanlığı sisteminin başında Cumhurbaşkanımızın
liderliğinde bu Kabine ve bu yasamadaki iktidar vekillerimizle 2019 ve 2023’e kadarki
yolculuğumuzu da çok daha güçlü bir şekilde inşallah hayata geçirmeye devam edeceğiz.

Ben
tekrardan sabrınız için teşekkür ediyorum, hepinizi saygıyla selamlıyorum. (AK PARTİ
sıralarından alkışlar) 
BAŞKAN
– Teşekkürler Sayın Bakan. 
Sayın
Altay…
IV.- AÇIKLAMALAR (Devam)
24.- İstanbul Milletvekili Engin Altay’ın, Hazine ve Maliye Bakanı Berat
Albayrak’ın gerek kürsüde yaptığı konuşmasında gerekse sorulara verdiği yanıtlarında
çelişkiye düşüren durumlar olduğuna ilişkin açıklaması
ENGİN
ALTAY (İstanbul) – Çok teşekkür ederim. 
Sayın
Bakanın gerek kürsüde yaptığı sunumda gerek yerinden sorulara verdiği yanıtlarda
bizi tatmin etmeyen, daha doğrusu bizi çelişkiye düşüren durumlar olduğu için toleransınıza
güvenerek pek kısa bir söz istedim.
Bir
kere, Sayın Bakan kürsüde öyle bir algı oluşturdu ki Sayın Bakanı dinleyen herkes
Türkiye'nin G20’ye AK PARTİ’yle birlikte girdiğini zannetti. Herhâlde milletvekillerimiz
de öyle zannetti. Böyle bir şey yok arkadaşlar.
CAHİT
ÖZKAN (Denizli) - Yok.
ENGİN
ALTAY (İstanbul) – Ya, değil arkadaşlar, Türkiye ta 1980’den beri G20’de. Üstelik
1998’de Türkiye 15’inci sıradaydı, AK PARTİ döneminde genellikle ortalama 20, 17,
18 bandında ve 2018’de de 18’inci sıraya düşeceği tahmin ediliyor. Hadi 2018 tahmin,
2017’de Türkiye 17’nci sıradaydı.
(Mikrofon
otomatik cihaz tarafından kapatıldı)
BAŞKAN
– Devam edin Sayın Altay.
ENGİN
ALTAY (İstanbul) – Yani AK PARTİ’nin devraldığı Türkiye G20’de 15’teydi. Siz küme
düştünüz. Bir bunu söylemek istiyorum.
Bir
de, Sayın Bakan, sayın milletvekilleri; Genel Kurula çoktan seçmeli bir soru sorup
da bitireceğim; milletin karnı aç, biliyorum: Türkiye'nin içinde bulunduğu hâl aşağıdakilerden
hangisidir? A) Manipülasyon. B) Türbülans. C) Kriz. D) Hiçbiri. Çünkü Sayın Cumhurbaşkanı
9 Ekimde “Bu krizi iş âlemi fırsata çevirmesini bilecek.” dedi. Sayın Bakan “Kriz
yok, türbülans var.” diyor. Diğer başka AK PARTİ sözcüleri “Manipülasyon.” diyor.
Yani ben AK PARTİ’li yöneticilerin milletin aklıyla alay etmesini doğru bulmuyorum,
millet krizi bizatihi yaşıyor.
Ve
son olarak Sayın Başkanım, kişi başına 10 bin dolar millî gelirle övünüyoruz. Biz
de övünürüz, keşke 20 bin, 40 bin olsa diyoruz. Mesele, gelirin dağılımıyla ilgili.
Şimdi, kişi başına 10 bin dolar şu demek: 4 nüfuslu bir ailenin aylık 16.600 lira
evine para girmesi demek.
(Mikrofon
otomatik cihaz tarafından kapatıldı)
BAŞKAN
– Toparlayın Sayın Altay.
ENGİN
ALTAY (İstanbul) – Son olsun.
Ama
hepiniz biliyorsunuz ki, hepimiz biliyoruz ki Sayın Bakan, Türkiye’de asgari ücretin
altında gelir elde eden 2 milyon insan var, asgari ücretle çalışan 6 milyon, eder
8 milyon; 4’le çarp, 32 milyon 1.500 lira altında gelirle yaşar iken bu 16.600 lira
nerede? Varsa biz niye görmüyoruz? Kedi buysa ciğer nerede, ciğer buysa kedi nerede
diyorum, hepinize saygılar sunuyorum. (CHP sıralarından alkışlar)
BAŞKAN
– Sayın Bilgen…
25.- Kars Milletvekili Ayhan Bilgen’in, “İşsizlik yok fakat kimse çalışacak
iş bulamıyor, kimse çalışmıyor fakat üretim artıyor, üretim patlıyor ama fiyatlar
düşmüyor, yakında ucuzluk olacak ama kimse memnun değil, kimse memnun değil ama
seçimde herkes partiye oy veriyor.” ibaresinin yer aldığı Duma’ya sunulan raporun
şu an içinde bulunulan hâli çok iyi aktardığına ilişkin açıklaması
AYHAN
BİLGEN (Kars) – Sayın Başkan, ben de çok uzatmayacağım. Sadece Gorbaçov döneminde
Duma’da sunulan kısa paragraflık bir rapor var, oradan çok kısa bir paragraf aktaracağım,
hâlimizi çok iyi aktarıyor: “İşsizlik yok fakat kimse çalışacak iş bulamıyor. Kimse
çalışmıyor fakat üretim artıyor. Üretim patlıyor ama fiyatlar da düşmüyor. Yakında
ucuzluk olacak ama kimse memnun değil. Kimse memnun değil ama seçimde herkes partiye
oy veriyor.” Galiba hâlimiz tam o döneme benziyor. 
Teşekkür
ederim. (HDP sıralarından alkışlar)
BAŞKAN
– Üç arkadaşımız daha söz istiyor. 
Sayın
Türkkan…
26.- Kocaeli Milletvekili Lütfü Türkkan’ın, ekonomideki kötü gidişatın yükünün
millete yüklendiğine ilişkin açıklaması
LÜTFÜ
TÜRKKAN (Kocaeli) – Sayın Bakan konuşmasında ÖTV’nin sıfırlandığını beyan etti.
ÖTV’nin sıfırlanmasına karşın, Sayın Bakan, beyaz eşyada iç satışlar kasım ayında
yüzde 18 düştü. Yani ÖTV’yi sıfırladık ama beyaz eşya satışları yüzde 18 düştü buna
rağmen. Beyaz eşya iç satışlarındaki o sert gerileme kasım ayında da devam ederken
satışlar yüzde 18 düşüşle 472.742 adet gerçekleşti. Bu verdiğim rakam Türkiye Beyaz
Eşya Sanayicileri Derneği verilerine göre. 
Sizin
2019 yılı bütçe planlamasında 2018 yılı vergi gelirine göre toplamda yüzde 26 artış
yaptığınız görülüyor. Toplamda 880 milyar 359 milyon lira olarak planlanan 2019
yılı bütçe gelirinin 756 milyar 495 milyon lirası vergiden sağlanıyor. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Türkkan. 
LÜTFÜ
TÜRKKAN (Kocaeli) – Yani 2018 yılı bütçesinde 2017 yılı bütçesine oranla toplamda
yüzde 17 artış yapılan vergi gelirlerine 2019 yılında yüzde 26 artış yapılması planlanıyor.
Bu gelirde üretime, ihracata, tarıma değil de vatandaştan alınacak vergiye güvenildiği
ortaya çıkıyor bu bütçede. Ekonomideki kötü gidişatın yükünün de milletimize yüklendiğini
gösteriyor. Bunu arz etmek istedim.
Teşekkür
ediyorum.
BAŞKAN
– Teşekkür ederim.
Sayın
Bostancı…
27.- Ankara Milletvekili Mehmet Naci Bostancı’nın, İstanbul Milletvekili
Engin Altay’ın yaptığı açıklamasındaki bazı ifadelerine ve Türkiye’nin çok zor bir
coğrafyada, meydan okuyucu güçlerle karşı karşıya olan bir ülke olduğuna ilişkin
açıklaması
MEHMET
NACİ BOSTANCI (Ankara) – Sayın Başkanım, teşekkür ediyorum.
Sayın
Engin Altay Bey’e de çok teşekkür ediyorum, “Kimse milletin aklıyla alay etmesin.”
dedi. Ama zaten bu hatırlatmaya gerek olmaksızın milletimiz kendi aklıyla alay edenlere
demokrasi tarihi boyunca gereken cevabı vermiştir. (AK PARTİ sıralarından alkışlar)

BAŞKAN
– Evet, teşekkür ediyorum.
MEHMET
NACİ BOSTANCI (Ankara) – Bundan sonra da vermeye devam edecektir. Yani hepimiz bu
hatırlatmayı yapabiliriz ama zaten demokratik sistem bunun üzerine kuruludur.
İkincisi:
Yaşadığımız durum nedir? Tabii ki çeşitli tanımlamalar var ama emin olun, Türkiye
Eskimoların bölgesinde değil, Güney Amerika’nın ucunda bir ülke de değil, çok zor
bir coğrafyada, meydan okuyucu güçlerle karşı karşıya olan bir ülke, tabii ki zorlukları
var, milletimiz bunu adlandırmasını iyi bilir. 
Teşekkürler.
III.- KANUN TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276) ile
Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı (1/275),
2017 Yılı Merkezi Yönetim Kesin Hesap Kanunu Tasarısına İlişkin Olarak Hazırlanan,
2017 Yılı Genel Uygunluk Bildiriminin Sunulduğuna Dair Sayıştay Başkanlığı Tezkeresi
(3/38); 6085 Sayılı Sayıştay Kanunu Uyarınca Hazırlanan 2017 Yılı Dış Denetim Genel
Değerlendirme Raporu, 2017 Yılı Faaliyet Genel Değerlendirme Raporu ve 2017 Yılı
Mali İstatistikleri Değerlendirme Raporunun Sunulduğuna Dair Sayıştay Başkanlığı
Tezkeresi (3/39); 6085 Sayılı Sayıştay Kanunu Uyarınca Hazırlanan 2017 Yılı Kalkınma
Ajansları Genel Denetim Raporunun Sunulduğuna Dair Sayıştay Başkanlığı Tezkeresi
(3/41); 5018 Sayılı Kamu Mali Yönetimi ve Kontrol Kanunu ile 6085 Sayılı Sayıştay
Kanunu Uyarınca Hazırlanan 183 Adedi Merkezi Yönetim Kapsamındaki Kamu İdarelerine,
2 Adedi Sosyal Güvenlik Kurumlarına ve 10 Adedi Diğer Kamu İdarelerine Ait Olmak
Üzere Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
A) HAZİNE VE MALİYE BAKANLIĞI
(Devam)
1) Hazine ve Maliye Bakanlığı
2019 Yılı Merkezî Yönetim Bütçesi
B) MALİYE BAKANLIĞI (Devam)
1) Maliye Bakanlığı 2017 Yılı
Merkezî Yönetim Kesin Hesabı
C) GELİR İDARESİ BAŞKANLIĞI
(Devam)
1) Gelir İdaresi Başkanlığı 2019
Yılı Merkezî Yönetim Bütçesi
2) Gelir İdaresi Başkanlığı 2017
Yılı Merkezî Yönetim Kesin Hesabı
Ç) KAMU İHALE KURUMU (Devam)
1) Kamu İhale Kurumu 2019 Yılı
Merkezî Yönetim Bütçesi
2) Kamu İhale Kurumu 2017 Yılı
Merkezî Yönetim Kesin Hesabı
D) ÖZELLEŞTİRME İDARESİ BAŞKANLIĞI
(Devam)
1) Özelleştirme İdaresi Başkanlığı
2019 Yılı Merkezî Yönetim Bütçesi
2) Özelleştirme İdaresi Başkanlığı
2017 Yılı Merkezî Yönetim Kesin Hesabı
E) KAMU GÖZETİMİ, MUHASEBE VE
DENETİM STANDARTLARI KURUMU (Devam)
1) Kamu Gözetimi, Muhasebe ve
Denetim Standartları Kurumu 2019 Yılı Merkezî Yönetim Bütçesi
2) Kamu Gözetimi, Muhasebe ve Denetim Standartları Kurumu 2017 Yılı Merkezî Yönetim Kesin Hesabı
F) TÜRKİYE İSTATİSTİK KURUMU (Devam)
1) Türkiye İstatistik Kurumu 2019 Yılı Merkezî Yönetim Bütçesi
2) Türkiye İstatistik Kurumu 2017 Yılı Merkezî Yönetim Kesin
Hesabı
G) BANKACILIK DÜZENLEME VE DENETLEME
KURUMU (Devam)
1) Bankacılık Düzenleme ve Denetleme
Kurumu 2019 Yılı Merkezî Yönetim Bütçesi
2) Bankacılık Düzenleme ve Denetleme
Kurumu 2017 Yılı Merkezî Yönetim Kesin Hesabı
Ğ) HAZİNE MÜSTEŞARLIĞI (Devam)
1) Hazine Müsteşarlığı 2017 Yılı
Merkezî Yönetim Kesin Hesabı
H) SERMAYE PİYASASI KURULU (Devam)
1) Sermaye Piyasası Kurulu 2019
Yılı Merkezî Yönetim Bütçesi
2) Sermaye Piyasası Kurulu 2017
Yılı Merkezî Yönetim Kesin Hesabı
I) GELİR BÜTÇESİ (Devam)
BAŞKAN
– Tamer Osmanağaoğlu…
TAMER
OSMANAĞAOĞLU (İzmir) – Teşekkür ediyorum Sayın Başkanım.
Ülkemiz
2016 yılında FETÖ terör örgütü tarafından gerçekleştirilen hain bir işgal girişimiyle
karşılaşmıştır. Aziz Türk milletinin feraseti ve duruşuyla kati bir şekilde püskürtülen
darbe girişiminin ardından ekonomik argümanların kullanılması suretiyle Türkiye’deki
zaten hassas olan ekonomik dengelerin bozulmasına çalışıldığı bir dönemden geçmekteyiz.

Bakanlığınızın
da ciddi adımlar attığı böylesine hassas bir süreçte, her ne kadar bazı sektörlerde
ciddi adımlar atılmışsa da alt gelir grubunun sorunları katlanarak büyümeye devam
etmektedir. Çiftçi, işçi ve küçük esnafın kullanmış olduğu kredileri geri ödeme
noktasında sıkıntıları olduğu da bilinen bir gerçektir. Vatandaşlarımızın borçlarının
ertelenmesi veya vatandaşlarımızın lehine şekilde yeniden yapılandırılması gündeminizde
var mıdır?
Teşekkür
ediyorum.
ENGİN
ALTAY (İstanbul) – Sadece tutanaklara geçsin diye Sayın Bostancı’ya söylüyorum.

Evet,
bu millet on altı yıldır size hakikaten ne istediyseniz verdi ama siz bu millete
şu kadar huzuru, bir lokmayı, bir hırkayı çok gördünüz ve bu millete ayıp ettiniz.
Bu sefer size ders verecek inşallah, takdir milletin. (CHP sıralarından alkışlar)
BAŞKAN
– Teşekkürler.
Sayın
Subaşı…
HASAN
SUBAŞI (Antalya) – Sayın Başkan, teşekkür ediyorum.
Sayın
Bakan açıklamasında, her yıl 95-100 bine yakın iş yerinin kapandığı ama aynı yıl
200 bin civarında iş yerinin açıldığından söz edilmediğinden bahsetti. Burada bahsi
geçen 100 bin iş yerinin kapanmış olmasıdır, vahim bir rakamdır. 200 bin iş yeri
açılmışsa o iş yerinde verimli çalışmış, kazanmış insanlar değil, çoğu arayış içinde
açılmış iş yerleridir. Bunu 200 binden 100 bini çıkararak 100 bini Bakanlığın lehte
bir uygulama biçimine dönüştürmesini doğrusu yadırgadım, o hesap yanlış bir hesaptır.
Teşekkür
ederim.
BAŞKAN
– İbrahim Bey, buyurun.
İBRAHİM
ÖZYAVUZ (Şanlıurfa) – Çok teşekkür ediyorum.
Ben
aynı doğrultuda bir soru sormak istiyorum Sayın Bakanıma.
Bu
yıl yoğun yağışlardan dolayı özellikle Şanlıurfa’da pamuk ve mısır üreticileri ürünlerini
toplayamadı ve satamadılar. Kamu bankalarına ve özel bankalara borçlu olan bu çiftçiler
çok zor durumda. Çiftçi borçlarını erteleyecek misiniz? Buna özel bankalar da dâhil
olacak mı? Mağduriyet yaşayan çiftçilere kredi kullandırarak tefecilerin elinden
kurtaracak mısınız?
Teşekkür
ediyorum.
BAŞKAN
– Son sözü veriyorum.
Murat
Çepni…
MURAT
ÇEPNİ (İzmir) – Teşekkürler Başkan.
İki
ayrı mesele hakkında fikrimi söyleyeceğim. 
Birincisi,
papağana işkence vakasıyla ilgili HAYTAP’tan arkadaşlarla görüştük ve taleplerini
yinelediler. Savcılar yetkili olmadığı için işkenceciler, caniler ceza almıyorlar.
Bundan dolayı, hayvana şiddet Ceza Kanunu’na girmeli, savcılar resen harekete geçebilmeli
ve ceza alt sınırı en az iki yıl olmalıdır ki paraya çevrilemesin. 
İkincisi,
İzmir 5. İdare Mahkemesi İzmir Aliağa’da İzdemir Termik Santrali için durdurma kararı
verdi. Ancak Bakanlık, yeni, uyduruk bir ÇED’le kararı yok saymış ve projeye devam
etmiştir. Aliağa’da kirlilik hat safhadadır. Çevre ve Şehircilik Bakanlığı mahkeme
kararlarına uymalı, halkın taleplerini dinlemeli, kaçak bir şirket gibi davranmamalıdır.
Teşekkürler.
BAŞKAN
– Birleşime otuz dakika ara veriyorum.
Kapanma Saati: 19.58
DÖRDÜNCÜ OTURUM
Açılma Saati: 20.39
BAŞKAN: Başkan Vekili Celal ADAN
KÂTİP ÜYELER: Bayram ÖZÇELİK (Burdur), Fatma KAPLAN HÜRRİYET
(Kocaeli)
-----0-----
BAŞKAN
– Türkiye Büyük Millet Meclisinin 36’ncı Birleşiminin Dördüncü Oturumunu açıyorum.
2019
Yılı Merkezi Yönetim Bütçe Kanunu Teklifi ile 2017 Yılı Merkezi Yönetim Kesin Hesap
Kanunu Tasarısı’nın görüşmelerine devam ediyoruz. 
Komisyon,
yerinde. 
Şimdi
sırasıyla sekizinci turda yer alan kamu idarelerinin bütçeleri ile kesin hesaplarına
geçilmesi hususu ile bütçeleri ve kesin hesaplarını ayrı ayrı okutup oylarınıza
sunacağım. 
Hazine
ve Maliye Bakanlığının 2019 yılı bütçesine geçilmesini oylarınıza sunuyorum: Kabul
edenler… Kabul etmeyenler… Kabul edilmiştir. 
Genel
toplamı okutuyorum: 
12) HAZİNE VE MALİYE BAKANLIĞI
1) Hazine ve Maliye Bakanlığı 2019 Yılı Merkezî Yönetim
Bütçesi
ÖDENEK CETVELİ













 GENEL
TOPLAM 419.857.267.000
BAŞKAN
– Kabul edenler... Etmeyenler... Kabul edilmiştir.
Hazine
ve Maliye Bakanlığının 2019 yılı merkezî yönetim bütçesi kabul edilmiştir.
Maliye
Bakanlığının 2017 yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Genel
toplamları okutuyorum:
12) MALİYE BAKANLIĞI
1) Maliye Bakanlığı 2017 Yılı Merkezî Yönetim Kesin Hesabı
(A) CETVELİ










Toplam Ödenek 176.632.557.891,10
Bütçe Gideri 176.297.976.775,05
İptal Edilen Ödenek 334.581.116,05
BAŞKAN
– Kabul edenler... Etmeyenler... Kabul edilmiştir.
Maliye
Bakanlığının 2017 yılı merkezî yönetim kesin hesabı kabul edilmiştir.
Gelir
İdaresi Başkanlığının 2019 yılı merkezî yönetim bütçesine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Genel toplamı okutuyorum: 
12.76) GELİR İDARESİ BAŞKANLIĞI
1) Gelir İdaresi Başkanlığı 2019 Yılı Merkezî Yönetim Bütçesi
ÖDENEK CETVELİ













 GENEL
TOPLAM 3.770.394.000
BAŞKAN
– Kabul edenler... Etmeyenler... Kabul edilmiştir.
Gelir
İdaresi Başkanlığının 2019 yılı merkezî yönetim bütçesi kabul edilmiştir.
Gelir
İdaresi Başkanlığının 2017 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel
toplamları okutuyorum:
2) Gelir İdaresi Başkanlığı 2017 Yılı Merkezî Yönetim Kesin
Hesabı
A) CETVELİ










Toplam Ödenek 3.239.195.023,00
Bütçe Gideri 3.091.677.238,63
İptal Edilen Ödenek 147.517.784,37
BAŞKAN
– Kabul edenler... Etmeyenler... Kabul edilmiştir.
Gelir
İdaresi Başkanlığının 2017 yılı merkezî yönetim kesin hesabının bölümleri kabul
edilmiştir.
Kamu
İhale Kurumunun 2019 yılı merkezî yönetim bütçesine geçilmesini oylarınıza sunuyorum:
Kabul edenler… Etmeyenler… Kabul edilmiştir.
Genel toplamı okutuyorum: 
42.06) KAMU İHALE KURUMU
1) Kamu İhale Kurumu 2019 Yılı Merkezî Yönetim Bütçesi













 GENEL
TOPLAM 150.000.000
BAŞKAN
– Kabul edenler... Etmeyenler... Kabul edilmiştir.
Gelir
cetvelinin toplamını okutuyorum: 
GELİR CETVELİ













 TOPLAM 150.000.000
BAŞKAN
– Kabul edenler... Etmeyenler... Kabul edilmiştir.
Kamu
İhale Kurumunun 2019 yılı merkezî yönetim bütçesi kabul edilmiştir.
Kamu
İhale Kurumunun 2017 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel
toplamları okutuyorum:
2) Kamu İhale Kurumu 2017 Yılı Merkezî Yönetim Kesin Hesabı
A) CETVELİ











Toplam Ödenek 187.480.000,00
Bütçe Gideri 181.925.624,76
İptal Edilen Ödenek 5.554.375,24
BAŞKAN
– Kabul edenler... Etmeyenler... Kabul edilmiştir.
(B)
cetvelinin genel toplamlarını okutuyorum: 
(B) CETVELİ










Bütçe Geliri Tahmini 140.000.000,00
Tahsilat 192.071.052,42
Ret ve İadeler 111.521,70
Net Tahsilat 191.959.530,72
BAŞKAN
– Kabul edenler… Etmeyenler… Kabul edilmiştir.
Kamu
İhale Kurumunun 2017 yılı merkezî yönetim kesin hesabının bölümleri kabul edilmiştir.
Özelleştirme
İdaresi Başkanlığının 2019 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Genel toplamı okutuyorum: 
40.35) ÖZELLEŞTİRME İDARESİ BAŞKANLIĞI
1) Özelleştirme İdaresi Başkanlığı 2019 Yılı Merkezî Yönetim
Bütçesi













 GENEL
TOPLAM 37.739.000
BAŞKAN
– Kabul edenler... Etmeyenler... Kabul edilmiştir.
Gelir
cetvelinin toplamını okutuyorum: 
GELİR CETVELİ













 TOPLAM 36.739.000
BAŞKAN
– Kabul edenler... Etmeyenler... Kabul edilmiştir.
Özelleştirme
İdaresi Başkanlığının 2019 yılı merkezî yönetim bütçesi kabul edilmiştir.
Özelleştirme
İdaresi Başkanlığının 2017 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel
toplamları okutuyorum:
2) Özelleştirme İdaresi Başkanlığı 2017 Yılı Merkezî Yönetim
Kesin Hesabı
A) CETVELİ










Toplam Ödenek 34.162.010,00
Bütçe Gideri 29.288.492,11
İptal Edilen Ödenek 4.873.517,89
BAŞKAN
– Kabul edenler... Etmeyenler... Kabul edilmiştir.
(B)
cetvelinin genel toplamlarını okutuyorum: 
(B) CETVELİ










Bütçe Geliri Tahmini 34.184.000,00
Tahsilat 31.793.426,19
BAŞKAN
– Kabul edenler… Etmeyenler… Kabul edilmiştir.
Özelleştirme
İdaresi Başkanlığının 2017 yılı merkezî yönetim kesin hesabının bölümleri kabul
edilmiştir.
Kamu
Gözetimi, Muhasebe ve Denetim Standartları Kurumunun 2019 yılı merkezî yönetim bütçesine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel toplamı okutuyorum: 
42.10) KAMU GÖZETİMİ, MUHASEBE VE DENETİM
STANDARTLARI KURUMU










 GENEL
TOPLAM 43.499.000
BAŞKAN
– Kabul edenler... Etmeyenler... Kabul edilmiştir.
Gelir
cetvelinin toplamını okutuyorum: 
GELİR CETVELİ













 TOPLAM 43.499.000
BAŞKAN
– Kabul edenler... Etmeyenler... Kabul edilmiştir.
Kamu
Gözetimi, Muhasebe ve Denetim Standartları Kurumunun 2019 yılı merkezî yönetim bütçesi
kabul edilmiştir.
Kamu
Gözetimi, Muhasebe ve Denetim Standartları Kurumunun 2017 yılı merkezî yönetim kesin
hesabının bölümlerine geçilmesini oylarınıza sunuyorum: Kabul edenler… Etmeyenler…
Kabul edilmiştir.
Genel
toplamları okutuyorum:
2) Kamu Gözetimi, Muhasebe ve Denetim Standartları Kurumu
2017 Yılı Merkezî Yönetim Kesin Hesabı
A) CETVELİ










Toplam Ödenek 38.725.000,00
Bütçe Gideri 23.487.048,61
İptal Edilen Ödenek 15.237.951,39
BAŞKAN
– Kabul edenler… Etmeyenler… Kabul edilmiştir.
(B)
cetvelinin genel toplamlarını okutuyorum: 
(B) CETVELİ










Bütçe Geliri Tahmini 38.725.000,00
Tahsilat 27.149.446,66
Ret ve İadeler 20.477,00
Net Tahsilat 27.128.969,66
BAŞKAN
– Kabul edenler… Etmeyenler… Kabul edilmiştir.
Kamu
Gözetimi, Muhasebe ve Denetim Standartları Kurumunun 2017 yılı merkezî yönetim kesin
hesabının bölümleri kabul edilmiştir.
Türkiye
İstatistik Kurumunun 2019 yılı merkezî yönetim bütçesine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Genel
toplamı okutuyorum: 
32.75) TÜRKİYE İSTATİSTİK KURUMU
1) Türkiye İstatistik Kurumu 2019 Yılı Merkezî Yönetim
Bütçesi
ÖDENEK CETVELİ













 GENEL
TOPLAM 408.907.000
BAŞKAN
– Kabul edenler... Etmeyenler... Kabul edilmiştir.
Türkiye
İstatistik Kurumunun 2019 yılı merkezî yönetim bütçesi kabul edilmiştir.
Türkiye
İstatistik Kurumunun 2017 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel
toplamları okutuyorum:
2) Türkiye İstatistik Kurumu 2017 Yılı Merkezî Yönetim
Kesin Hesabı
A) CETVELİ










Toplam Ödenek 387.025.028,23
Bütçe Gideri 289.655.503,93
İptal Edilen Ödenek 97.369.524,30
BAŞKAN
– Kabul edenler... Etmeyenler... Kabul edilmiştir.
Türkiye
İstatistik Kurumunun 2017 yılı merkezî yönetim kesin hesabının bölümleri kabul edilmiştir.
Bankacılık
Düzenleme ve Denetleme Kurumunun 2019 yılı merkezî yönetim bütçesine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel
toplamı okutuyorum: 
42.04) BANKACILIK DÜZENLEME VE DENETLEME
KURUMU
1) Bankacılık Düzenleme ve Denetleme Kurumu 2019 Yılı Merkezî
Yönetim Bütçesi













 GENEL
TOPLAM 730.000.000
BAŞKAN
– Kabul edenler... Etmeyenler... Kabul edilmiştir.
Gelir
cetvelinin toplamını okutuyorum: 
GELİR CETVELİ













 TOPLAM 730.000.000
BAŞKAN
– Kabul edenler... Etmeyenler... Kabul edilmiştir.
Bankacılık
Düzenleme ve Denetleme Kurumunun 2019 yılı merkezî yönetim bütçesi kabul edilmiştir.
Bankacılık
Düzenleme ve Denetleme Kurumunun 2017 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel
toplamları okutuyorum:
2) Bankacılık Düzenleme ve Denetleme Kurumu 2017 Yılı Merkezî
Yönetim Kesin Hesabı
A) CETVELİ










Toplam Ödenek 385.000.000,00
Bütçe Gideri 99.009.738,70
Ödenek Üstü Gider 57.029,91
İptal Edilen Ödenek 286.047.291,21
BAŞKAN
– Kabul edenler… Etmeyenler… Kabul edilmiştir.
(B)
cetvelinin genel toplamlarını okutuyorum: 
(B) CETVELİ










Bütçe Geliri Tahmini 385.000.000,00
Tahsilat 393.076.051,93
BAŞKAN
– Kabul edenler… Etmeyenler… Kabul edilmiştir.
Bankacılık
Düzenleme ve Denetleme Kurumunun 2017 yılı merkezî yönetim kesin hesabının bölümleri
kabul edilmiştir.
Hazine
Müsteşarlığının 2017 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel
toplamları okutuyorum:
07.82) HAZİNE MÜSTEŞARLIĞI
1) Hazine Müsteşarlığı 2017 Yılı Merkezî Yönetim Kesin
Hesabı
(A) CETVELİ 










Toplam Ödenek 77.608.260.861,14
Bütçe Gideri 74.913.975.474,69
İptal Edilen Ödenek 2.694.285.386,45
Ertesi Yıla Devredilen Ödenek 1.127.903.129,82
BAŞKAN
– Kabul edenler... Etmeyenler... Kabul edilmiştir.
Hazine
Müsteşarlığının 2017 yılı merkezî yönetim kesin hesabı kabul edilmiştir.
Sermaye
Piyasası Kurulunun 2019 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Genel
toplamı okutuyorum: 
42.03) SERMAYE PİYASASI KURULU
1) Sermaye Piyasası Kurulu 2019 Yılı Merkezî Yönetim Bütçesi













 GENEL
TOPLAM 285.100.000
BAŞKAN
– Kabul edenler... Etmeyenler... Kabul edilmiştir.
Gelir
cetvelinin toplamını okutuyorum: 
GELİR CETVELİ













 TOPLAM 285.100.000
BAŞKAN
– Kabul edenler... Etmeyenler... Kabul edilmiştir.
Sermaye
Piyasası Kurulunun 2019 yılı merkezî yönetim bütçesi kabul edilmiştir.
Sermaye
Piyasası Kurulunun 2017 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel
toplamları okutuyorum:
2) Sermaye Piyasası Kurulu 2017 Yılı Merkezî Yönetim Kesin
Hesabı
A) CETVELİ










Toplam Ödenek 292.092.000,00
Bütçe Gideri 264.659.914,80
İptal Edilen Ödenek 27.432.085,20
BAŞKAN
– Kabul edenler… Etmeyenler… Kabul edilmiştir.
(B)
cetvelinin genel toplamlarını okutuyorum: 
(B) CETVELİ










Bütçe Geliri Tahmini 127.592.000,00
Tahsilat 267.492.152,33
Ret ve İadeler 10.218.636,23
Net Tahsilat 257.273.516,10
BAŞKAN
– Kabul edenler… Etmeyenler… Kabul edilmiştir.
Sermaye
Piyasası Kurulunun 2017 yılı merkezî yönetim kesin hesabının bölümleri kabul edilmiştir.
Böylece
sekizinci turda yer alan kamu idarelerinin bütçeleri ve kesin hesapları kabul edilmiştir.
Hayırlı olmalarını temenni ederim.
Sayın
milletvekilleri, sekizinci tur görüşmeleri tamamlanmıştır.
Sayın
milletvekilleri, sekizinci turdaki görüşmelerin tamamlanmasıyla birlikte 2019 Yılı
Merkezi Yönetim Bütçe Kanunu Teklifi ile 2017 Yılı Merkezi Yönetim Kesin Hesap Kanunu
Tasarısı’nın 1’inci maddeleri kapsamına giren kamu idarelerinin bütçeleri ve kesin
hesapları ile teklifin gelir ve finansmanla ilgili 2’nci maddesinin görüşmeleri
tamamlanmış bulunmaktadır.
Şimdi
program uyarınca sırasıyla 2019 Yılı Merkezi Yönetim Bütçe Kanunu Teklifi’nin maddelerini
görüşüp oylamalarını yapacağız.
2019
Yılı Merkezi Yönetim Bütçe Kanunu Teklifi’nin gider bütçesiyle ilgili 1’inci maddesini
tekrar okuttuktan sonra oylarınıza sunacağım.

2019 YILI MERKEZİ YÖNETİM BÜTÇE KANUN TEKLİFİ

BİRİNCİ BÖLÜM
Gider, Gelir, Finansman ve Denge

Gider
MADDE
1- (1) Bu Kanuna bağlı (A) işaretli cetvellerde
gösterildiği üzere, 10/12/2003 tarihli ve 5018 sayılı Kamu Malî Yönetimi ve Kontrol
Kanununa ekli;
a)
(I) sayılı cetvelde yer alan genel bütçe kapsamındaki kamu idarelerine 949.025.615.000
Türk lirası,
b)
(II) sayılı cetvelde yer alan özel bütçeli idarelere 73.771.848.000 Türk lirası,
c)
(III) sayılı cetvelde yer alan düzenleyici ve denetleyici kurumlara 6.536.982.000
Türk lirası,
ödenek
verilmiştir.

BAŞKAN
– 1’inci maddeyi daha evvel kabul edilmiş bulunan cetvelleriyle birlikte oylarınıza
sunuyorum: Kabul edenler… Kabul etmeyenler… Kabul edilmiştir.
Gelir
bütçesine ilişkin 2’nci maddeyi tekrar okutuyorum.

Gelir
ve finansman
MADDE
2- (1) Gelirler: Bu Kanuna bağlı (B) işaretli
cetvellerde gösterildiği üzere, 5018 sayılı Kanuna ekli;
a)
(I) sayılı cetvelde yer alan genel bütçenin gelirleri 867.296.403.000 Türk lirası,
b)
(II) sayılı cetvelde yer alan özel bütçeli idarelerin gelirleri 11.179.800.000 Türk
lirası öz gelir, 63.704.956.000 Türk lirası Hazine yardımı olmak üzere toplam 74.884.756.000
Türk lirası,
c)
(III) sayılı cetvelde yer alan düzenleyici ve denetleyici kurumların gelirleri 6.420.391.000
Türk lirası öz gelir, 116.591.000 Türk lirası Hazine yardımı olmak üzere toplam
6.536.982.000 Türk lirası,
olarak
tahmin edilmiştir.
(2)
Finansman: Bu Kanuna bağlı (F) işaretli cetvellerde gösterildiği üzere, 5018 sayılı
Kanuna ekli (II) sayılı cetvelde yer alan özel bütçeli idarelerin net finansmanı
80.250.000 Türk lirası olarak tahmin edilmiştir.

BAŞKAN
– Şimdi, 2’nci maddeye bağlı cetvelin bölümlerini okutup ayrı ayrı oylarınıza sunacağım:

B – CETVELİ



Kodu


Açıklama


2019
  Yılı Bütçe Geliri



01 Vergi
Gelirleri 853.843.670.000
BAŞKAN – Kabul edenler...
Etmeyenler... Kabul edilmiştir.
03 Teşebbüs
ve Mülkiyet Gelirleri  34.187.215.000
BAŞKAN – Kabul edenler...
Etmeyenler... Kabul edilmiştir.
04 Alınan
Bağış ve Yardımlar ile Özel Gelirler 3.537.487.000
BAŞKAN – Kabul edenler...
Etmeyenler... Kabul edilmiştir.
05 Diğer
Gelirler 
60.821.547.000
BAŞKAN – Kabul edenler...
Etmeyenler... Kabul edilmiştir.
06 Sermaye
Gelirleri 
13.524.426.000
BAŞKAN – Kabul edenler...
Etmeyenler... Kabul edilmiştir.
08 Alacaklardan
Tahsilat 758.442.000
BAŞKAN – Kabul edenler...
Etmeyenler... Kabul edilmiştir.
 Toplam
Bütçe Geliri 
966.672.787.000
BAŞKAN – Kabul edenler...
Etmeyenler... Kabul edilmiştir.
09 Ret
ve İadeler (-) 
99.376.384.000
BAŞKAN – Kabul edenler...
Etmeyenler... Kabul edilmiştir.
 Net
Bütçe Geliri 867.296.403.000
BAŞKAN
– Kabul edenler... Etmeyenler... Kabul edilmiştir.
2’nci
maddeyi kabul edilen ekli cetveliyle birlikte oylarınıza sunuyorum: Kabul edenler...
Etmeyenler... Kabul edilmiştir.
Şimdi
3'üncü maddeyi okutuyorum: 
Denge
MADDE 3- (1)
1 inci maddenin birinci fıkrasının (a) bendinde belirtilen ödenekler toplamı ile
2 nci maddenin birinci fıkrasının (a) bendinde yer alan tahmini gelirler toplamı
arasındaki fark, net borçlanma ile karşılanır.
BAŞKAN
– Madde üzerinde söz isteyen, İYİ PARTİ Grubu adına Aksaray Milletvekili Ayhan Erel.
Buyurun
Sayın Erel. (İYİ PARTİ sıralarından alkışlar)
Süreniz
on dakika.
İYİ
PARTİ GRUBU ADINA AYHAN EREL (Aksaray) – Sayın Başkanım, değerli milletvekilleri,
Sayın Komisyon, yüce Türk milleti; 2019 Yılı Merkezî Yönetim Bütçe Kanun Teklifi’nin
3’üncü maddesi üzerinde İYİ PARTİ Grubu adına söz almış bulunuyorum. Hepinizi saygıyla
selamlıyorum.
Sözlerimin
başında… Hükûmette bulunan bakanlarımızdan bir tanesi dün Antarktika’da bilim üssü,
daha önce de Tarım ve Orman Bakanı Sudan’da tarım üssü açacağına dair beyanlarda
bulunmuştu. Tarım üssü için Konya Ovası, Aksaray Ovası, Harran Ovası, Çukurova gayet
müsait. Ben kendi topraklarımız varken, ekilmemiş biçilmemiş topraklarımız dururken
Sudan’da niçin tarım yapılır anlamış değilim. 
Yine,
bilim üssü olarak Aksaray, Tuz Gölü civarı, ne bileyim, Sinop, Mersin, Gaziantep,
Aydın, Muğla illeri dururken Antarktika’da niçin bilim üssü aranır bunu da merak
ediyorum. 
Diğer
bir husus, BAL Ligi’nde mücadele eden kentimin şehri Aksarayspor üzerinde son üç
haftadır oynanan oyunları şiddetle kınıyorum, lütfen Aksaray’ın üzerindeki kirli
ellerinizi çekin diyorum. 
Görüşmekte
olduğumuz bütçe Türk milletinin arzu ve özlemle beklediği problemlerden hangisine
çare olmaktadır? İşsizliğe mi çaredir? Hayat pahalılığına mı çaredir? Rüşvet ve
yolsuzluğa mı? (Gürültüler) 
BAŞKAN
– Bir dakika Sayın Milletvekili. 
Değerli
milletvekilleri, hatibi duyamıyoruz, Meclisten de çok ciddi bir şekilde uğultu geliyor,
sizi sessizliğe davet ediyorum. 
Buyurun
Sayın Milletvekili. 
AYHAN
EREL (Devamla) – Eğitime mi, gelir dağılımındaki adaletsizliğe mi, demokrasi ve
fikir özgürlüğüne mi, israfa mı, göçlere mi, çalışanların beklentilerine mi, çiftçinin,
köylünün dertlerine mi, madencinin, kamyoncunun, otobüsçünün, tırcının çilesine
mi, neye çare olmaktadır? Allah aşkına söyleyin, bu bütçe neye derman, kime merhem
oluyor?
İşsizlik
gençlerimizin alın yazısı mı? Toplumun her kesiminden mi işsiz olur? Ben yirmi beş
sene öğretmenlik, bir o kadarda beraber avukatlık yaptım; toplumun içinden geliyorum,
saksıda yetişmedim. Toplumun her katmanından siyasi parti ayrımı olmaksızın dostlarım
var, öğrencilerim var, velilerim var, müvekkillerim var. İnsanları ilk defa bu kadar
çaresiz, bu kadar umutsuz, bu kadar biçare görüyorum. Anadolu’daki bir üniversitenin
elektronik mühendisliği bölümünden mezun olan genç “Üç yıldır boşum, her işi yaparım.”
diyor, devlette adamı yoksa işi de yok, özel sektör hak getire. Daha nicesi, mimarlar,
çevre mühendisleri, gıda, ziraat mühendisleri, veteriner hekimler, hepsi boşta.
Günde yüzlerce mesaj geliyor, vallahi anlatılan hikâyelerden zaman zaman gece gözlerime
uyku girmiyor. Büyükşehirde yeni bir avukat 1.500 lirayla bir başka avukatın yanında
çalışmak zorunda. Yine, mimar asgari ücretle başka bir mimarın yanında çalışmak
durumunda, o da bulabilirlerse. 400 bin atanamayan öğretmen var. Öğretmen olduğum
için onların hayallerini, düşlerini, ümitlerini çok iyi biliyorum. Mesela bir tarih
öğretmeni bu saatten sonra ne iş yapabilir, söyler misiniz? 
Sağlıkta
yüz binlerce gencimiz iş bekliyor, aş bekliyor, eş bekliyor. İş olmayınca eş de
olmuyor biliyorsunuz. Binbir zorlukla okudular, geceyi gündüze kattılar, KPSS’den
yüksek puan aldılar ama artık umutları, ümitleri bitmek üzere. 
Hasta
bakım teknikerleri… Sayın Cumhurbaşkanının ifadesine göre, 500 binden fazla kişiye
hasta bakım hizmeti verilmekte. O zaman, bu hasta bakım teknikerlerini lütfen göreve
başlatınız. Fizyoterapist, acil tıp teknisyeni, diş protez teknikeri, anestezi tekniker
ve teknisyeni, elektronörofizyoloji, tibbi dokümantasyon ve tıbbi sekreter oldular.

Sayıları
yüz bine yaklaşan ortaöğretim mezunu hemşire garanti iş hayaliyle okudu. Ortaokuldan
sonra, ailesine yardımcı olabilmek için zeki, çalışkan çocuklar üniversite hayallerini,
gelecek hayallerini bir tarafa bırakarak annesine, babasına yardımcı olmak, onlara
yük olmamak adına “Hayata kısa yoldan atılayım.” diye hemşire oldular ama maalesef
atanamıyorlar. Bu bütçeyle hepsinin hayallerini öldürdünüz. Gözünüz aydın olsun.
Vicdanınız rahat mı? 
İnsanı
hayatta tutan ümit ve umutlarıdır. Bunlar varsa hayat vardır. Bu bütçede işsizliğe
çare olacak bir durum var mı? Madem insanlara alanlarında ihtiyaç yoktu neden okul
açıyorsunuz, neden çocukların çocukluklarının, gençliklerinin en güzel çağlarını
dört duvar arasında sona erdiriyorsunuz? Ondan sonra da “İhtiyaç yok.” diyorsunuz.
Ne kadar ihtiyacınız varsa o kadar okul açın, o kadar öğrenci alın, o kadar mezun
verin. Mevcut birikmiş olanlar istihdam edilinceye kadar, son kişi atanıncaya kadar
da bu çocukların ümitlerini öldürmemek adına öğrenci almayın artık. Neye ihtiyacımız
varsa, kime ihtiyacımız varsa onları alın, onları okutun. Gençlerin ümitleriyle,
hayalleriyle, düşleriyle, gelecekleriyle oynamayın, hangi kuruma, hangi kuruma,
hangi mesleğe adam lazımsa ona göre alın. Tarımda da aynı şeyi yapıyorsunuz. Bir
bakıyorsunuz ki patates, sarımsak tarlada kalmış, yüzüne bakan yok, ertesi sene
bakıyorsunuz ki soğan ve patates ateş pahası, yanına yaklaşan yok. O zaman teknolojinin
bu kadar üst düzeyde kullanıldığı yurdumuzda bunun planlaması yapılamaz mı? O kadar
çok değerli, kıymetli bürokratlar, teknokratlar ne işe yarıyor anlamış değilim.

Sayın
Başkan, değerli milletvekilleri; hayat pahalılığı almış başını gidiyor, sizin pazardaki
yangından, peynirdeki, zeytindeki artıştan haberiniz var mı? Vatandaşın artık alamadığı
etin fiyatını söylemiyorum bile. Günümüzde anneler pazara ne zaman gidiyor biliyor
musunuz? Pazar kapanırken veya pazar dağılıp temizleme başlamadan o sürede gidiyor.
Giderken çocukları “Anne ben de yanında geleyim, sana yardım edeyim.” dediğinde
annesi “Gelme evladım.” diyor. Herhâlde niye gelme dediğinin farkındasınız. 
Geçen
gün, on üç yaşında bir çocuk WhatsApp’tan evindeki buzdolabının resmini gönderdi.
Belki uzaktır göremiyorsunuz ama altta bir tencere, muhakkak boş, yanda da bir turşu
veya salça bidonu var. Diyor ki: “On gündür bu böyle. Annem çok gururlu, kesinlikle
duymasın. Kendisine bir şey yapacağından korkuyorum, bir çare.” Babasını soruyorum,
“İnşaatlarda iş bulursa çalışabiliyor.” diyor. Sizin bu bütçeniz bu çaresizliğe,
bu açlığa çözüm oluyor mu? Bin TL civarında emekli maaşı, 1.603 TL asgari ücret
alan vatandaşımız nasıl geçinsin? Allah rızası için bir empati yapın, düşünün. Hele
bir de başını sokacak evi yoksa geçinmesi mucizelere kalmış. Sizin yıllar önce yaptığınız
çay, simit hesabı da artık tutmuyor. Ne kadar yaparsanız yapın ne bir çay ne bir
simit alınan ücrete denk gelmiyor. 
Bütçe
gelir dağılımındaki eşitsizliği sona erdiriyor mu bu bütçe? Asla. Sayın Cumhurbaşkanı
“Müslüman’ın olduğu yerde sömürü, gelir dağılımının çarpıklığı olamaz, adaletsizlik
de olmamalıdır…” Çok doğru. Öyleyse bu çarpıklığa, bu adaletsizliğe bir an önce son verilmelidir. Siz
buna son vermezseniz millet AK PARTİ iktidarına son verecektir. 
Bugün Türkiye’de en zengin yüzde 1’lik kesim millî gelirin
yüzde 54’ünü alıyor. AK PARTİ iktidara geldiğinde bu kesim yüzde 38 idi, bugün yüzde
54’e çıktı, geri kalan yüzde 99’luk kısım ise yüzde 46’sını alıyor. Yani, basitçe,
bunu, bir millî gelir olarak kabul ettiğimizde simidi, bu simidin bu kadarını 100
kişiden 1 kişi yiyor. Gördüğünüz bunu 100 kişiden 1 kişi yiyor, buraya kalanı da,
yarısından azını da 99 kişi yiyor. Bu mu sizin adaletiniz, bu mu sizin Cumhurbaşkanının
beyanındaki çarpıklığı giderme yönündeki bütçeniz? (İYİ PARTİ sıralarından alkışlar)

AK PARTİ iktidarı döneminde fakirin sofrasındaki ekmeği, aşı,
fakirin sofrasından alınıp zenginin sofrasına taşınmıştır. 2019 bütçesi bu anlamda
adil değildir, çarpık ve haksız, haram paylaşımı ortadan kaldırmamaktadır. TÜİK’in
açıkladığı verilere göre, Türkiye’de yaşayan insanlar ocak ile eylül arasında 2,4
trilyon lira gelir elde ettiler. Bu gelir eşit bölüşülseydi kişi başına 30 bin TL
düşecekti, yani 4 kişilik ailenin dokuz ayda geliri 120 bin TL olacaktı. Ben şimdi
buradan, Aksaray’ın Hasan Dağı eteklerinde hâlâ ayağında Trabzon kara lastiği olan
Mehmet emmiye soruyorum: Mehmet emmim senin cebinde dokuz ay içinde 120 bin lira
gelirin oldu mu? 
(Mikrofon otomatik cihaz tarafından kapatıldı)
BAŞKAN Toparlayın Sayın Milletvekilim. 
AYHAN EREL (Devamla) – Yine, Ekecik Dağı kıyısında, kenarındaki
Susadı köyündeki İsmet dayıma da soruyorum: Senin cebinde bu dokuz aylık sürede
120 bin lira oldu mu? Ben olmadığını biliyorum. O zaman ben soruyorum: Bu para kime
gidiyor, kimler zengin oluyor? Ve maalesef, üzülerek ifade ediyorum, günümüzde hak
yemek sol elle yemek yemek kadar dikkati çekmedi bu ülkede. Bir daha diyorum: Bu ülkede, maalesef, hak yemek sol elle yemek yemek kadar
dikkati çekmedi diyor, hepinize sevgi ve saygılar sunuyorum. (İYİ PARTİ sıralarından
alkışlar)
BAŞKAN
– Madde üzerinde söz isteyen, Milliyetçi Hareket Partisi Grubu adına Kayseri Milletvekili
Mustafa Baki Ersoy.
Buyurun
Sayın Ersoy. (MHP sıralarından alkışlar)
MHP
GRUBU ADINA MUSTAFA BAKİ ERSOY (Kayseri) – Sayın Başkan, değerli milletvekilleri;
2019 Yılı Merkezi Yönetim Bütçe Kanunu Teklifi’nin Türkiye Büyük Millet Meclisi
Genel Kurul görüşmelerinde, söz konusu kanun teklifinin 3’üncü maddesi üzerine Milliyetçi
Hareket Partisi adına konuşma yapmak üzere söz hakkı almış bulunmaktayım. Genel
Kurulumuzu ve ekran başında bizleri izleyen yüce Türk milletinin tüm fertlerini
saygıyla selamlıyorum.
2019
yılı bütçe teklifi Cumhurbaşkanlığı hükûmet sisteminin ilk bütçesidir; bu özelliğiyle
de, Cumhurbaşkanı tarafından Meclise sunulan ilk bütçedir. Milliyetçi Hareket Partisi
olarak 2019 yılı merkezî yönetim bütçesini genel olarak olumlu değerlendiriyoruz.

Türk
milleti 16 Nisan 2017 tarihli Anayasa değişikliği halk oylamasıyla Cumhurbaşkanlığı
hükûmet sistemine onay vermiş, 24 Haziran 2018 seçimleriyle de yeni sistemin ilk
Cumhurbaşkanını seçmiştir. Cumhurbaşkanımızın ant içtiği 9 Temmuz 2018 tarihinde
yürürlüğe giren Cumhurbaşkanlığı hükûmet sistemiyle birlikte cumhuriyet tarihimizde
artık 3’üncü bir dönem başlamıştır. 
Cumhurbaşkanlığı
hükûmet sistemi, Türk milletinin tarihî misyonuna, devlet geleneğine uygun bir yönetim
modelidir. Anayasa’nın ilk 4 maddesi olan cumhuriyetin temel nitelikleri, millî
ve üniter devlet yapımız, Türk millî kimliği, demokratik rejim ve temel insan hakları
gibi değerler yeni sistemin de vazgeçilmezleridir. 
Cumhurbaşkanlığı
hükûmet sistemi, kuvvetler ayrımını net olarak sağlamıştır. Yasama, yürütme ve yargı
organlarının kendi içinde daha güçlü, daha bağımsız olduğu; denge ve denetleme mekanizmalarının
daha etkin şekilde çalıştığı bir yapı oluşturulmuştur.
Bütçe,
Türkiye Büyük Millet Meclisinin, önümüzdeki bir yıllık sürede kamuya kaynak aktarma
ve bu kaynakları dağıtma yetkisini verdiği bir belge, aynı zamanda da uygulanan
ekonomik ve mali politikalar ile sosyal politikaların önemli bir aracıdır. 
Cumhurbaşkanlığı
hükûmet sisteminin tüm kurum ve kurallarıyla sağlıklı bir zemine oturtulması ve
sistemin tüm unsurlarıyla işlemesi, Milliyetçi Hareket Partisi olarak üzerinde hassasiyetle
durduğumuz ve önemli bulduğumuz bir husustur. Bu süreçte, siyasetçileriyle, sivil
toplum kuruluşlarıyla ve özel sektörüyle, yasama ve yürütmesiyle kronikleşen sorunlara
çözüm üretmek, gerilim ve kutuplaşmadan kaçınmak millî kimliğe, millî kültüre ve
millî varlığa sahip çıkmak, birlik ve beraberliğimizi güçlendirmek gerekmektedir.
Bu anlamda, 2019 yılı bütçesinin bir ilk olması sebebiyle de uygulamanın önemli
olduğunu değerlendiriyoruz. 
Sayın
Başkan, değerli milletvekilleri; 2019 yılı büyüme hızlarının gerçekleştirilebilmesi
açısından KOBİ desteklerinin ve diğer teşvik sistemlerinin gözden geçirilmesi önem
arz etmektedir. Örneğin, bu aşamada imalat sanayisi sektörümüzde ithal girdi üretiminde
faaliyet gösterecek olan işletmelerimize teşviklerin yükseltilmesi ve yerli makine
parti ve makine aksamı istihdam eden işletmelerimize gereken desteklerin sunulması
ve artırılması büyük önem arz etmektedir. Yatırımlar kapsamında sektörel bazda değerlendirmenin
yanı sıra, iller düzeyindeki yatırım olanaklarının artırılması da oldukça önemlidir.
Bu kapsamda, seçim bölgem olan, ekmeğini yediğim, suyunu içtiğim, uğruna mücadele
etmekten asla vazgeçmeyeceğim Kayseri’mizin durumuyla alakalı bazı konuları yüce
Meclisimize ve yürütmenin kıymetli temsilcilerine arz etmek istiyorum.
Kayseri’nin
gelecek elli yılda yaşanılabilir güzellikte bir şehir olarak vatandaşlarımıza hizmet
verebilmesi için kalıcı ve önemli projelerin hayata geçirilmesi gerekmektedir. Yıllardır
“Kayserili işini bilir.” mantığıyla sırtımız sıvazlanıyor. Bugüne kadar onlarca
milletvekili, bakan, başbakan ve Cumhurbaşkanı çıkarmış Kayseri ne yazık ki yeterli
devlet yatırımlarından hakkıyla pay alamıyor. Öyle zannediyorum ki artık Kayseri’ye
bir şeylerin yapılmasının zamanı geldi ve geçiyor. Âdeta adımız başımıza bela oluyor.
“Kayserili işini bilir.” “Kendi göbeğini kendi keser.” gibi söylemlerden dolayı
hakkımız olan yatırımları maalesef alamıyoruz. 
Evet,
Kayserili öz güven sahibidir; Kayserili hiçbir şeyden yılmaz. Kayserili yiğittir,
merttir. Kayserili çalışkandır, dürüsttür, iddialıdır. Kayserili vizyon sahibidir.
Kayserili başarıda az ile yetinmez, iddiasız olmaz, olamaz. Onun için birçok büyük
iş adamı Kayseri’den çıkmış ve dünyaya meydan okumaktadır. Kayserili hayırseverdir.
Kayserili vatanseverdir, vatanı için hiçbir fedakârlıktan kaçınmaz. (MHP sıralarından
alkışlar) Tarih bunun örnekleriyle doludur. 1915’te Kayseri Lisesi son sınıf öğrencileri
Çanakkale’de vatanı için şehit olmuş, o yıl okul mezun verememiştir. Fakat gelin
görün ki Kayseri Lisesinden mezun olan nice siyasiler Kayseri’ye gözle görülür devlet
yatırımı yapamamıştır. Bizler artık “Kayserili işini bilir.” değil “Kayserili devletin
desteğini heba etmez.” demek istiyoruz. Kayserili, devletimizin vereceği ufak bir
morali dahi üretime yansıtacak, hakkını verecektir. Eğitimden kültüre, sağlıktan
spora, tarımdan turizme, sanayiden ulaşıma kadar Kayseri’nin birçok alanda yatırıma
ve devlet desteğine ihtiyacı vardır. 
Altı
bin yıl önceye dayanan ilk ticari belgelerin gün ışığına çıkarıldığı Kültepe Kayseri’dedir.
Yine, İncesu ilçesinde Kara Mustafa Paşa, Bünyan ilçesinde ise Sultan Hanı ve Karatay
kervansarayları İpek Yolu üzerindeki dinlenme mekânlarıydı. 13’üncü yüzyılda Selçuklu
İmparatorluğu döneminde Pınarbaşı’nın Yabanlu Pazarı Pazarören’de kurulmuştur. Fakat
Kayseri ticarette ve sanayide hak ettiği yerde değildir. Adı çıkmış “Kayserili işini
bilir.” diye; Kayserili kendi işini çok iyi bilir, doğrudur ama bugün geldiğimiz
noktada birçok ilin ihracat rakamlarının altındayız. Kayseri’nin “İkinci Bölge”de
teşvik alması bizi olumsuz etkilemektedir. Yeni teşvik bölgelerine sanayi yatırımı
yapmak isteyen yatırımcıların başka bölgelere yatırımlarını kaydırması Kayserili
olarak bizleri düşündürüyor. 
Kayseri;
pastırma, sucuk, mantı ve yağlamasıyla ün salmıştır ama maalesef sucuk satış rakamlarında
dahi şehrimiz neredeyse Afyonkarahisar’ın gerisinde kalmak üzeredir. Kayseri, Erciyes
Dağı gibi büyük bir nimete sahip iken buradaki tüm tesisler ve yatırımlar belediye
imkânlarıyla yapılmıştır oysa Erzurum Palandöken Dağı’na yapılan tüm tesisler gerekli
devlet yatırımlarını almıştır. Elbette Erzurum’a da yapılsın devlet yatırımları
ancak aynı durum Kadir Has Şehir Stadyumu’nda da geçerlidir. Zira herkesin bildiği
üzere, Kayseri, spor dünyasına ismini kendi stadını kendi yapan şehir olarak yazdırmıştır.

Kayseri’nin
ilçelerinin kalkınmada öncelikli ilçeler arasına alınması kaçınılmaz bir durumdur.
İlçelerimizde gözle görülür derecede bir gelişme olmamıştır. Kayseri’de üç değişik
manzara göze çarpmaktadır. Bunlardan birincisi şehir merkezi, ikincisi kenar semtler,
üçüncüsü ise ilçelerimizdir. Kalkınmanın Sarız’dan başlaması gerekirken sadece Sarız
değil cennetmekân Başbuğ’umuz Alparslan Türkeş’in ata toprağı Pınarbaşı, Tomarza
ve Develi de devlet yatırımlarından mahrum kalmıştır. 
Türkiye'de
tarım ve hayvancılık alanında 42 ilde IPARD tarımsal kalkınma fonları kullanılırken
maalesef Kayseri yine bu iller arasında yer almamaktadır. Yahyalı’da dünyanın en
büyük şelalelerinden birisi olan Kapuzbaşı Takım Şelaleleri bugün turizme açık değilse
bu, devlet yatırımlarının buraya yapılmamasındandır. Kapadokya’da turizm patlaması
yaşanırken hemen yanı başındaki Yeşilhisar’da bulunan tarihî doku bugüne kadar göz
ardı edilmiştir. Bununla birlikte yine Yeşilhisar kayısısı devlet teşviki olmadığından
hak ettiği yerde değildir. İncesu’nun üzümünden Özvatan’ın balına kadar Kayseri’nin
devlet yatırımlarına ihtiyacı vardır. Bünyan’ın halısından Sarıoğlan’ın Şahruh Köprüsü’ne
kadar devlet yatırımları beklenmektedir. Felahiye’den Akkışla’ya, Melikgazi’den
Talas’a, Kocasinan’dan Hacılar’a kadar devlet yatırımlarının yokluğu tüm ilçelerimizde
hissedilmektedir. 
2011
yılından bugüne kadar Kayseri’mizde yüksek hızlı tren projesi hâlâ beklemektedir.
Havaalanı apron genişletme projesi dört buçuk yıl önce projelendirilmesine rağmen
hâlâ beklemektedir. Başka şehirlerde metro çalışmaları devam ederken maalesef, bırakın
bunları 3-5 kilometrelik şehir hastanesi hafif raylı sistem hattı uzun zamandır
ihale beklemektedir. 
Değerli
milletvekilleri, Kayseri’de işçiye, memura, çiftçiye, emekliye, esnafa, işsize,
yoksula, dar ve sabit gelirlilere bir umut mutlaka olmalıdır; müteşebbise, sanayiciye
umut olmalıdır; yatırıma, üretime bir umut olmalıdır. Biz Kayserililer umutlarımızı
cesaretimize bağlar ve devletimizin en ufak teşviklerinde ve yatırımlarında iş adamları
olarak gereğini yaparız.
Bakın,
mobilyada yüzde 8’e çekilen KDV oranının moraliyle mobilyanın başkenti olan Kayseri’mizde
satışlarda yüzde 30 artış olmuştur. Bu uygulamanın kalıcı bir hâle getirilip mobilyada
ham madde KDV oranlarında da düzenleme yapılması gerekmektedir.
Milliyetçi
Hareket Partisi olarak samimi beklentimiz, Kayserili hemşehrilerimizin mutlu, huzurlu
ve gelecekten daha umutlu olduğu, devleti, ülkesi ve milletiyle bir ve bütün olduğu
bir Türkiye’yi birlikte inşa etmektir. 
Bu
duygu ve düşüncelerle 2019 yılı bütçemizin hayırlara vesile olmasını temenni ediyorum,
hepinizi Allah’a emanet ediyorum.
Sağ
olun, var olun.
BAŞKAN
– Teşekkürler Sayın Ersoy.
Madde
üzerinde söz isteyen Halkların Demokratik Partisi Grubu adına Diyarbakır Milletvekili
Remziye Tosun.
Buyurun
Sayın Tosun. (HDP sıralarından alkışlar)
Süreniz
on dakikadır. 
HDP
GRUBU ADINA REMZİYE TOSUN (Diyarbakır) – Sayın Başkan, değerli milletvekilleri;
burada bir haftadır 2019 yılına ait bütçeyi konuşuyoruz. Bütçe nedir? Belirli bir
dönemde gerçekleşmesi öngörülen gelir ve giderlerin tümüdür. Bütçe görüşmelerinin
ilk gününde Bakan Bey bütçeyle ilgili öyle bir giriş yaptı ki alkışlamamak elde
değildi ama incelemeye başladığımızda aslında öyle olmadığını gördük. Bir bütçenin
gelir ve giderlerinin birlikte denkliği mümkündür fakat üzerinde konuştuğumuz bütçede
gelir ve giderler birbirini tutmuyor çünkü sarayın harcamalarına ayrılan giderler
artık, yoksul halkın cebinden çıkan vergilerle karşılanmayacak düzeyde. Lale Devri’ni
yaşayan saray ise bütün bunlardan habersizmiş gibi davranıp halktan sürekli fedakârlık
yapmasını istiyor. 
Meclis
Başkanı Sayın Yıldırım “Geçen yıllarda biraz açıldık. Artık ayağımızı yorganımıza
göre uzatacağız." dedi. Arkasından Sayın Albayrak israfın önleneceğini, bu
bütçeyle ekonominin düzenleneceğini anlattı ama daha iki gün önce 96 lüks araba
için ihaleye çıkıldı. Saraya gelince kemer sıkmak yok ama halka gelince sıkma isteniyor.
“Bütçe açık verir.” diye asgari ücrete zam yapılmıyor. Ancak sarayın bir aylık masrafı
33.500 asgari ücretli emekçinin aylık maaşına
eşit. Bu mudur halkların bütçesi?
Bugün
bütçe halkın değil, savaşın ve saltanatın kendini bir yıl daha garantiye almasının
bütçesidir. Bir ülkenin gelişmişlik düzeyi eğitime, sağlığa, topluma, gelişime ve
uzun vadeli yatırımlara ayrılan bütçeyle anlaşılır. Ülkemize baktığımızda, enflasyon
resmî aldatmalarla düşük gösterilmek istense de her geçen gün yükselmekte, halk
ise yoksullaşmaktadır. Bu yoksullaşmanın en büyük sebebiyse savaş politikalarıdır.
Önümüzdeki bütçe bunun en açık kanıtıdır. Bu bütçeye baktığımızda, “millî savunma”
adı altında silaha, savaşa ayrılan bütçe eğitime, sağlığa, kadına, gençliğe ayrılan
bütçeden çok daha fazladır. Bu bütçe halklara açlığı, yoksulluğu ve savaşı dayatmaktadır.

Daha
dün en yüksek bütçenin eğitim, sağlık alanlarına ayrıldığı söylendi. Ancak, personel
ve SGK giderleri çıkarıldığında, 2019 yılında sadece Millî Savunmaya 46 milyon 462
bin 300 lira ayrılırken Millî Eğitime mal ve hizmet alımı karşılığında sadece 10
milyon 38 bin 497 lira ayrıldığı görülmektedir. Yani eğitime ayrılan millî savunmaya
ayrılan bütçenin neredeyse beşte 1’ine denk gelmektedir. Bir ülkede bütçedeki en
büyük pay Savunma Bakanlığına ayrılırsa o bütçeye halkların bütçesi değil, savaşın
bütçesi denir. 
Türkiye’nin
silahlanmaya değil; adalete, hukuka, özgürlüğe ihtiyacı vardır. Önümüzde duran bütçe,
yatırımlarla zenginleştirilen, büyüyen ve halkı refaha kavuşturan bir bütçe değil,
yoksul halktan alınan vergilerle oluşturulan bir bütçeyi göstermektedir. Yani rakamlar
gelirin az, giderin ise kapanmayacak kadar büyük olduğu bir bütçeyi göstermektedir.
Bu
bütçe aile şirketinin bütçesidir. Ülke de aile bütçesi olmuş ya, kendisi sarayın
başında, oğlu eğitimin başında, damadı Hazine anahtarını almış, kimseyi yanaştırmıyor,
diğer damat silah sanayisinin başında, enişte ise istihbaratın başında. İşte ülkemizin
hâli budur. (HDP sıralarından alkışlar) 
Yani
bizler burada, nasıl daha çok fakirleşeceğiz ve nasıl daha çok savaşacağız, onun
bütçesini konuşuyoruz ama dilimizden de her daim sosyal devlet anlayışını da düşürmemekteyiz.
Sosyal devlet anlayışı ilkesine sahip olduğunuzu söylüyorsunuz fakat politikalarınız
vatandaşlarımızın yaşamlarını sağlıklı şekilde sürdürmeleri değil, bağımlı ve muhtaç
bir yurttaş profili yaratma temelindedir. Verdiğinizi iddia ettiğiniz yardımlar
insanca yaşam için değil, sandığa tahvil edilmiş sosyal yardımlardır. 
Savaş
politikalarını kendi halkına karşı uygulayan bir yapıyla karşı karşıyayız. Bir yandan,
sokağa çıkan, hak aramaya çalışan halka karşı şiddet uygulanırken, diğer yanda da
ülke dışında bu savaşı devam ettiriyor. Geçen hafta Şengal ve Mahmur'a savaş uçaklarıyla
yapılan saldırıda 1’i çocuk olmak üzere 7 Kürt sivil katledildi, ancak iktidar,
diğer sivil ölümler gibi bunları da terörist olarak adlandırmaktan geri kalmadı.

Değerli
arkadaşlar, halkın özgür iradesiyle seçilen ve bu Meclisin üyesi olan DTK Eş Başkanı
ve Hakkâri Milletvekili Leyla Güven, Diyarbakır E Tipi Cezaevinde girdiği açlık
grevinin 41’inci günündedir. Öncelikle, arkadaşımızın onurlu eylemini selamlamak
istiyorum. Ancak, bir üyesi cezaevinde kırk bir gündür açlık grevinde bulunan Meclisin
bu konuyu gündeme almamak için gösterdiği çaba tarihe utanç olarak geçecektir. Leyla
Güven’in Diyarbakır Cezaevinde başlattığı ve toplumda karşılık gören bu grevi, kabul
etse de etmese de Meclisin ve Türkiye'nin gündeminde olacak. Leyla Güven’in talebi,
talebimizdir, HDP’ye oy veren milyonların talebidir. Ancak, iktidar partisi bu konuyu
Mecliste tartışmak yerine, en iyi bildiği yöntem olan baskı ve operasyonlarla çözmeye
çalışmaktadır. Geçtiğimiz iki hafta içerisinde Mersin, Diyarbakır, Van il binalarımız
yüzlerce polis tarafından basıldı ve Leyla Güven’in talebinin kendi talepleri olduğunu
dile getiren onlarca arkadaşımız, il ve ilçe yöneticilerimiz, annelerimiz yerlerde
sürüklendi, darbedilerek gözaltına alındı. Bu muamele HDP dışında Türkiye'de hiçbir
partiye yapılmıyor, hiçbir parti önünde 7/24 dört polis ve gözaltı araçları bulunmuyor.

Sayın
milletvekilleri, kendilerine gelince “Biz, kandırıldık, Allah affetsin.” başkalarına
gelince “terörist” demek bu iktidarın fıtratında var. 
Sise
Bingöl 78 yaşında ve Tarsus Cezaevinde kalıyor. Suçu ne biliyor musunuz? Sise ananın
bu ülkenin çarpık adalet sistemine göre suçu, terörist olmak; oysa bizler biliyoruz
ki Sise Bingöl’ün tek suçu Kürt olmak. Sise ana ağır hasta, bedeni cezaevini kaldıracak
durumda değil, doktor raporlarında cezaevinden derhâl tahliye edilmesini gerektiren
tüm nedenler mevcut ama o, tutuklu kalmaya devam ediyor. Sise ana derhâl serbest
bırakılmalıdır. 
Cezaevlerinde
bunun gibi yüzlerce hasta tutsak vakası var. Bununla birlikte, Elâzığ, Tarsus, Osmaniye,
Şakran başta olmak üzere, birçok cezaevinden durmadan ağır hak ihlalleri, işkenceler,
yasaklar olduğuna dair bilgiler geliyor. Bazı cezaevlerinin sistematik işkencelerin
uygulandığı özel merkezler hâline geldiği, avukatlar ve tutsaklar tarafından bildiriliyor.
Sudan bahanelerle verilen disiplin cezaları ve bu cezalar nedeniyle infazı yakılan
çok sayıda siyasi tutuklu var. Meclis, bu hak ihlallerine ve mağduriyetlere acilen
çözüm üretmek, işkenceye ve işkencelere karşı yaptırım içerecek yaşama faaliyeti
yürütmek zorundadır. 
Son
olarak, bu ülkenin acı gerçeği olarak cenazelere yapılan muameleden bahsetmek istiyorum.
Çatışmalarda yaşamlarını kaybeden ve morglarda bekletilen 442 cenaze ile Bitlis
mezarlığından çıkarılan 265 cenaze, teşhis edilmediği gerekçesiyle ailelerine verilmiyor.
Ancak morgdaki cenazelere işkenceler yapıldığı yönünde elimizde ciddi bilgiler var.
Bu, bir insanlık ayıbıdır; hiçbir dinde, hiçbir inançta bunun yeri yoktur. Morglarda
veya kimsesizler mezarlıklarındaki cenazelerin DNA eşleştirme süreci bilerek yavaşlatılmakta,
bu süreç ailelere manevi bir işkenceye dönüştürülmek istenmektedir. Teşhis edilen
cenazelerin acilen ailelerine verilmesi, edilmeyenlerin ise DNA sürecinin hızlandırılması
gerekmektedir. Müslüman olduğunu eden bir iktidarın eğer bu…
CAHİT
ÖZKAN (Denizli) – “İddia” “iddia eden.” Unuttun. “İddia”yı unuttun, okuyamadın onu.

SALİHE
AYDENİZ (Diyarbakır) – Gerçekle yüzleşmek zorunuza mı gidiyor?
FİLİZ
KERESTECİOĞLU DEMİR (Ankara) – Ana dilde eğitim olmayınca böyle olabiliyor.
REMZİYE
TOSUN (Devamla) – Bir iktidarın eğer iddiası gerçekse en azından ölülere saygı duymayı
öğrenmesi gerekmektedir. Bu ülkenin daha fazla kan ve gözyaşına değil, barışa, adalete,
özgürlüğe ve demokrasiye ihtiyacı var. Bundan dolayı, gelin, hep birlikte demokrasiye
giden yolu inşa edelim. 
Kurulu
saygıyla selamlıyorum. (HDP sıralarından alkışlar) 
BAŞKAN
– Madde üzerinde söz isteyen Cumhuriyet Halk Partisi Grubu adına İstanbul Milletvekili
Yunus Emre.
Buyurun
Sayın Emre. (CHP sıralarından alkışlar) 
Süreniz
on dakika.
CHP
GRUBU ADINA YUNUS EMRE (İstanbul) – Sayın Başkan, değerli milletvekilleri; yüce
Meclisimizi saygıyla selamlıyorum. 
Bütçe
tartışmalarını gerek Plan Bütçe Komisyonu düzleminde gerek Genel Kurul düzleminde
takip etmeye çalıştım ve özellikle bunun yanında geçmiş yılların, geçmiş dönemlerin
bütçeleri nasıl yapılıyordu ülkemizde, bunlar üzerine tutanakları okumaya çalıştım
ve bu kapsamda kendimce kimi sonuçlara ulaştım. Bu bütçe tartışmaları bakımından
çok önemli olduğunu düşünüyorum. Bunları paylaşarak başlamak istiyorum. 
Değerli
arkadaşlar, ülkemizde kuvvetler ayrılığı ve demokratik işleyiş için çok kapsamlı,
çok önemli sorunlarla karşı karşıya bulunduğumuz bir dönemde bütçe üzerine konuşuyoruz.
Bütçe hakkı, denetim işlevi, bütçe üzerinde kontrol gibi kimi kavramları sıklıkla
burada izliyoruz, duyuyoruz. İlk tespitim şu olacak. Bu bütçe tartışmalarının bize
gösterdiği en önemli dersin bu olduğunu düşünüyorum. Ülkemizde Meclisin ne yazık
ki siyaset yapan, siyasete şekil veren bir organ olmaktan çıktığı bir dönemden geçiyoruz.
Belki iyimser bir yorumla, Meclisin siyaseti etkilemeye çalışan, yönetimi etkilemeye
çalışan bir organ işleviyle sınırlı bulunduğunu görüyoruz. Ama bizim deneyimimiz
bu değil sevgili arkadaşlar. Türkiye'nin gerek Osmanlı modernleşmesinde gerek Cumhuriyet
Dönemi’nin gereği aslında bu değil. Bizim Meclisimiz, egemenliğin halk adına kullanıldığı
bir organ olarak kurumlaşmış ve siyasal meşruiyetin temel kaynağı olmuş bir kurum.

Meclisin
siyaset yapan, siyasete şekil veren bir organ olmaktan çıkmakta olduğunu söylemiştim.
Bunu aslında en açık olarak bu bütçe görüşmeleri sırasında görüyoruz. Milletvekillerinin
bütçe üzerindeki işlevi, bir onaylama işleviyle sınırlı değerli arkadaşlar. Meclis
bir onaylama makamı konumunda bütçe tartışmaları içerisinde. Bu onaylama işleminin
bir de Türkiye’ye özgü çok sıkı parti disiplini ve siyasal kutuplaşma ortamı içinde
yürütüldüğünü de hatırlatmak istiyorum. Yani bu kapsamda, hepimiz biliyoruz ki,
aslında Meclisimizin bütçeyi reddetmek gibi yetkisi yok, pratik olarak yok. Bu durumda
bile aslında iktidar organının yoluna devam edebildiği bir durumla karşı karşıyayız.

Sevgili
arkadaşlar, bakın, kesenin ipi buranın elinde, Meclisin elinde ancak bunu terk etmiş
durumdayız, hep böyleydi, Meclis Türkiye'de kesenin ipini elinde tutan organ idi,
bunu terk etmiş durumdayız. Siyasetin etkisinin azaldığı, idarenin gücünün, etkisinin
arttığı bir dönemi yaşıyoruz. Bizim tarihimiz boyunca bu gerilim hep var olmuştur.
Siyasetle idare arasındaki gerilim hep var olmuştur. Bugün bu gerilimin idare lehine
çözümlenmeye çalışıldığı bir dönemi yaşıyoruz. 
Yine,
bu kapsamda, halkın oylarıyla seçilmiş, halkın ızdıraplarına, acılarına, sorunlarına
duyarlı politikacıların, milletvekillerinin, ülkenin yönetimi üzerindeki etkisinin
ortadan kaldırıldığı bir dönemi yaşıyoruz sevgili arkadaşlar.
Temsil
işleviyle yönetim işlevi arasındaki bağın kesin olarak koparıldığı bir dönemi yaşıyoruz.
Yürütme gücünün başında Sayın Cumhurbaşkanı var, onun görevlendirdiği bakanlar.
Buradaki işleyişte de görüyoruz, Meclis karşısında çok kesin bir güce sahipler.
Meclisimiz bir kurumun, bir bakanlığın bütçesini arttırma, azaltma, belli kalemler
arasında transferler yapma gibi bir yola gitmiyor arkadaşlar, gitmiyor. Bir bakanlık
vazifesini iyi yaptı, kötü yaptı, bir kuruluş iyi yaptı, kötü yaptı; ödüllendirelim,
cezalandıralım gibi bir yola gitmiyor. Bakın, ben üniversite öğretim üyeliğinden
geliyorum, Türkiye’de 2015 yılına kadar her yıl uluslararası yayın oranı yüzde 5
artardı, son iki yıldır çok keskin bir düşüş yaşanıyor, kimse bununla ilgili bir
hesap sormuyor, soramıyor. Bu ülkede üniversiteler niçin geriye gidiyor? Bunun bütçeyle
ilgilisi nedir? Bu tartışma bizim gündemimizde yok, bu örnekleri çoğaltabiliriz.

Sevgili
arkadaşlar, burada Sağlık Bakanlığının bütçesinin onaylanması için kalkan eller
birbiriyle yarışıyor. Hanginiz Allah aşkına ya da hangimiz Allah aşkına devletin
sağlık kuruluşlarına gidip tedavi oluyoruz da oluyorsunuz da Sağlık Bakanlığının
bütçesinde en hızlı kim elini kaldıracak diye birbirinizle yarışıyorsunuz? (CHP
sıralarından alkışlar) 
FUAT
KÖKTAŞ (Samsun) – Biz oraya gidiyoruz. 
MUSTAFA
CANBEY (Balıkesir) – Biz devlet hastanesine gidiyoruz.
YUNUS
EMRE (Devamla) – Sevgili arkadaşlar, “İşte konuşuyorsunuz bütçeyi.” diyebilirsiniz,
“İşte, Plan ve Bütçede konuşuldu.” diyebilirsiniz. Meclisin etkisi, Meclisin bütçeyle
ilgili gücü konuşmakla ilgili değildir arkadaşlar. Bakın, bizim sistemimizde, ta
Tanzimat reformlarının en başında, 1839’da iltizam sistemi kaldırıldı, muhassıllık
sistemi geldi, birçok yerde muhassıllık meclisleri kuruldu, çok kısa ömürlü oldu.
Ama dikkatinizi çekmek istiyorum, neredeyse iki yüz yıla yaklaşan, gelirler-giderler
üzerinde konuşma, tartışma deneyimi olan bir ülkede yaşıyoruz. Bakın, ta Orta Çağlarda,
Avrupa’da krallar derebeylerini toplarlar “Ne yapacağız? Bakalım, gelirler-giderler
ne olacak?”ın üzerine konuşurlardı. Demokrasi, iyi bir yönetim, konuşmakla ilgili
değil sevgili arkadaşlar, konuşmak işin bir tarafı. Ancak biz bütçe kontrolünü Meclis
olarak elimizde tutabiliyor muyuz? Denge, denetim görevimizi yerine getirebiliyor
muyuz? Bizim sorumluluğumuz bununla ilgili. Şunu da hatırlatmam gerekli, üzülerek
söylüyorum ama hepiniz de biliyorsunuz: Dünyanın en azılı diktatörlüklerinde de
zaten bütçe üzerine konuşulur. Konuşmak, bütçe yapmak demokratik bir işleyiş olduğu
anlamına gelmez. Buraya dikkatinizi çekmek istiyorum. Biz bunu neyle ölçebiliriz,
bir Meclisin gücünü neyle ölçebiliriz? Meclisin gücünü temel olarak iki meseleye
bakarak ölçeriz sevgili arkadaşlar. Bir Meclis güçlüyse eğer yürütme organı karşısındaki
özerkliğinin kapasitesiyle ölçeriz, bir. Tek tek milletvekillerinin özerkliğiyle
ölçeriz arkadaşlar ve Türkiye’de bu iki durum bakımından çok kesin bir gerilemeyle
karşı karşıya bulunduğumuzu ben yine dikkatlerinize sunmak istiyorum.
Şimdi,
hesap verme bizim tarihimizin çok temel bir ilkesidir. Hesap vermesini bekleriz
yönetimde bulunanlardan. Türkiye’de hesap vermek istemeyen yönetimler de olmuştur.
O yönetimler askerî darbe yönetimlerinin dönemleridir değerli arkadaşlarım. Bugün
de, çok üzülerek söylüyorum, hesap vermek istemeyen iktidarla karşı karşıyayız.
Bugünün Türkiye’deki idare pratiği budur ve ne yazık ki bu manzara bizi, demokraside
de, bütçe yapmakta da, ekonomik performansta da her geçen gün küme düşürmektedir.
Ne yazık ki Türkiye'nin manzarası budur. 
Meclisin
–az önce söylemiştim- en önemli işlevlerinden birisi yöneten ile yönetilen arasındaki
bir bağ olmak, bir köprü olmak işlevidir. Bu işlevin sona erdirildiği, erdirilmek
istendiği bir dönemle karşı karşıyayız.
Sevgili
arkadaşlar, sorumluluğumuz bunu geri kazanmaya çalışmaktır Meclis olarak. Bunu,
sadece muhalefet milletvekillerinin, muhalefet partilerine mensup milletvekillerinin
sorumluluğu olarak ele almayın. Türkiye’de karşı karşıya bulunduğumuz yönetim krizinin
temeli aslında meşruiyet sorunudur değerli arkadaşlar. Diyebilirsiniz ki: “Seçimle
geldi.”
MUSTAFA
CANBEY (Balıkesir) – Nasıl meşruiyet? Seçimler olmuyor mu bu ülkede?
YUNUS
EMRE (Devamla) – Çok güzel, seçimle geldi.
Bakın
değerli arkadaşlar, meşruiyeti beş yılda bir halkın önüne sandığı koymak olarak
anlarsanız, “Başka derdin varsa da git mahkemede anlat.” diye anlarsanız, anlatayım.
MUSTAFA
CANBEY (Balıkesir) – Meşruiyetten ne anlıyorsunuz? Ne anlayacağız? Nedir meşruiyet?
BAŞKAN
– Yerinizden cevap vermeyin arkadaşlar.
YUNUS
EMRE (Devamla) – Müsaade edin, müsaade edin, anlatacağım, bunların hepsinin yanıtı
var. 
SÜLEYMAN
BÜLBÜL (Aydın) – Bir konuşsun arkadaşlar ya. 
BAŞKAN
– Hatibe niye laf atıyorsunuz arkadaşlar?
Buyurun
Sayın Hatip, buyurun. 
YUNUS
EMRE (Devamla) – Başkanlık sisteminin demokratik olduğu örneklerde…
ORHAN
SÜMER (Adana) – Sakin sakin konuşuyor, germenin bir anlamı yok. 
MUSTAFA
CANBEY (Balıkesir) – O da bağırıyordu oradan, arka sıradan bağırıyordu. 
ORHAN
SÜMER (Adana) – Sen dünün hesabını soracaksan ayrı. Sakin sakin konuşuyor bak. 
MUSTAFA
CANBEY (Balıkesir) – Hafıza diye bir şey var. 
BAŞKAN
– Sayın Milletvekili…
YUNUS
EMRE (Devamla) – Efendim, bitti mi? Müsaade ediyor musunuz, konuşayım mı?
Evet,
arkadaşlar, şunu anlatmaya çalışıyorum: Başkanlık sisteminin demokratik olduğu örneklerin
hiçbirinde “Kardeşim bir derdin varsa beş sene sonrayı bekle.” denmez, halkın önüne
belli aralıklarla sandık gelir. Amerika Birleşik Devletleri’nde dört yılda bir başkanlık
seçimi olur. Ancak Temsilciler Meclisinin yani kongrenin alt organı Temsilciler
Meclisinin seçimi iki yılda bir yenilenir. Üst organ Senato… 
ABDULLAH
GÜLER (İstanbul) – Üçte 1’i yenilenir. Doğru bilgi verin ya!
YUNUS
EMRE (Devamla) – …Senatonun üçte 1’i… Ya, bilmiyorsun kardeşim, dinle. Senatonun
üçte 1’i iki yılda bir yenilenir.
ABDULLAH
GÜLER (İstanbul) – Tamam da yani Allah Allah! Doğru bilgi ver. 
YUNUS
EMRE (Devamla) – Yahu…
…Temsilciler
Meclisi iki yılda bir yenilenir. Birçok yerel seçim, mahalli seçim, eyalet seçimi
yapılır. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili. 
YUNUS
EMRE (Devamla) – Özetle, halkın önüne sandık gelir, halkın bir şikâyeti varsa, derdi
varsa orada hesabını sorar. Siz istiyorsunuz ki halk hesabını soramasın, hesap vermeyen
bir yönetim olsun istiyorsunuz. Bunu en çok Meclisin pratiğinde görüyoruz değerli
arkadaşlarım, Meclisin çalışma sürelerinde görüyoruz, bunların kısaltılmaya çalışılmasında
görüyoruz, torba yasa girişimlerinde görüyoruz. Yahu, ne aceleniz var? Zaten idareyle
ilgili, yönetimle ilgili düzenlemeleri Cumhurbaşkanlığı kararnameleriyle yapabiliyorsunuz,
bari yasa yapımında şu torba yasa yoluna gitmeyin. Bakın, Meclisin itibarına çok
büyük darbe vuran bir davranıştır bu, bunu yapmayın, Türkiye için iyi bir şey değil
bu. Torba yasalara seçmenlerin hoşuna gidecek birkaç maddeyi sokuşturuyorsunuz ama
bunun yanında, kanun yapımı bakımından çok problemli bir yola Türkiye'yi götürerek
birçok kanunda birtakım değişiklikleri bir kanun yoluyla yapıyorsunuz, çuvala dolduruyorsunuz,
bunları yapmayın. Biz Meclis etkili olsun istiyoruz, Meclis güçlü olsun istiyoruz;
denetim işlevini, bütçe üzerindeki kontrolünü layıkıyla yapabilsin istiyoruz, gerekli
yerde idare üzerinde etkisini, gücünü gösterebilsin istiyoruz. 
(Mikrofon
otomatik cihaz tarafından kapatıldı) 
YUNUS
EMRE (Devamla) – Ben tekrar Sayın Başkana anlayışı için teşekkür ediyorum, yüce
Meclisimizi saygıyla selamlıyorum. (CHP sıralarından alkışlar) 
BAŞKAN
– Ben teşekkür ederim. 
Madde
üzerinde şahsı adına söz isteyen İstanbul Milletvekili Tülay Kaynarca… 
Buyurun
Sayın Kaynarca. (AK PARTİ sıralarından alkışlar) 
Süreniz
beş dakika. 
TÜLAY
KAYNARCA (İstanbul) – Sayın Başkan, değerli milletvekilleri; 2019 Yılı Merkezi Yönetim
Bütçe Kanunu Teklifi’nin 3’üncü maddesi üzerine söz aldım. Genel Kurulu saygıyla
selamlıyorum.
Konuşmama
başlamadan önce, az önce meşruiyetle ilgili cümleler sarf edildi, onunla ilgili
birkaç bir şey söylemek isterim. Türkiye Cumhuriyeti devleti bir hukuk devletidir,
meşruiyeti vardır. Egemenlik de kayıtsız şartsız milletindir. (AK PARTİ sıralarından
alkışlar) 
Değerli
milletvekilleri, AK PARTİ hükûmetlerinin bütçeleri yatırım ve hizmet bütçeleridir.
Her dönem olduğu gibi bu dönem de öyle. 2019 yılında da özel sektörün yenilikçi
ve üretken yatırımlarına önem veriyor ve bütçede yatırımlar için 65,1 milyar lira
kaynak ayırıyoruz. 
Bu
kapsamda, ekonomik büyümeyle ilgili birkaç veri sunmak isterim. Türkiye son birkaç
yılda yaşadığı iç ve dış şoklara rağmen, alınan mali tedbirler ve yapılan desteklerin
de etkisiyle yine, bu dönem içerisinde, bu etkiyle Türkiye’nin son birkaç yılda
yaşadığı tüm etkilerle de 2017’de yüzde 7,4’lük güçlü bir büyüme sağladığına işaret
etmek isterim. Bu büyüme performansıyla ülkemizin G20 ülkeleri arasında en hızlı
büyüyen ülke olduğu gerçeğini de vurgulamak istiyorum. 2018’in ilk yarısında da
Türkiye ekonomisi yüzde 6,2 büyüyerek güçlü seyrini sürdürmüştür.
AK
PARTİ iktidarları döneminde uygulanan başarılı ve ihtiyatlı maliye politikaları
sayesinde faiz giderlerinin bütçe içindeki payı da düşmüştür. 2002 yılında her 100
liralık vergi gelirinin yaklaşık 86’sı faiz ödemelerine giderken 2019 yılında bu
rakamın sadece 16 lirası faiz ödemelerine gidecektir. Bu çok değerli çünkü kalan
rakamlarla ihracat artışı, kalan rakamlarla millî gelir artışı ve ülkemiz adına,
milletimiz adına az önce ifade ettiğim yatırımlar ve hizmetler gelmektedir.
Değerli
milletvekilleri, iktidara geldiğimizde ülkemizi 4 temel sütun üzerinde yükseltme
sözü vermiştik; eğitim, sağlık, adalet ve emniyet. Bu önceliğimizi bütçede de görebilmek
mümkün. Bütçe dağılımında en büyük pay eğitim, sağlık ve sosyal politikalarımızda
ve 2002’de ilk geldiğimizden bu yana eğitimde 12 kat bu payın arttığını görüyoruz
ve vergi gelirlerinin yüzde 21’ini eğitime harcıyoruz. Derslik sayısının, öğretmen
sayısının, üniversite sayısının ve buna bağlı üniversite öğrencisi sayısının artışına
da dikkat çekmek isterim. Lütfen, öğrenci sayımızın 1 milyon 650 binden 7 milyon
600 bine ulaştığı gerçeği de çok önemli. Yeni dönemde enerjimizi ise kalitenin yükselmesine
teksif edeceğiz. Evlatlarımızın zihniyle birlikte gönüllerini de doyuracak bir sistemin
kurulmasını çok önemsiyoruz.
Değerli
milletvekilleri, sağlıklı nesillerin yetişmesi için sağlık alanındaki harcamaları
da artırdık, bu yıl da bütçe içindeki pay yüzde 16,3. Reformlara dikkat çekmek isterim
sağlık alanında, sistemin tamamen değiştiğine ve bu sayede de şu anda ülkemizde
genel sağlık sigortası şemsiyesinin dışında kalan hiç kimse yok. Yani artık bizim
ambulans uçaklarımız, helikopterlerimiz var ve sağlık alanında yeni bir çığır açıyoruz.
Şehir hastaneleri geliyor ve 6’sı hizmete girdi, İstanbul dâhil yenileri de yapılıyor.

Değerli
milletvekilleri, sosyal politikalara verdiğimiz öneme de dikkat çekmek isterim çünkü
bütçedeki en değerli paylardan biri bu. Kimsesiz çocuğundan kadınlarımıza, yaşlılarımıza;
engellilerden madde bağımlılarına, terör mağdurlarına, Romanlarına kadar toplumun
her kesimini kucaklayan bir sosyal yardım politikasını uyguluyoruz. Neden? Çünkü
sosyal yardımları ülkemizin zenginliğini tüm kesimlere yayma aracı olarak görüyoruz.
İşte, bu anlayışla da 2019 yılı bütçesinin 6,5’ini sosyal yardım ödemelerine ayırıyoruz.

Sonuç
itibarıyla eğitimden sağlığa, adaletten emniyete, ulaştırmadan sanayiye, tarımdan
enerjiye yani her alanda yeni yatırımlar ve hizmetler yapıyoruz. Milletimize verdiğimiz
tüm sözleri yerine getirmek için gece gündüz çalışıyoruz ve çalışmaya da devam edeceğiz.

Değerli
milletvekilleri, 2002 yılından bu yana yürüttüğümüz ekonomi politikalarında yatırım,
üretim, istihdam ve ihracatı destekledik. Ekonomide büyüme ve kalkınmayı öncelikleyerek
vatandaşımızın refahını ve ülkemizin geleceğini gözettik. 
2019
bütçesinin hayırlı olmasını diliyor, Genel Kurulu saygıyla selamlıyorum. (AK PARTİ
sıralarından alkışlar)
BAŞKAN
– Teşekkür ederim. 
Madde
üzerinde şahsı adına söz isteyen İstanbul Milletvekili Memet Bülent Karataş…
Buyurun
Sayın Karataş. (MHP sıralarından alkışlar)
MEMET
BÜLENT KARATAŞ (İstanbul) – Saygıdeğer Başkan, değerli milletvekilleri; 2019 Merkezi
Yönetim Bütçe Kanun Teklifi’nin Türkiye Büyük Millet Meclisi Genel Kurulu görüşmelerinde
3’üncü madde üzerinde şahsım adına konuşma yapmak üzere söz hakkı almış bulunmaktayım.
Genel Kurulumuzu saygıyla selamlıyorum.
Bütçeler
bir devletin bağımsızlığının ve egemenliğinin yapı taşlarıdır. Bütçelerin sabır,
titizlik ve olgunlukla hazırlanması ve uygulanması gerekir. Türkiye Cumhuriyeti
devletinin 96’ncı bütçesinin hazırlandığı, yoğun ve bir o kadar da hassas dönemde
olgunlukla çalışmalarını sürdüren, dolayısıyla, millî beraberliğimiz ve bağımsızlığımızın
bekası için emek vermiş arkadaşlarıma bu vesileyle şükranlarımı sunuyorum.
Değerli
milletvekilleri, bugün bu kürsüde sizlere bir Ahıska Türkü olarak Ahıska Türkü kardeşlerimizin
şanlı mücadele tarihinden bahsedeceğim: Adem’in oğluyum insan soyundan/ Ahıska Türküyüm
Oğuz boyundan/ Törem belli dedem Korkut toyundan/ Çok içtik Kafkas'ın soğuk suyundan/
Naçar kaldım bir şey gelmez elimden/ Hasret türküleri düşmez dilimden/ Ayrıldım
bağımdan, gonca gülümden/ Ahıska Türküyüm yılmam ölümden/ Ahıska ilinden ismim silinir/
Türkmen illerinden cismim dirilir/ Çektiğim çileler türkülerdedir/ Gün olur adalet
hükmünü verir elbet. (MHP sıralarından alkışlar)
Değerli
milletvekilleri, Ahıska günümüzde Gürcistan toprakları içerisinde yer alan, Türkiye’nin
kuzeydoğu sınırında, Posof’a 15 kilometre uzaklıkta bir şehir. 1829 yılına kadar
Osmanlı İmparatorluğu’na bağlı olan bu şehrin kaderi Edirne Anlaşması’yla değişecek,
Ahıska artık Çarlık Rusyası’nın hâkimiyetine girecekti. Bu da Ahıska Türklerinin
yıllar boyu yaşayacağı zulümlerin başlangıcıydı. 
Tarihler
14 Kasım 1944’ü gösterdiğinde Stalin’in almış olduğu karar neticesinde, Türk köyleri
askerler tarafından kuşatıldı, birkaç saat içerisinde küfür, tüfek ve dipçiklerle
köy meydanlarına toplanan halk, kamyonlarla demir yolları boylarına getirilerek
hayvan vagonlarına dolduruldu. İnsanlar haftalar sürecek bir ölüm yolculuğuna çıkarıldılar.
Stalin’in emriyle bir vahşet işleniyordu. 
Günümüzde
600 bine yakın Ahıskalı Türk dünyanın muhtelif yerlerinde vatanlarına hasret yaşamaktadır.
Bu, insanlık suçudur. Bu, sürekli dem vurdukları insan haklarına ve hatta insanlığa
yakışmayan bir zulümdür. Bu zulmün son bulması ve sorunların çözümü anlamında ivedilikle
yapılması gerekenler ise şunlardır: Türkiye’ye gerek iskânlı gerekse serbest göçle
gelen Ahıska Türklerinin doktor ve diğer meslek gruplarının kendi branşlarında çalışabilmeleri
için diploma denklikleri büyük sorun oluşturmaktadır. Denklik konusunda YÖK tarafından
yabancılara uygulanan prosedürden ayrı tutularak bir defaya mahsus, istisnai olarak
denklikleri verilerek sorun ortadan kalkmış olacaktır. 
Yaşadıkları
ülkelerde yıllarca çalıştıktan sonra Türkiye’ye iskânlı göçle, gerekirse serbest
göçle gelen Ahıska Türklerinin çalıştıkları ülkelerdeki sosyal güvenlik ve emeklilik
haklarının Türkiye’ye aktarılması, aynı zamanda sosyal güvenlik ve emeklilik haklarının
mağduriyetinin giderilmesi, iskânlı göçün devam ettirilmesi gerekmektedir. 
1/1/2018
tarihinden sonra ana vatanımıza göç eden Ahıska Türkü ailelerine ve 9 ülkede yaşayan
Ahıska Türkü halkımıza uzun dönem ikamet izninin verilmesine devam edilmesi elzemdir.
Türkiye Cumhuriyeti 3,5-4 milyon Suriyeliye kayıtsız şartsız kucak açmış, misafir
etmiş, bağrına basmıştır. 
(Mikrofon
otomatik cihaz tarafından kapatıldı)
BAŞKAN
– Toparlayın Sayın Milletvekili. 
MEMET
BÜLENT KARATAŞ (Devamla) – Buna rağmen soydaşımız, kandaşımız olan Ahıska Türkü
kardeşlerimize gerekli özen gösterilmemektedir. Türkiye Cumhuriyeti 75 bin Ahıska
Türkü’ne ev sahipliği yapmaktadır. 30 binden fazla Ahıska Türkü’ne vatandaşlık verilmiştir.
Ülkemize müracaat eden kardeşlerimiz hakkında işlemlerin hızlanarak tamamlanması
gerekmektedir. 
Merhum
şair Necip Fazıl Kısakürek’in “Sakarya Türküsü” adlı şiirinde söylediği gibi “Öz
yurdunda garipsin, öz vatanında parya.” Biz de buradan haykırıyoruz: Öz yurt da
bizim, öz vatan da bizim. Dünyanın neresinde bir Türk varsa ona sahip çıkacak olan
da biziz. Bütün Türk dünyasına ve Turan illerine selam olsun diyorum. 
Sözlerimi
bağlarken buradan bütçe görüşmeleri sırasındaki 2 bakana teşekkür etmek istiyorum.

(Mikrofon
otomatik cihaz tarafından kapatıldı)
BAŞKAN
– Toparlayın Sayın Milletvekili.
MEMET
BÜLENT KARATAŞ (Devamla) – Milliyetçi Hareket Partisinin seçim beyannamesinde bulunan
uzman çavuş ve uzman jandarmaların özlük haklarıyla ilgili grubumuz adına teklifte
bulunmuştuk İzzet Ulvi Yönter Beyefendi’nin öncülüğünde. Sağ olsun, Millî Savunma
Bakanı Hulusi Akar ve İçişleri Bakanı Süleyman Soylu destek vereceğinin sözünü vermiştir.
Huzurlarınızda Milliyetçi Hareket Partisi Grubu adına 2 bakanımıza teşekkür ediyorum.

Saygılar
sunuyorum. (MHP ve AK PARTİ sıralarından alkışlar)
BAŞKAN
– Şimdi soru-cevap işlemini beş dakika soru, beş dakika cevap olarak yapacağız.
CAHİT
ÖZKAN (Denizli) – Sayın Başkan, söz talebimiz vardı.
BAŞKAN
– Soru-cevaptan sonra vereceğim.
Sayın
Pekgözegü? Yok.
Sayın
Şevkin? Yok. 
Sayın
Orhan? Yok.
LÜTFÜ
TÜRKKAN (Kocaeli) – Bakanın olmadığı yerde soru-cevabın pek de anlamı yok Sayın
Başkan. Boşuna tiyatro yapmayalım.
BAŞKAN
– Sayın Erdem…
ARZU
ERDEM (İstanbul) – Teşekkür ederim Sayın Başkan.
Sorum
Sayın Maliye Bakanına: Saatlerce süren ve kapısında ambulans bekleyen vergi müfettişliği
yeterlilik sınavının en önemli sıkıntılarından biri de mülakat kısmıdır. Özellikle
FETÖ’nün Maliye Bakanlığı içinde en etkin operasyon metoduydu ve birçok insan kasıtlı
ve subjektif değerlendirmelerle elenmişlerdir ve mesleklerinden ayrılmak zorunda
bırakılmışlardır. Mülakat hususunda bir düzenleme veya denetleme olacak mıdır? 
İkinci
sorum ise ekonomimiz rahat ve kolay günlerden geçmemektedir. Lokomotif sektörlerden
biri olan otomotiv sektörü için satışların canlandırılması ve sektörün yaşatılması
için yapılmış olan ÖTV indirimi uygulamasına yıl sonundan sonra da devam edilecek
midir? Edilecekse ne zamana kadar? 
Teşekkür
ederim. 
BAŞKAN
– Sayın Şimşek…
BAKİ
ŞİMŞEK (Mersin) – Teşekkür ederim Sayın Başkan. 
Sorum
Sayın Bakana olacak: Kurum içi gelir uzmanlığı sınavı acilen açılması gerekmektedir.
Son sınavın yapıldığı 18 Şubat 2012 tarihinden bu tarafa altı buçuk yılda çeşitli
zamanlarda geçmiş Maliye bakanları söz vermiş olmalarına rağmen kurum içi uzmanlık
sınavı açılmamıştır. Kamu personel rejiminde esas olan nitelikli insan kaynağının
kazandırılması, yetkinliklerin geliştirilmesi, kariyer planlarının yapılmasıdır.
Bu yüzden Gelir İdaresi Başkanlığının çeşitli birimlerinde istihdam edilen personeli
için kurum içi gelir uzmanlığı sınavı bir an önce açılmalıdır.
Teşekkür
ediyor, saygılar sunuyorum. 
BAŞKAN
– Sayın Taşkın…
ALİ
CUMHUR TAŞKIN (Mersin) – Teşekkür ederim Sayın Başkan.
Türkiye
ekonomisi Cumhurbaşkanımız Sayın Recep Tayyip Erdoğan liderliğinde 2002’den bu yana
gelişmiş ve gelişmekte olan ülkelerden daha yüksek oranda büyümektedir. Enflasyonla
mücadele ederken ekonomisini sürekli büyüten Türkiye bu süreçte örnek gösterilen
bir ülke olmuştur. Ülkemiz AK PARTİ iktidarlarında kişi başına düşen millî gelirini
3’e katlamıştır. Global ekonomide sıkıntı yaşanırken, çevresi ateş çemberine dönmüşken
büyümesini devam ettiren bir Türkiye vardır; hain işgal girişimine maruz kalan,
terör belasıyla mücadeleye devam ederken bile ekonomisini sağlam bir zemine oturtan
güçlü bir Türkiye vardır. 
BAŞKAN
– Sayın Aydın…
İBRAHİM
AYDIN (Antalya) – Teşekkür ediyorum Sayın Başkanım.
Yüce
Gazi Meclisimizde üç orman mühendisi var; biri bendeniz İbrahim Aydın, biri yanımdaki
Ali Cumhur Taşkın, bir de Başkanımız Celal Adan. Kutluyorum Başkanım, bizim büyüğümüzsünüz,
onurumuzsunuz orman mühendisleri olarak.
Bugün
dünyada 300 milyon göçmen bulunmaktadır, 65 milyonu yerinden edilmiş, koruma arayan
mazlumlardır. Suriye’de iç savaş sonrası 7 milyon insan başka ülkelere sığınmıştır,
1 milyon Suriyeli hayatını kaybetmiştir. Bugün 3,5 milyon Suriyeliye ensarlık yapıyoruz;
medeniyetimiz, kendisine ihtiyaç duyan insanlara elini uzatmaktan hiçbir zaman geri
durmamıştır. Türkiye bugün de ölümden kaçan, yerinden edilmiş Suriyeliler konusunda
önemli bir süreci başarıyla yürütüyor. Bugün Dünya Göçmenler Günü, inşallah huzur
ve barış getirsin…
(Mikrofon
otomatik cihaz tarafından kapatıldı) 
BAŞKAN
– Teşekkür ederim İbrahim Bey, benimle ilgili söylediğiniz şeylerden dolayı. 
Sayın
Tutdere? Yok. 
Sayın
Arslan…
KAZIM
ARSLAN (Denizli) – Hazine ve Maliye Bakanına soruyorum:
Bir:
Kamu İhale Kurumunun Sayıştay raporunun 5 ve 11’inci sayfalarında yer alan bulguya
göre, Kamu İhale Kanun’a göre ihalesi yapılmış, kazısı yapılmış, temelleri atılmış,
müşavirlik ödemesi yapılmış, hak ediş ödemelerine başlanmış Eskişehir yolu üzerindeki
Sanayi ve Teknoloji Bakanlığı ile Çevre ve Şehircilik Bakanlığı Ankara İl Müdürlüğü
arasında bulunan hizmet binası inşaatının TOKİ kanalıyla durdurulmasının gerekçesi
nedir?
İki:
Kamu İhale Kurumuna ait olan bu değerli arsanın, bitişiğindeki Çevre ve Şehircilik
Bakanlığı İl Müdürlüğü binasının arsasıyla birleştirilerek TOKİ tarafından özel
firmalara verilmesi planlanmakta mıdır? Kuruma daha uzakta başka bir arsa teklif
edilmekte ise yeri nerededir? TOKİ’nin istediği olursa hem devlet bu yükleri ödeyecek
hem de hukuk ihtilafları doğacaktır. Ayrıca Kamu İhale Kurumu Konya Yolu üzerindeki
binada daha uzun süre kirada oturmaya devam… 
(Mikrofon
otomatik cihaz tarafından kapatıldı) 
BAŞKAN
– Süre doldu. 
Şimdi
soruları cevaplamak üzere sözü Komisyona veriyorum. 
Süreniz
beş dakika. 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Teşekkür ediyorum Sayın
Başkanım. 
Aslında
teklifteki madde metnine ilişkin bir soru oluşmadı ama ben öncelikle maddeye ilişkin
bir açıklama yapmak, ondan sonra da bütçe hakkına ilişkin ve burada Parlamentonun
rolüne ilişkin de bir iki hususu Genel Kurulla paylaşmak istiyorum. 
Merkezi
Yönetim Bütçe Kanunu’nun 1’inci maddesinde giderler, 2’nci maddesinde gelirler yer
almaktadır. 5018 sayılı Kanun’un 15’inci maddesinin ikinci fıkrasında varsa bütçe
açığının nasıl kapatılacağı hükmünün Merkezi Yönetim Bütçe Kanunu’nda yer alması
gerektiği belirtilmiştir. Bu çerçevede 3’üncü maddede genel bütçe kapsamındaki kamu
idarelerine tahsis edilen ödenekler toplamı ile genel bütçe gelir tahmini toplamı
arasındaki farkın net borçlanmayla karşılanacağı hükmüne yer verilmektedir. Bütçe
dengesinin 2019 yılında 80 milyon 616 milyon lira, 2019 yılı merkezî yönetim bütçe
açığının gayrisafi yurt içi hasılaya oranınınsa yüzde 1,8 olarak gerçekleştirileceği
tahmin edilmektedir. Bir kıyaslama şekli değil ama 2002 yılında yüzde 11,2 olan
bütçe açığının gayrisafi yurt içi hasılaya oranı 2018 yılında 1,9’a düşürülmüş,
2019 bütçesindeyse yüzde 1,8 olarak gerçekleşmesi tahmin edilmektedir. Stratejik
ölçütlere dayalı borçlanma politikası sayesinde borç stokunun faiz, kur ve likidite
riskleriyle karşılanan duyarlılığının da önemli ölçüde azaltıldığını görüyoruz.

Sayın
Başkan, değerli üyeler; bildiğiniz gibi bütçe hakkı Parlamentoların varlık sebebidir.
Parlamento yıllık bütçeler aracılığıyla kamu gelirlerinin toplanmasına ve giderlerin
yapılmasına yetki ve izin verir. Devlet topladığı vergilerle ve diğer gelir kaynakları
aracılığıyla millî gelirin önemli bir kısmına el koyar ve elde ettiği kaynakları
kamu harcamaları aracılığıyla tekrar ekonomiye kazandırır. Bu anlamda bütçe ekonomik
ve sosyal hayatın düzenlenmesinde devletin kullandığı temel araçlardan bir tanesidir.
Devletin ne kadar vergi toplayacağı ve toplayacağı vergilerle hangi hizmetleri gerçekleştireceğinin
kararı demokratik sistemlerde halk adına temsilcileri eliyle alınır. Bütçenin de
Parlamentoda kamuoyuna açık olarak görüşülmesi, vatandaşın ve sivil toplumun bütçe
üzerinde fikir sahibi olması imkânını sağlamaktadır. Dolayısıyla Parlamento bütçe
görüşmeleri devletin temel mali belgesi olan bütçeye de demokratik meşruiyet kazandırmaktadır.
Temsilî
demokrasilerde bütçe hakkı halk tarafından seçimler aracılığıyla parlamentoya devredilmekte,
parlamento da kendisine devredilen yetkiyi sınırlarını belirleyerek bütçe ve diğer
mali konularda hükûmete devretmekte, hükûmet de bu yetkisini bürokrasi marifetiyle
kullanmaktadır.
Bizler
de bu süreçte Parlamento olarak hem bütçenin onaylanması hem de denetlenmesi sürecinde
bütçe hakkının etkin bir şekilde kullanılması için olanca gayretimizle çalışmaktayız.
Bu süreç içerisinde gerek Meclisin gerekse Komisyonun almış olduğu rolü küçümsemenin
ya da yok saymanın kesinlikle doğru olduğunu düşünmüyorum.
Yeni
hükûmet sistemiyle birlikte Plan ve Bütçe Komisyonunun yapısına baktığımızda çok
daha demokratik bir yapıya kavuştuğunu söyleyebiliriz. Çünkü eski Anayasa’ya göre
Plan ve Bütçe Komisyonunun nasıl oluşacağı şu şekilde tanımlanmıştı, ne diyordu
Anayasa: “40 üyeden oluşur. En az 25’i iktidar partisinden oluşur.” Bunlar yeni
hükûmet sistemiyle birlikte Anayasa’mızdan ayıklandı ve yeni sistemde partilerin
sandalye dağılımlarına göre Plan ve Bütçe Komisyonunun oluşmasına imkân sağlandı.
Böylece de Komisyon çok daha demokratik bir yapıya kavuştu. Daha önce -her ne kadar-
Meclisin bir organı gibi görünürken bir iktidar komisyonu hüviyetini alan Plan ve
Bütçe Komisyonu, yeni sistemle beraber erkler ayrılığı ilkesi doğrultusunda son
derece daha demokratik bir yapıya kavuştu.
Gene,
geçtiğimiz süreçlere baktığımızda, Türkiye’de bütçe denetiminin etkinleştirilmesi
ve bütçe sürecinde Parlamentonun rolünün güçlendirilmesine yönelik yeni yaklaşım
ve tekniklerin de başarıyla uygulamaya koyulduğunu görüyoruz. Özellikle kamu mali
yönetim sisteminde yapılan reformların en önemlisi, bütçe disiplininin sağlanmasıyla
2003 yılında kabul edilip 2006 yılında uygulamaya giren 5018 sayılı Kamu Mali Yönetim
ve Kontrol Kanunu olmuştur. Ve 2010 yılında kabul edilen 6085 sayılı Sayıştay Kanunu’yla
da denetimin alanı genişletilmiş, hemen hemen tüm kamu idareleri denetim kapsamına
alınmış ve bütçe hakkı gereği milletin denetim yetkisi Sayıştay eliyle son derece
güçlendirilmiştir. 6085 öncesi kırk dört yılda baktığınızda toplamda Meclise gönderilen
rapor sayısı sadece 62 iken 2012’den bu yana Sayıştay eliyle yapılan denetimlerden
Meclise gönderilen rapor sayısı 1.212 olmuştur.
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Başkan.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Teşekkür ediyorum.
Meclise
sunulan raporların dışında kalan Sayıştayın yapmış olduğu denetimlere de baktığımızda,
2012’den bu yana Sayıştayın yaklaşık olarak 2.500’e yakın kurumda denetlemeyi gerçekleştirdiğini
görüyoruz. Bu da, dediğim gibi, 6085 sayılı Sayıştay Kanunu’yla yapılan reformla
ortaya çıkmıştır ve denetim dışında hemen hemen hiçbir kurum bırakılmamıştır.
Teşekkür
ediyorum.
BAŞKAN
– 3’üncü madde üzerindeki görüşmeler tamamlanmıştır. 
3’üncü
maddeyi oylarınıza sunuyorum: Kabul edenler… Kabul etmeyenler… Kabul edilmiştir.
Cahit
Özkan Bey, siz söz istemiştiniz, buyurun.
CAHİT
ÖZKAN (Denizli) –Teşekkürler Sayın Başkan.
Sayın
Başkan, değerli milletvekilleri; biraz önce HDP Grubu adına Remziye Tosun hatibin
yaptığı konuşmada bazı hususları kabul etmediğimizi ifade ederek kayıtlara geçirmek
istiyorum.
Bakınız,
bu kelimeler ne kadar kullanılırsa kullanılsın asla ve asla ülkemiz ve milletimiz
nezdinde kabul görmeyecektir: “Savaşın ve saltanatın bütçesi.” “Millî savunma adı
altında silaha, savaşa ayrılan bütçe.” Yine aynı şekilde, savaş politikalarını kendi
halkına karşı uygulayan bir yapıyla karşı karşıyayız.” Yine devamla “Geçtiğimiz
iki hafta içerisinde Mersin, Diyarbakır, Van il binalarımız yüzlerce polis tarafından
basıldı ve buralarda partililerimiz sürüklendi.” 
MUAZZEZ
ORHAN (Van) – Doğru.
DİRAYET
DİLAN TAŞDEMİR (Ağrı) – Yapılmadı mı?
CAHİT
ÖZKAN (Denizli) – Devam ediyor…
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Özkan.
CAHİT
ÖZKAN (Denizli) – Yine cenazelere karşı morglarda işkenceler yapıldığı… (HDP sıralarından
gürültüler)
MUAZZEZ
ORHAN (Van) – Görüntüler var, görüntüler. 
BAŞKAN
– Hatibi dinleyelim sayın milletvekilleri, grup başkan vekiliniz söz istiyor.
CAHİT
ÖZKAN (Denizli) – …ve tanınamaz hâle getirildiği yönünde ve yine Habur ve Sincar’da
7 sivil vatandaşın katledildiği iddiasında bulundu. Bakınız, Türkiye Cumhuriyeti
devleti terörle mücadele ediyor, PKK/PYD-YPG terörüyle mücadele ediyor ve bu mücadelemiz
de ilelebet devam edecektir.
EBRÜ
GÜNAY (Mardin) – Partimizin il binalarını basarak mı yapıyorsunuz bunu?
CAHİT
ÖZKAN (Denizli) – Türk’ün, Kürt’ün, Arap’ın, 81 milyon vatandaşımızın, bölgemizin
ve dünyanın hain terör örgütü olan PKK terör örgütüyle mücadele ediyor. Bakınız,
bu PKK terör örgütü -öyle insan hak ve özgürlüklerinden bahsetmeyin- silah baronlarının,
petrol şirketlerinin ve faiz lobisinin taşeronudur. 
MUAZZEZ
ORHAN (Van) – Taşeronluk sizin işiniz, taşeronluk sizin işiniz.
EBRÜ
GÜNAY (Mardin) – Siz onlarla iş tutuyorsunuz.
CAHİT
ÖZKAN (Denizli) – Orada Kürt vatandaşlarımıza, bakınız, acı çektirerek zulmedecek
bir terör örgütüdür ve geçmişte... 
(Mikrofon
otomatik cihaz tarafından kapatıldı) 
CAHİT
ÖZKAN (Denizli) – Başkanım, müsaadenizle.
BAŞKAN
– Toparlayın Sayın Milletvekili.
CAHİT
ÖZKAN (Denizli) – Birer dakika veriyorlar Başkanım.
...Filistin
halkının başına ne gelmişse o bölgede ihanet tohumları ekildikten sonra gelmiştir.
Aynı ihaneti PKK terör örgütü üzerinden Arapları, Kürtleri ve Türkleri birbirine
düşman kılarak yapmaya çalışıyorlar. Elbette biraz sonra cevap verilecek ancak ben
arzu ederim ki sayın grup başkan vekilinden ziyade o metni kürsüden okuyan arkadaşımız
bunun cevabını versin.
Diğer
açıdan, bir iki cümle de demokratik meşruiyetle ilgili söylemek istiyorum, bu çok
önemli. Tabii, gerçekten Sayın Emre’nin yapıcı katkılarına teşekkür ediyorum. Ancak
dünyada iyi anayasa diye bir şey yoktur, ideal bir anayasa yoktur. Filan ülke için
evrensel anlamda ideal olana bizim ülkemiz için ideal, iyi bir anayasa diyemeyiz.
Çünkü her ülkenin çatışma süreçleri, tarihî, politik, sosyoekonomik koşulları farklı
farklıdır. Bu noktada, şu an 16 Nisan 2017 tarihinde yürürlüğe giren ve milletimizin
kabulüyle hayata geçirdiğimiz Cumhurbaşkanlığı hükûmet sistemi sadece Adalet ve
Kalkınma Partisi -AK PARTİ- ve Milliyetçi Hareket Partisinin... 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili.
CAHİT
ÖZKAN (Denizli) – Toparlıyorum Sayın Başkan.
...ittifakıyla
hazırlanmış bir Anayasa değildir. Özü itibarıyla, bu ülkede millî emaneti sırtlanan,
bu ülkeye hizmet etme sorumluluğunu almış geçmiş hükûmetlerin de hedefinde olmuş,
onun da mücadelesini vermişlerdir. Turgut Özal, Süleyman Demirel, hatta Bülent Ecevit,
Necmettin Erbakan, Alparslan Türkeş Türkiye’nin siyasi ve tarihsel durumu Cumhurbaşkanlığı
hükûmet sistemi gibi güçlü bir hükûmet sistemiyle yönetilirse bu ülkenin millî emaneti,
refahı, özgürlüğü ve demokrasisinin güvence altına alınacağını ifade etmişlerdir.
Onun için bu yönetim modeli Türk siyasi tarihinin ve ortak aklın emri olarak hayata
geçirilmiş ve milletimiz tarafından hüsnükabulle kabul edilmiştir .
Genel
Kurula arz ederim. 
FİLİZ
KERESTECİOĞLU DEMİR (Ankara) – Sayın Başkan…
HABİBE
ÖÇAL (Kahramanmaraş) – Remziye Tosun cevaplasın. 
BAŞKAN
– Sayın Kerestecioğlu…
IV.- AÇIKLAMALAR (Devam)
28.- Ankara Milletvekili Filiz Kerestecioğlu Demir’in, Halkların Demokratik
Partisine “Onu söyleyemezsiniz, bunu söyleyemezsiniz.” gibi ifadelerle ayar vermeye
çalışıldığına, Savunma ve İçişleri Bakanlığının bütçesi artırılıyorsa buna “savaş
bütçesi” diyeceklerine ilişkin açıklaması
FİLİZ
KERESTECİOĞLU DEMİR (Ankara) – Sayın Başkan, biz uzunca bir süredir burada şöyle
bir durumu yaşıyoruz: Halkların Demokratik Partisi TDK’si var burada bütün partilerin,
Türk Dil Kurumu gibi. “Onu söyleyebilirsiniz, bunu söyleyemezsiniz, şunu söylerseniz
ayıp olur, bunu söylemezseniz şöyle olur.” gibi bir ayar vermeye çalışıyor. 
ŞAHİN
TİN (Denizli) – Çarpıtıyorsunuz. 
FİLİZ
KERESTECİOĞLU DEMİR (Ankara) – Burası Parlamentoysa buraya seçilmiş vekiller olarak
gelmişsek… Hepimizin farklı düşüncelerden geldiğini biliyoruz, bunun için zamanında
hapisler de yatmış insanlarız. Dolayısıyla gerçekten, aslında ben bu anlamda bir
ayar vermek istiyorum, herkes haddini bilsin, herkes gerçekten kendi düşüncesini
ifade etsin, kimse kimsenin ağzını kapatmıyor. O yüzden bu ülkede 2002’den beri
-dün yaptığım konuşmada söylemiştim- 6.456 insan ölmüş.
(Mikrofon
otomatik cihaz tarafından kapatıldı)
ŞAHİN
TİN (Denizli) – Özgürlük herkese sövmeyi gerektirmiyor, özgürlük bu değil. 
BAŞKAN
– Toparlayalım Sayın Demir
FİLİZ
KERESTECİOĞLU DEMİR (Ankara) – Bu kadar insan ölmüşse bu ülkede ve hâlâ savunma
bütçesi, İçişleri bütçesi artırılıyorsa sadece en fazla olarak, o zaman biz buna
savaş bütçesi deriz, kimse de bizim ağzımızı bu anlamda kapatamaz, bu kimseye düşmez.

ŞAHİN
TİN (Denizli) – PKK’yla mücadele etmek, savaşmak savaş bütçesi mi oluyor? 
TUMA
ÇELİK (Mardin) – Konuşun, siz de düşüncenizi söylersiniz. 
FİLİZ
KERESTECİOĞLU DEMİR (Ankara) – Kime ne dediğimizi, kime ne diyeceğimizi biz biliriz.
PKK’yle konuşacaksanız gidin onlarla konuşun, bizimle konuşmayın. Bu Mecliste HDP
varsa HDP’yle konuşacaksınız, HDP diyeceksiniz, HDP cevap verecek size. 
Filistin
halkının dostuymuş gibi yapıp da ondan sonra işte, Filistinlilere sürekli baskı
yapan, zulüm, haksızlık yapan İsrail’le 2002 yılında 1,4 milyar dolar olan ticareti
2017 yılında 5 milyar dolara çıkaran da sizsiniz. Burada hamaset yapmayın ne ölüler
üzerinden yapın ne diriler üzerinden yapın. Gerçekten bütçe konuşacaksanız ya da
kendi düşüncelerinizi ifade edecekseniz edin. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Kerestecioğlu. 
FİLİZ
KERESTECİOĞLU DEMİR (Ankara) – Bitiyor Sayın Başkan.
Biz
size en fazla “Bu doğru değil, şöyle değil.” diyebiliriz, buradan, yerimizden farklı
tepkiler verebiliriz ama kalkıp da “Bunu söyleyemezsiniz, şunu söyleyemezsiniz.”
diye bir üslubumuz, bir tutumumuz yok. Kimseden de bu lafları işitmek zorunda değiliz.
Bunu bize her defasında söyletmek zorunda da bırakmayın lütfen. 
Teşekkür
ederim. (HDP sıralarından alkışlar) 
BAŞKAN
– Teşekkürler. 
Sayın
Altay…
29.- İstanbul Milletvekili Engin Altay’ın, Hazine ve Maliye Bakanının Türkiye
gerçeklerine aykırı şeyler söylediğine, kuvvetler ayrılığını yok sayan bu sistemin
demokrasiye fayda getirmediğine, Cumhurbaşkanına yapılan eleştirilere İç Tüzük 69’a
göre söz verilemeyeceğine ilişkin açıklaması
ENGİN
ALTAY (İstanbul) – Ben otururken diyaframım rahat çalışmadığı için ayağa kalkıyorum.

Şimdi,
Parlamento konuşma yeri yani ben “Millet niye konuşuyor?” demem, bilakis sabaha
kadar konuşalım anlayışı içindeyiz. Ama, tabii, kürsüye çıkan hatiplerin, Parlamentoda
sözüyle irade ortaya koyanların, karşısındaki görüşlerin –ki burada 5 ayrı grubuz,
grubu olmayan partileri de sayarsak- biz de birçoğunu beğenmiyoruz. Bugün Sayın
Bakan yukarıdan aşağı Türkiye gerçeklerine çok aykırı şeyler söyledi, “Yalan söyledi.”
dersem ayıp olur ama oturup da sisteme girip de on dakika tekrar bir cevap, Bakanın
söylediği şu bu demiyorum, kaldı ki söylenebilir. 
Şuraya
geleceğim: Şimdi, yeni sistemden başlayalım. Bizim istemediğimiz, eksik gedik bulduğumuz,
kuvvetler ayrılığını yok sayan bu sistem -adı ne olursa olsun- demokrasiye fayda
getirmez ama bu yeni sistemi de –bu AK PARTİ’nin bir özelliği var, sistem dışılık
ve kural dışılık- hiç anlamayan ve hiç uymayan bir parti arıyorsanız Mecliste AK
PARTİ’dir. Hani yeni sistemdi, yasama ayrıydı, yürütme tamamen dışarıdandı? Bu ne
şimdi? Mesela ne? Böyle bir sistemde torba kanun olur mu? 3 milletvekili, 5 milletvekili
20 ayrı kanunda değişiklik yapan 122 maddelik…
(Mikrofon
otomatik cihaz tarafından kapatıldı) 
BAŞKAN-
Toparlayın Sayın Altay. 
ENGİN
ALTAY (İstanbul) – …torba kanun teklifi veriyorsa bu, yasamanın özgür iradesiyle
verilmiş bir torba kanun teklifi değildir. Bu, yürütmenin talimat ve direktifiyle
yürütme tarafından hazırlanmış, yürütmeye yakın parti tarafından imza atılmak suretiyle
Parlamentoya verilmiş bir torba kanun teklifidir. Torba kanun tasarıları olabilir.
Hükûmet der ki: “Benim şuna, şuna, şuna ihtiyacım var.” Ama bu nasıl bir yetenek
ki bir milletvekili yirmi ayrı kanun hakkında 122 maddelik torba kanun teklifi veriyor?
Bu, yeni sistemin ruhuna en aykırı tablodur. Böyle bir tabloda millete bu sistemi
de “yeni sistem” diye yutturamazsınız. Bu sistemin adı düpedüz “yürütme vesayetinde
bir yasama sistemi”dir. Yürütmeye bağlı bir yasama organıdır burası. 
Şimdi,
öbür yandan, sayın milletvekilleri, Sayın Erdoğan sizin Genel Başkanınız, bir şey
demem…
(Mikrofon
otomatik cihaz tarafından kapatıldı)
ENGİN
ALTAY (İstanbul) - …aynı zamanda Cumhurbaşkanı yani devletin milletle birlikte bölünmez
birliğini, bütünlüğünü temsil makamının başı. Aynı zamanda şimdi yeni sistemde yürütmenin
seçilmiş başı. Biz yürütmenin AK PARTİ’den ayrı olarak, ayrı oy pusulasıyla yürütmeyi
yürütmek üzere, devleti yürütmek üzere seçilmiş Cumhurbaşkanına yaptığımız eleştirilere
zaten -Başkanlık Divanı burada külliyen yanlış bir uygulama içinde, 4 Sayın Meclis
Başkan Vekili ve Meclis Başkanı da- İç Tüzük 69’a göre söz veremezsiniz. 69’u açıp
okumak lazım. “Okunmadı” demiyorum. Bizim AK PARTİ Genel Başkanı Erdoğan’a yönelik
yaptığımız bir eleştiriye söz verilir ama bir sayın bakanın, bir Cumhurbaşkanın
icraatlarıyla ilgili 69’un neresine göre söz vereceksiniz? Veremezsiniz. Bu işin
bir yanı.
Siz,
doğal olarak bunu anlayışla da karşılarım…
(Mikrofon
otomatik cihaz tarafından kapatıldı)
BAŞKAN
– Toparlayalım.
ENGİN
ALTAY (İstanbul) – Toparlayalım Başkanım. 
Siz
“Padişahım çok yaşa.” diyebilirsiniz. Sizin “Padişahım çok yaşa.” deme özgürlüğünüz
var. Şu sıradan itibaren bu tarafın da “Mağrurlanma padişahım senden büyük Allah
var.” deme özgürlüğü var. (CHP, HDP ve İYİ PARTİ sıralarından alkışlar) Bunu kabul
edeceksiniz. Buradan başlayacağız. Öte yandan Sayın Başkan… 
BURHAN
ÇAKIR (Erzincan) - Muharrem İnce gelmiyor.
ENGİN
ALTAY (İstanbul) – Cesur adam söz alır, adam gibi lafını söyler. 
BURHAN
ÇAKIR (Erzincan) – Ben de konuşacağım. 
ENGİN
ALTAY (İstanbul) – Konuş, gel. 
BURHAN
ÇAKIR (Erzincan) – Ama güzel laf attım. 
ENGİN
ALTAY (İstanbul) – Cumhuriyet Halk Partisinde 142 tane Muharrem İnce var, merak
etme, 142 tane Muharrem İnce var! (CHP sıralarından alkışlar)
Sayın
Başkan, şöyle bitiriyorum, Sayın Yunus Emre’nin konuşmasına da bir atıfta bulundu
Cahit Bey. Bir ülkede demokrasi işliyorsa Parlamento saygındır, bir ülkede demokrasi
işlemiyorsa, üzülerek ifade ediyorum, üyesi bulunduğum bir Parlamentoda, ben Parlamentonun
saygınlığının halel gördüğü kanaatindeyim. 
Arz
ederim efendim. (CHP sıralarından alkışlar)
BAŞKAN
– Teşekkür ederim. 
CAHİT
ÖZKAN (Denizli) – Sayın Başkanım…
BAŞKAN
– Buyurun Sayın Özkan. 
Toparlayalım.

30.- Denizli Milletvekili Cahit Özkan’ın, işçinin, köylünün, esnafın, çiftçinin
arasında siyaset yaptıklarına ve gelen talepleri kanun teklifi hâline getirdiklerine,
kuvvetler ayrılığı olduğuna ilişkin açıklaması
CAHİT
ÖZKAN (Denizli) – Sayın Başkanım, ben de müsaadeniz olursa ayakta konuşayım. 
Şimdi,
iyi bir parlamenter, böyle, küçük dünyasına hapsolup orada kendi düşünceleriyle
yasama faaliyeti yapamaz. 
HAYDAR
AKAR (Kocaeli) – Sen ne kadar zamandır parlamentersin? 
CAHİT
ÖZKAN (Denizli) – İyi bir parlamenter, gider, sivil toplumda, meslek odalarında,
derneklerde, vakıflarda, sendikalarda, vatandaşın arasında vatandaşın nabzını tutar,
hani, çok istiyorsunuz ya, çoğulcu, özgürlükçü, katılımcı bir demokrasi anlayışına
göre bir kanun teklifi hazırlar. Ha, bu kanun teklifi başka başka kanunları ilgilendiriyorsa,
tek bir kanun teklifinin içerisine bunları koyar, yine Parlamentoya getirebilir.
Ha, efendim, başka, sivil toplumun dışında bakanların da konularıyla ilgili hususlarda
toplumda bir talep varsa biz vatandaşımızın arasındayız, işçinin, köylünün, esnafın,
çiftçinin arasındayız. (CHP ve HDP sıralarından gülüşmeler) Biz, öyle, Etiler’de,
Moda’larda değil, vatandaşımızın arasında siyaset yapıyoruz. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Özkan. 
CAHİT
ÖZKAN (Denizli) – İşte, vatandaşımızın arasında bize gelen talepleri kanun teklifi
hâline getirerek, işte, sizin içinde bulunduğunuz Parlamentoda yasama faaliyetine
dönüştürüyoruz. 
Evet,
kuvvetler ayrılığı var. Hangi dilde konuşayım? “…”(x) Kuvvetler ayrılığı. [AK PARTİ sıralarından alkışlar; CHP
ve İYİ PARTİ sıralarından “Oo” sesleri, alkışlar(!)] Oo, ya, kuvvetler ayrılığı.
Bakan Bey gelirse “Niye geldi?”, gelmezse “Hani Bakan?” Onun için, kuvvetler ayrılığı
demek yasama, yürütme, yargı erklerinin birbirini karşılıklı olarak denge-denetim
mekanizmasını hayata geçirmesidir; ancak dağdan yokuş aşağı inerken direksiyonunu,
rotasını kaybetmiş, efendim, rotu, balansı çıkmış araba gibi tepetaklak gitmek değildir.
Yani, birbirini denetlerken de vatandaşa hizmet götüren anayasal model yürütme,
yasama ve yargıdır, aslolan; biz de bunun peşindeyiz.
BAŞKAN
– Peki, teşekkür ederim.
III.- KANUN TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276) ile
Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı (1/275),
2017 Yılı Merkezi Yönetim Kesin Hesap Kanunu Tasarısına İlişkin Olarak Hazırlanan,
2017 Yılı Genel Uygunluk Bildiriminin Sunulduğuna Dair Sayıştay Başkanlığı Tezkeresi
(3/38); 6085 Sayılı Sayıştay Kanunu Uyarınca Hazırlanan 2017 Yılı Dış Denetim Genel
Değerlendirme Raporu, 2017 Yılı Faaliyet Genel Değerlendirme Raporu ve 2017 Yılı
Mali İstatistikleri Değerlendirme Raporunun Sunulduğuna Dair Sayıştay Başkanlığı
Tezkeresi (3/39); 6085 Sayılı Sayıştay Kanunu Uyarınca Hazırlanan 2017 Yılı Kalkınma
Ajansları Genel Denetim Raporunun Sunulduğuna Dair Sayıştay Başkanlığı Tezkeresi
(3/41); 5018 Sayılı Kamu Mali Yönetimi ve Kontrol Kanunu ile 6085 Sayılı Sayıştay
Kanunu Uyarınca Hazırlanan 183 Adedi Merkezi Yönetim Kapsamındaki Kamu İdarelerine,
2 Adedi Sosyal Güvenlik Kurumlarına ve 10 Adedi Diğer Kamu İdarelerine Ait Olmak
Üzere Toplam 195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
– Şimdi 4’üncü maddeyi okutuyorum:
İKİNCİ BÖLÜM
Bütçe Düzenine ve Uygulamasına İlişkin Hükümler

Bağlı cetveller
MADDE 4- (1)
Bu Kanuna bağlı cetveller aşağıda gösterilmiştir:
a) 1 inci madde ile verilen ödeneklerin dağılımı (A)
b) Merkezi yönetim kapsamındaki kamu idareleri tarafından ilgili mevzuata
göre tahsiline devam olunacak gelirler (B)
c) Merkezi yönetim kapsamındaki kamu idarelerinin gelirlerine dayanak teşkil
eden temel hükümler (C)
ç) Bazı ödeneklerin kullanımına ve harcamalara ilişkin esaslar (E)
d) 5018 sayılı Kanuna ekli (II) ve (III) sayılı cetvellerde yer alan idare
ve kurumların nakit imkânları ile bu imkânlardan harcanması öngörülen tutarlar (F)
e) 10/2/1954 tarihli ve 6245 sayılı Harcırah Kanunu hükümleri uyarınca verilecek
gündelik ve tazminat tutarları (H)
f) Çeşitli kanun
ve kararnamelere göre bütçe kanununda gösterilmesi gereken parasal sınırlar (İ)
g) Ek ders, konferans ve fazla çalışma ücretleri ile diğer ücret ödemelerinin
tutarları (K)
ğ) 11/8/1982 tarihli ve 2698 sayılı Milli Eğitim Bakanlığı Okul Pansiyonları
Kanununun 3 üncü maddesi gereğince Millî Eğitim Bakanlığı tarafından yönetilen okul
pansiyonlarının öğrencilerinden alınacak pansiyon ücretleri (M)
h) 7/6/1939 tarihli ve 3634 sayılı Milli Müdafaa Mükellefiyeti Kanunu uyarınca
millî müdafaa mükellefiyeti yoluyla alınacak hayvanların alım değerleri (O)
ı) 3634 sayılı Kanun uyarınca milli müdafaa mükellefiyeti yoluyla alınacak
motorlu taşıtların ortalama alım değerleri ile günlük kira bedelleri (P)
i) 5018 sayılı Kanuna ekli (I), (II) ve (III) sayılı cetvellerde yer alan
kamu idarelerinin yıl içinde edinebilecekleri taşıtların cinsi, adedi, hangi hizmette
kullanılacağı ve kaynağı ile 5/1/1961 tarihli ve 237 sayılı Taşıt Kanununa tabi
kurumların yıl içinde satın alacakları taşıtların azami satın alma bedelleri (T)
j) Kanunlar ve kararnamelerle bağlanmış vatani hizmet aylıkları (V)
BAŞKAN
– Madde üzerinde söz isteyen, İYİ PARTİ Grubu adına Aksaray Milletvekili Ayhan Erel.
Buyurun
Sayın Erel. (İYİ PARTİ sıralarından alkışlar)
Süreniz
on dakikadır.
İYİ
PARTİ GRUBU ADINA AYHAN EREL (Aksaray) – Sayın Başkanım, değerli milletvekilleri,
yüce Türk milleti; 2019 Yılı Merkezi Yönetim Bütçe Kanunu Teklifi’nin 4’üncü maddesi
üzerine İYİ PARTİ adına söz almış bulunuyorum. Hepinizi saygıyla selamlıyorum.
Rahim
Cavadbeyli, bazılarınızın gözlerinde “Kim o?” gibi bir soru var. Birleşmiş Milletler
korumasına tabi bir mültecidir. İran Türklerinin demokrasi ve insan haklarını savunan
önemli bir lideridir. Hiçbir bilgi verilmeden ve gerekçe gösterilmeden gözaltına
alınarak dört gün bekletildikten sonra Van Kurubaş Geri Gönderme Merkezi Sığınmacılar
Kampı’na konuldu. Kardeş bildikleri Türkiye'deki bu beklenmedik durum karşısında
Tebriz caddelerinde binlerce Türk "Azerbaycan var olsun, Rahim Bey azat olsun."
sloganlarıyla yürüyerek tepkilerini gösterdiler. Suriye, Irak, Somali, Myanmar,
Filistin'deki insan hakları ihlallerine duyarlı davranan Türk Hükûmeti aynı duyarlılığı
neden Rahim Cavadbeyli’den esirgiyor? Milyonlarca Suriyeli sığınmacıya vatandaşlarımızın
dahi sahip olmadığı haklar bahşedilirken temel insan haklarının Cavadbeyli’den esirgenmesinin
sebebi, acaba onun Türklüğü müdür? İnsan haklarına aykırı sığınmacılar kampında
tutulan Rahim Cavadbeyli derhâl serbest bırakılmalıdır. Rahim Cavadbeyli’ye selam
olsun, Tebriz caddelerinde “Azerbaycan var olsun, Rahim Bey azat olsun.” sloganlarıyla
yürüyen binlerce Türk kardeşime selam olsun. 
Kan
kardeşime değil din kardeşime yardımcı olurum diyorsan, din kardeşin Doğu Türkistan
kan ağlıyor. Yok, ben din kardeşime değil kan kardeşime yardımcı olurum diyorsan,
kan kardeşin Doğu Türkistan kan ağlıyor. Doksan dört yıllık ömründe aldığı her nefesi
Türklük için, Doğu Türkistan için almış olan Kızıl Çin’in 1944-1949 işgalinden önceki
Doğu Türkistan Cumhurbaşkanı, dava ve mücadele adamı İsa Yusuf Alptekin Bey’i de
ölüm yıl dönümünde rahmet ve minnetle anıyorum. 
Sayın
Başkan, değerli milletvekilleri; daha önce de arz ettiğimiz gibi bu bütçe fakirin
fukaranın, köylünün, geçim sıkıntısı çeken hiç kimsenin derdine çare olmuyor. 2
bin TL ücret alan bir çalışanın neredeyse dokuzuncu aydan itibaren, vergi dilimi
değiştiğinden ödediği vergide artma, ücretinde azalma olmaktadır. Çalışanın maaşından
kesilen para belki birilerinin lokantada bıraktığı bahşiş kadar olabilir ama çalışan
için bu para ekmek demek, su demek, çocuğu için süt demek. Adaletli vergi sistemi
için kesinlikle asgari ücretten vergi alınmamalıdır, diğer çalışanların da ücretlerinin
asgari ücret olan kısmından vergi alınmamalıdır. Açlık sınırı 1.943 TL’yi geçmeyen
asgari ücretten vergi almak adaletsizliktir, ayıptır, yazıktır. 
Sayın
Başkan, değerli milletvekilleri; yandaş ve candaş müteahhitlerin borcuna gelince
ekonomik savaşı unutan iktidar, iş bulamadığı için öğrenci kredi borcunu ödemeyen
gencin ümüğüne yapışıyor. Adında adalet olan partiye sesleniyoruz: Adın gibi ol,
adil ol. Eğer adilsen silsene bu gençlerin borcunu, silsene fakir fukaranın Sosyal
Güvenlik Kurumu borcunu, BAĞ-KUR borcunu. 
Bakın,
yerel seçimler geliyor, görünen şu ki: AK PARTİ’li birçok belediye başkanı arkadaşımız
koltuğundan olacak gibi görünüyor. Sizin işe aldığınız ama bizim kardeşlerimiz,
bizim çocuklarımız, bizim evlatlarımız 4/B’li olarak belediyelerde çalışıyorlar.
Onların kaderleri gelecek belediye başkanının iki dudağı arasında. Belediyelerde
ve diğer kamu kuruluşlarında çalışan 4/B’li sözleşmeli personelin çilesine, korkulu
rüyasına bu bütçe son veriyor mu? 
Engelli
vatandaşlarımız zor durumda. Bakıcısına ödeme yapılıyorsa engelli maaşı verilmiyor,
engelli maaşı veriliyorsa bakıcı parası verilmiyor. Bu saçmalığa bir son vermek
gerekiyor diye düşünüyorum. Yine istihdamlarına yönelik önlem ve düzenlemeleri kısa
zamanda uygulamaya geçiren bir bütçe lazım. 
Bu
arada, önceki hatiplerden biri İçişleri Bakanı ve Millî Savunma Bakanına teşekkür
etti, inşallah olur, biz de aynı duyarlılığı bu konuda duyuyoruz çünkü bu vatan
bize mezar olmadan düşmana gülizar olmaz diyen; kanlarıyla bayrağımıza renk, canlarıyla
vatanımıza hayat veren; gençliğini, sevdasını, hayal ve düşlerini, tüm varlığını
vatana adayan bu kahraman uzman ve çavuşlarımıza, onbaşılarımıza bir an önce kadro
vermek zorundayız.
Üniversiteyi
bitirdiği hâlde torpili olmayan, dayısı olmayan ve yıllarca işsiz olan gençler artık
evden, annesi babası uyanmadan çıkıp annesi babası uyuduktan sonra geliyor. Onlardan
harçlık istemekten artık bizar bir hâle geldi. Bu bütçede en azından bu genç işsizlerimize
iş buluncaya kadar bir vatandaşlık maaşı bağlamak, bu bütçeyi hazırlayanların aklına
gelmedi mi? 
Binlerce
vatandaşımız çıraklık eğitimi okullarında geçen sürelerin sigortalı sayılması yönündeki
taleplerine duyarsız olan bu bütçeye vicdanen nasıl “evet” diyeceğiz? Mehmetçiklerimizin askerlik boyunca sigorta primlerinin
devlet tarafından yatırılmadığı bir bütçeye nasıl “evet” diyeceğiz? Meydanlarda
söz verdiğiniz, verdiğimiz hâlde tüm kamu çalışanlarının ek göstergelerini 3600’e
çıkarmayan bu bütçeye nasıl “evet” diyeceğiz? Yine, söz verdiğiniz hâlde saçma bir
nedenle bir yüzde 70 kriteriyle hastanelerde, kamu kurumlarında taşeron işçi olarak
çalışan aşçılarımızı, bilgi işlemcilerimizi, şoförlerimizi niye kadroya almıyoruz?
Aynı yerde çalışan, hastanede çalışan bir temizlik işçisi kadroya geçti, yıllarca
yan yana çalıştığı mutfaktaki bir arkadaşımız maalesef kadroya geçmedi.
Sayın
Başkan, yine, kamuda “joker taşeron işçiler” diye tabir edilen işçiler var. 4 Aralıkta
işbaşında olmadığı için kadroya alınmayan bu insanların mağduriyetine son veriniz.

Bir
de EYT var, erken emeklilikte yaşa takılanlar, 750 bin kişi diyorsunuz; hiç öyle
değil, lütfen kusura bakmayın. Gidin, çalışan arkadaşlara, bu yaşa takılanlara Allah
rızası için bir sorun, maaşı yüksek olan arkadaş zaten emekli olmak istemiyor ki.
5 bin lira, 6 bin lira alan adam niye emekli olsun? Emekli olmak isteyen 1.500 lira,
1.600 lira ücret alan arkadaş. O da niye emekli olmak istiyor biliyor musunuz? Emekli
olacak, 1.600 lira alacak, hemen akabinde tekrar işe girecek, bin lira da oradan
alacak; 2.600 lirayla çocuklarına pantolon, çocuklarına belki 1 kilo et alma sevdasında.

İktidar
partisinin milletvekilleri, EYT’yi değerlendirirken lütfen buna dikkat ediniz. Yoksa
hâli vakti yerinde olan insanların, maaşı dolgun olan arkadaşların böyle bir problemi
yok; problemi olan, maaşı düşük olan arkadaşlarımız. Emekli olduğunda Alanya’ya
tatile gidecek, Almanya’ya seyahate gidecek durumları yok. 
Çiftçinin
problemi var, hayvancılıkla uğraşanın problemi var ama gördüğüm kadarıyla süre doluyor.
Şimdi,
iktidarımız ağzını açıyor “yerli ve millî” diyor, eyvallah, biz de yerliyiz ve millîyiz.
Bu deyime uymayan birçok yatırımlar veya işler var. Bunlardan bir tanesi, TÜRKSAT
1B uydusu uzayda kayboldu. Gazeteye ilan vermişler.
“TÜRKSAT 1B uydusunu görenler, bilenler Allah rızası için falan yere bilgi versin.”
Uzaya fırlattığınız TÜRKSAT 1B uydusu yok. Dolayısıyla, Türk milletinin parası uçmuş
gitmiş.
Yine
siz “GÖKTÜRK-2 uydusu yüzde 100 yerli.” diyorsunuz. Nasıl yerli, vallahi anlamış
değiliz. Denge konum modülü İngiliz, optik sistemi Güney Kore, tepki tekerlekleri
Amerikan, manyetik tork çubukları Alman, itki sistemi İsrail, titreşim testlerini
Fransız yapmış, Çinliler fırlatmış, olmuş millî. Söyler misiniz, GÖKTÜRK’ün isminden
başka millî olan hiçbir tarafı yok, sadece ismi millî.
Yine,
Cumhurbaşkanımızın adını verdiğiniz, aldığınız feribot Norveç’ten geldi. Demir yollarında
kondüktörlerin çaldıkları düdük Çin malı. Yeni Zelanda’dan koyun aldınız, Ukrayna’dan
inek aldınız, Sırbistan’dan besmelesiz et getirdiniz, dünyanın birçok ülkesinden
tarım ürünü alıyorsunuz, saman dahi alıyoruz. Yerli, millî hiçbir şey bırakmadınız
ama söylemlerinize baktığımızda bunun tam tersi. 
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Milletvekili. 
AYHAN
EREL (Devamla) – Yine, Çevre Kanunu’yla ilgili, poşetten vatandaştan 25 kuruş alınması
yönünde bir karar çıkarıldı. Keşke poşeti vatandaşa 25 kuruş satma yerine, vatandaştan
poşetlerini 25 kuruşa geri almış olsaydık, umarım, bu kanuna daha fazla hizmet ederdi.

Sataşmak
hiç adetim değil ama bir konuyu belirtmeden geçmeyeceğim. 
BURHAN
ÇAKIR (Erzincan) – Seni hiç muhatap almıyoruz. 
AYHAN
EREL (Devamla) – Eyvallah. 
BURHAN
ÇAKIR (Erzincan) – Boş konuşuyorsun çünkü. 
AYHAN
EREL (Devamla) – Keşke saray bahçesindeki hurma ağaçlarının donmasına çözüm bulan
bu bütçe, Aksaray’ın Kırkkızlar Tepesi’nin ağaçlandırılmasına da katkı sağlasaydı
diyorum, hepinize sevgi ve saygılar sunuyorum. (İYİ PARTİ sıralarından alkışlar)
BAŞKAN
– Teşekkür ederim Sayın Erel. 
Madde
üzerinde söz isteyen, Milliyetçi Hareket Partisi Grubu adına Yozgat Milletvekili
İbrahim Ethem Sedef.
Buyurun
Sayın Sedef. (MHP sıralarından alkışlar) 
Süreniz
on dakikadır. 
MHP
GRUBU ADINA İBRAHİM ETHEM SEDEF (Yozgat) – Sayın Başkanım, değerli milletvekilleri;
2019 Yılı Merkezi Yönetim Bütçe Kanunu Teklifi 4’üncü maddesine bağlı cetveller
üzerine Milliyetçi Hareket Partisi adına söz almış bulunmaktayım. Değerli heyetinizi
ve aziz Türk milletini saygıyla selamlıyorum. 
Değerli
milletvekilleri, 16 Nisan 2017’de yapılan halk oylamasıyla büyük Türk milleti Cumhurbaşkanlığı
hükûmet sistemine onay vermiştir. Cumhurbaşkanlığı hükûmet sistemiyle birlikte ülkemiz
yeni bir döneme başlamış, bununla beraber, şer odakları da boş durmayarak küresel
oyunlarını sahnelemeye başlamıştır. Beka düzeyine varan sorunlar karşısında Milliyetçi
Hareket Partisi elini değil, gövdesini taşın altına koyarak oyunları bozmasını bilmiştir.
Partimiz, toplumu kutuplaştırmadan, ayrıştırmadan, milletimizi olumsuz anlamda etkileyecek
kısır çekişmelere girmeden siyaset yapmanın gerekliliğine inanmıştır. Aziz Türk
milletinin iradesinin tecelligâhı olan Türkiye Büyük Millet Meclisindeki görüşmelerde
de Milliyetçi Hareket Partisi olarak ülkemizin sorunlarına yapıcı muhalefet anlayışımızla
yaklaşıyoruz. Toplumu ilgilendiren hiçbir konuyu istismar malzemesine dönüştürmedik,
gerçekleri gördük, meselelere hakkaniyet ölçüsüyle baktık. 2019 bütçe teklifiyle
ilgili görüşlerimizi de bu anlayışla dile getirdik ve getirmeye devam ediyoruz.

Milliyetçi Hareket Partisi olarak 2019 merkezi yönetim
bütçesini genel olarak olumlu değerlendirdiğimizi belirtmek isterim, ancak, bütçe
kalemleri ve kurum bütçeleriyle ilgili görüşlerimiz, yapıcı eleştirilerimiz ve de
önerilerimiz olacaktır. Bütçe teklifinin 2019-2021 dönemini kapsayan Yeni Ekonomik
Program’da çerçevesi çizilen hedeflere uyumlu olduğu gözükmektedir. 
Konuşmanın bu kısmında, bütçeye bağlı cetvellerden bazılarının
içeriği hakkında konuşmak istiyorum.
Sayın
Başkanım, değerli milletvekilleri; Millî Eğitim Bakanlığımız -uzunca bir süredir
eleştirilen- on altı yılda 7 bakan değiştirmiş ve buna bağlı olarak da sık sık sistem
değişikliği yapmış, son Bakanımızla da beklentilerin arttığı bir kurum olmuştur.

Milliyetçi
Hareket Partisi olarak millî eğitim alanında en büyük sorunun öğretmenlerimizin
durumu olduğunu düşünüyoruz. Öğretmen açığı Türkiye'de eğitim sisteminin kalitesini
zedelemektedir. Bakanlık bünyesinde yüzde 11’e yakın norm kadro açığı bulunduğunu
Bakan Bey bütçe sunumunda açıkladı. Türk millî eğitim sisteminin en büyük sorunlarından
olan öğretmen açığı ve atanamayan öğretmenler meselesi, eğitim sistemimizin akıbeti
açısından düşündürücüdür. Atanamayan öğretmenlerin tamamının kademeli olarak atanmasını
sağlayacak şekilde kadro ihdası yapılması gerekmektedir.
2011’de
kaldırılan sözleşmeli öğretmenlik uygulamasına tekrar geçilmiştir. Bunun tekrar
başlatılması, geçmişte yaşanan mağduriyetlerin yine yaşanmasına sebep olabilecektir.
Sözleşmeli öğretmenlik güvencesiz bir sistemdir. Sözleşmeli öğretmen istihdamıyla
amaçlanan, kalkınmada öncelikli yörelerdeki öğretmen ihtiyacının karşılanması ise
bu sorunun çözümü, sözleşmeli öğretmen istihdamı yerine, ekonomik teşvik ve benzeri
yöntemlerle bu bölgelerde çalışma cazip hâle getirilebilir. 
Aynı
öğretmenler odasında özlük hakları farklı öğretmenler oluşturuluyor. Bu yöntem geçmişte
de denendi ve verim alınmadığı gerekçesiyle vazgeçildi. Bu sebeple, sözleşmeli öğretmen
istihdamından vazgeçilmelidir. 
Millî Eğitim Bakanlığında görev yapan öğretmenlerimize
maaş karşılığı dışında, girdikleri ders saati ve tuttukları nöbet için ek ders ücreti
ödenmesi yapılmaktadır. Her ne kadar öğretmen maaşlarına ek olarak girdiği ders
saatine göre ödeme yapılsa da ek ders alımı belirli bir saate kadar uyarlanmış ve
sınırlandırılmıştır. Bu konuda bir esneklik sağlanması, yaptığı işin karşılığını
alamayan öğretmenlerimizin en azından ek ders ücretleri konusunda biraz daha desteklenmesi
gerektiğini düşünüyorum.
Değerli milletvekilleri, diğer bir konu ise ziraat mühendisi,
veteriner hekim ve gıda mühendislerinin atama problemleridir. Bu kişilerin istihdam
edilmesine sadece bir işsizlik ve istihdam sorunu olarak bakamayız. Bu konu aynı
zamanda Hükûmetin gıda güvenliğine yaklaşımını da ortaya koymaktadır. Söz konusu
gençlerimiz gıda güvenliğini artırmak ve daha sağlıklı ürünlerin üretilmesine, tüketilebilmesine
imkân tanımak için eğitim almışlardır. Eğitimde kalitenin artırılabilmesi için büyük
önem arz eden bu mühendisliklerle ilgili olarak dönemin Gıda, Tarım ve Hayvancılık
Bakanı Sayın Ahmet Eşref Fakıbaba “Biz görevimizi yapıyoruz. Ziraat mühendisi, veteriner
hekim ve gıda mühendislerinin istihdamı için 9 Şubat 2018’de 10.551 kişinin Gıda,
Tarım ve Hayvancılık Bakanlığı ailesine katılmasına yönelik gerekli kuruluşlara
yazılarımızı yazdık. Bir şey söylüyorsak doğrudur.” demişti. “Devlette devamlılık
esastır. Devlet milleti için vardır.” Bu açıklamadan sonra umutlanan mühendis kardeşlerimiz
bir an önce somut adımlar beklemektedir.
Kıymetli
milletvekilleri, bahsetmek istediğim bir başka konu da tarımla ilgilidir. Tarımda
istisnasız hemen herkesin şikâyetçi olduğu en büyük sorun yüksek girdi maliyetleridir.
Ürettikçe zarar eden çiftçi girdi fiyatlarındaki artışa yetişemeyince üretimden
kaçmaktadır. Bu nedenle, Türkiye birçok tarım ürününü ithal ederken arazilerimiz
ise boş durmaktadır. Tarımsal üretimdeki büyük yüksek girdi fiyatları nedeniyle
üretim maliyetleri yükselmekte, Türk çiftçisi yabancı ülkenin üreticileriyle rekabet
edememektedir. Çiftçimizi desteklememiz, köylerimizin boşalmasını engellememiz gerekmektedir.
Seçim bölgem Yozgat’ta da bu durumu canlı canlı yaşıyoruz. Köylerimiz boşalıyor,
şehir merkezleri ve büyük şehirlere yaşanan bu göçü durdurabilmenin yolu da tarımdaki
yüksek girdi maliyetlerini düşürmek olacaktır. Çiftçimize sağladığımız mazot desteği
yerine, tarımda kullanılan mazot özel tüketim vergisinden muaf tutulsa olmaz mı?
Bizce tarımda kullanılan mazotun özel tüketim vergisinden muaf tutulması şu an var
olan mazot desteğinden daha fazla çiftçimize katkı sağlayacaktır. Üretim maliyetlerinin
düşürülmesinde öncelikle yapılacak olan, üretimin temel girdileri mazot, gübre,
ilaç, tohum, fide, fidan, yem ve tarımsal elektrik üzerindeki vergi yükü kaldırılmalıdır,
tarımsal destekler artırılarak devam edilmelidir.
Değerli
Başkanım, kıymetli milletvekilleri; konuşmanın sonunda kamu kurumlarındaki araç
alımı ve kiralaması konusuna değinmek istiyorum. Kalkınma Bakanlığı geçtiğimiz yıl
“Kamu Kurumlarında Taşıt Filosu Yönetimi” başlıklı bir rapor yayınlamıştı. Rapor,
kamu kurumlarındaki araçların durumunu göstermesi bakımından dikkat çekicidir. Kamu
kurumlarına ait resmî araç sayısında birçok gelişmiş ülkeyi geçtiğimiz açıktır.
Son verilere göre Türkiye’de 115 bine yakın kamu aracı bulunurken bu rakam Fransa’da
2 bin, İtalya’da ise 29 bin. Ekonomik sorunlarımızı aşma noktasında devletimizin
gündeme aldığı tasarruf tedbirleri kapsamında kamu araçlarında azalmaya gidilmesi
yerinde ve doğru bir karardır. Bir an önce tasarruf tedbirleri uygulanmalı, kamudaki
bu resmî araç çılgınlığına son verilmelidir.
Ayrıca
kamu kurumlarındaki araçlarla ilgili olarak başka bir konu da araç kiralama uygulamasıdır.
Kamu kurumlarında kullanılan araçların bir kısmı kiralama yöntemiyle kurumlara tahsis
edilmektedir. Gerekçe olarak da lüks araçların azami satın alma bedellerinden daha
fazla ücrete sahip olması gösterilmektedir. Fakat azami satın alma bedelinin üzerinde
diyerek kiralanan araçların kiralama bedelleri üzerinden yapılan hesaplarda söz
konusu araçların piyasa değerinin üzerinde kiralama bedelleri ödendiği bilinmektedir.
2017 yılında tam 13.558 araç kiralandığını açıklamıştır yetkililer. Bu durum tasarruf
anlayışımızla ters düşmekte, kamu kaynaklarının doğru kullanımıyla uyuşmamaktadır.

Bir
elzem konuyu da hatırlatmak istiyorum. Bu konuda diğer milletvekili arkadaşlarımıza
da talepler geliyordur. Polis teşkilatımız 3600 ek gösterge bekliyor. Bir an önce
çözüme kavuşturulmasını beklemektedir. 
Hepinizi
saygıyla selamlıyorum. (MHP sıralarından alkışlar) 
BAŞKAN
– Madde üzerinde söz isteyen, Halkların Demokratik Partisi Grubu adına Diyarbakır
Milletvekili Semra Güzel. 
Buyurun
Sayın Güzel. (HDP sıralarından alkışlar) 
Süreniz
on dakika. 
HDP
GRUBU ADINA SEMRA GÜZEL (Diyarbakır) – Sayın Başkan, değerli milletvekilleri; bugünkü
konuşmamda şu an aramızda olmayan ve kırk bir gündür İmralı tecridinin kaldırılması
için açlık grevinde olan Hakkâri Milletvekilimiz Leyla Güven’i daha yakından tanımanız
için bir şeyler söyleyeceğim. Günlerdir aynı ismi aynı şekilde duyuyorsunuz biliyorum.
Fakat vicdani ve politik hassasiyetiniz o kadar körelmiş ki kulak vermek istemiyorsunuz.
Israrla görmezden gelmenize rağmen, Leyla Vekil bu topraklardaki barış mücadelesi
için ve bu sıralarda oturan birçok vekile nazaran çok daha fazla bedel ödemiş, emek
vermiş, mücadele etmiş bir kadındır ve bu Meclisin bir üyesi olarak şu anda burada
değil, cezaevinde mücadele etmeye devam ediyor. 
Değerli
milletvekilleri, Leyla Güven Konya’nın Cihanbeyli ilçesinde doğmuş ve şu an 54 yaşındadır.
Bu ülkenin bir gerçekliği olarak 17 yaşında zorla evlendirilmiş, 2 çocuk annesidir.
Almanya’da bir müddet yaşadıktan sonra Türkiye’ye dönmüş ve 1994’te HADEP’in Konya
örgütünde çalışmaya başlamıştır. 2001 yılında kendisine ait bütün ev eşyalarını
satmış ve bavuluyla beraber parti genel merkezine gelerek bundan sonra sadece parti
çalışmalarında olmak istediğini ifade etmiştir. Çukurova bölgesinde kadın kollarında
çalıştığı sürede, 2004 yılındaki yerel seçimlerde Adana Seyhan ilçesi Küçükdikili
Belediyesine, 2009 yılındaki yerel seçimlerde ise Urfa Viranşehir ilçesine belediye
başkanı olarak seçilmiştir. 2009 yılında KCK operasyonları kapsamında gözaltına
alınmış, tutuklanmış ve dört buçuk yıl hapis yatmıştır. Şunu da hatırlatalım: KCK
operasyonları yapanların ve dosyayı hazırlayanların FETÖ olduğu ortaya çıktı. Dosyanın
hâkim ve savcısı FETÖ operasyonlarıyla tutuklandı ve buna rağmen dosyalar üzerinde
hâlâ yargılamalar devam ediyor. 
Kendisi
7 Haziran 2015 seçimlerinde Urfa’dan milletvekili seçilmiştir. 2016’da ısrarla illegalize
etmeye çalıştığınız Demokratik Toplum Kongresine eş başkan olarak seçilmiştir. 24
Ocak 2018’de ikinci kez tutuklanmış ve Diyarbakır Cezaevine götürülmüştür. Aynı
yıl içerisinde 24 Haziran 2018 seçimlerinde Hakkâri Milletvekili olarak seçilmiş
ve tamamen siyasi bir kararla serbest bırakılmamış ve hâlâ siyasi bir rehine olarak
cezaevinde tutulmaktadır.
Bakın,
bütün bunları niye anlatıyorum biliyor musunuz? Biraz da olsa utanma duygunuz kalmışsa
utanın diye. 
RECEP
ÖZEL (Isparta) – Ne utanma duygusu ya? Lütfen ya… 
SEMRA
GÜZEL (Devamla) - Elli dört yıllık ömrünün büyük bir kısmını…
RECEP
ÖZEL (Isparta) – Sen ne diyorsun ya? Ne biçim bir dille konuşuyorsun? Ne utanma
duygusu ya?
İLYAS
ŞEKER (Kocaeli) – Lütfen temiz bir dille konuşur musunuz?
SEMRA
GÜZEL (Devamla) - Bir derdiniz varsa gelip burada anlatırsınız. Orada öyle sadece
gürültü kirliliğine neden oluyorsunuz.
RECEP
ÖZEL (Isparta) – Senin utanma duygun varsa bunları konuşmazsın orada.
TUMA
ÇELİK (Mardin) – Dinleyin, dinleyin. Cevabını verirsiniz.
BAŞKAN
– Evet. Genel Kurula…
SEMRA
GÜZEL (Devamla) - Biraz da olsa utanma duygunuz kalmışsa utanın diyorum. 
İLYAS
ŞEKER (Kocaeli) – Sayın Başkanım, lütfen... Eline kâğıt tutuşturuluyor, okumadan
çıkıyorsunuz belli ya. Ne yazdığını bile bilmiyorsun.
SEMRA
GÜZEL (Devamla) - Elli dört yıllık ömrünün bir kısmını bu ülkenin demokrasi mücadelesine
adamış bir kadın vekil kendi taleplerini burada Mecliste dillendirmediği için cezaevinde
duyurmaya çalışıyor. Leyla Güven Hakkâri halkının oylarıyla seçilmiş bir milletvekilidir
ve onun yaşadıklarının onda 1’ini yaşasaydınız çoktan bavulunuzu toplayıp bu ülkeyi
terk etmiştiniz.
ALİ
ÖZKAYA (Afyonkarahisar) – Bizim bu ülkeden başka gidecek yerimiz yok, gidecekseniz
siz gidin.
SEMRA
GÜZEL (Devamla) – Bakın, Paris’ten tutalım da Hindistan’a kadar dünyanın birçok
yerinde Leyla Güven’le dayanışma mesajları yayınlanıyor. Ancak üyesi olduğu bu Parlamentodaki
iktidar ve bazı muhalefet partileri bu durum karşısında üç maymunu oynamaya devam
ediyor. 
RECEP
ÖZEL (Isparta) – Allah, Allah… Sen neyi oynuyorsun?
SEMRA
GÜZEL (Devamla) - Ve şu anda Leyla Güven sağlık açısından kritik bir aşamadadır.

İMRAN
KILIÇ (Kahramanmaraş) – Yesin, içsin.
SEMRA
GÜZEL (Devamla) - Başta Kürt halkı olmak üzere halkların şu anda aklı ve vicdanı
Diyarbakır Cezaevindedir ve tek talepleri tecridin kaldırılmasıdır. Fakat sizin
bu talebe karşılık politikanız nedir? Leyla Güven’in talebini sahiplenen, açlık
grevini başlatan yurttaşlarımızı il binalarını basarak gözaltına almak.
Bakın,
il binamıza yapılan baskında polisler açlık grevinde olan annelerin ayakkabılarını
giymelerine dahi fırsat vermeden yalınayak sürükleyerek gözaltına aldılar ve gözaltında
zorla beyaz tülbentleri çıkarıldı. Ama bu yapılan hukuksuzluklar ne ilk ne de son.
Cumartesi Anneleri eylemlerinin 700’üncü haftasında sürüklenerek, gaz sıkılarak
gözaltına alındı. Ülkede kadına yönelik şiddet yüzde 150 artmış iken 25 Kasımda
kadınların yürümesine izin vermediniz. Taybet ananın cenazesi yedi gün boyunca sokak
ortasında kaldı, ailesinin almasına dahi izin vermediniz çünkü korkuyorsunuz, kadın
direnişinin iktidarınızı devirmesinden ve bunun yaratacağı sonuçlardan korkuyorsunuz.
“Terör” diyorsunuz, “şiddet” diyorsunuz, “Örgüt talimatıyla bu eylemler yapıldı.”
diyorsunuz ve her defasında partimizi ve çalışanlarımızı terörize etmeye çalışıyorsunuz.
Israrla anlamadığınız bir nokta var: Partimizin en küçük köyden ilçelere, bölgeden
Meclise kadar uzanan bir seçmen kitlesi olduğunu unutuyorsunuz. 
Bakın,
2012’de Roboski katliamı için şu anda tutuklu olan ve bugün itibarıyla aynı taleple
açlık grevine başlayan Sayın Gültan Kışanak bir konuşma yapmıştı, “‘Terörle mücadele’
adı altında doksan yıldır bir halkla mücadele ediyorsunuz.” demişti. İşte anlamadığınız
nokta bu, terörle itham ettiğiniz bir partinin 6 milyondan fazla oyu var. O zaman,
bizlere oy veren yurttaşlara doğrudan bunu söylüyorsunuz. Fakat kabul etmeniz gereken
bir hakikat var, barış talebi olan yurttaşların kendi temsiliyetlerini sizde görmemesidir.

O
kadar kayyum politikalarınıza, baskılarınıza, gözaltılarınıza, katletmelerinize
ve savaş politikalarınıza rağmen 24 Haziran seçimlerinde özellikle Kürtlerin yoğun
olduğu illerde sandıktan AKP değil HDP çıktı. Şimdi önümüzde 31 Mart seçimleri var
fakat aylar öncesinde Hükûmet yetkilileri “Sandıktan teröre bulaşanlar çıkarsa yine
kayyum atarız.” diye açıklamalar yaptı. Siz bu söylemlerle aslında halkların iradesini
terörize etmiş oluyorsunuz ve sandıktan yine HDP’nin çıkacağını çok iyi biliyorsunuz,
resmen “HDP sandıktan çıkarsa kayyum atayacağız.” diyorsunuz. Bizim için bu mesele
bir demokrasi sorunudur, milyonların iradesinin yok sayılmasıdır. 
Sizin
demokrasiyle değil parayla işiniz var, biliyoruz. O zaman anladığınız dilden konuşalım.
Açın, Sayıştay raporlarına bakın, o çok övdüğünüz kayyumlar ne kadar para dolandırmış.
Bakın, 96 belediyeye kayyum atadınız ama Sayıştay bile rakamlardan ürkmüş olacak
ki “web” sitesinde sadece 12 belediyenin Sayıştay raporlarını açıkladı…
ALİ
ÖZKAYA (Afyonkarahisar) – Sizin PKK’ya gönderdiğiniz paralara engel olduğu için
mi kızıyorsunuz? 
TUMA
ÇELİK (Mardin) – Size geliyor, size, size. 
RECEP
ÖZEL (Isparta) – Niye bize gelsin ya!
ALİ
ÖZKAYA (Afyonkarahisar) – PKK’ya gitmiyor paralar, o yüzden mi rahatsız oluyorsunuz?
TUMA
ÇELİK (Mardin) – Bir yere gittiğini ispatlayın bakalım. 
BAŞKAN
– Hatibi dinleyin.
ALİ
ÖZKAYA (Afyonkarahisar) – İşinize bakın. 
BAŞKAN
– Ali Bey…
SEMRA
GÜZEL (Devamla) – …geriye kalan 84 belediyenin raporlarını açıklamadı. Belediye
yönetimleri partimizde olduğu sürece yani 2016’daki Sayıştay raporlarını ne hikmetse
yayınlamıyor çünkü o belediyeleri gasbettiğinizde hepsini sıfır borçla ve kasalarda
fazla parayla aldınız. Şimdi ise Ağrı Belediyesinin…
RECEP
ÖZEL (Isparta) – Hadi oradan ya! Dağa gönderiyordunuz paraları. Hadi oradan!
SEMRA
GÜZEL (Devamla) – Dinleyin de öğrenin.
…banka
kredileri ve gider taahhüt borcu 20 milyon 53 bin. Tunceli Belediyesinin toplam
borcu 936 bin. Van Belediyesinin açığı 95 milyon. Seçim bölgem olan Diyarbakır Büyükşehir
Belediyesi ise Sayıştay raporlarına girdiği hâlde ne kadar borçlandırıldığı yazmıyor.

O
zaman biz sadece bir örnekle durumun vahametine biraz da olsa açıklık getirelim.
Bakın, Diyarbakır Büyükşehir Belediyesinde kayyum atanmadan önce belediye bünyesinde
tüm alım satım hizmetlerini karşılamak üzere aylık 15 milyon sabit bütçeyle MED
AŞ kurulmuştu.
KEMAL
ÇELİK (Antalya) – Atma, atma.
SEMRA
GÜZEL (Devamla) – Belediyenin her türlü kamu hizmetini karşılayan ve ciddi kâr getirisi
olan bu şirket kayyum geldikten sonra zarar etmeye başlamış, hatta ihale verdiği
birçok firmanın alacağını dahi ödeyemez hâle gelmiştir. Belediyeden alacaklarını
tahsis edemeyen bu firmalar işçilerin ücretlerini ödeyememiş, batma aşamasına gelmiştir.
Kayyum gelmeden önce belediye bünyesinde kamu hizmeti ihalesine girip işi bitiren
herkes parasını zamanında alıyordu. Bu firmalara dahi parayı ödeyemiyorsa kayyum,
belediyenin bu kaynakları nereye aktarılıyor? 
KEMAL
ÇELİK (Antalya) – Turizm arttı, turizm arttı.
SEMRA
GÜZEL (Devamla) – İşin doğrusu, kayyum da bu yerel seçimde kaybedeceğini bildiği
için belediyeyi borç batağıyla bırakma çabasındadır. 
KEMAL
ÇELİK (Antalya) – Suruç’u, Sur’u gezdin mi sen? Diyarbakır’da turizm arttı.
SEMRA
GÜZEL (Devamla) – Bakın, iktidar Diyarbakır halkına diyor ki: “HDP’ye oy verirseniz
kayyum atarız.” Böyle bir anlayış dünyanın hiçbir yerinde yok. Atadığınız kayyumların
icraatları ortada.
RECEP
ÖZEL (Isparta) – Yanlış, çarpıtma, teröre bulaşan olursa atanır.
BAŞKAN
– Hatibi dinleyelim sayın milletvekilleri.
RECEP
ÖZEL (Isparta) – Efendim, hatip, hatip gibi konuşsun, hatip terörist gibi konuşuyor.
SEMRA
GÜZEL (Devamla) – Sadece Diyarbakır’da belediyelere bağlı 10 kadın müdürlüğümüzü
kapattınız. Belediyelerde çalışan 969 işçiyi işten çıkardınız. Ana dilde eğitim
veren kreşleri kapattınız. (AK PARTİ sıralarından gürültüler) 
BAŞKAN
– Sayın milletvekilleri…
SEMRA
GÜZEL (Devamla) – Sanki alay eder gibi, Kürtçe eğitim veren öğretmenleri 21 Şubat
2016’da, Dünya Anadil Günü’nde işinden aldınız. Roboski katliamı için Kayapınar
Belediyesi tarafından yapılan Roboski anıtı bir gece yarısı yerinden söküldü. Bunun
mantığa bir izahatı var mıdır? Türkiye’de yakın tarihin en korkunç katliamlarından
biri olan Roboski katliamıyla yüzleşmek yerine katliamı hatırlatan anıtı kaldırdınız,
Kürtçe tabelaları söktünüz, bir hafızayı yok etmeye çalıştınız. 
Değerli
milletvekilleri, ülke tehditlerle, yolsuzluklarla, gasbetmeyle yönetilmez. Çözüm
de en başından beri işaret ettiğimiz gibi demokrasi sorununun çözümüdür. Yani bu
sorunu oturup insan hakları çerçevesinde konuşur çözeriz ya da halklar artık sizin
tehdit politikalarınıza boyun eğmeyecektir. 
(Mikrofon
otomatik cihaz tarafından kapatıldı)
BAŞKAN
– Toparlayın Sayın Milletvekili.
SEMRA
GÜZEL (Devamla) – 31 Martta bu tehdit politikalarınıza yine en iyi cevabı halklar
sandıkta verecektir, bundan hiçbir şüpheniz olmasın.
Genel
Kurulu selamlıyorum. (HDP sıralarından alkışlar)
BAŞKAN
– Özlem Hanım, buyurun.
IV.- AÇIKLAMALAR (Devam)
31.- Tokat Milletvekili Özlem Zengin’in, ayrıştırma diline ve savaş
kelimelerine gerek olmadığına ilişkin açıklaması
ÖZLEM
ZENGİN (Tokat) – Sayın Başkan, çok değerli milletvekilleri; hayırlı akşamlar diliyorum.
Sayın
hatibi çok dikkatlice dinledik. Tabii, konuşmalar nerede hazırlanıyor bilmiyorum
ama belli bir otomasyondan çıktığı için… (HDP sıralarından gürültüler)
EROL
KATIRCIOĞLU (İstanbul) – Ne demek o?
HÜSEYİN
KAÇMAZ (Şırnak) – Sizinki nerede hazırlanıyor?
EROL
KATIRCIOĞLU (İstanbul) – Nasıl bir şey bu? 
BAŞKAN
– Sayın milletvekilleri… 
EROL
KATIRCIOĞLU (İstanbul) – Böyle bir şey söyleme hakkınız var mı?
BAŞKAN
- Sayın milletvekilleri…
ÖZLEM
ZENGİN (Tokat) – Kürsüde konuşurken 30 defa “Dinleyin.” diye laf atıyorsunuz.
EROL
KATIRCIOĞLU (İstanbul) – Özlem Hanım, böyle bir şey söyleyebilir misiniz?
BAŞKAN
– Yerinizden laf atmayınız sayın milletvekilleri.
ÖZLEM
ZENGİN (Tokat) – Ben arkadaşlarımı uyarıyorum, değerli arkadaşlarım…
EBRÜ
GÜNAY (Mardin) – Kendi grubunuzu uyarın önce.
ÖZLEM
ZENGİN (Tokat) – Ya, dinlememeniz bir şeyi değiştirmeyecek, bekleyeceğim, susulduğu
takdirde devam edeceğim.
BAŞKAN
– Özlem Hanım, buyurun.
FİLİZ
KERESTECİOĞLU DEMİR (Ankara) – İşte, aynı şeyi biz de istemiştik.
ÖZLEM
ZENGİN (Tokat) – Fark etmez çünkü her gün aynı şeyleri söylüyorsunuz, o sebeple
ben de tekrar beklerim sabırla, vakit gelecek, söyleyeceğiz.
EBRÜ
GÜNAY (Mardin) – Gerçekleri duymaktan niye korkuyorsunuz? Gerçekler bunlar.
ÖZLEM
ZENGİN (Tokat) – Şimdi, ben şunu söylemek istiyorum, tülbentle alakalı bir şey söylemek
istiyorum: İstanbul’da Musevi cemaatinden görüştüğüm bazı arkadaşlar geçtiğimiz
günlerde bir kitap hediye ettiler bana Musevilerin kıyafetleriyle alakalı olarak,
kitabın da adını verebilirim. O kitapta bir bölüm ilgimi çekti, tülbentle alakalı
bir bölüm vardı. Osmanlı’da -ben söylersem farklı anlaşılabilir, kitaba atıf yaparak
söylüyorum- tülbent giymenin sadece Müslümanlara ait olduğunu, gayrimüslimlerin
tülbent kullanmasının yasak olduğunu söylüyor bu kitap. Neden olarak da -benim kendi
yorumum- tülbent kadınlar tarafından kullanılan bir başörtüsü ve erkeklerde de daha
ziyade sarık için kullanılan bir şey. Son derece yalın, ham madde olarak -ne diyelim-
en sade, en yalın şeylerden bir tanesi ve bana kalırsa tülbent masumiyeti temsil
ediyor, bu topraklarda inancı temsil ediyor.
(Mikrofon
otomatik cihaz tarafından kapatıldı)
FİLİZ
KERESTECİOĞLU DEMİR (Ankara) – Yani?
ÖZLEM
ZENGİN (Tokat) – “Yani…” Geleceğim.
Bağlayacağım,
illa bir eleştiri gelmeyebilir size yani bir yere bağlayacağım açılırsa.
Filiz
Hanım’ın dediği gibi “yani” şuraya geleceğim: Şimdi, tülbent altında, tülbentle
alakalı şeylerden bahsettiniz yani tülbentli kadınların başının açılmasından falan
bahsettiniz. Şimdi, bu bir yaklaşım meselesi yani Osmanlı’da bunun koyulmasının
sebebi aslında en sade, en temel şeyi kendine ayırmış, en yalın olanı kendine ayırmış.
Şimdi, siz tülbent altında bir şey yapacaksanız bu topraklara ait maneviyatla bir
şey yapmanız lazım; bu toprakları kuşatan, bölmeye talip olmayan, bu toprakların
öz değerine sahip çıkan; diline, bayrağına, her şeyine sahip çıkan bir ruh içerisinde
bunu yapmanız lazım. O yüzden, burada benim söylemek istediğim şey: Bu tarz suistimallere
girmeye gerek yok. Bu ülke içerisinde bir ayrıştırma dili kullanmanıza gerek yok.
Her daim savaştan bahsediyorsunuz, her daim kendi çilenizden bahsediyorsunuz. Ben
de diyorum ki: Bu ülkede daha evvelki bir sistem hepimize, hepinize bir çile çektirdi.
Bu çileyi hep beraber ortadan kaldırma imkânına sahibiz. 
(Mikrofon
otomatik cihaz tarafından kapatıldı)
BAŞKAN
– Toparlayalım Sayın Grup Başkan Vekili.
ÖZLEM
ZENGİN (Tokat) – Ama siz onun yerine aklı, ruhu, her şeyiyle dışarıda olan kelimeleri…
Yani bakıyorum kullandığınız kelimelere, İrlanda’daki kelimelerden bahsediyorsunuz,
tamamen dışarıdan bir akılla, bir kurguyla burada anlatıyorsunuz.
EROL
KATIRCIOĞLU (İstanbul) – “Dışarıdan” ne demek?
ÖZLEM
ZENGİN (Tokat) – Yani genç milletvekili arkadaşımızın kullandığı, anlattığı şeyler
bile kendisine fazla geliyor, hayatına fazla. 
O
sebeple, lütfen, benim sizlerden ricam, gerek yok artık ya bu savaş kelimelerine.
Bu ülkede hep beraber yaşamak için neyiniz eksik ben anlayamıyorum.
Çok
teşekkür ederim. (AK PARTİ sıralarından alkışlar)
BAŞKAN
– Sayın Kerestecioğlu…
32.- Ankara Milletvekili Filiz Kerestecioğlu Demir’in, Tokat
Milletvekili Özlem Zengin’in yaptığı açıklamasındaki bazı ifadelerine ilişkin
açıklaması
FİLİZ
KERESTECİOĞLU DEMİR (Ankara) – Sayın Başkan, konuşmalar bizim tarafımızdan yazılıyor,
kimse bizim için konuşma yazmıyor, bizim buna ihtiyacımız yok. Bu, ayıp bir şey.
Gerçekten bu söylem birkaç keredir kullanılıyor burada. Hani, sizin gibi düşünmeyen
insanların… Bunu çocuklukta yaşardık biz, annemiz babamız derdi “Arkadaşına uyma,
seni yoldan çıkarıyor, o senin için şöyle yapıyor, böyle yapıyor.” diye. Artık burada
yetişkin, erişkin insanlarız ve konuşmalarımızı kendimiz yazabilecek, kendimiz ifade
edebilecek kapasiteye de sahibiz. Ama tabii ki bunları beğenmeyeceksiniz çünkü şu
anda iktidarda olan, eleştirilen, bugüne kadar olan politikalarını eleştirdiğimiz
insanlar sizsiniz. Bunu beğenmeyeceksiniz ama tahammül edeceksiniz, tahammül etmek
zorundasınız. İktidarda olan sizsiniz çünkü, on altı yıldır sizsiniz iktidarda.

(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Kerestecioğlu. 
FİLİZ
KERESTECİOĞLU DEMİR (Ankara) – “Seçimle geldik.” diyorsunuz, şöyle diyorsunuz, böyle
diyorsunuz; olabilir, biz bununla ilgili çok şey anlatabiliriz o seçimlerin nasıl
olduğuna dair, propaganda özgürlüğümüzün nasıl olmadığına dair ama şunu da belirtmek
isterim: Kadınların farklı renkleri var Osmanlı’da da, ben bu konuda bir belgesel
yaptım “Kadınlar Vardır” diye, 95 yılında ve diğer farklı, Müslüman olmayan kadınların
da tülbentleri var. Ama “Tülbendin altında masumiyet vardır.” da bence çok doğru
bir laf değil. “Tülbendin altında masumiyet vardır.” demek, hani, erkeklerin genellikle
“Kadınlar çiçektir, böcektir.” deyip ondan sonra her türlü zulmü, mezalimi yapmasını
ifade eden bir söz. 
Tülbendin
altında masumiyet olanı da vardır olmayanı da vardır ama asıl yazık olan şu yani
bir zaman biz şuna karşı mücadele ettik: Hep diyorlardı ki birtakım kadınlar -özellikle
kadınlar deyince canım yanıyordu- “Onlar…”
(Mikrofon
otomatik cihaz tarafından kapatıldı)
BAŞKAN
– Toparlayalım Sayın Kerestecioğlu. 
FİLİZ
KERESTECİOĞLU DEMİR (Ankara) – Toparlıyorum Başkan. 
“Onlar
aslında başörtüsünü siyasete alet ediyorlar.” Ben de diyordum ki: “Ya, siz nereden
biliyorsunuz, niye böyle konuşuyorsunuz? Yani, sonuçta kendileri bunu istedikleri
gibi takabilirler.” Şimdi kalkıp da bize karşı buna benzer söylemler hiç iyi gelmedi
bana. Dediğim gibi…
“…hayatına
fazla.” dediniz arkadaşımın. Ben size Sevgili Gültan Kışanak’ın “Kürt Siyasetinin
Mor Rengi” kitabını okumanızı öneririm. Ben anneme verdim, 85 yaşında, okuyor, gözyaşlarıyla
okuyor çünkü benim bu arkadaşlarım, benim de sonradan tanıdığım Kürt arkadaşlarım
hayatlarında aileden kaybetmedikleri hiç kimse olmayan insanlar. Biraz birbirimizi
tanımayı, bilmeyi, bakmayı öğrenelim derim. 
Teşekkür
ederim. (HDP sıralarından alkışlar)
ÖZLEM
ZENGİN (Tokat) – Sayın Başkan…
BAŞKAN
– Özlem Hanım, buyurun. 
33.- Tokat Milletvekili Özlem Zengin’in, bir kişinin milletvekili
olmasının tek başına masumiyet karinesini ortaya koymadığına ve herkesin önce
kendi hayatının hesabını vermesi gerektiğine ilişkin açıklaması
ÖZLEM
ZENGİN (Tokat) – Sayın Başkan, teşekkür ederim. 
Bir
kitap önerisini her zaman zevkle alırım, okurum. Okumak hayatta en sevdiğim işlerden
bir tanesi ve öğrenmenin de en iyi yollarından bir tanesi. 
Benim
burada itirazım şuna Sayın Kerestecioğlu: Biz sizinle kadınlarla alakalı pek çok
konuda benzer şeyler düşünebiliriz, birlikte pek çok şey var ortak olabileceğimiz
konulara dair. Doğrusu, benim söylediğim şey, insanlar elbette istediği gibi şey
yapabilir. Semboller üzerinden konuşuyorum, nasıl istiyorsa yani giyimler konusunda
hiçbir itirazımız olamaz, bizim hayatımız bunun mücadelesiyle geçti. 
Şimdi,
siz bir dilden bahsediyorsunuz. Biraz evvel kürsüde konuşan sayın milletvekili her
üç kelimeden birisinde bize “Utanın!” diyorsa… Niye utanacağız ki yani neden utanacağız?
İktidar olmak utanılacak bir şey mi? Yani kazanmış olmak utanılacak bir şey mi?
Muhalefet olmak utanılacak bir şey mi? Bunlar utanılacak şeyler değil, değil. (AK
PARTİ sıralarından alkışlar)
TUMA
ÇELİK (Mardin) – Yapılanlar utanılacak şeyler. Bir milletvekilini hapiste tutmak
iktidar için utanılacak şeydir. 
ÖZLEM
ZENGİN (Tokat) – Mesele şudur…
(Mikrofon
otomatik cihaz tarafından kapatıldı)
EBRÜ
GÜNAY (Mardin) – Bu Meclisin bir milletvekili cezaevinde. 
HÜSEYİN
KAÇMAZ (Şırnak) – Zulmedene “Utan!” denir. 
BAŞKAN
– Sayın milletvekilleri, söz atmadan Grup Başkan Vekilini dinleyelim. 
ÖZLEM
ZENGİN (Tokat) – Bir cümle daha ifade etmek istiyorum Sayın Başkan, bir cümleyle
kapatmak istiyorum. 
Doğrusu,
eğer hukuken yapılan şeyler karşısında siz bunların hukuksuz olduğunu söylüyorsanız
bunlara bakmak lazım. Yani nihayetinde adalet, hukuk bir konu karşısında bir tepki
vermek zorunda. Bir kişinin milletvekili olması tek başına masumiyet karinesini
ortaya koymuyor. Suç işlenmiş olabilir, yargı bununla alakalı süreçleri devam ettiriyordur
ama buradan bakıldığı zaman bu süreçleri kenara koyarak “Utanıyorsunuz.” diye, her
üç kelimeden birisinde bize bakarak “Utanın, utanın!” demeye, hiç kimsenin bu kürsüden
bunu yapmaya hakkı yok, hiç kimsenin hakkı yok. Herkes önce kendi hayatlarının hesabını
versin. 
Teşekkür
ederim. (AK PARTİ sıralarından alkışlar)
FİLİZ
KERESTECİOĞLU DEMİR (Ankara) – Sayın Başkan, sadece bir dakika. 
BAŞKAN
– Sayın Kerestecioğlu, buyurun. 
34.- Ankara Milletvekili Filiz Kerestecioğlu Demir’in, Tokat
Milletvekili Özlem Zengin’in yaptığı açıklamasındaki bazı ifadelerine ilişkin
açıklaması
FİLİZ
KERESTECİOĞLU DEMİR (Ankara) – İktidar olmak utanılacak bir şey değil, başlı başına
değil tabii ki ama mezalim, yapılan zulüm ya da haksızlıklar varsa bunlar utanılacak
şeyler olabilir. Aslında ifade edilen bunlar, iktidar olmanın başlı başına kendisi
değil. Bu da sadece bizim cenahımızdan gelen bir eleştiri değil. Biz gerçekten cezaevlerinden
bu konuda çok sayıda şikâyet alıyoruz. 
Teşekkür
ediyorum.
BAŞKAN
– Teşekkür ederim. 
III.- KANUN TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel Değerlendirme
Raporu ve 2017 Yılı Mali İstatistikleri Değerlendirme Raporunun Sunulduğuna
Dair Sayıştay Başkanlığı Tezkeresi (3/39); 6085 Sayılı Sayıştay Kanunu Uyarınca
Hazırlanan 2017 Yılı Kalkınma Ajansları Genel Denetim Raporunun Sunulduğuna
Dair Sayıştay Başkanlığı Tezkeresi (3/41); 5018 Sayılı Kamu Mali Yönetimi ve
Kontrol Kanunu ile 6085 Sayılı Sayıştay Kanunu Uyarınca Hazırlanan 183 Adedi
Merkezi Yönetim Kapsamındaki Kamu İdarelerine, 2 Adedi Sosyal Güvenlik
Kurumlarına ve 10 Adedi Diğer Kamu İdarelerine Ait Olmak Üzere Toplam 195 Adet
Sayıştay Denetim Raporunun Sunulduğuna Dair Sayıştay Başkanlığı Tezkeresi
(3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
– Madde üzerinde söz isteyen Cumhuriyet Halk Partisi Grubu adına Ankara Milletvekili
Sayın Yıldırım Kaya.
Buyurun
Sayın Kaya. (CHP sıralarından alkışlar) 
Süreniz
on dakika. 
CHP
GRUBU ADINA YILDIRIM KAYA (Ankara) – Sayın Başkan, değerli milletvekilleri; günlerdir
bütçe görüşmeleri sürüyor. Burada çıkıp konuşan bakanları dinledikçe acaba bunlar
mı yanlış yerde yaşıyor, ben mi yanlış yerde yaşıyorum diye düşünmeye başladım.
Çünkü sanki ülke güllük gülistanlık, yoksulluk yok, soysuzluk yok, arsızlık yok,
sokakta çocuğuna ayakkabı alamadığı için intihar eden baba yok, öğrencisi okula
geldiğinde sümüğünü silen öğretmen, yoksulluğunu bir kenara bırakıp öğrencisini
kucağına alan öğretmen yokmuş gibi bakıyoruz. 
Sanırım
arkadaşların saraylarının ya da sırça köşklerinin duvarları çok kalın, dışarıda
yaşanan hiçbir şeyi duymuyorlar ve görmüyorlar. Burada da pencere yok dikkat ederseniz,
dışarıyı görmüyoruz. Dışarıda gerçekten bir karabasan hayat yaşanıyor. Lütfen dönelim
ve dışarıyı görelim. 
RECEP
ÖZEL (Isparta) – Sen nerede yaşıyorsun?
YILDIRIM
KAYA (Devamla) – Dışarıya bir baktığında Keçiören’in sokaklarına gidersen, Altındağ’ın
sokaklarına gidersen orada ayağı yalın, başı açık çocukları görürsen nelerin yaşandığını
çok rahat görürsün. Sokaktaki vatandaşın derdinden, her gün değişen etiketlerden
lütfen biraz haberdar olalım. 
Ben
bir öğretmenim, öğretmen olarak sizlere seslenmek istiyorum: Eğitim bir uygarlık
yürüyüşüdür, özgürlük yürüyüşüdür, karanlığı boydan boya yararak aydınlığa Başöğretmen
Gazi Mustafa Kemal Atatürk’ün yolundan yürümektir eğitim. (CHP sıralarından alkışlar)
Biz bu yolda yürüdük, her türlü bedeli ödeyerek yürüdük. Devirlerin kapanıp açıldığı
bu topraklarda sessiz yığınların, istiklal uğruna ve namus yolunda can veren Mehmet’in
yattığı yerden yürüdük. Aydınlık Türkiye’nin karanlık yollarına TÖS olduk, yürüdük;
TÖB-DER olduk, yürüdük. Yürüyeceğiz, her türlü bedeli ödeyerek yürüyeceğiz. Yüreğimizi
ve gövdemizi koyarak yürüyeceğiz. Bu yürüyüşümüz, özgürlük yürüyüşü; bu yürüyüşümüz,
demokrasi yürüyüşü; bu yürüyüşümüz, barış yürüyüşü. Biz uygarlık için, medeniyet
için, bilim için, demokrasi için bu yolda yürürken yolumuza pusu kuranlar olur,
soru çalanlar olur, kapının dışında bırakılan gençler olur, atanmayan öğretmenler
olur, eğitim hakkı için coplanan öğrenciler, öğretmenler olur, gazlanan eğitim emekçileri
olur. 
Ey
Adalet ve Kalkınma Partisi hükûmetleri, siz 12 Eylül zihniyetiyle eğitimde yola
devam edemezsiniz, 12 Eylül zihniyeti size 7 bakan değiştirdi, 11 sistem değiştirdi
ama eğitimdeki yozlaşma, eğitimdeki çağ dışılık asla değişmedi! Bu yoldan vazgeçin.
Siz sabahın köründe çocuğunuzu ya da torununuzu okula götürdünüz mü? Sabahın köründe
neden götürülüyor biliyor musunuz? Zaman kavramını bir türlü kavrayamadınız, yaz
saati uygulamasından inatla vazgeçmediniz, çocuklarımız zatürreye kapıldı; umarım
bunu görürsünüz. 
“En
az 3 çocuk yapın.” diyorsunuz nikâh kıyarken, bu çocuklar nasıl okuyacak, nasıl
iş bulacak hiç düşündünüz mü? 
İMRAN
KILIÇ (Kahramanmaraş) – O, bizi ilgilendirir, sizi değil; siz, size bakın.
YILDIRIM
KAYA (Devamla) – Şu anda Türkiye’de -yüzde 11,4- her 4 çocuktan 1’i işsiz, çocuklar
okulsuz...
İMRAN
KILIÇ (Kahramanmaraş) – Siz, size bakın; siz azaltın, biz çoğaltacağız.
RECEP
ÖZEL (Isparta) – Siz yapmayın zaten, “Yapın.” diyen yok ki size.
YILDIRIM
KAYA (Devamla) – …okuyanı işsiz bıraktınız.
İMRAN
KILIÇ (Kahramanmaraş) – Yapmazsanız daha iyi. 
BAŞKAN
– Sayın Kılıç…
İMRAN
KILIÇ (Kahramanmaraş) – Siz azaltın, biz çoğaltacağız.
YILDIRIM
KAYA (Devamla) – Sevgili Vekil, ben Osman Bölükbaşı’nın memleketinden geliyorum.

BAŞKAN
– Sayın Milletvekili… Sayın Milletvekili…
İMRAN
KILIÇ (Kahramanmaraş) – Yapmazsanız daha iyi. 
YILDIRIM
KAYA (Devamla) – Haddini bil, söz atma! Söz atarsan söz alırsın. 
İMRAN
KILIÇ (Kahramanmaraş) – Biz çocuklarımızdan memnunuz. Onların gözlerinden öpüyoruz.

YILDIRIM
KAYA (Devamla) – Beyne değil, betona yatırım yaptınız. 
İMRAN
KILIÇ (Kahramanmaraş) – Çocuklarımızdan ne istiyorsunuz, geleceğimizden?
BAŞKAN
– Sayın Milletvekilim, bir dakika, bir dakika Sayın Milletvekilim. 
Bir
kere, öncelikle, Özlem Hanım, ben rica ediyorum, Recep Bey’e söz verin konuşsun;
herkese laf atıyor. 
RECEP
ÖZEL (Isparta) – Atmıyorum efendim laf.
YILDIRIM
KAYA (Devamla) – Ama zamanı durdurdunuz değil mi?
BAŞKAN
– Atmayın laf arkadaş ya!
YILDIRIM
KAYA (Devamla) – Şimdi, sevgili arkadaşlar, siz laf atmaya devam edin, laf atmaya
devam edin; Özlem Hanım…
İMRAN
KILIÇ (Kahramanmaraş) – Ne istiyorsunuz çocuklarımızdan? 
YILDIRIM
KAYA (Devamla) – Sen bir sus! Bir sus! Sus! Sus sen! (AK PARTİ ve CHP sıralarından
gürültüler) 
İMRAN
KILIÇ (Kahramanmaraş) – Çocuklarımızdan ne istiyorsunuz? Çocuklarımız mı kaldı şimdi?
YILDIRIM
KAYA (Devamla) – Terbiyesiz, sus, otur yerine! Otur yerine! Konuşma! Konuşma! Terbiyesiz!
Evet,
işte, beyinlere…
BAŞKAN
– Sayın Milletvekili, Genel Kurula hitap edin.
YILDIRIM
KAYA (Devamla) – Ben Genel Kurula hitap ediyorum, zamanımı lütfen ekleyin. 
BAŞKAN
– Bir dakika, bir dakika… Bir dakika Sayın Milletvekili, bir dakika…
YILDIRIM
KAYA (Devamla) – İşte, betona yatırım yaparsanız…
RECEP
AKDAĞ (Erzurum) – Beyefendi, milletvekili gibi konuş.
BAŞKAN
– Sayın Milletvekili… Sayın Milletvekili…
YILDIRIM
KAYA (Devamla) – …600 bin öğrenci açık öğretimlere gitmek zorunda kalır. Betona
yatırım yapmayacaksınız, insana yatırım yapacaksınız. (CHP sıralarından alkışlar)

4+4+4’ü
getirdiniz, kız çocukları okulsuz kaldı. Eğer burada vekil sayısının kadınlarda
artmasını istiyorsanız… Ortaokulu bitirenlerin sayısı ne kadar çoğalırsa ekonomideki
geriye gidiş o kadar azalacaktır. Bunu görün, bunu kafanıza yerleştirin. Eğitimde
kalite dibe vurdu. Eğitimdeki kaliteye göre 145 ülke içerisinden 105’inci sıradayız.
PISA’yı belki “pizza” olarak algılayabilirsiniz ama PISA’da 75 ülke içerisinde 50’nci
sıradayız. Ulusal düzey yok oldu gitti. Bir an önce parasız, kaliteli, erişilebilir,
bölgesel farklılıkların olmadığı bir eğitim sistemine, laik, demokratik, bilimsel
bir eğitim sistemine geçilebilir, geçmek için biz hazırız. Bunun için her türlü
katkıyı veririz ama siz laiklikle, bilimsellikle, çağdaşlıkla 21’inci yüzyılın dünyasında
Türkiye’yi yarıştırmak istemiyorsunuz ama size rağmen bu yarış gerçekleşecek, bu
ülke dünyada yarışılamayacak ülke hâline gelecek. 
Biz
Cumhuriyet Halk Partisi olarak diyoruz ki: Bir an önce öğretmen meslek kanunu çıkarılsın;
varsa öğretmen burada, bu haklar savunulsun. Okul aile birlikleri okulun ihtiyaçlarını
giderecek şekilde… Özgür okul, özerk okul, özgür öğrenci yetiştirmenin önündeki
engeller kaldırılsın. 12 Eylülün ürünü olan siyasi partiler de YÖK de bir an önce
kaldırılsın. Hiçbir öğretmen yoksulluk sınırının altında ücrete mahkûm edilmesin.
5 Ekim Dünya Öğretmenler Günü’nde, 24 Kasım Öğretmenler Günü’nde öğretmenlere bir
maaş ikramiye vermekten çekinmeyin.
Öğretmen
öğretmendir; kadrolusu, sözleşmelisi, ücretlisi olmaz. Eşi Van’da, kendi Manisa’da
yaşayan öğretmene haksızlık ediyorsunuz. Aile mefhumu bizim için kutsaldır. Sizin
için de kutsalsa bu ayrılıklara bir an önce son verin. (CHP sıralarından alkışlar)
Millî
Eğitim Bakanı bu kürsüden açıklama yaptı, dedi ki: “153.640 öğretmene ihtiyaç yok,
117 bin öğretmene ihtiyaç var.” Buyur, 20 binini atıyorsun. 117 bin öğretmenin 97
binini ne zaman atayacaksın?
Bu
okulları öğretmensiz, camileri imamsız bıraktınız. Camileri imamsız bırakma nedeniniz:
Camideki imamı okullarda yönetici yaptınız. Gelin, camiler imamsız kalmasın, okullar
öğretmensiz kalmasın. Benim köyümde camide imam yok, okulda öğretmen yok. Cuma namazını
her seferinde ben kıldırmak zorunda kalmayayım. (CHP sıralarından alkışlar)
Evet,
her mahalleye bir anaokulu açmak zorundasınız. 1+8+4 eğitim sistemine geçmek zorundasınız.
Özel eğitime ihtiyacı olan öğrencilere sahip çıkmak zorundasınız.
Ziya
Selçuk iki gün önce diyor ki: “Arkadaşlar söyledi, taşımalı sisteme son verelim.
Ama bilmiyorlar ki...” Hakikaten bilmiyoruz, Kanada’da varmış, Amerika Birleşik
Devletleri’nde de varmış, Yeni Zelanda’da da varmış. Bakın, Kanada’daki taşımalı
eğitim sistemi bu, Kanada’da böyle taşıyorlar. (CHP sıralarından alkışlar) Burası
Türkiye, burası Şanlıurfa, eşek sırtında çocuklarımızı taşımaya hakkınız yok sizin.
ABDULLAH
GÜLER (İstanbul) – Affedersin… 
YILDIRIM
KAYA (Devamla) – Burası da İstanbul, İstanbul’un göbeğinde, burası bir öğretmenler
odası. Sizi yetiştiren, bizi yetiştiren, aydınlanmanın mimarı öğretmenler, öğretmenler
odası. Gelin, bunların tümüne sahip çıkalım.
Evet,
sevgili arkadaşlar, öğretmenlere, polislere, hemşirelere, imamlara, bilumum kamu
çalışanlarına..
(Mikrofon
otomatik cihaz tarafından kapatıldı) 
YILDIRIM
KAYA (Devamla) – …3600 ek göstergeyi vermeye var mısınız?
BAŞKAN
– Toparlayalım Sayın Milletvekili.
YILDIRIM
KAYA (Devamla) – İki dakika bunlar beni engelledi, onu da ekleyin.
BAŞKAN
– Tabii, tabii, doğrudur, buyurun.
YILDIRIM
KAYA (Devamla) – Asgari ücret net 2.200 lira olacak, asgari ücretten gelir vergisi
alınmayacak. Çalışan ve emeklilerin maaşlarına yılda iki kez zam yapılması lazım.
Emekli yaşı 60’a, ağır ve tehlikeli işlerde çalışanların yaşı 55’e getirilmesi lazım.
Emeklilikte yaşa takılanların lafını etmeyin, gelin yasayı çıkartalım.
KEMAL
ZEYBEK (Samsun) – 3600 de, 3600.
YILDIRIM
KAYA (Devamla) – Emeklilere Kurban Bayramı’nda ve Ramazan Bayramı’nda bin lira değil
bir maaş ikramiyeden kaçmayın. Gelin hep birlikte bunu verelim. (CHP sıralarından
alkışlar) 
Evet,
az kazanandan az, çok kazanandan çok vergiyi alalım. İhtiyaç sahibi ailelere bin
lira maaş vermeye var mısınız? Yoksul olana, evine ekmek götüremeyene bin lira maaş
vermeye var mısınız? Susmayın, var mısınız?
RECEP
ÖZEL (Isparta) – Veriyoruz zaten ya.
YILDIRIM
KAYA (Devamla) – Varsanız gelin beraber verelim.
BAŞKAN
– Genel Kurula hitap edin.
YILDIRIM
KAYA (Devamla) – Evet, sevgili arkadaşlar, hapisteki milletvekilleri ve gazeteciler
serbest bırakılsın.
(Mikrofon
otomatik cihaz tarafından kapatıldı) 
YILDIRIM
KAYA (Devamla) – Halkın seçtiği belediye başkanları bir kişinin emriyle görevden
alınmasın…
BAŞKAN
– Toparlayalım Sayın Milletvekili.
YILDIRIM
KAYA (Devamla) – …haksız ve hukuksuz yargılanmasın. Düşünce ve ifade özgürlüğünün
önündeki tüm engeller kaldırılsın. 20 Temmuz darbesinden sonra görevden alınan,
yargısız ihraç edilen “Ağaç kabuğu yesin.” dediklerinizin bir an önce göreve dönmesi
lazım. FETÖ’cülerden hesap sormak mı istiyorsunuz? Gelin hep birlikte FETÖ’cü avına
çıkalım. Nerede göreceksiniz biliyor musunuz FETÖ’cü avına çıktığımızda? Bakın,
parsel parsel satanları, “Ne istedilerse verdik.” diyenleri, devletin kozmik odasını
FETÖ’ye teslim edenleri arıyorsanız dönün bir aynaya bakın, aynada kimi görüyorsanız
FETÖ’cü de oradadır. (CHP sıralarından alkışlar, AK PARTİ sıralarından gürültüler)
RAMAZAN
CAN (Kırıkkale) – Hadi oradan, hadi oradan!
YILDIRIM
KAYA (Devamla) – Evet, saray için değil, halk için bütçe yapılıncaya kadar...
RAMAZAN
CAN (Kırıkkale) – Hadi oradan, hadi oradan!
BAŞKAN
– Genel Kurula hitap edin Sayın Milletvekili.
YILDIRIM
KAYA (Devamla) – Sabret, 31 Mart akşamı kimin “Hadi oradan” olacağını göreceksin.
(CHP sıralarından alkışlar, AK PARTİ sıralarından gürültüler)
RAMAZAN
CAN (Kırıkkale) – Hadi oradan!
TAMER
DAĞLI (Adana) – Hayal görüyorsun, hayal, hayal; hayal görüyorsun!
ORHAN
KIRCALI (Samsun) – Hayal, hayal!
RAMAZAN
CAN (Kırıkkale) – Hadi oradan!
TAMER
DAĞLI (Adana) – Çocuklara da bunu mu öğretiyorsun Hocam?
BAŞKAN
– Evet, teşekkür ederim Sayın Milletvekili.
ÖZLEM
ZENGİN (Tokat) – Sayın Başkan... (AK PARTİ ve CHP sıraları arasında karşılıklı laf
atmalar)
BAŞKAN
– Değerli milletvekilleri... (AK PARTİ ve CHP sıraları arasında karşılıklı laf atmalar)
Değerli
milletvekilleri... Adalet ve Kalkınma Partisi Grubuna sesleniyorum: Grup Başkan
Vekiliniz söz istiyor değerli arkadaşlar. 
Özlem
Hanım...
ÖZLEM
ZENGİN (Tokat) – Sayın Başkan, mikrofonu açar mısınız?
BAŞKAN
– Tabii.
V.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Celal Adan’ın, Meclis Başkan
Vekili olarak bir milletvekiline “Söz atma.” ifadesini kullanmaktan utanç
duyduğuna ilişkin konuşması 
BAŞKAN
– Değerli milletvekilleri, ben Meclis Başkan Vekili olarak, bir milletvekiline “Söz
atma.” ifadesini kullanmaktan utanç duyarım, “Söz atma.” Sabırlı olalım, çok değerli
grup başkan vekillerimiz var, sizler söz isteyebilirsiniz. Söz atarken, emin olun,
şu anda evinde sağduyulu bir şekilde Türkiye Büyük Millet Meclisini izleyen vatandaş
bizim adımıza çok kötü laflar ediyor, “Şunlara bakın.” diyor, dolayısıyla yakışmıyor.
Şimdi,
İmran Kılıç -değil mi- Maraş Milletvekilimiz bazen güzel açıklamalar yapıyor, böyle
derleyici, toparlayıcı. Oradaki sabırsızlığına da ben hayret ettim yani Sayın Milletvekilinin.
Özlem
Hanım, buyurun.
IV.- AÇIKLAMALAR (Devam)
35.- Tokat Milletvekili Özlem Zengin’in, Ankara Milletvekili Yıldırım
Kaya’nın 10 sıra sayılı 2019 Yılı Bütçe Kanun Teklifi’nin 4’üncü maddesi üzerinde
CHP Grubu adına yaptığı konuşmasındaki bazı ifadelerine ilişkin açıklaması
ÖZLEM
ZENGİN (Tokat) – Sayın Başkan, çok değerli milletvekilleri; çok uzun konuşmayacağım.
Evet,
laf atmayalım, aynı kanaatteyiz. Meclisin dili sataşma değil, konuşma. Fakat sayın
hatip kürsüde daha konuşmaya başlarken “Yolsuzluktan mı bahsedelim, soysuzluktan
mı?” diyor. Soysuzluk... Bir öğretmen bir kürsüden, hiç yakından bilmediği, tanımadığı
bir sürü milletvekiline karşı bu kelimeyi nasıl kullanabilir yani? 
ENGİN
ALTAY (İstanbul) – Hayır, hayır…
ÖZLEM
ZENGİN (Tokat) – Evet, kullandı, bu kelimeyi kullandı. “Yolsuzluk mu yok, soysuzluk
mu yok?” Aynen böyle konuşuyor. Şimdi böyle konuşulduğu zaman yani birazcık onuru
olan bir insan “Ne söylüyorsun?” demez mi Sayın Başkan yani? Böyle bir ifade olabilir
mi? Olabilir mi böyle bir şey? 
BAŞKAN
– Söylüyorsunuz ne güzel şimdi. 
ÖZLEM
ZENGİN (Tokat) – Şimdi, burada, öğretmenliğe saygı duyuyorum, annesi, babası öğretmen
bir ailenin çocuğuyum, hayattaki en büyük şansımın da bu olduğunu düşünüyorum. Öğretmenlerimiz
herhâlde kürsüde konuşurken böyle bir üslup içerisinde olamazlar, en azından bu
kelimeleri kullanamazlar, bunlar çok ama çok ağır kelimeler. 
Son
bir cümle...
(Mikrofon
otomatik cihaz tarafından kapatıldı)
BAŞKAN
– Buyurun toparlayalım. 
ÖZLEM
ZENGİN (Tokat) – Bu tarz kelimeleri sadece bir defa duymak kafidir onuru olan insanlar
için; ben aynen iade ediyorum. 
Teşekkür
ederim. (AK PARTİ sıralarından alkışlar) 
BAŞKAN
– Sayın Altay…
36.- İstanbul Milletvekili Engin Altay’ın, sataşmanın Meclisin ritüeli
olduğuna ama kim yaparsa yapsın hakareti kabul etmelerinin mümkün olmadığına
ilişkin açıklaması
ENGİN
ALTAY (İstanbul) – Teşekkür ederim Başkanım. 
Şuradan
başlayalım: Daha önce de söylemiştim, Meclis konuşma yeridir, Mecliste sataşma olur
Başkanım, sataşma Meclisin ritüelidir, olur. 
HÜSEYİN
YAYMAN (Hatay) – Hakaret olmaz. 
ENGİN
ALTAY (İstanbul) – Ya, bir dur, yerinden sataşmadan bahsediyorum. Hakaret hiç olmaz
Mecliste, kim yaparsa yapsın, hakareti kabul etmemiz mümkün değil. 
Mecliste
sataşma olur da AK PARTİ Grubunun genel olarak kendilerini rahatsız eden konular
kürsüden zikredildiği zaman yaptığı sataşma değil, taciz; taciz olmaz, taciz kabul
edilemez. 
Sayın
milletvekilimden benim anladığım şu idi…
ÖZLEM
ZENGİN (Tokat) – Savunuyor musunuz Sayın Altay?
ENGİN
ALTAY (İstanbul) – Yahu, Özlem Hanım, bir bitireyim. 
ÖZLEM
ZENGİN (Tokat) – Bir dakika, savunuyorsanız biz daha iddialısını yapacağız, bir
ceza yaptırımı isteyeceğiz yani. 
ENGİN
ALTAY (İstanbul) – Neyi? 
Hayır,
hayır, iddialı söz… Dinleyin. 
ÖZLEM
ZENGİN (Tokat) – Söyleyin, epey konuştunuz.
ENGİN
ALTAY (İstanbul) – Şimdi, şunu da garipsedim: Yolsuzluğu kabul ediyorsunuz da yani
söylemek bile istemiyorum… Efendim, benim anladığım şudur… 
YELDA
EROL GÖKCAN (Muğla) – Kabul etmiyoruz, onu da kabul etmiyoruz. 
ÖZLEM
ZENGİN (Tokat) – Hayır, hayır, hiç alakası yok. Bakın, lütfen…
ENGİN
ALTAY (İstanbul) – Ya, bir anladığımı söyleyeyim. 
(Mikrofon
otomatik cihaz tarafından kapatıldı)
BAŞKAN
– Toparlayın. 
ENGİN
ALTAY (İstanbul) – Sayın milletvekilimiz “Memlekette yoksulluk var, yolsuzluk var,
soysuzluk var.” dedi, sizi itham etmesi mümkün değil, ben karşısına çıkarım, öyle
şey olur mu? 
ÖZLEM
ZENGİN (Tokat) – Çıkın o zaman. 
Özür
dilemesi lazım Sayın Başkan. 
ENGİN
ALTAY (İstanbul) – Ama efendim size… Hayır, hayır neyi dileyecek? Memlekette soysuzluk
yok mu? Yolsuzluk yok mu? Sizi kastetmiyoruz ki biz. 
ÖZLEM
ZENGİN (Tokat) – Ne demek ya? Bize söylüyorsunuz, arkadaşlarımıza söylüyorsunuz.

ENGİN
ALTAY (İstanbul) – Hırsızlık yok mu? Edepsizlik yok mu? Çocuğa taciz yok mu, kadına
şiddet yok mu? 
ÖZLEM
ZENGİN (Tokat) – Ne demek soysuzluk? 
ENGİN
ALTAY (İstanbul) – Her şey var bu memlekette. 
ÖZLEM
ZENGİN (Tokat) – Hayır. Ne demek soysuzluk? Özür dilemesi lazım. Öyle şey olmaz!

ENGİN
ALTAY (İstanbul) – Ne özür dilemesi ya? Size laf edilmiş değil. 
ÖZLEM
ZENGİN (Tokat) – Kime söyledi acaba? 
ENGİN
ALTAY (İstanbul) – Bu memlekette yolsuzluk var mı? Var. Soysuzluk da var bu memlekette.

ÖZLEM
ZENGİN (Tokat) – Ben kabul etmiyorum. 
ENGİN
ALTAY (İstanbul) – Memlekette böyle şeyler var. Soyunun özelliğini yitirmiş kimse…
ÖZLEM
ZENGİN (Tokat) – Bununla ilgili bir özür olacak Sayın Başkan. 
ENGİN
ALTAY (İstanbul) – Ne özrü ya? 
ÖZLEM
ZENGİN (Tokat) – Evet, özrünüz olacak. 
ENGİN
ALTAY (İstanbul) – Ne özrü? 
ÖZLEM
ZENGİN (Tokat) – Sayın Başkan, lütfen, yani “Ona dedi, buna demedi.” olmaz. Bu konuyla
alakalı… 
ENGİN
ALTAY (İstanbul) – Ben de söylüyorum. Tekrar… Söz bende daha. 
ÖZLEM
ZENGİN (Tokat) – Özür dileyecek. 
ENGİN
ALTAY (İstanbul) – Söz bende. 
ÖZLEM
ZENGİN (Tokat) – Söz de bende, devam ediyorum. Hayret bir şey! 
ENGİN
ALTAY (İstanbul) – Ben de diyorum ki: Sayın Başkan, bu ülkede maalesef yolsuzluk
da var, soysuzluk da var. 
ÖZLEM
ZENGİN (Tokat) – Hayır, özür dileyecek. 
ENGİN
ALTAY (İstanbul) – Milletvekilimiz de bunu söyledi.
ÖZLEM
ZENGİN (Tokat) – Olamaz, olamaz Sayın Başkan. 
ENGİN
ALTAY (İstanbul) – Ne olamaz? Ben söylüyorum. 
ÖZLEM
ZENGİN (Tokat) – Olamaz Sayın Başkan.
ENGİN
ALTAY (İstanbul) – Allah Allah! 
BAŞKAN
– Birleşime on dakika ara veriyorum. 
Kapanma Saati: 23.21
BEŞİNCİ OTURUM
Açılma Saati: 23.34
BAŞKAN: Başkan Vekili Celal ADAN 
KÂTİP ÜYELER:
Bayram ÖZÇELİK (Burdur), Fatma KAPLAN HÜRRİYET (Kocaeli)
-----0-----
BAŞKAN
– Türkiye Büyük Millet Meclisinin 36’ncı Birleşiminin Beşinci Oturumunu açıyorum.
Danışma
Kurulunun bir önerisi vardır, okutup oylarınıza sunacağım.
VI.- ÖNERİLER
A) Danışma Kurulu Önerileri
1.- Danışma Kurulunun, Genel Kurulun 18/12/2018 Salı günkü Birleşiminde
2019 Yılı Merkezi Yönetim Bütçe Kanun Teklifi’nin 5’inci maddesinin oylanmasına
kadar (5’inci maddesi dâhil) çalışmalarını sürdürmesi ile 19/12/2018 Çarşamba
günkü Birleşiminde mezkûr teklifin görüşmelerine 6'ncı maddesinden devam
edilmesi ve Çarşamba günkü Birleşimde teklifin 14'üncü maddesine kadar (14'üncü
madde dâhil) oylanmasına kadar çalışmalarını sürdürmesine ilişkin önerisi 
Tarih:18/12/2018
Danışma Kurulu Önerisi
Danışma
Kurulunun 18/12/2018 Salı günü yaptığı toplantıda Genel Kurulun; 18/12/2018 Salı
günkü (bugün) birleşiminde 2019 Yılı Merkezi Yönetim Bütçe Kanun Teklifi’nin 5’inci
maddesinin oylanmasına kadar (5’inci maddesi dâhil) çalışmalarını sürdürmesi ile
19/12/2018 Çarşamba günkü birleşiminde mezkur teklifin görüşmelerine 6'ncı maddesinden
devam edilmesi ve çarşamba günkü birleşimde teklifin 14'üncü maddesine kadar (14'üncü
madde dâhil) oylanmasına kadar çalışmalarını sürdürmesi önerisinin Genel Kurulun
onayına sunulması uygun görülmüştür.

 Binali Yıldırım
 Türkiye
Büyük Millet Meclisi 
 Başkanı

 Cahit Özkan Engin
Altay
 Adalet ve Kalkınma Partisi Cumhuriyet
Halk Partisi
 Grubu Başkan Vekili Grubu
Başkan Vekili

 Ayhan Bilgen Erkan
Akçay
 Halkların Demokratik Partisi Milliyetçi
Hareket Partisi
 Grubu Başkan Vekili Grubu
Başkan Vekili

 Lütfü Türkkan
 İYİ PARTİ 
 Grubu Başkan Vekili
BAŞKAN
– Öneriyi oylarınıza sunuyorum: Kabul edenler… Kabul etmeyenler… Kabul edilmiştir.

2019
Yılı Merkezi Yönetim Bütçe Kanun Teklifi ile 2017 Yılı Merkezi Yönetim Kesin Hesap
Kanunu Tasarısı’nın görüşmelerine devam ediyoruz. 
III.- KANUN TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276)
ile Plan ve Bütçe Komisyonu Raporu (S.Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı
(1/275), 2017 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan, 2017 Yılı Genel Uygunluk Bildiriminin Sunulduğuna Dair Sayıştay
Başkanlığı Tezkeresi (3/38); 6085 Sayılı Sayıştay Kanunu Uyarınca Hazırlanan
2017 Yılı Dış Denetim Genel Değerlendirme Raporu, 2017 Yılı Faaliyet Genel
Değerlendirme Raporu ve 2017 Yılı Mali İstatistikleri Değerlendirme Raporunun
Sunulduğuna Dair Sayıştay Başkanlığı Tezkeresi (3/39); 6085 Sayılı Sayıştay
Kanunu Uyarınca Hazırlanan 2017 Yılı Kalkınma Ajansları Genel Denetim Raporunun
Sunulduğuna Dair Sayıştay Başkanlığı Tezkeresi (3/41); 5018 Sayılı Kamu Mali
Yönetimi ve Kontrol Kanunu ile 6085 Sayılı Sayıştay Kanunu Uyarınca Hazırlanan
183 Adedi Merkezi Yönetim Kapsamındaki Kamu İdarelerine, 2 Adedi Sosyal
Güvenlik Kurumlarına ve 10 Adedi Diğer Kamu İdarelerine Ait Olmak Üzere Toplam
195 Adet Sayıştay Denetim Raporunun Sunulduğuna Dair Sayıştay Başkanlığı
Tezkeresi (3/40) ile Plan ve Bütçe Komisyonu Raporu (S.Sayısı: 11) (Devam)
BAŞKAN
– Komisyon yerinde.
Şimdi
4’üncü madde üzerinde şahsı adına söz isteyen Erzincan Milletvekili Burhan Çakır.
Buyurun
Sayın Çakır. 
Süreniz
beş dakikadır. (AK PARTİ sıralarından alkışlar)
BURHAN
ÇAKIR (Erzincan) – Sayın Başkan, değerli milletvekilleri; 2019 Yılı Merkezi Yönetim
Bütçe Kanun Teklifi üzerine söz almış bulunmaktayım. Yüce heyetinizi ve aziz milletimizi
saygıyla selamlıyorum. 
Sözlerime
başlamadan önce, vatan topraklarını kendi canından aziz bilen bütün şehitlerimize
ve özellikle Afrin Tel Rıfat’ta üç gün önce şehit olan Muhammed Ali Kalo kardeşimize
de Allah’tan rahmet diliyorum, yüce milletimize başsağlığı diliyorum. 
Tabii,
yurt içinde ve yurt dışında, her yerde görev yapan kahraman ordumuzun her bireyine
ayrı ayrı buradan şükranlarımı, saygılarımı sunuyorum. 
Yine,
emniyet güçlerine aynı şekilde selamlarımı, hürmetlerimi sunuyorum. 
Az
önce Grup Başkan Vekili soysuzluktan bahsetti. Biz, ülkemizde, millet olarak, Abdülhamit
Han hazretlerini İngilizlerle birlikte casusluk yaparak tahttan indirmek için soysuzluk
yapanları çok iyi biliyoruz. 
Yine,
FETÖ’nün güdümünde olan ve 15 Temmuz hain darbesi sonrasında yine o hain iş birlikçilerle
birlikte dışarıda, özellikle Almanlara muhbirlik yapan soysuzları da çok iyi biliyoruz.
Dolayısıyla bizim milletimize veremeyeceğimiz hiçbir hesap yoktur, bu böyle bilinsin
istiyorum. 
Tabii,
burada, sözlerimin başında bunları söylerken, dün burada millî olan Millî Savunma
Bakanımıza, Dışişleri Bakanımıza ve ayrıca Sanayi ve Teknoloji Bakanımıza, yapmış
oldukları, çalışmış oldukları, icraat göstermiş oldukları üstün gayretlerinden dolayı
aziz milletimizin huzurunda teşekkür ediyorum. Ve bundan önceki bakanlarımıza da,
yapmış oldukları çalışmalarından dolayı ayrıca şükranlarımı sunuyorum.
2019
yılı bütçesi; mali disiplini sürdürmek, ihracatı artırmak, kaynakları üretken alanlara
yönlendirmek, yatırımları ve istihdamı artırmak, tasarruf oranını yükseltmek, cari
açığı azaltmak amaçlarıyla hazırlanmıştır. 2019 yılı bütçe teklifinin hazırlanmasında
emeği geçen Hazine ve Maliye Bakanlığımıza, Plan ve Bütçe Komisyonumuza ve bürokratlarımıza
teşekkür ediyorum.
On
altı yıllık dönemde bütçe kalemlerinde gösterilen başarılı performans, Türkiye ekonomisinin
örnek gösterildiği başlıca alanlardan olmuştur. Öyle ki bugün birçok Avrupa ülkesini
geride bırakmış, gelişmekte olan ülke ekonomilerine öncülük eden bir duruma gelmiştir.

Türkiye
ekonomisi, 2008 küresel ekonomik kriz olmak üzere, 2013 yılındaki Gezi olaylarının,
17-25 Aralık darbe girişiminin ve yaşadığımız 15 Temmuz hain darbe girişiminin tüm
olumsuzluklarını ortadan kaldırmıştır. Özellikle son bir yıl içerisinde, Türkiye
ekonomisine yönelik saldırılar ve uygulanan ekonomik yaptırımlara karşı dayanıklılığını
sürdürmüştür. Bu sürecin bertaraf edilmesinde en büyük avantajımız, AK PARTİ’nin
siyasi istikrarı ve Sayın Cumhurbaşkanımız Recep Tayyip Erdoğan’ın liderliğidir.
Türkiye’nin büyümesini ve güçlenmesini istemeyenlere karşı bazı önlemler alınmış,
eylül ayı içerisinde açıklanan Yeni Ekonomi Programı’yla Türkiye ekonomisine yeni
bir yol haritası belirlenmiştir. Yeni Ekonomi Programı dengeleme, disiplin ve değişim
üzerine kurularak, bundan sonra yaşanabilecek küresel ekonominin geleceğine yönelik
tehditlere karşı önemli bir adım atılmıştır.
Değerli
milletvekilleri, bütün yaşanan olumsuzluklara rağmen, geçtiğimiz günlerde TÜİK tarafından
açıklanan büyüme rakamlarına da değinmek istiyorum.
Türkiye
ekonomisi, yılın ilk çeyreğinde yüzde 7,3; ikinci çeyreğinde ise yüzde 5,2 büyümüştür.
Bu yılın üçüncü çeyreğinde ise tüm ekonomik saldırılara rağmen bir önceki yılın
aynı çeyreğine göre yüzde 1,6 büyüme rakamını yakalamıştır. Bu verilerden anlaşıldığı
üzere Türkiye ekonomisi sağlam temellere dayanmaktadır. 
Biz
AK PARTİ olarak milletimize hizmeti ve milletimizin yararına olan her işi öncelik
olarak belirledik. AK PARTİ bugüne kadar vermiş olduğu sözleri yerine getiren bir
parti olmuştur. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili.
BURHAN
ÇAKIR (Devamla) - On altı yıldır Sayın Cumhurbaşkanımızın önderliğinde Türkiye,
ekonomide, demokraside, özgürlüklerde ve diğer alanlarda güçlenmeye ve büyümeye
devam ediyor. Bu kutlu yolda bize verilen görevin bilinciyle Türkiye’mize ve Erzincan’ımıza
hizmet etmeye devam edeceğiz.
Son
on altı yılda AK PARTİ hükûmetleri döneminde her ilimizde olduğu gibi Erzincan’da
da eğitim, sağlık, ulaştırma ve tarım olmak üzere yaklaşık 10 milyar TL’lik yatırım
yapılmıştır. Özellikle bugünkü Meclis Başkanımız, Türkiye Cumhuriyeti’nin son Başbakanı
Sayın Binali Yıldırım’ın katkılarıyla bu yatırımlardan payını alarak Erzincan’a
bölünmüş yollar, havaalanı, barajlar, okullar, hastaneler, turizm desteği gibi birçok
alanda hizmet sunulmuştur. Katkılarından dolayı Sayın Binali Yıldırım’a teşekkürü
bir borç biliyoruz. 
TOKİ
kanalıyla inşaatı tamamlanan ve devam eden konut sayısı 11.577 olmuştur. Erzincan’ımıza
yakışır 12.500 kapasiteli şehir stadyumu çalışmaları devam etmektedir. Bu vesileyle,
24 Erzincanspor’umuza da başarılar diliyorum.
(Mikrofon
otomatik cihaz tarafından kapatıldı)
BAŞKAN
– Erzincan’a çok hizmet edildi, biliyoruz. 
BURHAN
ÇAKIR (Devamla) – Yine, yapım inşaatına başlanan Sivas-Erzincan hızlı tren hattı
bittiğinde seyahat edecek yolcularımıza hem ekonomik fayda hem de seyahat süresinde
kolaylık sağlanacaktır. (AK PARTİ sıralarından alkışlar) Ankara-Sivas hızlı tren
hattı yapımıyla birlikte Erzincan’a uzanacak bu hat Erzincan halkını ve doğu illerini
sevindirmiş ve halk, bu hattın yapılmasını heyecanla beklemektedir.
BAŞKAN
– Teşekkür Sayın Milletvekili.
BURHAN
ÇAKIR (Devamla) - Sağlıkta hizmet kalitesini artırmak ve daha çok sayıda hastaya
hizmet vermek amacıyla Mengücek Gazi Eğitim ve Araştırma Hastanesi 250 yataklı ek
hizmet binası inşallah en kısa sürede hayata geçirilecektir. (AK PARTİ sıralarından
“Bravo” sesleri, alkışlar)
Tekrar
sizleri saygıyla selamlıyorum, herkese hayırlı akşamlar diliyorum. (AK PARTİ sıralarından
alkışlar) 
BAŞKAN
– Madde üzerinde şahsı adına söz isteyen, Ankara Milletvekili Ali Haydar Hakverdi.
Buyurun
Sayın Hakverdi. (CHP sıralarından alkışlar)
Süreniz
beş dakikadır. 
ALİ
HAYDAR HAKVERDİ (Ankara) – Sayın Başkan, değerli milletvekilleri; Genel Kurulu saygıyla
selamlıyorum. 
2019
bütçesine baktığımızda, aslında 2019’da ülkemizi neler bekliyor ve neler yaşayacağız
kısmen anlayıp algılayabiliyoruz. Zaten aynı anlayış 2018’de de benzer bir bütçeyi
yaptı ve 2018’de neler yaşadıysa bu vatandaş muhtemelen benzer şeyleri 2019’da da
yaşayacağız. 
Mesela
bu yıl ne yaşadık? Bir tren kazası yaşadık, beş ay içerisinde iki tren kazası yaşadık.
Aslında benim buna kaza demeye dilim varmıyor, ben bir hukukçuyum; bence bu, bilinçli
taksirle ölüme sebebiyet verme. 
Nedir
bilinçli taksir? Birçok hukukçu arkadaşımız bunu bilir. Bir kötü sonucu öngörürsünüz,
bilirsiniz, bu sonucu bile bile, sonucu istemezsiniz ama başka bir gerekçeyle, mesela
şanstır bu, mesela tecrübedir bu; bu tip gerekçelerle buna rağmen bir irade ortaya
koyarsınız ve maalesef istenmeyen sonuç ortaya doğar. Bunun adı da bilinçli taksirdir.

Şimdi,
bir demir yolu yaptınız ancak onu tamamlamadınız. Bir sinyalizasyon sistemi kurmadan
eksik bir şekilde o demir yolunu sadece seçime yetiştirebilmek için ve oy kaygısıyla
açtınız ve 9 canımızın ölümüne sebep oldunuz. Elbette bu sonucu hiç kimse istemez
ama bu sonucu öngöre göre buna sebep olmak bilinçli taksirle ölüme sebep olmaktır.
Şimdi,
kim suçlu burada? 3 işçi tutuklandı; elbette vardır yoktur suçları yargı karar verir
ama sadece bu yetmez. Burayı ihale eden kimse o ortaktır bu ölümlere ve bu ihaleyi
verdiğiniz yandaş firma bu hâliyle teslim ettiyse o da ortaktır ve bu işi bile bile
de seçim için buranın açılışını yapan da bu işe ortaktır ve hepsinin yargılanması
gerekir. 
Değerli
arkadaşlar, bu saatte bütçeyle ilgili rakamlara girmeyeceğim ama sizinle ben bir
hikâyeyi paylaşmak isterim. Diktatörün biri sarayından çıkmış, şehrin merkezine
gelmiş ve en lüks lokantaya girmiş. Lokantada tek başına oturan bir kişiyi gözüne
kestirmiş, yanına yaklaştığında bakmış ki masası inanılmaz dolu, bir kuş sütü eksik;
ejder meyveleri var, ballı bademler var. Diktatör yaklaşmış bu masaya, sandalyeyi
çekmiş ve kişinin yanına oturmuş. Hem sorgu hem hasbihal sırasında bu kişinin her
gün ama her gün, her akşam bu zengin sofrasıyla beslendiğini öğrenince çok şaşırmış,
kişiye demiş ki: “Sen günde ne kadar maaş alıyorsun?” Adam demiş ki: “Ben günde
2 bin lira kazanıyorum.” “Peki, ülkede yoksulluk olsa, işçi, çiftçi, memur dara
düşse sen nasıl kazanacaksın bu parayı?” demiş. Adam gülmüş, demiş ki: “Ben o zaman
günde 4 bin lira para kazanırım.” Diktatör şaşırmış, demiş ki: “Peki, biz yastık
altındaki o kefen paralarını bozdurun desek ve halk daha da yoksullaşsa günde ne
kazanırsınız?” Adam demiş ki: “O zaman günde en az 5 bin lira kazanırım.” Tabii,
diktatör şaşırıyor, kızıyor ama meraklanıyor, son olarak yine soruyor, diyor ki:
“Biz doları 3 liradan 7 liraya çıkarsak, halkın kemerini iyice sıksak, boğazını
da sıksak sen ne kazanırsın?” Adam diyor ki: “Bu sefer günde en az 10 bin lira kazanırım.”
Diktatör çok kızıyor ama merakla da soruyor, diyor ki: “Sen şeytan mısın, sen ne
iş yaparsın?” Adam diyor ki: “Ben mezarcıyım, mezar yaparım.” (CHP sıralarından
alkışlar) 
Şimdi
değerli arkadaşlar, dolar ülkemizde 3 liraya çıktığında daha doğrusu 3 liradan 7
liraya çıktığında birileri zenginliğine zenginlik kattı.
RAMAZAN
CAN (Kırıkkale) – Ya, bizi de on dakikadır dinlettirdin, bir şey var gibi...
ALİ
HAYDAR HAKVERDİ (Devamla) – Geleceğim, Sayın Can geleceğim bekle. 
Oysaki
halk yoksullaştı, alım gücü azalmıştı. Sonra halka kefen paralarını bozdurun diyenler,
bir taraftan gemiciklerine gemicik katıyordu halk yoksullaşırken. 
Yine
geçme garantili köprüler yaptınız, geçmeden halka vergilerini ödettiniz. Başka ne
yaptınız? Hasta garantili hastaneler yaptınız,
gitsin gitmesin o şehir hastanelerinin vergilerini bu halka ödettiniz.
Değerli
arkadaşlar, halk yoksullaştıkça ve hastalandıkça aslında bir kısım yandaşınız yani
o mezarcılar zengin oldu.
(Mikrofon
otomatik cihaz tarafından kapatıldı) 
ALİ
HAYDAR HAKVERDİ (Devamla) – Sayın Başkan, bir dakika ek süre istiyorum.
BAŞKAN
– Toparlayın Sayın Milletvekili.
ALİ
HAYDAR HAKVERDİ (Devamla) – Değerli milletvekilleri, bu bütçede işçi yok, çiftçi
yok, emekçi yok. 
KADİR
AYDIN (Giresun) – Her zamanki terane.
ALİ
HAYDAR HAKVERDİ (Devamla) – Evet, her zamanki terane, sizin her zamanki teraneniz,
katılıyorum size, doğru söylüyorsunuz.
Bu
bütçede yeni tren cinayetleri var arkadaşlar. Bu bütçede yeni cezaevleri var; yazlık
saraylar var, kışlık saraylar var, uçan saraylar var. Bu bütçede israf var. Bu bütçede
haram var. Bu bütçe, halkın değil, halkın yoksullaşmasından faydalanan, zenginleşen
mezarcıların bütçesidir. Biz bu bütçeyi kabul etmiyoruz.
Genel
Kurulu saygıyla selamlarım. (CHP sıralarından alkışlar)
BAŞKAN
– Teşekkür ederim.
ALİ
HAYDAR HAKVERDİ (Ankara) – Anladın mı Sayın Can?
RECEP
ÖZEL (Isparta) – Ama senden beklenen konuşma değildi, daha böyle canlı olacaktı.
BAŞKAN
– Şimdi, soru-cevap işlemini, beş dakika soru, beş dakika cevap olarak yapacağız.
Sayın
İmran Kılıç Bey, buyurun.
İMRAN
KILIÇ (Kahramanmaraş) – Teşekkür ederim Sayın Başkanım.
Benim
dört sorum olacak.
1)
Merkezî yönetim bütçesinden eğitime ne kadar kaynak ayrılmaktadır?
2)
Merkezî yönetim bütçesinden eğitime ayrılan kaynağın millî gelirdeki payı nedir?
3)
OECD ülkelerinde ve ülkemizde karşılaştırmalı olarak eğitime millî gelirden ne kadar
kaynak ayrılmaktadır?
4)
Eğitim bütçesi, savunma ve güvenlik bütçesiyle kıyaslandığında ne durumdadır?
Bir
de memnuniyetimi belirtmek istiyorum. Gerçekten bu Mecliste herkes konuşuyor, yerine
göre atışıyor; güzel bir şey. İnsanlar konuşa konuşa... Bir özdeyişle ben katkı
yapmak istiyorum, büyüklerimiz diyorlar ki: “Susacak
yerde konuşmak ne kadar abesse, konuşacak yerde susmak da o kadar abestir.”
BAŞKAN
– Teşekkürler. 
Sayın
Şeker…
İLYAS
ŞEKER (Kocaeli) – Teşekkür ediyorum Sayın Başkanım. 
Sorum
Komisyon Başkanımıza: 2019 yılı bütçe teklifiyle ilgili olarak virgülüne dahi dokunulmadığı
eleştirileri yöneltiliyor bütçe görüşmelerinde. 
Sayın
Başkanım, teklifin Genel Kuruldaki süreci dokuz günden beri devam ediyor ve hep
birlikte bu süreci tüm milletvekilleri olarak izliyoruz ve sürecin nasıl işlediğine
de hepimiz şahit olduk. Acaba bu teklif Komisyonda görüşülürken Komisyon üyesi olmayan
arkadaşlarımız var, belki onlar farklı düşünüyor olabilir veya Komisyondaki işleyişi
bilmiyor olabilirler, Komisyonda bunun nasıl görüşüldüğünü şöyle detaylı bir şekilde
açıklama imkânınız var mı Sayın Başkan? 
Teşekkür
ediyorum. 
BAŞKAN
– Sayın Gaytancıoğlu…
OKAN
GAYTANCIOĞLU (Edirne) – Teşekkür ederim Sayın Başkan. 
Türkiye
İstatistik Kurumu yetkilisine soruyorum: Üretici eline geçen fiyatlar her geçen
gün azalıyor, girdi fiyatları sürekli artıyor. Örneğin et fiyatı düşüyor, besiciler
perişan; yem fiyatı artıyor, üreticiler yine perişan. TÜİK “Enflasyonu gıda fiyatları
azdırıyor.” diye nasıl diyor? Hesaplamalar yanlış. Ya da piyasaları hiç takip etmiyor
musunuz? Et ve Süt Kurumu hayvan kesimi için 2019 Şubat sonuna gün veriyor. Kesim
için sıra bekleyen hayvan sayısı 300 bini aştı. Özel kesimhaneler talep yok diye
hayvan kesmiyor, çiftçi hayvanını kestirecek yer bulamıyor. Kesim yapanlar ise fırsatçılık
yaparak karkas etin kilosuna 25 lira, bazıları daha da insafsız, 23-24 lira teklif
ediyor. 1 kilo karkas maliyeti 30 liranın üzerinde.
Şimdi
soruyorum: Bu gerçekleri hâlâ görmezden gelerek, “Gıda enflasyonu var.” diyerek,
et ithalatına devam edecek misiniz? 
BAŞKAN
– Sayın Erdem…
ARZU
ERDEM (İstanbul) – Teşekkür ederim Sayın Başkan. 
Sorum
Sayın Maliye Bakanına: Kamu kurumlarında araç ihtiyaçları uzun süredir kiralama
yöntemiyle karşılanmakta. Kiralık araçlarda görev yapan şoförler de yine kurum personeli
dışındaki çalışanlardan oluşmaktadır. Söz konusu şoförler taşeron statüsünde çalıştırılmaktadır.
Şoförlük görevlerinin dışında, temizlik personeli ve güvenlik gibi işleri de yapan
ve hafta sonu da dâhil olmak üzere, mesai saatlerinin tamamını kurumda çalışarak
geçiren şoförlere hâlâ kadro verilmemesinin sebepleri nelerdir? Sözleşmelerinde
sadece araç sürme görevi yer alan şoförlerimizin mağduriyetlerini gidermek adına
bir kadro verilecek midir? 
Sorum
Sayın Çalışma Bakanlığına aynı zamanda: İŞKUR alımlarında mülakat yapılmaktadır.
Mavi yakalı sınıfta çalışacak olan vatandaşlarımızın bu hususa itirazları vardır.
Mülakata ilişkin bir düzenleme yapılacak mıdır?
Ayrıca,
Aile Bakanlığında ek ders karşılığı çalışanların özlük hakları, kadro ve statüleri
için görev tanımlarına ilişkin bir çalışma var mıdır? 
Teşekkür
ederim. 
BAŞKAN
– Sayın Taşkın…
ALİ
CUMHUR TAŞKIN (Mersin) – Teşekkür ederim Sayın Başkan. 
Sayın
Komisyon Başkanımıza 4 adet sorum olacak. 
Birinci
soru: 2002-2019 arasında Millî Eğitim Bakanlığı bütçesinden yatırıma ne kadar kaynak
ayrılmıştır? 
İkinci
soru: Millî Eğitim Bakanlığı bütçesinden ücretsiz kitap için ne kadar kaynak ayrıldı?
Kaç kitap dağıtıldı?
Üçüncü
soru: YURTKUR, burs, öğrenim kredisi ve yiyecek yardımı için ne kadar kaynak ayırılmıştır?
Dördüncü
soru: 2002 yılından itibaren açılan yurtlar ve öğrenci sayıları ne kadardır? 
Teşekkür
ederim. 
BAŞKAN
– Sayın Öçal yerine Sayın Çilez. 
HASAN
ÇİLEZ (Amasya) – Teşekkür ediyorum Sayın Başkanım. 
Sayın
Başkanım, bugün Sanayi ve Teknoloji Bakanlığımız tarafından düzenlenen Verimlilik
Proje Ödülleri töreninde Amasya’mız büyük başarılar elde etmiştir. Verimlilik Proje
Ödülleri töreninde 2018 yılı liseler arası Türkiye 1’incisi Amasya Macit Zeren Fen
Lisesi olmuştur. Projeleriyle 1’inci olan yavrularımız Berkay Kunt ve Abdulsamet
Köroğlu’nu, ilimiz ve okulumuz idarecilerini, emeği geçen öğretmenlerimizi, yine
aynı yarışma “küçük ve orta ölçekli işletmeler” kategorisinde finale kalıp Türkiye
2’ncisi olan Merzifon Organize Sanayi Bölgesi firmalarından Apaydın Metal Ürünleri
Sanayi ve Ticaret Anonim Şirketi yöneticilerini, mühendislerini ve işçi kardeşlerimi
kutluyor, başarılarının devamını diliyorum. 
Teşekkür
ederim. 
BAŞKAN
– Şimdi soruları cevaplamak üzere sözü Komisyona veriyorum. 
Süreniz
beş dakika. 
Buyurun.

PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Teşekkür ediyorum Sayın
Başkan. 
Öncelikle,
2019 yılı bütçesinden eğitime ayrılan kaynak toplamda 161 milyar 615 milyon lira
olarak görünüyor. Yüzde 20’lik bir artış söz konusu ve oranladığımızda da merkezî
yönetim bütçesi içerisinde almış olduğu payın yüzde 16,8 olduğunu görüyoruz. 
Onun
dışında, 2002-2019 arasındaki Millî Eğitim Bakanlığının yatırımlarını sormuştunuz.
Toplamda 109 milyar liralık yatırım gerçekleştirildi. 
Gene,
savunma bütçesiyle mukayese soruldu. Savunma bütçesine ayrılan kaynak 100,6 milyar
lira, millî eğitime ayrılan kaynak 161 milyar lira ama burada 2002-2018 gibi bir
kıyaslama yapacak olursak da eğitim bütçesine ayrılan kaynak 14 kat artarken savunma
bütçesine ayrılan kaynak 8,4 kat artmıştır ama 2002’de savunma harcamalarının gayrisafi
yurt içi hasılaya oranına baktığımızda harcamanın 3,4 olduğunu, 2019 yılında ise
bu rakamın 2,3’e düştüğünü görüyoruz. Burada da göreceli olarak savunma harcamalarının
aşağı çekildiğini ve bütçe içerisinden aldığı payın aşağı düştüğünü söyleyebiliriz.
Aynı
şekilde, Komisyon çalışmalarına ilişkin bir soru geldi. Şunu söyleyeyim: 30’u Komisyon
üyesi olmak üzere, toplamda 185 milletvekili arkadaşımız Komisyona geldiler -ki
155’i Komisyon üyesi olmayan arkadaşlarımız- ve hepsi orada görüşlerini defaatle
dile getirdiler. Şöyle söyleyeyim: AK PARTİ’den dışarıdan gelen arkadaşlarımızın
sayısı 9 ama Cumhuriyet Halk Partisinden 88, Halkların Demokratik Partisinden gelen
28, Milliyetçi Hareket Partisinden 19, İYİ PARTİ’den 8, Saadet, TİP ve bağımsızlardan
da 1’er milletvekilimiz geldiler ve görüşlerini bildirdiler ama bir sefer değil
tabii ki, defaatle bunu yaptılar. Toplamda on dokuz gün süren ve yaklaşık iki yüz
saat süren bir çalışma. “Virgülüne dokunulmadı.” değil, 20 adet önerge aynı zamanda
orada görüşüldü; 2’si kabul edildi, 3’ünde de redaksiyon yetkisiyle beraber Komisyon
raporu oluşturuldu. Zaten bütçe hakkı ve bütçenin kullanım ve yapılışını da az önce
konuşmuştuk, burada Genel Kurulun ve Komisyonun rolünün de çerçevesini çizmiştik.

Gene,
aynı şekilde, şu geldi: YURTKUR’la ilgili, burslarla ilgili bir soru vardı. 2018
yılında 458 bin öğrenciye burs için 2,4 milyar lira, 1,2 milyon öğrenciye de öğrenim
kredisi için 7,2 milyar TL, devlet yurtlarında kalan öğrencilere beslenme yardımı
için de 1 milyar 350 milyon Türk lirası kaynak ayrılmıştır. 2019 yılında ise 503
bin öğrenciye burs ve toplamda 2,7 milyar lira; 1,1 milyon öğrenciye de öğrenim
kredisi için 6,7 milyar lira; devlet yurtlarında ve Bakanlar Kurulunca vergi muafiyeti
tanınan dernek, vakıf yurtlarında barınan öğrenciler için de beslenme yardımı olarak
1 milyar 760 milyon lira ayrılmıştır. Bu rakamlar bütçe kalemleri içerisinde yer
almıştır.
Açılan
yurt sayılarına baktığımızda, yani gelinen oranda yatak kapasitesinde de yüzde 266
artış olduğunu görüyoruz. Yıl sonuna kadar da toplam yatak sayısı 680 bine ulaşacak.
Gene
on altı yıllık süreçte bu okullaşma oranıyla beraber de ilköğretimde yüzde 96, ortaöğretimde
yüzde 81 iken brüt okullaşma oranı, bu, ilköğretimde 99,7’ye, ortaöğretimde ise
108,4’e çıktı. 
Gene,
kız öğrencilerin okullaşma oranına ilişkin soru gelmedi ama konuşmalar sırasında
bir atıfta bulunuldu. Şöyle söyleyeyim: 2017-2018 öğretim dönemi itibariyle 100
erkek öğrenciye karşılık 96 kız öğrencimiz ilköğretime devam ediyor. Ortaöğretimde
ise bu sayının, daha önce 2002 yılında 72 iken 100 erkek öğrenciye karşılık, 2017-2018
öğretim yılına geldiğimizde de yüzde 91’e ulaştığını görüyoruz.
Ayrıca…
SÜLEYMAN
BÜLBÜL (Aydın) – Sadi Başkan, sorudan haberiniz var mıydı?
ENGİN
ALTAY (İstanbul) – Süre doldu efendim. 
BAŞKAN
– Toparlayın Sayın Başkan. 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Peki, teşekkür ediyorum
Başkanım.
BAŞKAN
– Sayın Kabukcuoğlu…
ARSLAN
KABUKCUOĞLU (Eskişehir) – Teşekkür ederim Sayın Başkan. 
Ben
iki tane şey sormak istiyorum. Plan ve Bütçe Komisyonunda herhangi bir kelime, nokta,
virgülün yeri değişmiş mi? 
2’ncisi,
“Eğitime şu kadar milyar lira para harcadık, şu kadar milyar dolar para harcadık,
şu kadar trilyon harcadık.” Bunlar, girdileri tamam. Bunlar girmiş de ne olmuş?
Daha sonra on beş yıl önceki ortaöğrenimdeki başarı seviyesi ile şu andaki başarı
seviyesi nedir? On beş yıl önce üniversite sınavına giren çocukların başarısı ile
şu andaki başarı nedir? Çocuklar o zaman kaç soruya cevap vermişler, şimdi kaç soruya
cevap veriyorlar?
BAŞKAN
– Teşekkür ederim.
ARSLAN
KABUKCUOĞLU (Eskişehir) – Bitiriyorum Başkanım.
Ayrıca,
üniversitelerde yapılan yayınlardan “Science Citation İndex”e giren on beş yıl önceki
makale sayısı ve şimdiki makale sayısı, on beş yıl önceki yayınlardan atıf alanların
sayısı ile şu andaki yayınlardan atıf alanların sayısı nedir? 
BAŞKAN
– Teşekkürler.
Sayın
Enginyurt…
CEMAL
ENGİNYURT (Ordu) – Teşekkür ediyorum Sayın Başkan.
On
altı yıl önce Türkiye’de FETÖ yapılanmasını -bana göre- en iyi şekilde tanımlayan,
ifade eden ve bu konuda hayatı pahasına mücadele eden ve neticesinde 18 Aralık 2002
tarihinde alçak bir suikaste kurban giden Necip Hablemitoğlu’nu rahmetle anıyorum.
Mücadelesi mücadelemiz olacaktır diyor, Allah mekânını cennet etsin diyorum.
BAŞKAN
– Teşekkür ederim.
4’üncü
madde üzerinde iki önerge vardır, önergeleri aykırılık sırasına göre işleme alacağım.
Buyurun,
okuyun.
Türkiye Büyük Millet Meclisi Başkanlığına
Görüşülmekte
olan 2019 Yılı Merkezi Yönetim Bütçe Kanunu Teklifi’nin “Bağlı Cetveller” başlıklı
4’üncü maddesinin (1) numaralı fırkasına (c) bendinden sonra gelmek üzere aşağıdaki
bendin ilavesini ve bent numaralarının ona göre teselsül ettirilmesini arz ve teklif
ederiz.
 Mehmet Bekaroğlu
 Okan Gaytancıoğlu  Sibel Özdemir
 İstanbul  Edirne
 İstanbul
 Ömer Fethi Gürer  Nurhayat
Altaca Kayışoğlu  Kadim Durmaz
 Niğde  Bursa
 Tokat
 Erkan Aydın
 Bursa 
“Şehir
Hastaneleri ve Diğer Kamu Özel İşbirliği Projeleri ve Diğer Nedenlerle Verilen Hazine
Garantilerinin Bütçe Yılını İzleyen 5 Yıl Boyunca Getireceği Yük Tahminini Gösterir
Cetvel (D)”
ŞEHİR HASTANELERİ VE DİĞER KAMU ÖZEL İŞBİRLİĞİ
PROJELERİ VE DİĞER NEDENLERLE VERİLEN HAZİNE GARANTİLERİNİN BÜTÇE YILINI
İZLEYEN 5 YIL BOYUNCA GETİRECEĞİ YÜK TAHMİNİNİ GÖSTERİR CETVEL (D) (Milyon TL)





KURUM


HARCAMANIN BÜTÇE SINIFLAMASINDAKİ ADI


NİTELİĞİ


2020


2021


2022


2023


2024


2025




SAĞLIK
  BAK.


Sermaye
  Giderleri,
Gayrimenkul
  Sermaye Üretim Giderleri, Yap-Kirala-Devret modeliyle yaptırılan Hastane kira
  bedelleri


Şehir Hastaneleri kira bedelleri


7.575


9.290


11.393


13.972


17.135


21.014




SAĞLIK
  BAK.


Mal ve Hizmet
  alım bedelleri Şehir Hastaneleri Hizmet Alım Bedelleri


Şehir Hastaneleri hizmet alım
  bedelleri


6.500


7.670


9.051


10.680


12.602


14.870




TC.
  KARAYOLLARI İŞLETMELER DAİRE BŞK.


Cari transferler - Hane halkına
  transferler


Köprü geçiş garanti ücretleri


6.210


6.496


6.795


7.108


7.435


7.777




HAZİNE VE MALİYE
BAKANLIĞI


Borç
  verme-Yurtiçi borç verme- Kamu Kurumlarına, Fonlara, Mali Kurumlara-Kredi Garanti
  Fonuna


Kredi
  Garanti Fonuna ödemeler (KOBİ) ve benzeri kuruluşların bankalardan aldığı ve LGF’nin
  ödemesini garanti ettiği kredi yükümlülüklerini KGF'nin ödeyememesi halinde Hazine'nin
  devreye girerek ödediği bedeller- Hazine kontr garantisi



4.472


4.749


5.044


5.357


5.689


6.042




TOPLAM


24.757


28.205


32.283


37.117


42.861


49.703




BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın Başkanım.

BAŞKAN
– Sayın milletvekilleri, Anayasa’nın bütçe görüşmelerini düzenleyen 162’nci maddesindeki
“…değişiklik önergeleri, üzerinde ayrıca görüşme yapılmaksızın okunur ve oylanır.”
hükmü gereğince önergenin gerekçesini okutuyorum: 
Gerekçe:

Şehir
hastaneleri ve diğer kamu özel iş birliği projeleri ve diğer nedenlerle verilen
hazine garantilerinin Türk kamu finansman yükü sorunu 2019 Yılı Merkezi Bütçe Kanunu
Teklifi’nin komisyonda görüşülmesi sırasında en çok tartışılan konulardan biri olmuştur.
Uzun
süreli kamu özel iş birliği projelerine ilişkin sözleşmeler sözleşmeyi imzalayan
hükûmetlerden sonra gelen bir çok hükûmetin hem ulaştırma hem sağlık hem de kamu
maliyesi alanındaki politika tercihlerini ipotek altına almakta, hatta tercih olanaklarını
neredeyse tamamen ortadan kaldırmaktadır.
Kamu
yatırımlarının dünyanın hemen bütün ülkelerinde bütçe olanaklarıyla yapılması esastır.
Kamu yatırımlarının bütçe dışı yöntemlerle yapılması mali disipline ve bütçe prensiplerine
aykırı kabul edilmektedir. Ülkemizde ilk olarak enerji ve ulaştırma alanlarında
uygulamaya konulan kamu-özel iş birliği modellerinin AKP döneminde eğitim ve sağlığı
da kapsayarak giderek yaygınlaştığı ve mali portresinin yükseldiği gözlenmektedir.
Öte
yandan, AKP döneminde yap-işlet, yap-işlet-devret ve yap-kirala yöntemlerinin uygulandığı
kamu-özel iş birliği modelinin kullanımının, ilgili kanunda da yer alan, ileri teknoloji
gerektiren veya hizmetin istisnai özelliklerinden kaynaklanan tercihlerin çok ötesine
taşındığı ve âdeta belli sermaye gruplarına kaynak aktarım mekanizmaları olarak
kullanıldığı görülmektedir.
Türkiye
ekonomisinin bütçe açıkları verdiği hepimizin malumudur. Bu çerçevede, söz konusu
altyapı yatırımlarının KOİ modeli yerine bizzat kamu tarafından yapılması doğal
olarak bütçe açığını artıracak ve bu kapsamda hazine daha fazla borçlanacaktır.
Bununla birlikte, özellikle dış borçlar açısından, hazinenin bizzat borçlanmasıyla
KOİ modeli çerçevesinde özel sektör tarafından borçlanılmasının getireceği yükün
ülke ekonomisi açısından karşılaştırılması uygun olacaktır. Hazinenin daha düşük
faizlerle ve daha uzun vadelerle borçlanma imkânlarına sahip olduğu düşünüldüğünde
bu konu büyük önem kazanmaktadır.
Diğer
taraftan, kamu-özel iş birliği modeliyle yapılan yatırımlar geleceğe yönelik bir
koşullu yükümlülük yaratmaktadır. Bu koşullu yükümlülük, KOİ modeliyle yapılan yatırımlar
için sözleşmelere konulan hazine garantisi imkânıyla ortaya çıkmış bulunmaktadır.
Diğer bir ifadeyle, KOİ modeliyle yapılan yatırımlarda, işletme veya kira süresi
içinde bazı koşullar oluştuğu zaman, özel sektör dış borcu hazine tarafından yüklenilecektir.
Bu durumun Türk mali sistemi üzerinde ciddi bir mali risk yaratacağı açıktır. Böyle
bir durumda hazinenin borcu üstlenmesi ve kamu borcunun artabilecek olması nedeniyle
hazinenin riski yükselecektir.
Şehir
hastaneleri ve diğer kamu özel iş birliği projeleri ve diğer nedenlerle verilen
hazine garantilerinin bütçe yılını izleyen beş yıl boyunca getireceği yükün toplumca
da bilinmesini sağlamak amacıyla bu tahmin cetvelinin ilgili yıllar merkezi bütçe
kanunlarına eklenmesi için bu önerge verilmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul edilmemiştir.

Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte
olan 2019 Yılı Merkezi Yönetim Bütçe Kanunu Teklifi’nin ekli E-Cetvelinin 48’inci
maddesinde yer alan “açılan özel hesaba” ibaresinin madde metninden çıkarılmasını
arz ve teklif ederiz. 
 Mehmet Bekaroğlu  Sibel
Özdemir Ömer Fethi Gürer
 İstanbul İstanbul Niğde
 Okan Gaytancıoğlu Nurhayat
Altaca Kayışoğlu Kadim Durmaz
 Edirne 
Bursa Tokat
 Erkan Aydın 
 Bursa
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın Başkan.

BAŞKAN
– Sayın milletvekilleri, Anayasa’nın bütçe görüşmelerini düzenleyen 162’nci maddesindeki
“…değişiklik önergeleri, üzerinde ayrıca görüşme yapılmaksızın okunur ve oylanır.”
hükmü gereğince önergenin gerekçesini okutuyorum: 
Gerekçe:

Anayasanın
161'inci maddesi hükmüne aykırı olarak 2019 Yılı Merkezi Yönetim Bütçe Kanunu Teklifi’nin
E-Cetveline konulan söz konusu hükümle, 9/4/2003 tarihli ve 4842 sayılı Kanun’la
29/5/1986 tarihli ve 3294 sayılı Kanun uyarınca Sosyal Yardımlaşma ve Dayanışmayı
Teşvik Fonu’na aktarılmak üzere Hazine ve Maliye Bakanlığı bütçesinin 12.01.32.00-01.6.0.08-1-05.8
tertibinde tefrik edilen ödeneğin; Millî Eğitim Bakanlığı tarafından ilköğretim
öğrencilerine ücretsiz olarak dağıtılacak ders kitapları için 881.000.000 Türk lirası,
taşımalı ilköğretim ve ortaöğretim kapsamındaki öğrencilerin öğle yemeği için 962.000.000
Türk lirası ve özel Eğitime ihtiyaç Duyan Öğrencilerin Okullara ve Kurumlara Erişiminin
Sağlanması İçin Ücretsiz Taşınması Projesi kapsamında 692.000.000 Türk lirası olmak
üzere toplam 2.535.000.000 Türk lirasına kadar olan kısmının Millî Eğitim Bakanlığı
bütçesinin ilgili tertiplerine aktarmaya Cumhurbaşkanı yetkili kılınmakta, bu ödenekleri
söz konusu giderlerin karşılanması amacıyla Millî Eğitim Bakanlığı adına açılan
özel hesaplara aktarmaya ve ücretsiz kitap uygulaması için açılan özel hesaba aktarılan
tutardan yüklenme tutarının yüzde 30’una kadar olan kısmını sözleşme tarihinde,
geri kalanını ise işin bitim tarihinde kullandırmaya ise Millî Eğitim Bakanı yetkili
kılınmaktadır.
Özel
hesaplara yapılan aktarma dolayısıyla bütçe sistemi dışına çıkılmaktadır. Devletin
temel amaç ve görevleri Anayasa’nın 5’inci maddesinde “Türk milletinin bağımsızlığını
ve bütünlüğünü, ülkenin bölünmezliğini, Cumhuriyeti ve demokrasiyi korumak, kişilerin
ve toplumun refah, huzur ve mutluluğunu sağlamak; kişinin temel hak ve hürriyetlerini,
sosyal hukuk devleti ve adalet ilkeleriyle bağdaşmayacak surette sınırlayan siyasal,
ekonomik ve sosyal engelleri kaldırmaya, insanın maddi ve manevi varlığının gelişmesi
için gerekli şartları hazırlamaya çalışmaktır.” olarak ifade olunmaktadır.
Anayasa’nın
2’nci maddesinde de tanımını bulan sosyal bir hukuk devleti olan Türkiye Cumhuriyeti
devletinin ilköğretim öğrencilerine ücretsiz olarak dağıtılacak ders kitapları,
taşımalı ilköğretim ve ortaöğretim kapsamındaki öğrencilerin öğle yemeği ve Özel
Eğitime İhtiyaç Duyan Öğrencilerin Okullara ve Kurumlara Erişiminin Sağlanması İçin
Ücretsiz Taşınması Projesi kapsamında yapılacak giderler karşılığı olarak merkezî
yönetim bütçesinde kaynak ayırması ve harcama yapması Anayasa’nın 42 ve 61’inci
maddesi hükmü gereğince anayasal bir zorunluluktur. Ancak devlet kurumlarının (Millî
Eğitim Bakanlığının) bu faaliyeti yerine getirirken mevcut anayasal sınırlamalar
kapsamında ve yürürlükteki kamu mali yönetim ve denetim düzeni içinde hareket etmeleri
gerekir.
Bütçe
kanunlarını diğer kanunlardan ayrı tutan bu anayasal kurallar karşısında, yasayla
düzenlenmesi gereken bir konunun bütçe yasasıyla düzenlenmesi veya yürürlükte bulunan
herhangi bir yasada yer alan hükmün bütçe yasalarıyla değiştirilmesi, kaldırılması,
uygulanmaması veya aykırı düzenlemeler yapılması olanaksızdır.
2019
Yılı Merkezi Yönetim Bütçe Kanunu Teklifi’ne ekli E Cetvelinin 48’inci maddesinde
yer alan “adına açılmış olan özel hesaplara” ibareleri Anayasa’nın 7’nci, 87’nci,
88’inci, 89’uncu ve 161’inci maddelerine aykırı olduğundan bu önerge verilmektedir.
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
4’üncü
maddeyi oylarınıza sunuyorum: Kabul edenler… Kabul etmeyenler… Madde kabul edilmiştir.
Şimdi
5’inci maddeyi okutuyorum.
Gerektiğinde kullanılabilecek ödenekler 
MADDE 5- (1) Personel Giderlerini Karşılama Ödeneği:
Genel bütçe kapsamındaki kamu idareleri ile özel bütçeli idarelerin bütçelerine
konulan ödeneklerin yetmeyeceği anlaşıldığı takdirde, ilgili mevzuatının gerektirdiği
giderler için “Personel Giderleri” ve “Sosyal Güvenlik Kurumlarına Devlet Primi
Giderleri” ile ilgili mevcut veya yeni açılacak tertiplere, Hazine ve Maliye Bakanlığı
bütçesinin 12.01.32.00-01.1.2.00-1-09.1 tertibinde yer alan ödenekten aktarma yapmaya,
(2) Yedek Ödenek:
Hazine ve Maliye Bakanlığı bütçesinin 12.01.32.00-01.1.2.00-1-09.6 tertibinde
yer alan ödenekten, genel bütçe kapsamındaki kamu idareleri ile özel bütçeli idarelerin
bütçelerinde mevcut veya yeni açılacak (01), (02), (03), (05) ve (08) ekonomik kodlarını
içeren tertipler ile çok acil ve zorunlu hâllerde (06) ve (07) ekonomik kodlarını
içeren tertiplere aktarma yapmaya,
(3) Yatırımları Hızlandırma Ödeneği:
Hazine ve Maliye Bakanlığı bütçesinin 12.01.32.00-01.1.2.00-1-09.3 tertibinde
yer alan ödenekten, 2019 Yılı Programının Uygulanması, Koordinasyonu ve İzlenmesine
Dair Karar esaslarına uyularak 2019 Yılı Yatırım Programının uygulama durumuna göre
gerektiğinde öncelikli sektörlerde yer alan yatırımların hızlandırılması veya yılı
içinde gelişen şartlara göre öncelikli sektör ve alt sektörlerde yer alan ve programa
yeni alınması gereken projelere ödenek tahsisi veya ödeneklerinin artırılmasında
kullanılmak üzere genel bütçe kapsamındaki kamu idareleri ile özel bütçeli idarelerin
projelerine ilişkin mevcut veya yeni açılacak tertiplere aktarma yapmaya,
(4) Doğal Afet Giderlerini Karşılama Ödeneği:
Hazine ve Maliye Bakanlığı bütçesinin 12.01.32.00-01.1.2.00-1-09.5 tertibinde
yer alan ödeneği, yatırım nitelikli giderler açısından yılı yatırım programı ile
ilişkilendirilmek kaydıyla genel bütçe kapsamındaki kamu idareleri ile özel bütçeli
idarelerin her türlü doğal afet giderlerini karşılamak amacıyla mevcut veya yeni
açılacak tertiplerine aktarmaya,
Cumhurbaşkanı yetkilidir.
BAŞKAN
– Madde üzerinde söz isteyen, İYİ PARTİ Grubu adına İstanbul Milletvekili Hayrettin
Nuhoğlu. 
Buyurun
Sayın Nuhoğlu. (İYİ PARTİ sıralarından alkışlar)
Süreniz
on dakikadır.
İYİ
PARTİ GRUBU ADINA HAYRETTİN NUHOĞLU (İstanbul) – Sayın Başkan, değerli milletvekilleri;
sizleri selamlayarak sözlerime başlamak istiyorum. 
2019
yılı bütçe teklifi üzerinde konuşuyoruz. Ben 5’inci maddeyle ilgili konuşacağım
ama öncelikle bugün 18 Aralık, Profesör Doktor Necip Hablemitoğlu’nun şehit edildiği
gün. Önemli hizmetler yapmış büyük bir Türk milliyetçisi olan merhum Hablemitoğlu’nu
rahmet ve minnetle anıyor, Türk gençliğinin onu tanımasını temenni ediyorum. 
5’inci
maddeye gelince, gerektiğinde kullanılabilecek ödenekleri düzenliyor. İlave personel
giderlerini karşılama, yedek ödenek, yatırımları hızlandırma ve doğal afet giderlerini
karşılama ödeneği gibi kalemlerden oluşan bu maddenin, doğal afetlerle ilgili kaleminde
sadece 141 milyon olduğu görülmektedir. Demek oluyor ki 2019’da doğal afet olmaması
için şimdiden duaya başlamalıyız. 2017’de 6,4 milyar lira ayrılan bu maddeden, yıl
sonu itibarıyla 38 milyar liraya ulaşan harcama yapıldığı Sayıştay raporlarından
anlaşılmaktadır. 
Genel
bütçe toplamının yüzde 2’sinden fazla olmaması gereken bu ödenek, son yıllarda yasal
sınırın üzerine çıkıyor. Bu bütçede ayrılan 7,16 milyarın da aynı anlayış ve sorumsuzlukla
40 milyar lirayı aşacağı, haksız ve mesnetsiz bir şekilde saray için harcanacağı
anlaşılmaktadır. Geçim sıkıntısı içerisinde kıvranan milyonlarca insanımızın beklentilerini
görmezlikten gelerek böylesine adaletsiz harcama konusunda Hükûmeti şimdiden ikaz
ediyorum. 
Değerli
milletvekilleri, benim bu bütçeden anladığım şunlardır:
1)
Yeni yatırım yok. 
2)
Karar verilmiş fakat başlanmamış yatırımlar durduruluyor. 
3)
Devam eden projeler uzun vadeye yayılıyor. 
4)
Yeni yatırımlar uluslararası finansman bulunabilirse yapılacak. 
5)
Büyüme daha da azalacak. 
6)
İstihdam yaratılamayacağı için işsizlik daha da artacak. 
7)
Kısaca işsizler, sabit ve dar gelirliler için 2019 zorluklar içinde geçecektir,
orta direk çökecektir. 
Bakın,
bu bütçede de pembe tablolar çizmeye devam ediyorsunuz çünkü bütün televizyonlarda
sadece yandaşlarınız konuşturuluyor. Aralarına birer tane de kontrollü muhalif yerleştirip
sonra da söylediklerine sizler de inanıyorsunuz ama gerçekler böyle değildir. 
“Eski
Türkiye” dediğiniz, “reklam arası” diyerek parantezi kapatmaya çalıştığınız cumhuriyetin
ilk seksen yılında büyüme ortalaması yüzde 5,3’tür. Sizin on altı yıllık büyüme
ortalamanız bunun altındadır, yüzde 5’i bile bulamadınız. Var mı bu oranlara bir
itirazınız? 
Cumhuriyet
Dönemi’nde meydana getirilen fabrikaları, tesisleri sata sata milleti işsiz bıraktınız.
Sosyal devlet olma gereğini unuttunuz. Varımızı yoğumuzu ya yandaşlara ya yabancılara
peşkeş çektiniz. Millet borçlu yaşamaya mecbur edildi ve alıştırıldı. Bunun sonucu
dayanılmaz hâl almaya başlayan günlük yaşam aileleri yakmaya yıkmaya başladı. Her
gün onlarca cinnet geçirme olayıyla karşılaşıyoruz. Gençler, çocuklar, nineler,
dedeler, eşler, evlatlar, ana babalar katlediliyor. Özellikle büyük şehirlerde aile
bütünlüğünü ve devamlılığını sağlamak bir hayli zorlaştı, farkında değil misiniz?
Nereye gidiyoruz? Ekonomiyi iyi göstermek için istatistiklerle oynamayı bırakın,
gerçek istatistiklere bakın. Çarşıya, pazara, alışverişe gitmiyor musunuz, halkın
içerisine girmiyor musunuz? Fiyatlardan haberiniz var mı, soğan kaç lira oldu? Yemekler
artık soğansız yapılıyor. 
Damat
Ferit Paşa’yı bilir misiniz? Diyanet İşleri Başkanının resmî kıyafetle ziyaret ettiği
o fesli meczup ve onun gibi düşünenlerin çok sevdiği, İstanbul’un işgal altındaki
yıllarda Osmanlı sadrazamıdır. Halk sıkıntı içerisindeyken o, İstanbul’un mehtaplı
gecelerinde saltanat kayığıyla Boğaz’da sefa sürüp tutulan lüferlerin sadece yanaklarını
rakısına meze yaparmış. Bu bir gerçektir. Şimdikilerin sofrasını bilmem ama halkın
en çok yediği kuru fasulyeyi artan fiyatlar yüzünden almak neredeyse imkânsız oldu.
Kuru fasulyenin mezesi sayılan soğan ise rekor üzerine rekor kırıyor. Fiyatı İstanbul
marketlerinde hafta sonu 5 lirayı aşmıştı. 
Devlet
Planlama Teşkilatını yok ettiniz. Hiçbir şey planlı gitmiyor, planlı giden sadece
iktidarınızı sürdürebilmek için yaptıklarınızdır. Üretimde planlama yapılmadığı
için dünyanın her yerinden her ürünü ithal eder olduk, üstelik çoğunluğu GDO’lu
ürünler. Doğru dürüst kontrol edilmeyen, tehlikeli, sakıncalı ne kadar ürün varsa
bizde serbest.
Bugün
Tutum, Yatırım ve Türk Malları Haftası’nın son günüdür. Çarşıda, pazarda, manavda,
markette tezgâhları ve rafları -üzülerek söylüyorum- çoğunlukla bu ürünler doldurmaktadır.

Değerli
arkadaşlar, iktidara geldikleri ilk yıllarda iyi işler yaptıkları doğrudur; duble
yollar, havaalanları, tüneller, köprüler, okullar, camiler, hastaneler, adliye binaları,
spor salonları, statlar, hızlı tren hatları gibi birçok tesis açıldı. Yaptıkları
için halk ne diyor? Oy verenler dâhil herkes diyor ki: “Çaldılar ama yaptılar.”
Keşke böyle söylenmeseydi, keşke çalınmasaydı, keşke çaldırmasaydınız. 
SELAMİ
ALTINOK (Erzurum) – Hangi halk diyor? 
HAYRETTİN
NUHOĞLU (Devamla) – Sayıştayı devre dışı bıraktınız. Yazdıkları raporlarla soygunu
ortaya çıkaran yöneticileri de derhâl görevden alıyorsunuz. Yapılan işler normalin
birkaç katı fazla fiyatlarla yapılıyorsa aradaki fark nereye gidiyor, kimler bölüşüyor?
Türk milletinin geleceği hangi mantıkla ve vicdanla peşkeş çekiliyor? 
Bir
de aceleyle eksik ve hatalı işler yapılıyor. Son örnekler viyadük ve tren kazalarıdır.
Sinyalizasyon, parası ödendiği hâlde mi yapılmamış, öğrenmek istiyoruz. Bakanın
söylediği ise içler acısı “Sinyalizasyon olmazsa olmaz değildir." diyor. Yazık
be, istifa etmiyorsun bari konuşma! (İYİ PARTİ sıralarından alkışlar) 
İş
güvenliği, işçi güvenliği ciddiye bile alınmıyor. Son on altı yılda madenlerdeki
kazalarda 1.361; inşaatlarda 5.574 olmak üzere toplam 21.767 işçi hayatını kaybetmiştir.
Bu rakamlarla iş kazalarında Avrupa’da 1’inci, dünyada 2’nciyiz. İnsan sağlığı ve
değerinin önemsenmediği bir dönemden geçiyoruz.
Değerli
milletvekilleri, 2019 yılı bütçesinden ve Hükûmetin yaklaşımlarından anlaşılacağı
gibi önümüz karanlıktır. Biz bu durumdan endişe duymaktayız. Endişemiz Türk milletinin
geleceğiyle ilgilidir. Hepimiz bu ülkede yaşıyoruz. Ülkemizin iyi yönetilmesi, her
şeyin iyiye gitmesi en büyük arzumuzdur. Çare vardır. Çok geç olmadan çözüm yollarını
bulmakta ne gerekiyorsa biz varız. Genel Başkanımız Sayın Akşener defalarca ifade
etti, ekonomik kadrolarımızın hazırladığı çalışmaları paylaşmaya hazır olduğumuzu
ekonomik kriz başlamadan önce de sonra da beyan ettik, şimdi de beyan ediyoruz.
Takip edilen ekonomik modelin yanlış olduğunu, halkı borçlu yaşamaya mecbur eden
tüketim ekonomisi modelinden vazgeçilmesini yani yapısal bir değişikliğin şart olduğunu,
yatırım, istihdam ve üretimi esas alan, üreten ekonomi modeline geçilmesinin doğru
ve gerekli olduğunu tekrar ifade ediyoruz. Halkı oyalayarak oy almaya yönelik projeler
gözden geçirilerek değiştirilmelidir, ortak katkılarla gerçek projeler yapılmalıdır.

(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Milletvekili.
HAYRETTİN
NUHOĞLU (Devamla) - Dünyanın zor bir coğrafyasında, bölgemizin ağır siyasi şartlarında
Türk milletinin hür ve mutlu yaşayabilmesi için, Türkiye Cumhuriyeti devletinin
bağımsızlığının korunması, güvenliğinin sağlanması ekonominin en kısa zamanda düzeltilmesiyle
mümkün olacaktır. Siyasi sorumluluğu üstlenmiş olan Hükûmet ve Türkiye Büyük Millet
Meclisi bu konuda üzerine düşen görevleri yapmak zorundadır.
Son
olarak, sizlere, önemli bir Türk düşünürü ve devlet adamı olan, 10’uncu asırda yaşamış
Karahanlı devlet veziri Yusuf Has Hacib’in Kutadgu Bilig eserinden bazı sözleri
hatırlatmak istiyorum: 
“1)
Vatanı korumak için güçlü ordu lazım.
2)
Orduyu beslemek için mal ve servet lazım.
3)
Halkın da zengin olması gerekir.
4)
Doğru kanunlar ve adalet olmalıdır.
Bunlar
ihmal edilirse devlet çözülmeye başlar.” 10’uncu asırda söylenmiştir.
(Mikrofon
otomatik cihaz tarafından kapatıldı) 
HAYRETTİN
NUHOĞLU (Devamla) – Bir dakika daha rica ediyorum.
BAŞKAN
– Toparlayın Sayın Milletvekili.
HAYRETTİN
NUHOĞLU (Devamla) – Türk milleti olarak bütün zorlukları aşarak ilelebet hür ve
mutlu yaşamak arzu ve temennisiyle hepinize saygılar sunarım. (İYİ PARTİ sıralarından
alkışlar) 
BAŞKAN
– Madde üzerinde söz isteyen, Milliyetçi Hareket Partisi Grubu adına Afyonkarahisar
Milletvekili Mehmet Taytak.
Buyurun
Sayın Taytak. (MHP sıralarından alkışlar) 
Süreniz
on dakika.
MHP
GRUBU ADINA MEHMET TAYTAK (Afyonkarahisar) – Sayın Başkan, değerli milletvekilleri;
2019 Yılı Merkezi Yönetim Bütçe Kanunu Teklifi’nin 5’inci maddesi olan, gerektiğinde
kullanılabilen ödenek hakkında Milliyetçi Hareket Partisi Grubu adına söz almış
bulunmaktayım. Genel Kurulu ve aziz milletimizi saygıyla selamlıyorum. 
Değerli
milletvekilleri, 5018 sayılı Kanun’un 15’inci maddesinde Merkezi Yönetim Bütçe Kanunu’nda
belirtilen hizmet ve amaçları gerçekleştirmek veya bütçelerde öngörülmeyen hizmetler
için gerektiğinde aktarma yapılmak üzere Hazine ve Maliye Bakanlığı bütçesinin uygun
düzenlemelere göre yedek ödenek bulundurmaları ve bu ödenekleri aktarma yapmaya
Cumhurbaşkanının yetkili olduğu hüküm altına alınmıştır. 
Merkezî
Yönetim kapsamındaki kamu idarelerinin bütçeleri arasındaki ödenek aktarmaları 5018
sayılı Kamu Mali Yönetimi ve Kontrol Kanunu çerçevesinde düzenlenmiş olup kamu idareleri
ile özel bütçeli idarelerin bütçelerine konan ödeneklerin yetmeyeceği anlaşıldığı
takdirde mevzuatın gerektirdiği giderler için Hazine ve Maliye Bakanlığı bütçesinin
ilgili düzenlemelerinden aktarma yapılabilmektedir. Amaç, hizmetlerin aksatılmamasıdır.
“Gerektiğinde kullanılabilecek ödenekler” başlığı altındaki hususları dikkate aldığımızda
personel giderlerini karşılama ödeneği, yedek ödenek, yatırımları hızlandırma ödeneği,
doğal afet giderlerini karşılama ödeneği olarak 4 gruba ayırıyoruz. Bu düzenlemeleri
aktarmaya Cumhurbaşkanı yetkilidir. 
Değerli
milletvekilleri, şu anda bütçenin 5’inci maddesi hakkında konuşuyorum. Bu madde
ne anlama gelmektedir? Gerektiğinde kullanılabilecek ödenekler anlamına gelmektedir.
Yedek ödenekler sadece yeni idarelerin kurulması için değil, doğal afet yaşanması
gibi önceden öngörülmeyen hâllerde kullanılabilir. Doğal afetlere maruz kalan vatandaşların
mağduriyetlerinin giderilmesi önem arz etmektedir. Ancak başta kuraklık olmak üzere
doğal afetlerden kaynaklanan zararlar yeterince karşılanamamaktadır. Doğal afetlerden
bahsetmişken kuraklık, dolu, hastalık ve haşere doğal afetler olarak kabul edilmektedir.
Değerli
milletvekilleri, Afyonkarahisar ilimiz, yerli ve yabancı turistler için deniz dışında
aranan pek çok tarihî ve asırlık yapılarıyla, milyonlarca yılda oluşmuş mağaralarıyla,
termal zenginlik ve tabiat güzellikleriyle, binlerce yıllık medeniyetlerin kültür
ve sanatını yansıtan arkeolojik kalıntılarıyla, ören yerleriyle, el sanatlarıyla,
peri bacalarıyla, açık hava tapınaklarıyla ve zengin mutfağıyla turizm potansiyeli
yüksek olan bir yöremizdir ve aynı zamanda Afyon ilimiz çok çok önemli bir tarım
şehridir.
Afyonkarahisar,
haşhaş ekimi bakımından Türkiye’nin en müsait yeridir. Bu ilde yetişen haşhaş bitkisinde
yüzde 12 morfin bulunmaktadır ki bu miktar dünyada 1’incidir. Haşhaş, Afyon halkının
yiyeceği, yağı, ilacı, yakacağı ve hayvanları için küspesidir. İlaç sanayisinin
ham maddesi olan haşhaş sakızının işlendiği, modern üretimin yapıldığı alkaloid
fabrikası Bolvadin ilçesinde bulunmaktadır. Fabrikanın problemlerinin çözülmesi,
daha aktif olması gerekmektedir.
Afyonkarahisar’da
üretilen haşhaş bitkisi bu yıl yağışlardan dolayı ciddi kayba uğramıştır. Özellikle
Şuhut, Sandıklı, Kızılören ve Hocalar ilçelerimizdeki haşhaş üreticileri büyük oranda
zarar görmüşlerdir. Sandıklı, Kızılören ve Hocalar’da 20 bin dekara ekilen haşhaşın
maalesef sadece 4 bin dekarından ürün alınabilmiştir.
İlimizin
temel geçim kaynağı olan hayvancılık ve tarımsal üretim için vazgeçilmez olan -suyun
toplandığı- gerek baraj ve göletlerde gerekse doğal göllerimizde toplanan sularda
kaygı verici derecede azalma vardır. Bu hususta acil önlemler alınmazsa telafisi
imkânsız zararların oluşması kaçınılmazdır. Afyonkarahisar ilimiz sınırları içerisinde
bulunan Eber Gölü sıkıntılarını daha önce buradan dile getirmiştim. Eber Gölü kuraklık
ile karşı karşıyadır. Şu an o bölgede insanlarımız hâlâ giderilemeyen mağduriyetler
yaşamaktadır.
Değerli
milletvekilleri, yine Afyonkarahisar’da 2018 yılında meydana gelen doğal afetlerden
bahsetmek istiyorum. 14 Haziran 2018 tarihinde Şuhut ilçe merkezi, Ağızkara, Efe,
İsalı ve Yarışlı köylerinde dolu afeti meydana gelmiştir. Hasar tutarı 5 milyon
995 bin 600 TL’dir. 24 Temmuz 2018 tarihinde merkez Işıklar kasabasında meydana
gelen aşırı yağış sel, su baskını afeti hasar tutarı toplamda 1 milyon 920 bin TL'dir.
Bu hasarın 89.829 TL’si tarımsal alan hasarıdır. 31 Temmuz 2018 tarihinde İhsaniye
ilçesi Yaylabağı ve Döğer kasabaları, Ayazin, Eskieymir ve Eynehankuzviran köylerinde
meydana gelen sel ve dolu afeti hasar tutarı 1 milyon 677.509 TL’dir. 7 Ağustos
2018 tarihinde; Bolvadin ilçe merkeziyle Hamidiye köyünde meydana gelen sel ve dolu
yağışı felaketi nedeniyle hasar tutarı 750.588 TL olarak belirlenmiştir. Toplam
hasar miktarının da 1 milyon 700 bin TL’si ödenek olarak gönderilmiştir. Gelen ödenek
ilçelere hasar oranlarına göre dağıtılmış ve başvuru süreci devam eden hasarlara
ise ödenek geldiği anda iletileceği bilgisi bize ulaşmıştır, bu yeterli değildir.

Değerli
milletvekilleri, Karayolları Genel Müdürlüğünde yol yapım çalışmaları için bütçeden
karayollarına ayrılan ödenekler bu yatırımları gerçekleştirmek için her geçen yıl
daha yetersiz hâle gelmektedir. Son bir yıl içerisinde Bolvadin-Çay ilçelerimiz
arasında yapımı devam eden yol çalışmasında herhangi bir ilerleme yoktur. Başmakçı-Dinar
arasındaki 22 kilometrelik yolun tüm ölçümleri ve etütleri yapılmış, yol yapım çalışmaları
başlamamıştır. Bunların yanı sıra, Başmakçı'da yapılması planlanan kapalı spor salonu,
TOKİ ve hastane yatırımlarına belediyemiz yer tahsisi ve altyapı çalışmalarını yapmış
olmasına rağmen projelerin yapımıyla ilgili herhangi bir çalışma yoktur.
Afyonkarahisar'da
sel felaketinden korunmak için yapılan Taşkın Koruması Projeleri 2017 yılında bütün
hazırlıkları yapılmasına rağmen hâlâ ihale aşamasına gelememiştir. Taşkın korumalarının
yapılmaması sebebiyle yaşanan sel felaketlerinden çiftçilerimiz çok büyük maddi
zararlar görmektedir. İhsaniye ilçemizdeki Kayıhan Göleti yapımı tamamlanmış, sulama
kanallarının da ihalesi 2017 tarihinde yapılmış ancak bir çalışma yapılmamaktadır.
Yine Kayıhan beldemizin sınırları içerisinde bulunan Ablak yolu üzeri, Akören yolu
ve Değirmenönü mevkisinde ihalesi yapılan 3 adet köprünün yapımına halen başlanmamıştır.
Bütün ilçelerimizin giderilmeyen mağduriyetleri vardır, bu mağduriyetler yapılması
elzem olan işlerdir.
Değerli
milletvekilleri, burada bir şey eklemek istiyorum. Milletimizin menfaati, milletimizin
yararı neyi gerektiriyor ise biz bu ülkenin seçilmiş milletvekilleri olarak taşın
altına elimizi her zaman koymak zorundayız. Bizim için esas olan milletimizin menfaatidir.
Sağlıkta olsun, eğitimde olsun, turizmde olsun, her alanda, vatandaşımızı ilgilendiren
her konuda onların beklentilerini yerine getirmek gerekmektedir. Sadece Afyonkarahisar
için de konuşmuyorum; bizim için Afyon da bir, Sinop da bir, Kahramanmaraş da birdir.
Değerli
milletvekilleri, bir tarım arazisine dolu düştüğünde, bir ekilmiş toprağa sel geldiğinde
mağdur olan kişiler, yedek ödenek yeni bir idarenin kurulmasına harcanmış mıdır,
bir yatırıma kullanılmış mıdır diye bakmaz, insanlar bununla ilgilenmez ve bu çok
normaldir. Vatandaş, yaşadığı mağduriyete bakar, traktörüne mazot alıp alamadığına
bakar, gübresini alıp alamıyor mu ona bakar, başka şehirde okuyan çocuğuna, evladına
para gönderebiliyor mu gönderemiyor mu ona bakar. Mağduriyetler yaşandığında ilk
gayemiz bu mağduriyetleri giderebilmek olmalıdır. 
Bir
iki dakikanızı alacağım. 
(Mikrofon
otomatik cihaz tarafından kapatıldı)
BAŞKAN
– Toparlayın. 
MEHMET
TAYTAK (Devamla) – İnsanlarımızı kapı kapı süründürmeden acil hasar tespitleri yapılmalı,
süreçler hızlandırılmalı ve zararları karşılanmalıdır. Devlet millet için vardır,
devlet adalet varsa vardır. Ancak bütün mağduriyetler hakkaniyetli bir şekilde giderildiği
zaman bizler rahat uyku uyuyabiliriz. 
Bu
duygu ve düşüncelerle 2019 bütçesinin hayırlara vesile olmasını diliyor, Genel Kurulu
ve Gazi Meclisi saygıyla selamlıyorum. (MHP sıralarından alkışlar) 
BAŞKAN
– Teşekkürler Sayın Milletvekili. 
Madde
üzerinde söz isteyen Halkların Demokratik Partisi Grubu adına Ankara Milletvekili
Filiz Kerestecioğlu. 
Buyurun
Sayın Kerestecioğlu. (HDP sıralarından alkışlar) 
Süreniz
on dakika. 
HDP
GRUBU ADINA FİLİZ KERESTECİOĞLU DEMİR (Ankara) – Sayın Başkan, değerli milletvekilleri;
bütçe görüşmeleri esnasında ödediğimiz vergilerle Türkiye basınının ahvali arasındaki
ilişkiyi konuşmamak olmaz. Bu nedenle biraz basın ve vergilerimiz konusuna değinmek
istiyorum. 
Türkiye’de
medya ve basın, inşaat gibi rant sektörlerine göbekten bağlı. Ülkenin en büyük 40
medya kuruluşu medya haricinde inşaat, enerji, maden, turizm, telekomünikasyon,
bankacılık ve finans alanında faaliyet gösteren şirketler tarafından kontrol ediliyor.
Babıali basınını takip eden İkitelli medyası son on altı yılda yerini şantiye medyasına
bırakmış durumda. Yani neyin gündem olacağı ve esasen neyin sansürleneceği tamamen
kâr, siyaset ve çıkar ilişkileriyle belirleniyor. Mesela geçtiğimiz haftalarda Kuzey
Marmara Otoyolu inşaatında yaşanan ve 3 işçinin hayatını kaybetmesine neden olan
iş cinayetinin hemen ardından getirilen yayın yasağı bu al gülüm ver gülüm düzeninin
bir ayağı. 
Basın
İlan Kurumunun ilanlarına baktığınız zaman ise yalnızca ilanların belli bir zümreye
dağıtılıp yine bu al gülüm ver gülüm düzeninin devam ettiğini görüyorsunuz. İktidarın
kurduğu devasa rant ağında medya patronları da topladıkları parsalar karşılığında
basın özgürlüğünü AKP’ye rehin verdiler. Bu çark aslında yurttaşların vergileriyle
ödeniyor. Medya, inşaat patronlarının girdiği ihalelerin çoğuna bakın arkadaşlar,
devlet garantili kamu-özel yatırımları; şehir hastaneleri, duble yollar, HES’ler.
Maalesef, AKP, medya üzerindeki bu tahakkümü vergilerle inşa ediyor ve bunu haber
alma hakkımızı hiçe sayarak, ifade özgürlüğümüzü hiçe sayarak yapıyor. Bir zamanlar
Gezi’de bu duruma “penguen medyası” demiştik ama artık işin tadı hepten kaçtı. Penguen
medyanın etrafına sansürden kalın beton duvarlar örüldü, artık bunun adı “penguen”
değil “beton” medya oldu.
Bizler
Halkların Demokratik Partisi olarak bu basın ambargosu altında siyaset yapmaya çalışıyoruz.
Tam Mart 2015’ten beri, evet, üç yılı aşkın bir süredir hiçbir özel kanal HDP grup
toplantılarını yayınlamıyor. Güya halka ait olan ve finansmanı bizlerin vergileriyle
sağlanan TRT’den hiç söz etmiyorum bile. Bu ülkenin en büyük 3’üncü partisi ne der,
ne vadeder, kimi nasıl eleştirir; bunları bilmek halka yasak. Şimdi “O kadar da
değil.” diyeceksiniz. Hayır, o kadar, gerçekten o kadar. 
Erdoğan
günde 9 kez canlı yayında paylaşılırken örneğin, HDP’ye haberlerde bir dakika bile
verilmiyor. O bir dakikayı bahşederlerse de kırk saniyeyi antipropaganda için harcıyorlar.
Açık talimatlarla, iki yıldır HDP’lilerin programlara çıkması da yasak. Hakkımızda
alenen yalan söylendiğinde söz hakkı doğmasına rağmen yayınlara bağlanıp meramımızı
anlatmamız dahi yasak, buna da razı olunmuyor hem de üzerinden iki seçim, bir referandum
geçmesine rağmen ve üçüncü bir seçim yaklaşırken bu ambargoyu sertleştirmek, mevcut
adaletsizliği derinleştirmek üzere başka talimatlar olduğu da çok açık. Bir de geçen
gün Erdoğan çıkmış “Seçimlerde gürültü kirliliği yapmayacağız, kâğıt kirliliği yapmayacağız.”
diyor. Tamam, biz basın ve yayın organlarında eşit olarak yer alabildiğimizde buna
tabii ki hazırız, bir itirazımız olmaz. Ancak durum anlattığımız gibiyken sizin
basında her daim yer alarak yarattığınız kirliliği biz nasıl ve nerede temizleyeceğiz?
Sorarım gerçekten, o şekilde de propaganda yapamayacaksak bunu nerede yapacağız?

Burada
iğneyi küçücük de olsa buradaki muhalefet temsilcilerine de dokundurmak istiyorum
ama sadece erkeklere çünkü kadınlar zaten medyada yer bulamıyorlar. Sizler hâlâ
tartışma programlarına çıkabiliyorsunuz ve bu yalan dolan sizlerin gözü önünde gerçekleşiyor.
Buna HDP için değil ama hukuku, anayasayı, ifade özgürlüğünü savunmak için itiraz
etmenizi beklerdik. Sizse çoğunlukla susmayı tercih ediyorsunuz. Bu sessizlik hepimizi
yakar arkadaşlar. Patronlar bu şekilde rantla hizaya getirilirken peki basın emekçilerinin
başına neler geliyor? Gazetecileri Koruma Komitesi 2018 raporuna göre, Türkiye,
üçüncü kez en çok gazeteci hapseden ülke oldu. Tutuklu gazeteci sayısının ortalama
150’nin altına düşmediği bir yıl daha geçirdik. Türkiye’de 10 binden fazla gazeteci
zaten işsizken basın organlarındaki ani yönetim değişiklikleri ve ekonomik sıkıntılar
nedeniyle birçok emekçi işinden olmaya devam ediyor. Gazeteci Fatih Portakal yalnızca
ülkedeki vahim tabloyu tasvir etmişti. Onun sorularını tekrar etmek isterim: “Hadi
bakalım barışçıl bir eylemle zamları, doğal gaz zamlarını protesto edelim. Hadi
bakalım yapalım, yapabilecek miyiz? Kaç kişi çıkacak korkudan, endişeden sokağa?
Kaç kişi çıkar sokağa Allah aşkına söyler misiniz?” demişti. Hemen ertesi gün Erdoğan
“Edep fukarasının bir tanesi çıkmış, sokağa davet ediyor, ahlaksıza bak.” dedi.
Tabii yargıya talimat vermeyi ve tehdit etmeyi de ihmal etmedi. Dün de el artırarak
“Mandalina mı, Portakal mı, ne? Bu millet patlatır enseni.” dedi. Siz memnun musunuz
bu dilden arkadaşlar? Gerçekten memnun musunuz bu dilden? Erdoğan’ın derhâl “Haddimi
aştım, özür dilerim.” demesi gerekiyor. Böyle konuşmaların ardından bu ülkede insanlar
öldürüldü. Seçim kazanmak için insanların hayatını tehlikeye atmak kimsenin haddine
değil. Fatih Portakal’ın sorusuna verilen tepkiler bile sorunun haklılığını ve durumun
vahametini ortaya koyuyor, eylem yapmayı bırakın, “Eylem yapabilecek miyiz?” diye
sormak dahi suç unsuru hâline getirilmeye çalışılıyor. 
Diğer
yandan, Cumhurbaşkanına hakaret suçlamasıyla 53 gazeteciye toplam yetmiş beş yıl hapis cezası ve milyonları
bulan tazminat cezaları verildi, son iki yılda açılan soruşturma sayısı 20.539’a
ulaştı. Ama “Gezicilerin boğazları kesilsin, kanlarında duş alacağız.” demek ya
da AKP’lilerin nefret söylemlerine gelince ifade özgürlüğü oluyor. Siz bu dilden
gerçekten memnun musunuz arkadaşlar? Böyle bir ülkede mi yaşamak istiyorsunuz? Mevcut
siyasi kontrol belli ki yetmemiş, oldubittiye getirilerek Cumhurbaşkanlığı KHK’leriyle
Basın Kartları Yönetmeliği değiştirildi. Bundan böyle sarı basın kartı taşıyacak
gazetecilerin belirlenmesi artık tamamen Cumhurbaşkanlığının kontrolünde. Sadece
Cumhurbaşkanına hakaretten açılan dava sayısını düşündüğünüzde, yakında sarı basın
kartı olan gazeteci kalmayacak. Geçen gün Sayın Demirtaş’ın davasındaydık ve hâkim,
basın sıraları boştu, neredeyse boştu, “Sarı basın kartlılar oturabilir.” dedi orada.
Gerçekten ülkede sarı basın kartlı gazeteci mi kaldı? Bunu da bırakmadınız. Bir
de üstüne, antidemokratik biçimde, internet alanında sınırlandırma çabaları var.

Evet, medya üzerindeki bu olağanüstü baskı yurttaşlara da
yansımış durumda. Yurttaşlar görüşlerini paylaşmaktan, eleştiri yapmaktan çekiniyor.
Oxford Üniversitesinin yaptığı bir araştırma, Türkiye’den araştırmaya katılanların yüzde 65’inin, yetkililerle sorun yaşamamak
için, internette siyasi görüşlerini açıkça ifade etme konusunda çekinceli olduğunu
ortaya koyuyor.
Değerli
arkadaşlar, gazeteciliğin suç olduğu bir yargı düzeni son bulmalıdır. Türkiye’nin
yeni yasaklara değil, basın ve ifade özgürlüğünün sınırlanmasını engelleyecek içtihatlara
ihtiyacı var. Basın kartını verecek komisyon, pek çok ülkede olduğu gibi, basın
meslek örgütlerinden oluşmalıdır. Yine de ifade etmek isterim ki tablo bu kadar
karanlıkken bile pek çok basın emekçisi ve alternatif medya kuruluşu haber alma
hakkını savunmaya, basın özgürlüğünü savunmaya devam ediyor; onlara, huzurlarınızda,
teşekkür etmek isterim.
Altmış
yıldır yemek salonumuza girebilen Parlamento muhabirleri var, altmış yıldır. Ve
bu arkadaşlarımız bugün bizim yemek salonumuza giremiyorlar. Neden? Biz çok mu ayrıcalıklıyız?
Neden giremiyorlar?
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (Devamla) - Toparlıyorum Sayın Başkanım.
BAŞKAN
– Toparlayalım Sayın Milletvekili.
FİLİZ
KERESTECİOĞLU DEMİR (Devamla) – Bakın, arkadaşlar, 12 Eylül bile bunu yapmamış,
12 Eylül bile. Sadece yirmi gün kulislere girememişler; sonra milletvekilleri, onların
odalarına doluşuyor diye, bu sefer vazgeçmişler bu uygulamadan. Şimdi, Parlamento
muhabirleri -Parlamento muhabiri toplam 30-40 kişi ki siz 600 gibi bir sayı çıkarmışsınız;
kim kaybetmiş 600 Parlamento muhabirini, biz bulacağız?- yemek salonuna giremiyor.

Bu
Mecliste, saat on ikiyi geçmezse eğer ertesi gün burada çalışan arkadaşlar izinli
olamıyorlar; saat dokuzu geçmezse kalkıp servis kullanamıyorlar. “Terzi söküğünü
dikemez, üstelik daha beter yırtar.” bir Meclis hâlindeyiz. Bu sorunları çözmek
zorundayız. İdare amirlerinin derhâl bu sorunlara el atması ve bu hakkaniyetsiz
tutumu bitirmesi gerekiyor. 
Ben
de Sayın Cahit Özkan’a nispet olsun diye bir Fransızca sözcükle bitireyim: “…”(x)

Saygılar
sunarım. (HDP sıralarından alkışlar)
BAŞKAN
– Madde üzerinde söz isteyen, Cumhuriyet Halk Partisi Grubu adına Bursa Milletvekili
Lale Karabıyık.
Buyurun
Sayın Karabıyık. (CHP sıralarından alkışlar)
Süreniz
on dakika.
CHP
GRUBU ADINA LALE KARABIYIK (Bursa) – Sayın Başkan, değerli milletvekilleri; 2019
Yılı Merkezi Yönetim Bütçe Kanunu Teklifi’nin 5’inci maddesi üzerine söz almış bulunuyorum.
Yüce Meclisi saygıyla selamlıyorum.
Öncelikle
madde üzerindeki tespitlerimi ifade etmek isterim. Özellikle 5’inci maddenin 3’üncü
fıkrasında yer alan “Yatırımları Hızlandırma Ödeneği” başlığı altında verilen yetki
son dönemlerde çok istismar edilmektedir. Burada çok soru yanıtını bulamıyor aslında.
Mesela, çoğu yatırımın maliyetini bilemiyoruz. Bu yatırımlara ne kadar ödenek ayrılmış,
net olarak göremiyoruz. Yani bütçe usulüne uymayan uygulamalar var burada. 
Diğer
taraftan, yeni bir torba yasa getirdiniz. Bu konuyla ilgili olduğu için değiniyorum.
Bu yasanın 48’inci maddesi Cumhurbaşkanına “yatırım nitelikli projelerin gerçekleşmesi”
adı altında Cumhurbaşkanlığı Strateji ve Bütçe Başkanlığının bütçesinden belediyelere
yardım ödeneği verilebilme yetkisi getiriyor. Yetkiyi merkezîleştiren, o yetkiyle
istediği belediyeye kaynak aktarımının önünü açan ve seçim öncesinde seçim yatırımı
olarak da kullanılabilecek ve haksız rekabete yol açacak olan bu konu şu anda gündemimizde.
Ayrıca, Sayıştay raporları incelendiğinde Bakanlar Kurulu kararı dahi olmadan merkezî
yönetim bütçesinden sadece AKP’li belediyelere yatırım yapılması, kamu yatırımları
konusunda siyasi ayrımcılık, eşitsizlik ve adaletsizlikle açıklanabiliyor ancak.
Ekonomiyi yönetemeyen ve faiz lobisine çalışan iktidar, diğer taraftan bütün olanaklarını
da ayrımcılık yaparak iktidarda kalmak ve göz boyamak için kullanıyor maalesef.
Neden “ekonomiyi yönetemeyen iktidar” dedim? 
Değerli
vekiller, Türkiye zor bir finansman tablosuyla karşı karşıya. En önemli sorunlardan
bir tanesi cari açık. Cari açık, dış ekonomik ilişkilerde kaybetmenin göstergesidir,
dış ekonomik ilişkilerde kaybetmenin göstergesidir. Bu durumda dış borç ve sıcak
paraya el açmak durumunda kalıyoruz maalesef. Yani yabancılara "Gelin, bizim
hazine kâğıtlarımızdan alın, bize para verin. Size mecburuz, size muhtacız. Gitmeyin,
en yüksek faizi biz vereceğiz.” diyoruz ve gelen parayla günü kurtarıyoruz, finansal
açığı kapayan demiyorum sadece yamayan bir durumda ve sürekli bu kısır döngüyü devam
ettiriyoruz. Olayın gerçeği bu ve maalesef 2003 yılından 2018 sonuna kadar, ekim
itibarıyla alıyorum tabii değerli vekiller, on altı yılda iktidarınız 600 milyar
dolar cari açık vermiş. Feci bir rakam bu. Neden? Çünkü ekonomi iyi yönetilemiyor.
Neden? Çünkü Türkiye, üretimde kullanılan ara malı ve ham maddede dışa bağımlı.
Ve neden? Çünkü ihracata dayalı doğru bir büyüme politikası inşa edemediniz, daha
doğrusu bu konunun üzerinde çalışmadınız bile. Sonuçta Türkiye, her gün daha fazla
net dış borç ödeyen bir ülke hâline gelmiş durumda. Türkiye, üretimdeki ithal girdiyi
dış borç alarak kullanıyor, sağlıyor ve yüzde 7 faizle dış borç alarak da bu sorun
maalesef çözülmez. Sorun çözülmediği gibi mevcut durum da aslında korunamaz. Geçen
yıl 97,1 milyar lira borç faizi ödenmişti, bu sene 40 milyar lira küsur üzerinde
bir artışla 117 milyar liralık bir faiz yükü ödenmiş oldu. İşte bu, sözün bittiği
yer. 
Şimdi,
başka bir konuya değinmek istiyorum: Diyorsunuz ki: “Dolardan vazgeçin.” tamam,
doğrudur. Biz Türk lirasına güveniyoruz. Siz güvenmiyor musunuz? Biz güveniyoruz.
Acaba neden bir ikilemle dövize endeksli tahvil çıkarttınız? Bu nasıl bir konudur,
nasıl yaman bir çelişkidir? Biz TL’ye güveniyoruz, siz niye güvenmiyorsunuz? Hadi
yabancılara dövize endeksli tahvil çıkarttınız da yerli yatırımcıya, vatandaşımıza
niye dövize endeksli tahvil çıkarttınız? Başka bir soru daha var. Siz bu tahvil
için yüzde 7,5 faiz ödüyorsunuz yabancıya, peki, yerli yatırımcıya, kendi vatandaşınıza
neden yüzde 4 ödüyorsunuz? Kusura bakmayın, burada şu soruyu sorarlar: Siz kendi
vatandaşınıza mı çalışıyorsunuz, yoksa faiz lobisine mi çalışıyorsunuz? (CHP sıralarından
alkışlar) 
Değerli
vekiller, 2019 bütçesi Türkiye'nin acaba hangi sorununu çözüyor merak ediyoruz?
Asgari ücretin altında geliri olan 1 milyon 800 bin vatandaşımız var bu ülkede.
Vatandaşın borcu maalesef iktidarınızda 80 kat artmış, yargıya olan güven yüzde
30’lara inmiş durumda her şey iyiymiş gibi gösterildiği sürece de zaten sorunlara
pek çözüm üretilemez. 
Millî
geliri büyütemediniz, büyütemeyince hesaplama yöntemlerini değiştirdiniz, o da olmadı,
yine küçülüyor. Yöntemi değiştirip kendinizce karşılaştırma, kıyaslama olanağını
ortadan kaldırdınız. Enflasyon olmuş yüzde 25, işsizlik artmış, sanayi üretimi daralmış.
On altı yıldır anlamadığımız şu: Elinizi tutan filan olmadı, istediğinizi aldınız,
istediğinizi sattınız, istediğinizi özelleştirdiniz, bütün yetki sizdeydi. Şimdi
dış güçler, dış dalgalar… Peki, o zaman on altı yıldır, ekonomiyi iyi yönetseydiniz
ve dış risklerden korusaydınız, güçlü bir ekonomi yaratsaydınız, o dış dalgalar
o zaman vız gelirdi ama bunu yapamadınız her gün daha fazla riske açık hâle getirdiniz,
ülkenin risk primini artırdınız 
On
altı yıllık AKP iktidarında değişen bir şey var, kamu kesimi borç yükü özel sektör
şirketlerinin ve vatandaşın üstüne kaydı. Önceden kamunun borcu vardı, şimdi biraz
daha farklı bir şekilde, borç yükü özel kesim
şirketlerine ve hane halkına devredilmiş oldu. Az önce de ifade ettiğim gibi, iktidarınızda
vatandaşın borcu 80 kat arttı.
Diğer
taraftan “Köprü yapacağız, yol yapacağız." diyorsunuz, evet, yapın ama kendi
yarattığınız gelirle yapsanız başımızın üstüne zaten. El parasıyla yatırım yapmak,
varlık satarak yapmak, geleceği borçlandırmak asla doğru bir yöntem değil. Hazine
garantilerine bakarsanız, son on yılda 4 kat artmış durumda değerli vekiller.
Bir
konu daha var gündemimizde: Varlık Fonu. Bu fon, Varlık Fonu, yeni bir dış borç
alma yolunun aslında yeni bir adı, diğer bir adı. Değerli vekiller, Varlık Fonu
diğer ülkelerde de var ama diğer ülkelerde parasal servete servet katmak için kuruluyor,
bu amaçla kullanılıyor. Bizde ise dış borçları çevirip katlayıp yeni borçlara karşılık
göstermek için kullanılıyor maalesef. Yani hiçbir şey kalmadıysa “Bakın, bunlar
da var bizde, bunları size karşılık gösterelim, bunlar karşılığında bize borç verin
çünkü biz yana yakıla borç bulma peşindeyiz.” diyoruz.
Başka
bir sorunumuz daha var: Net hata noksan kalemi. Evet, ödemeler bilançosunun bir
parçasıdır net hata noksan kalemi. Bütün ülkelerde vardır ama bakınız ki on aylık
dönemde cari açığın üçte 2’sinden fazlası net hata noksan kaleminde gösterilen kontrolsüz
döviz girişiyle finanse ediliyor. Bu giriş zaten kurların düşmesini sağlamıştı.
Değerli vekiller, her ülkede net hata noksan kalemi var ancak nereden geldiği belli
olmayan bu döviz girişi, bu oranda ve bu kadar çok dünyanın hiçbir ülkesinde yoktur,
araştırınız.
Sonuç
olarak, değerli vekiller, faiz var bu bütçede, haksızlık var bu bütçede. Bu bütçe,
fakiri fukarayı, işsizi, kadrosuzu görmüyor. Bu bütçe, iş arayan engelliyi, çocuğuna
harçlık veremeyen babayı görmüyor. Bu bütçe, rantçılar, tefeciler ve saray için
yapılmış. Bu nedenle bu bütçeyi biz asla kabul
etmiyoruz ve vicdanımıza sığdıramıyoruz. 
Teşekkür
ediyorum. (CHP sıralarından alkışlar) 
BAŞKAN
– Madde üzerinde şahsı adına söz isteyen Elâzığ Milletvekili Sermin Balık. 
Buyurun
Sayın Balık. (AK PARTİ sıralarından alkışlar) 
Süreniz
beş dakika. 
SERMİN
BALIK (Elâzığ) – Sayın Başkan, değerli milletvekilleri; 2019 Yılı Merkezi Yönetim
Bütçe Kanun Teklifi’nin 5’inci maddesi üzerinde şahsım adına söz almış bulunuyorum.
Gazi Meclisimizi saygıyla selamlıyorum. (AK PARTİ sıralarından alkışlar)
On
yedi yıllık iktidarımızda insanı merkeze alarak yaptığımız hizmetlerin en büyüklerinden
biri hiç şüphesiz ki sağlık alanında gerçekleştirdiğimiz değişim ve dönüşümdür.
Bunu en iyi anlattığımız alanlardan biri de şehir hastanelerimizdir. 
Ülkemizde
yapılan 6 muazzam şehir hastanesinden bir tanesi de benim şehrim, aziz şehir Elâzığ’da
yapılmıştır. Hepimizin yüreğinde yer tutmuş kahraman şehidimiz Fethi Seki’nin ismini
taşıyan şehir hastanemiz 1.038 yataklı olup 2 helikopter ambulansın inebileceği
büyüklükte ve 600 milyon TL’ye mal olmuştur. Şehit Fethi Seki Şehir Hastanemizle
birlikte biz sağlık alanında yalnızca Elâzığ’a hizmet etmekle kalmıyor, çevre illere
de hizmet ederek Elâzığ’ımızı bir hastane şehri ve bir hastane kampüsü hâline getiriyoruz.
Ayrıca, yine 50 yataklı Karakoçan Devlet Hastanesi, 25 yataklı Maden Devlet Hastanesi,
10 yataklı Baskil Entegre İlçe Hastanesiyle birlikte de yine ilçelerimize de sağlık
hizmetlerini götürüyoruz. Ve yine aynı zamanda, ilçelerimizde de ihalelerimiz ve
inşaatlarımız, sağlık alanında, devam etmektedir.
Hükûmetimizin
en çok önem verdiği alanlardan biri de hiç şüphesiz ki gençlerimiz. Gençlerimize
verdiğimiz özel teşvik ve desteklerle biz gençlerimizi hem iş hayatına hem de geleceğe
hazırlıyoruz. Yine, gençlerimiz bizim için önemli dedik, seçtikleri yaşta seçilebilmeliler
dedik. Bugün, Türkiye Büyük Millet Meclisi çatısı altında Türkiye’nin en genç milletvekilleri
bu onurlu görevi yaşıtları adına gerçekleştirmektedirler. 
Evet,
gençlerimize yeni imkânlar sağlıyoruz diyoruz ve biz bu alanda eğitim alanları açtık.
Türkiye'de ilk rol modellerden bir tanesini de yine şehrim olan Elâzığ’da gerçekleştiriyoruz.
İpek Yolu Uluslararası Çocuk ve Gençlik Merkezi’miz aziz şehrimiz Elâzığ’da yapılıyor.
Proje bedeli yaklaşık 25 milyon TL ve yüzde 80 oranında bitmiş durumda. Söz konusu
projenin hedef kitlesi 7 ve 29 yaş arasındaki çocuklarımız ve gençlerimiz. Burada,
gençlerimizi yerli ve millî üretim alanında yetiştirirken aynı zamanda kültür, sanat
ve spor aktivitelerini de birlikte gerçekleştirebilecekleri muazzam bir tesis olacak
ve aynı zamanda bu tesis, bu eğitim merkezi Elâzığ’la birlikte belki de Avrupa’ya
rol model olacak bir tesis olacak. 
Yine,
Harput’umuz yalnızca Elâzığ’ın değil, Türkiye'nin bir kültür mirasıdır. Bizim, Harput’un
UNESCO Dünya Kültür Mirası Listesi’nde yer alması için geçen şubat ayında başlatılan
çalışmalarımız sonuç verdi, Harput, UNESCO Dünya Kültür Mirası Geçici Listesi’ne
dâhil edildi. Harput’umuzun manevi yapısına uygun, kültürüne uygun yapılacak Harput
Diyanet İslami İlimler Külliyesi’nin de ihalesi ve yer teslimi yapılmıştır. Yine,
bu külliyemiz de 60 milyon TL’ye mal olacak, aynı zamanda, aynı anda 200 kursiyerin
eğitim alabileceği, sadece ulusal olarak değil, uluslararası bir eğitimin de yapılabileceği
bir alan olacak. Bununla birlikte, Elâzığ’ımıza, Harput’umuza çok yakışacak, manevi
ve kültürel yapısına uygun din adamlarımızın yetişeceği bir eğitim merkezini hayata
geçirmeyi planlıyoruz. 
Elâzığ’ımızın
otuz, kırk yıllık içme suyu ihtiyacını karşılayacak Hamza Bey Barajı’mızın inşaatı
devam etmekte, takribi yüzde 96 oranda inşaatı bitmiştir ve 86 milyon TL harcanmıştır.

Yine,
Güney Çevre Yolu’muz 145 milyon TL’ye mal olmuş, Kuzey Çevre Yolu’muz ise 14 kilometre
olup 100 milyon TL’ye mal olmuştur. Bunlarla birlikte, biz Elâzığ’ımızın, ilimizin
ulaşım ağını duble yollarla çevreleyerek Elâzığ merkezdeki trafik sorununu da çözmüş
olduk. 
Yine,
uzun yıllardan beri gündemimizde olan, bizden önceki iktidarların bitiremediği Ağın
köprümüz de 2016 yılında hizmete açıldı ve toplam maliyeti 94 milyon TL’dir. 
(Mikrofon
otomatik cihaz tarafından kapatıldı) 
BAŞKAN
– Toparlayın. 
SERMİN
BALIK (Devamla) – Elbette ki anlatacağımız daha çok hizmetimiz var ancak vakit dar.

Sayın
Başkan, değerli milletvekilleri; bugün aynı zamanda Dünya Göçmenler Günü. Ülkemiz,
atalarından gelen “ensar” vasfıyla dünyanın en çok sığınmacı barındıran ülkesidir.
Kıyıya vuran küçük bir çocuğun cansız bedenini, vicdanların ve insanlığın öldüğü
görüntüleri bir daha görmemek için tüm insanlığın, Dünya Göçmenler Günü’nde, vicdan
ve merhametle davranmasını diliyorum. 
İllerimize,
ülkemize ve halkımıza yatırım ve hizmet olarak kullanılacak 2019 yılı bütçemizin
hayırlı olmasını temenni ediyor, Gazi Meclisimizi saygıyla selamlıyorum. (AK PARTİ
sıralarından alkışlar) 
BAŞKAN
– Madde üzerinde şahsı adına söz isteyen Ankara Milletvekili Servet Ünsal. 
Buyurun
Sayın Ünsal. (CHP sıralarından alkışlar) 
SERVET
ÜNSAL (Ankara) – Sayın Başkan, değerli milletvekili arkadaşlarım; hepinizi saygıyla
selamlıyorum. 
Arkadaşlar,
hayat ileri doğru yaşanır ama geriye doğru da anlaşılır. Bu anlamda sizi biraz geri
götüreceğim. (CHP sıralarından “Bravo” sesleri, alkışlar) 
RECEP
AKDAĞ (Erzurum) – Hocam, geri götürmeyin, biz ilerici bir partiyiz. 
SERVET
ÜNSAL (Devamla) – Ama tabii bundan önce size -Anadolu tabii bir mozaik ve bizleri,
hepimizi birleştiren bir mozaik- geçmişin akil ozanlarından birinin, özellikle Parlamento
ve ülkemizdeki ayrılık, bölünme için bir şiirini okumak istiyorum. Çok anlamlı bir
şiir. Maraşlı Hüdai Baba. Maraşlı milletvekillerimiz bilir. 
“Faydası
olmayan bahardan, yazdan
Yüce
dağ başının kışı makbuldür.
Cahilin
yaptığı sohbetten, sözden
Âlimin
hayâli, düşü makbuldür.

Lokma
yeme muhhanetin elinden
Kurtulaman
sonra acı dilinden
Namertlerin
kaymağından, balından
Merdin
kuru yavan aşı makbuldür.

Hüdai
konuşur bir ince dilden
Hâl
ehli olmayan ne bilir hâlden?
Bilgisiz,
görgüsüz, duygusuz kuldan
Ölülerin
mezar taşı makbuldür.” (CHP sıralarından alkışlar) 
Değerli
arkadaşlar, ülkemizin içine düştüğü durumu bir siyasi şey anlamında söylemiyorum
çünkü hepimizin üstünde bir gökyüzü var, o gökyüzü aşağı düştü mü hiç birimizi ayırmaz.

YILMAZ
TUNÇ (Bartın) – Allah korusun.
SERVET
ÜNSAL (Devamla) – Bu anlamda, sıkıntılı durumları şöyle size bir özetlemek istiyorum.

Arkadaşlar,
birkaç gün önce bir tren kazası oldu. Benim de hastanem var, oraya bir gittim, sabah
ilk gidenlerden biri de benim. Gerçekten sıkıntılı bir durum. 1945’ten 2002’ye kadar
yaklaşık altmış yıl içinde 14 kaza oluyor, bu süreçte, 2002’den sonra 8 kaza. Bir
artış var. Bunu değerlendirmenizi istiyorum değerli dostlarım. 
Yalnız
size bir teknik bilgi vereyim. Arkadaşlar, yaklaşık 17 bin kilometre raylı sistemimiz
var. Bunun yalnız ve yalnız 4 bin kilometresinde sinyalizasyon var. Ben önünden
tren geçen bir köyün çocuğuyum, makası çok iyi bilirim, kontrolörü bilirim.
Arkadaşlar,
“Sinyalizasyon önemli değil.” diyen bir arkadaşımızın, bir bakanın… O gün beraberdik.
Yani bunu duyunca çok üzüldüm. Gerçekten bir talihsizlik bir bakan adına. Arkadaşım
herhâlde bu hatasını telafi eder diye söylüyorum. 
Bu
anlamda, size, ülkenin içinde bulunduğu bu krizle ilgili bazı şeyleri beraber konuşalım
diyorum. 
Şimdi,
tabii, ülkemiz krizler yaşadı arkadaşlar. Önceki kriz devletten özel şirketlere
doğru geçiyordu, bugünkü kriz -biraz daha formatı değişik- özel şirketlerden devlete
geçiyor. Şu an iflaslar var, konkordatolar var, sıkıntılar var. Vatandaşlar direkt
etkilenmeye başladı. İşsizlik çok hızla arttı. Yani bu süreçte bizim hep birlikte
bir çözüm bulmamız lazım. O çözümü de biraz sonra söyleyeceğim. Ama bugüne gelindiğinde,
hepimiz bu ülkenin içindeyiz, refahımız arttı mı? Hayır. Gelir düzeyimiz arttı mı?
ENGİN
ALTAY (İstanbul) - Hayır. 
SERVET
ÜNSAL (Devamla) - Umudumuz arttı mı? 
ENGİN
ALTAY (İstanbul) – Hayır.
SERVET
ÜNSAL (Devamla) – Evet. Mutluluklarımız arttı mı?
ENGİN
ALTAY (İstanbul) – Hayır.
SERVET
ÜNSAL (Devamla) – Artan tek şey var: Şikâyetler arkadaşlar, şikâyet arttı.
ENGİN
ALTAY (İstanbul) – Evet.
RECEP
ÖZEL (Isparta) – Hocam, hastaneyi ne zaman açtınız?
YILMAZ
TUNÇ (Bartın) – Ne zaman açtınız hastaneyi?
SERVET
ÜNSAL (Devamla) – Otuz yedi yıl oldu. 
RECEP
ÖZEL (Isparta) – Ama geliştirdiniz değil mi, ilave yaptınız?
SERVET
ÜNSAL (Devamla) – Artan bir şey var ama arkadaşlar…
RECEP
ÖZEL (Isparta) – Sizin yatak sayısı artmıştır kesin.
YELDA
EROL GÖKCAN (Muğla) – SGK’yle anlaşmanız da vardır mutlaka?
SERVET
ÜNSAL (Devamla) – Konuşacağız… Hepsini konuşacağız.
RECEP
ÖZEL (Isparta) – Yatak sayısı artmıştır.
SERVET
ÜNSAL (Devamla) – Yok artmadı. 
Vallahi
SGK’den para alamıyorum.
YELDA
EROL GÖKCAN (Muğla) – Anlaşmışsınız ama bak…
BAŞKAN
– Sayın Milletvekili, Genel Kurula hitap edin.
SERVET
ÜNSAL (Devamla) – Değerli arkadaşlarım, artan bir şey var tabii. Karı koca kavgaları
arttı, komşu kavgaları arttı (CHP sıralarından alkışlar) Konkordato arttı, mahkemelerin
sayısı arttı. 
(Mikrofon
otomatik cihaz tarafından kapatıldı)
SERVET
ÜNSAL (Devamla) – Çek senet davası arttı. 
SALİH
CORA (Trabzon) – CHP’nin oyu artmadı.
SERVET
ÜNSAL (Devamla) – Arkadaşlar, şimdi biz bir bütçeden konuşuyoruz değil mi? Yani
bir ders niteliğinde olduğu için…
BAŞKAN
– Sayın Milletvekilim, size süre tanıyorum, toparlayın.
ERKAN
AYDIN (Bursa) – Daha yeni başlıyor…
YILMAZ
TUNÇ (Bartın) – Nasıl toparlayacak? Dağıttı.
SERVET
ÜNSAL (Devamla) – Teşekkür ediyorum Başkanım.
Değerli
arkadaşlarım, dostlarım; tabii ki bütçeyi konuşuyoruz. Bütçenin geliriyle gideri
aynı mı? Açık var, değil mi? Ben iş adamıyım, bir işletmede açık varsa onun adı
kıvırmadır, bütçe zarar ediyordur. Ben iş adamıyım, eğer açık varsa zarardır bunun
adı; Türkçesi. Onun için bütçe açığı, şu, bu; gerek yok. 
RECEP
AKDAĞ (Erzurum) – Sizin işletmede var mı zarar?
SERVET
ÜNSAL (Devamla) – Zarardayız arkadaşlar, ülke olarak zarardayız. 861 milyar bütçe
var, 117 milyarı faiz, 240 milyarı ödeme, 300 milyarı maaşlar; geriye ne kaldı?
Bir şey kalmadı. O anlamda bütçemiz sıkıntılı. (CHP sıralarından alkışlar) 
Yeni
doğan bir çocuk 7.404 lira borçlu doğuyor. Arkadaşlar, tabii, Türkiye’deki faiz
ciddi bir sıkıntı. Biz dolar 3,70’ken 7,5 oldu üzüldük ama 5,5’a düştü çok sevinmeye
başladık, güzel. Niye sevindik? Faizler yüzde 24 oldu arkadaşlar. Faiz doğal olarak
etkiledi orayı. Bu anlamda…
(Mikrofon
otomatik cihaz tarafından kapatıldı)
BAŞKAN
– Toparlayın Sayın Milletvekili. (CHP sıralarından “Beş dakika daha verin Sayın
Başkan.” sesleri, alkışlar)
SERVET
ÜNSAL (Devamla) – Başkanım, sonu geldi, biraz şey yapın.
RECEP
AKDAĞ (Erzurum) – 5,35; 5,5 değil. 
SERVET
ÜNSAL (Devamla) – Evet, evet. 
Şimdi,
burada da öyle arkadaşlar. Grup başkan vekillerini de dinliyorum değerli dostlarım,
arkadaşlarım; hemen bir şey olunca “Beka sorunu. Siz oy alamadınız, on altı yıldır
biz buradayız.” Tamam, o da, ona niye sığınıyorsunuz? 
TAMER
DAĞLI (Adana) – Hocam, niye alamadınız?
SERVET
ÜNSAL (Devamla) – Her şeyi çözmüyor o. “Dış güçler” diyorsunuz, çözüyor mu beka
sorununu? Çözmüyor. Onun için değerli arkadaşlarım, bu konuya da sığınmayalım artık.
(CHP sıralarından alkışlar) 
Şimdi,
tabii, ben şunu söylemek istiyorum: Bütçe açıksa iki yakamız bir araya gelmiyor
demektir arkadaş. 
SALİH
CORA (Trabzon) – Siz bütçe yapın. Niye yapamıyorsunuz? 
SERVET
ÜNSAL (Devamla) – Devletin iki yakası bir araya gelmiyorsa vatandaşın iki yakası
bir araya nasıl gelir? (CHP sıralarından alkışlar) 
Yani
sizlerle güzel bir sohbet etmek istedim değerli arkadaşlarım ama şunu unutmayın,
kayıt dışı olan… 
(Mikrofon
otomatik cihaz tarafından kapatıldı)
TAMER
DAĞLI (Adana) – Sizin iki yakanız bir araya geliyor.
SERVET
ÜNSAL (Devamla) – Cumhurbaşkanımızın bir sözü var, yeni, diyor ki: “Kayıt dışı için
yeni önlemler alacağız.” Arkadaşlar, kayıt dışı için alınan önlem…
TAMER
DAĞLI (Adana) – Doğru söylüyor.
SERVET
ÜNSAL (Devamla) – Tabii ki doğru söylüyor. On altı yıl sonra oluyorsa o hasta kanserden
ölür. Öldü o kanserden.
Arkadaşlar,
beni dinlediğiniz için çok teşekkürler. (CHP sıralarından alkışlar) 
BAŞKAN
– Peki, teşekkürler Sayın Milletvekilim.
Soru
olmadığına göre cevap da yok.
5’inci
madde üzerindeki görüşmeler tamamlanmıştır.
5’inci
maddeyi oylarınıza sunuyorum: Kabul edenler... Kabul etmeyenler... Kabul edilmiştir.

Sayın
milletvekilleri, programımız gereğince bugünkü görüşmeler tamamlanmıştır.
Alınan
karar gereğince, programa göre 2019 Yılı Merkezi Yönetim Bütçe Kanun Teklifi’nin
6 ila 14’üncü maddelerini sırasıyla görüşmek üzere 19 Aralık 2018 Çarşamba günü
saat 11.00’de toplanmak üzere birleşimi kapatıyorum.
Kapanma Saati: 01.16




(x) 10, 11 S. Sayılı Basmayazılar ve
Ödenek Cetvelleri 10.12.2018 tarihli 28’inci Birleşim Tutanağı’na eklidir.



(x) Bu bölümde hatip tarafından Türkçe olmayan
bir kelimeler ifade edildi.


(x) Bu bölümde hatip tarafından Türkçe
olmayan kelimeler ifade edildi.




