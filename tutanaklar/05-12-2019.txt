



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 27’nci
Birleşim
 5
Aralık 2019 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER



I.- GEÇEN TUTANAK ÖZETİ
II.- GELEN KÂĞITLAR
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün, 5 Aralık Dünya
Kadın Hakları Günü ile Türk kadınına seçme ve seçilme hakkının verilmesinin
85’inci yıl dönümünü kutladığına, sisteme giren bütün kadın milletvekillerine
pozitif ayrımcılık yaparak söz hakkı tanıyacağına ilişkin konuşması
2.- Oturum Başkanı TBMM Başkan Vekili Levent Gök’ün, birleşime ara
verildiğinde 5 Aralık Dünya Kadın Hakları Günü vesilesiyle kadın
milletvekillerini çay ikramına davet ettiğine ilişkin konuşması
3.- Oturum Başkanı TBMM Başkan Vekili Levent Gök’ün, 27’nci Dönem Üçüncü
Yasama Yılında Cumhurbaşkanlığı hükûmet sistemiyle ilgili ilklerin yaşandığına
ilişkin konuşması 
4.- Oturum Başkanı TBMM Başkan Vekili Levent Gök’ün, parti gruplarının
olabildiğince uzlaşısının sağlandığı bir yasama faaliyeti gerçekleştirildiğine
ilişkin konuşması 

IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Kayseri Milletvekili İsmail Tamer’in, 3 Aralık Dünya Engelliler
Günü’ne ilişkin gündem dışı konuşması
2.- Çorum Milletvekili Tufan Köse’nin, Çorum ilinin sorunlarına ilişkin
gündem dışı konuşması
3.- Isparta Milletvekili Aylin Cesur’un, 5 Aralık Dünya Kadın Hakları
Günü’ne ilişkin gündem dışı konuşması

V.- AÇIKLAMALAR
1.- Bursa Milletvekili Erkan Aydın’ın, 5 Aralık Türk kadınına seçme ve
seçilme hakkının verilmesinin 85’inci yıl dönümünde kadın cinayetleri ve kadına
yönelik suçların giderek arttığına ilişkin açıklaması
2.- Karabük Milletvekili Cumhur Ünal’ın, 5 Aralık Dünya Kadın Hakları
Günü’nü kutladığına, Karabük Üniversitesinin kurulmasında ve büyümesinde emeği
geçen herkese şükranlarını sunduğuna ilişkin açıklaması
3.- Mersin Milletvekili Ali Cumhur Taşkın’ın, 5 Aralık Dünya Mühendisler
Günü’ne ilişkin açıklaması
4.- Afyonkarahisar Milletvekili Burcu Köksal’ın, 5 Aralık Türk kadınına
seçme ve seçilme hakkının verilmesinin 85’inci yıl dönümüne ilişkin açıklaması
5.- Tekirdağ Milletvekili İlhami Özcan Aygun’nun, 5 Aralık Türk kadınına
seçme ve seçilme hakkının verilmesinin 85’inci yıl dönümünü kutladığına ve
Dışişleri Komisyonunda kabul edilen (2/2278) esas numaralı Kanun Teklifi
uyarınca Türkiye’de üretilen birçok ürünün Sudan’dan gümrüksüz olarak ithal edilebileceğine
ilişkin açıklaması
6.- Adıyaman Milletvekili Abdurrahman Tutdere’nin, 3 Aralıkta Adıyaman
ili Palaş, Burç, Turuş, Ağcin köyleri ile civar köylerde yaşayan hemşehrilerinin
köylerinin yapılmayan bağlantı yollarına dikkatleri çekmek için eylem yaptığına
ilişkin açıklaması
7.- Osmaniye Milletvekili Mücahit Durmuşoğlu’nun, Osmaniye ili Kadirli
ilçesinde bulunan Ala Camisi’nin restorasyonu sırasında açığa çıkarılan mozaikleri
ve yapı elemanlarını koruma amacıyla polikarbon malzemeli örtü oluşturulduğuna
ve projenin tamamlanmasıyla caminin ibadete açılacağına ilişkin açıklaması
8.- Çanakkale Milletvekili Özgür Ceylan’ın, Çanakkale ilinde kurulması
düşünülen yeni JES’lere, JES amaçlı arama ve işletme ruhsatı verilmesine karşı
çıkacaklarına, Çanakkale halkının temiz ve sağlıklı bir çevrede yaşama hakkını
sonuna kadar savunacaklarına ilişkin açıklaması
9.- Gaziantep Milletvekili İmam Hüseyin Filiz’in, 5 Aralık Türk kadınına
seçme ve seçilme hakkının verilmesinin 85’inci yıl dönümü ile Dünya Mühendisler
Günü’ne ilişkin açıklaması
10.- Mersin Milletvekili Hacı Özkan’ın, ülkemizin barış, refah ve
istikrarından taviz verilmeden birlik ve beraberlik içinde 2023 hedeflerine
ulaşılacağına ilişkin açıklaması
11.- İzmir Milletvekili Tamer Osmanağaoğlu’nun, 27 Kasımda Türkiye ile
Libya Ulusal Mutabakat Hükûmeti arasında imzalanan Güvenlik ve Askerî İşbirliği
Mutabakat Muhtırası’na, 5 Aralık Türk kadınına seçme ve seçilme hakkının verilmesinin
85’inci yıl dönümünü kutladığına ilişkin açıklaması
12.- Mersin Milletvekili Baki Şimşek’in, uyuşturucu madde ve alkol
kullanımının ortaokul çağına kadar indiğine, internet üzerinden sahte iddia ve
bahis oynatan çetelerle mücadele edilmesini İçişleri Bakanından talep ettiğine
ilişkin açıklaması
13.- Edirne Milletvekili Okan Gaytancıoğlu’nun, çiftçilere 2018 yılı
sertifikalı tohum kullanım desteği ile buzağı desteğinin ne zaman ödeneceğini
Tarım ve Orman Bakanından öğrenmek istediğine ilişkin açıklaması
14.- Uşak Milletvekili İsmail Güneş’in, 3 Aralık Dünya Engelliler
Günü’nü, 4 Aralık Madenciler Günü’nü, 5 Aralık Mühendisler Günü ile Dünya Kadın
Hakları Günü’nü kutladığına ilişkin açıklaması
15.- Kayseri Milletvekili Dursun Ataş’ın, TOKİ’nin konut sıkıntısı
yaşandığı hâlde neden Hakkâri ilinde konut yapmadığını öğrenmek istediğine
ilişkin açıklaması
16.- İstanbul Milletvekili Sibel Özdemir’in, 5 Aralık Türk kadınına
seçme ve seçilme hakkının verilmesinin 85’inci yıl dönümüne ilişkin açıklaması
17.- Bartın Milletvekili Aysu Bankoğlu’nun, 5 Aralık Türk kadınına seçme
ve seçilme hakkının verilmesinin 85’inci yıl dönümüne ilişkin açıklaması
18.- Osmaniye Milletvekili İsmail Kaya’nın, Türkiye’nin dünyada kendi
SİHA’sını yapan, mühimmatlarını üreten 6 ülke arasında yer aldığına, ilişkin
açıklaması
19.- İstanbul Milletvekili Ravza Kavakcı Kan’ın, Türkiye Cumhuriyeti’nde
kadınlar seçme ve seçilme hakkını 5 Aralık 1934’te elde ettiği hâlde başörtülü
kadınların seçimlere katılıp Mecliste ant içerek hizmet etme imkânını 7 Haziran
2015’te bulabildiğine, Dünya Mühendisler Günü’nü kutladığına ilişkin açıklaması
20.- İstanbul Milletvekili Ali Kenanoğlu’nun, Balıkesir ili Ayvalık
ilçesinde yapılması planlanan Karakoç Barajı’nın zeytinciliği ve bölge halkının
tarımsal faaliyetlerini sona erdireceğine, çevrenin tahrip edilmesinden, insani
taleplerin ve doğanın yok sayılmasından vazgeçilmesi gerektiğine ilişkin
açıklaması
21.- Diyarbakır Milletvekili Oya Eronat’ın, 5 Aralık Dünya Kadın Hakları
Günü ile Türk kadınına seçme ve seçilme hakkı tanınmasının 85’inci yıl dönümünü
kutladığına ilişkin açıklaması
22.- Bursa Milletvekili Emine Yavuz Gözgeç’in, 5 Aralık Türk kadınına
seçme ve seçilme hakkının verilmesinin 85’inci yıl dönümüne ilişkin açıklaması
23.- Adana Milletvekili Müzeyyen Şevkin’in, 5 Aralık Türk kadınına seçme
ve seçilme hakkı tanınmasının 85’inci yıl dönümü ile Dünya Mühendisler Günü’nü
kutladığına ilişkin açıklaması
24.- Denizli Milletvekili Nilgün Ök’ün, 5 Aralık Türk kadınına seçme ve
seçilme hakkının verilmesinin 85’inci yıl dönümüne ilişkin açıklaması
25.- İstanbul Milletvekili Tülay Kaynarca’nın, 5 Aralık Türk kadınına
seçme ve seçilme hakkının verilmesinin 85’inci yıl dönümüne ilişkin açıklaması
26.- Balıkesir Milletvekili Pakize Mutlu Aydemir’in, 5 Aralık Dünya
Kadın Hakları Günü ile Türk kadınına seçme ve seçilme hakkı tanınmasının
85’inci yıl dönümünü kutladığına ilişkin açıklaması
27.- İzmir Milletvekili Serpil Kemalbay Pekgözegü’nün, 5 Aralık 1934’te
kadınların seçme ve seçilme hakkını kazandığına ancak bugün kadın
kazanımlarının iktidarın saldırısı altında olduğuna ilişkin açıklaması
28.- Konya Milletvekili Esin Kara’nın, 5 Aralık Türk kadınına seçme ve
seçilme hakkı tanınmasının 85’inci yıl dönümüne ve terör örgütüne destek
verenlerin ister kadın olsun ister erkek Türk milleti tarafından hak ettiği
cezayı alacağına ilişkin açıklaması
29.- Sakarya Milletvekili Çiğdem Erdoğan Atabek’in, 5 Aralık Dünya Kadın
Hakları Günü ile Türk kadınına seçme ve seçilme hakkı tanınmasının 85’inci yıl
dönümünü kutladığına ilişkin açıklaması
30.- İstanbul Milletvekili Züleyha Gülüm’ün, siyasete katılan kadınların
erkek devlet şiddetiyle karşı karşıya kaldığına ilişkin açıklaması
31.- Erzurum Milletvekili Zehra Taşkesenlioğlu Ban’ın, başörtülü
kadınların Mecliste var olabilmesi için kararlılıkla mücadele eden
Cumhurbaşkanı Recep Tayyip Erdoğan’a şükranlarını sunduğuna ilişkin açıklaması
32.- Muş Milletvekili Şevin Coşkun’un, erkek egemen politikaların
kadınların siyasette yer almasını engellediğine ilişkin açıklaması
33.- Kocaeli Milletvekili Emine Zeybek’in, 5 Aralık Dünya Kadın Hakları
Günü’nü kutladığına ilişkin açıklaması
34.- İzmir Milletvekili Ceyda Bölünmez Çankırı’nın, 5 Aralık Türk
kadınına seçme ve seçilme hakkı tanınmasının 85’inci yıl dönümünde kadın-erkek
eşitliğinin sosyal ve siyasal hayatta tam ve koşulsuz olarak gerçekleştiği bir
geleceğin inşa edileceğine ilişkin açıklaması
35.- Şırnak Milletvekili Nuran İmir’in, 5 Aralık Dünya Kadın Hakları
Günü’nün kadınların hak mücadelesinde önemli bir yere sahip olduğuna ilişkin
açıklaması
36.- Manisa Milletvekili Semra Kaplan Kıvırcık’ın, tarihimiz boyunca
Türk kadınının hayatın her alanında erkeklerin yanında yer alarak her türlü
sorumluluğu paylaştığına, kadının statüsünün güçlendirilmesi, kadın-erkek
fırsat eşitliğinin sağlanması için çalıştıklarına, Genel Kurulun dinleyici
localarında bulunan Türk Kadınlar Konseyi Derneği Manisa Şubesi üyelerini
selamladığına ilişkin açıklaması
37.- Kocaeli Milletvekili Lütfü Türkkan’ın, TBMM Başkan Vekili Levent
Gök’e kadın milletvekillerine gösterdiği pozitif ayrımcılık için teşekkür
ettiğine, Van ili Çaldıran ilçesinde bir kaza kurşunu sonucu şehit düşen Piyade
Uzman Onbaşı Fırat Demir’e Allah’tan rahmet dilediğine, 5 Aralık Dünya Kadın
Hakları Günü ile Türk kadınına seçme ve seçilme hakkı tanınmasının 85’inci yıl
dönümü vesilesiyle başta İYİ PARTİ Genel Başkanı Meral Akşener olmak üzere
hakları için mücadele veren tüm kadınları saygıyla selamladıklarına ve
uğradıkları şiddet sonucu hayatını kaybeden kadınlarımıza Allah’tan rahmet
dilediklerine, kadın cinayetlerinde caydırıcı, ağır cezai yaptırımlar
uygulanması ve iyi hâl indiriminin kaldırılması gerektiğine, asgari ücretli
vatandaşlarımızın onurlu bir yaşam sürdürebilmek için gerçekçi bir zam
beklediğine, asgari ücretten vergi kesilmeyerek yoksulluk sınırına göre
belirlenmesi gerektiğine, Londra’da yapılan NATO Zirvesi’ne ilişkin açıklaması
38.- Manisa Milletvekili Erkan Akçay’ın, Türk kadınına seçme ve seçilme
hakkı tanınmasının 85’inci yıl dönümüne, toplumsal huzur ve istikrarımızın en
önemli tehditlerinden olan kadına yönelik şiddet ve kadın cinayetlerinin devam
ettiğine, Ordu ilinde evinin önünde uğradığı bıçaklı saldırı sonucu hayatını
kaybeden Ceren Özdemir’e Allah’tan rahmet dilediğine, kadına şiddetin
artmasının sadece adli bir mesele değil aynı zamanda sosyal bir sorun olduğuna
ve kadına yönelik şiddet sona ermeden gelişilemeyeceğine ilişkin açıklaması
39.- İstanbul Milletvekili Hakkı Saruhan Oluç’un, 5 Aralık 1934’te
kadınların seçme ve seçilme hakkını kazandığına, kadınların hayatın her
alanında eşit temsile sahip olması açısından ciddi sorunlarla karşı karşıya
olunduğuna, açıklanan PISA 2018 Raporu’na, Türkiye'de eleştirmeye ve
sorgulamaya dayalı olmayan eğitim sistemi bulunduğuna, Millî Eğitim Bakanı
tarafından 37 OECD ülkesi arasında okuma becerilerinde 31’inci, matematik
okuryazarlığında 33’üncü, fen bilimlerinde ise 30’uncu olmamızın başarılı
sayıldığı bir ortamda acaba kaçıncı olursak başarısız olunacağını öğrenmek
istediğine, adalet sisteminin çok ciddi sorunlarla yüz yüze olduğuna, 2018
yılında Cumhurbaşkanına hakaret iddiasıyla açılan davalara, Hâkimler ve
Savcılar Kurulunun Van ili Gürpınar ilçesinde yaşanılan olayda işkenceyi kabul
ederek ceza vermemiş hâkim hakkında işlem yapmak için daha ne kadar
bekleyeceğini merak ettiklerine ilişkin açıklaması
40.- Bursa Miletvekili Nurhayat Altaca Kayışoğlu’nun, 5 Aralık Türk
kadınına seçme ve seçilme hakkı tanınmasının 85’inci yıl dönümü vesilesiyle
başta Nezihe Muhiddin olmak üzere kadın hakları için mücadele vermiş bütün
kadınlarımızı saygıyla andıklarına, kadınların yaşam hakları konusunda somut,
gerçekçi, etkili adımların atılması, İstanbul Sözleşmesi’nin uygulanması ve
infaz rejiminde ciddi değişikliklerin yapılması gerektiğine, 5 Aralık ilk
Kültür Bakanı Talât Sait Halman’a ölümünün 5’inci yıl dönümünde Allah’tan
rahmet dilediğine ve Londra’da yapılan NATO Zirvesi’ne ilişkin açıklaması


41.- Denizli Milletvekili Cahit Özkan’ın, 5 Aralık Dünya Kadın Hakları
Günü ile Türk kadınına seçme ve seçilme hakkı tanınmasının 85’inci yıl dönümü
vesilesiyle 1935’te Türkiye Büyük Millet Meclisinde görev yapan ilk kadın
milletvekillerinden Mebrure Gönenç, Hatı Çırpan, Türkan Örs, Sabiha Gökçül ve
Şekibe İnsel’i anmak istediğine, tarih boyunca kadınlarımızın önünde var olan
engellerin gerek anayasal ve yasal reformlar gerekse idari uygulamalarla
kaldırılması gerektiğine, İstanbul Milletvekili Merve Kavakcı’nın maruz kaldığı
ayrımcılığın 1 Ekim 2013 tarihinde yüce Meclisin almış olduğu kararla ortadan
kaldırılarak bu kutsal çatı altında kadın milletvekillerinin inançlarını
yaşayarak görev yapabildiğine, kadın cinayetlerini etkileyen çok farklı
bileşenlerin olduğu gibi kadınlarımızın terör şiddetinin de mağduru olduğuna,
Astana ve Soçi Protokolleri, Ankara Anlaşması ve Londra Zirvesi’nde İngiltere,
Fransa, Almanya’yla yapılan mutabakatla Türkiye'nin meşru müdafaa hakkının
kabul gördüğüne ilişkin açıklaması
42.- İstanbul Milletvekili Erkan Baş’ın, 3 Aralık günü Genel Kurulda
okunan Danışma Kurulu önerisine ret oyu kullandığına, Meclis Başkanlığına verdiği
dilekçeyle 2020 yılı Merkezi Yönetim Bütçe Kanunu Teklifi ile 2018 yılı Merkezi
Yönetim Kesin Hesap Kanunu Teklifi üzerinde yapılacak görüşmelere ilişkin söz
talebinde bulunduğuna, İç Tüzük 60 ve 61’de söz alma ile söz sırasının nasıl
dağıtılacağının tanımlandığına ilişkin açıklaması 
43.- İstanbul Milletvekili Emine Gülizar Emecan’ın, 5 Aralık Türk
kadınına seçme ve seçilme hakkı tanınmasının 85’inci yıl dönümünde kadına karşı
şiddetin arttığı bir ülke hâline gelindiğine ilişkin açıklaması
44.- Kilis Milletvekili Ahmet Salih Dal’ın, 7 Aralık Kilis’in düşman
işgalinden kurtarılışının 98’inci yıl dönümüne ilişkin açıklaması
45.- Mersin Milletvekili Olcay Kılavuz’un, Türkiye'nin dünya pazarında
narenciye üretiminde 9’uncu sırada yer aldığına, narenciye üreticilerinin
sorunlarını Tarım ve Orman Bakanının dikkatine sunduğuna ilişkin açıklaması
46.- Artvin Milletvekili Uğur Bayraktutan’ın, 5 Aralık Türk kadınına
seçme ve seçilme hakkı tanınmasının 85’inci yıl dönümü vesilesiyle 1930 yılında
Artvin ili Yusufeli ilçesi Kılıçkaya beldesine seçilen ilk kadın Belediye
Başkanı Sadiye Hanım’ı rahmetle andığına ilişkin açıklaması
47.- Gaziantep Milletvekili İmam Hüseyin Filiz’in, 5 Aralık Dünya Toprak
Günü’ne ilişkin açıklaması
48.- İzmir Milletvekili Murat Çepni’nin, İzmir ili Aliağa ilçesi ÇEBİTAŞ
Demir Çelik AŞ işçilerinin mağduriyetine ilişkin açıklaması
49.- İstanbul Milletvekili Züleyha Gülüm’ün, tutuklu bulunan Avukat
Murat Canım’ın yeniden yargılanma talebiyle cezaevindeki direnişini
sürdürdüğüne, keyfî ve hukuksuz tanık uygulamalarının bir an önce kaldırılması,
insanların özgürlüklerinin sağlanması gerektiğine ilişkin açıklaması
50.- İstanbul Milletvekili İbrahim Özden Kaboğlu’nun, seçme hakkına
aykırı olan yüzde 10’luk barajın kaldırılması, kadın yurttaşların seçilme
hakkının etkili kılınması, Meclisteki cinsiyet dağılımının ayrımcı olmayan bir
aritmetiğe taşınması ve milletvekillerinin yasama görevlerini içtikleri ant
gereği hukukun üstünlüğü, demokrasi, laiklik, insan hakları ve anayasa
ekseninde yerine getirmesi gerektiğine ilişkin açıklaması
51.- Kütahya Milletvekili Ali Fazıl Kasap’ın, Kütahya’nın ilçelerinde
yaşanılan yol sorununa ve 5 Aralık Dünya Kadın Hakları Günü’nü kutladığına
ilişkin açıklaması
52.- Balıkesir Milletvekili İsmail Ok’un, sivil toplum örgütlerinin
duyarlılığı sonucu termik santraller konusunda geri adım atıldığına, Simav ve
Gönen Çayı’nın kirliliği konusunda Çevre ve Şehircilik Bakanını göreve davet
ettiğine ilişkin açıklaması
53.- Tekirdağ Milletvekili İlhami Özcan Aygun’un, Kırklareli ili
Lüleburgaz ilçesi Ovacık Köy Muhtarı İlyas Tokatlı’nın sıkıntılı tren yolu
menfezlerinin tamiratının yapılması konusundaki talebine ilişkin açıklaması
54.- Ankara Milletvekili Filiz Kerestecioğlu Demir’in, 5 Aralık seçme ve
seçilme hakkının elde edilmesinin 85’inci yıl dönümü vesilesiyle seçenlerin ve
seçilenlerin haklarının gasbedilmediği özgür bir Türkiye dilediğine ilişkin
açıklaması
55.- Şırnak Milletvekili Nuran İmir’in, Adli Tıp Kurumu raporuna rağmen
cezaevinde tutulan Emine Aydoğan’ın vefat ettiğine ve yas tutma hakkının, kendi
inanç biçimine göre gömülme hakkının ihlal edildiğine ilişkin açıklaması
56.- Muş Milletvekili Şevin Coşkun’un, Halkların Demokratik Partisine
yönelik gözaltı ve tutuklamaların sistematik olarak devam ettiğine, demokratik
siyasetteki ısrarlarının ve mücadelelerinin devam edeceğine ilişkin açıklaması
57.- Iğdır Milletvekili Yaşar Karadağ’ın, Iğdır Üniversitesi Sağlık
Bilimleri Fakültesinin kurulmasını sağlayan başta Cumhurbaşkanı Recep Tayyip
Erdoğan olmak üzere emeği geçen yetkililere teşekkürlerini sunduğuna ilişkin
açıklaması
58.- Malatya Milletvekili Mehmet Celal Fendoğlu’nun, Malatya ili
Doğanşehir ilçesi Elmalı Mahallesi ile Malatya-Gaziantep yolu üzerinde bulunan
Savaklı Mahallesi’nde yaşanılan sorunlara, Doğanşehir-Kapıdere yolunun
yenilenmesi gerektiğine, Kapıdere, Göldere, Küçüklü köyleri ile Kahramanmaraş
ili Tatlar köyünün olduğu bölgede yaşayan halkın taleplerine ilişkin açıklaması
59.- İstanbul Milletvekili Züleyha Gülüm’ün, Cezayir’in Bechar şehrinde
Kayı Holding tarafından yapılan askerî hastane inşaatında çalışan Türk
işçilerin birikmiş ücretlerini alamadıkları gerekçesiyle grev yaptığına,
İstanbul ili Adem Çelik Şirketler Grubu Avalon şantiyesinde çalışan işçilerin
hukuksuz şekilde işten çıkarıldığına ilişkin açıklaması
60.- Gaziantep Milletvekili Bayram Yılmazkaya’nın, zor durumda olan
fıstık üreticileri için Tarım ve Orman Bakanının gerçekçi adımlar atmasını
beklediklerine ilişkin açıklaması
61.- Erzincan Milletvekili Burhan Çakır’ın, Vodafone Arena’da oynanacak
olan Ziraat Türkiye Kupası 5. Tur ilk maçında Anagold 24 Erzincanspor ile
Beşiktaş’a başarılar dilediğine ilişkin açıklaması
62.- Manisa Milletvekili Erkan Akçay’ın, İstanbul Milletvekili Ali
Kenanoğlu’nun 144 sıra sayılı Kanun Teklifi’nin 31’inci maddesiyle ilgili
önerge üzerinde yaptığı konuşmasındaki bazı ifadelerine ilişkin açıklaması
63.- Denizli Milletvekili Cahit Özkan’ın, Parlamentonun oluşturmuş
olduğu hukuk düzenine ve o hukuk düzenine uygun olarak yargılama yapan yargı
teşkilatımıza “çete” denilemeyeceğine ilişkin açıklaması
64.- Denizli Milletvekili Cahit Özkan’ın, İzmir Milletvekili Serpil
Kemalbay Pekgözegü’nün 144 sıra sayılı Kanun Teklifi’nin 36’ncı maddesiyle
ilgili önerge üzerinde yaptığı konuşmasında ifade ettiği Adalet ve Kalkınma Partisinin
bir istibdat rejimi oluşturduğu ve yeni bir vesayet inşa ettiği yönündeki iddialarını
reddettiklerine ilişkin açıklaması
65.- Manisa Milletvekili Özgür Özel’in, İzmir Milletvekili Serpil
Kemalbay Pekgözegü’nün 144 sıra sayılı Kanun Teklifi’nin 36’ncı maddesiyle
ilgili önerge üzerinde yaptığı konuşmasında ifade ettiği Adalet ve Kalkınma
Partisinin bir istibdat rejimi oluşturduğu ve yeni bir vesayet inşa ettiği
yönündeki görüşlerine aynen iştirak ettiklerine ilişkin açıklaması
66.- Denizli Milletvekili Cahit Özkan’ın, istibdat oluşturmanın anayasal
bir suç olduğuna ilişkin açıklaması
67.- Sivas Milletvekili Ahmet Özyürek’in, Sivas ili Doğanşar-Koyulhisar
ilçeleri arasındaki yol ile Hafik-Doğanşar ilçeleri arasındaki yolun
tamamlanması gerektiğine ilişkin açıklaması
68.- İstanbul Milletvekili Oya Ersoy’un, VEDAŞ elektrik şirketinin
yanına jandarmayı alarak Hakkâri ili Yüksekova ilçesi Dilekli köyüne baskın
yaptığına ilişkin açıklaması
69.- İzmir Milletvekili Serpil Kemalbay Pekgözegü’nün, Hükûmetin yoksul
hanelere suçlu muamelesi yapmasının ve jandarmanın VEDAŞ elektrik şirketinin
tahsildarı gibi davranarak halka zulmetmesinin kabul edilemez olduğuna ilişkin
açıklaması
70.- Diyarbakır Milletvekili Semra Güzel’in, Siirt ili Kurtalan ilçesi
Anadolu Lisesi Müdürüyle ilgili okuldaki öğrencilere psikolojik şiddet
uygulaması nedeniyle gerekli işlemin başlatılması gerektiğine ilişkin
açıklaması
71.- Elâzığ Milletvekili Zülfü Demirbağ’ın, yer, tarih, zaman değişse de
hastalıklı zihniyetlerin değişmediğine, şiddet, taciz ve katliamların devam
ettiğine, özellikle gencecik kızlarımızı dağlarda yaşamaya mahkûm eden,
istismar eden ve gerektiğinde canlı bomba olarak kullanan PKK, DAEŞ, YPG, FETÖ
gibi illegal terör örgütlerini nefretle kınadığına ilişkin açıklaması
72.- Ankara Milletvekili Servet Ünsal’ın, 5 Aralık Dünya Kadın Hakları
Günü’nü kutladığına ilişkin açıklaması
73.- İstanbul Milletvekili Mahmut Tanal’ın, kendisini görüp ayağa
kalkmadı diye belediyede çalışan şoföre tuvalet önünde oturma cezası veren AK
PARTİ’li Güngören Belediyesi Başkan Yardımcısı Veysel İpekçi hakkında ne gibi
işlem yapılacağını öğrenmek istediğine ilişkin açıklaması
74.- Kahramanmaraş Milletvekili İmran Kılıç’ın, 6 Aralık âlim ve
mütefekkir Said Halim Paşa’nın katledilişinin 98’inci yıl dönümüne ilişkin
açıklaması
75.- İstanbul Milletvekili İbrahim Özden Kaboğlu’nun, İçişleri
Komisyonunun İç Tüzük madde 88’e göre 144 sayılı Kanun Teklifinin 11’inci
maddesini Anayasa’ya aykırılık gerekçesiyle geri çekip çekmeyeceğini öğrenmek
istediğine ilişkin açıklaması
76.- İstanbul Milletvekili Zeynel Özen’in, Selahattin Demirtaş gibi
siyasi tutuklular yüksek güvenlikli hücrelerde tutulurken kadın cinayeti
işleyenlerin nasıl açık cezaevinde tutulduğunu Adalet Bakanından öğrenmek
istediğine ilişkin açıklaması
77.- Trabzon Milletvekili Salih Cora’nın, bir toplumda kadına gösterilen
saygı ve değerin o toplumun demokratikliğinin, çağdaşlığının ve gelişmişliğinin
göstergesi olduğuna ilişkin açıklaması
78.- Adana Milletvekili İsmail Koncuk’un, Doğu Türkistan’daki
soydaşlarımızın tabi tutuldukları soykırımı kınamak adına Meclis çatısı
altındaki siyasi partileri ortak bir deklarasyon yayınlamaya davet ettiğine
ilişkin açıklaması
79.- İstanbul Milletvekili Emine Sare Aydın Yılmaz’ın, kadın
milletvekillerinin söz taleplerini geri çevirmeyerek 5 Aralık Dünya Kadın
Hakları Günü’ne yakışır bir yönetim sergileyen Oturum Başkanı TBMM Başkan
Vekili Levent Gök’e teşekkür ettiğine, tüm kadınların şiddetten, kadın
cinayetlerinden, nefretten, dışlayıcı, hukuksuz davranış ve uygulamalardan
arındığı, daha adil ve eşit bir dünyaya erişmelerini dilediğine ilişkin
açıklaması

VI.- BAŞKANLIĞIN GENEL KURULA SUNUŞLARI
A) Duyurular
1.- Başkanlıkça, 2020 yılı Merkezi Yönetim Bütçe Kanunu Teklifi ile 2018
yılı Merkezi Yönetim Kesin Hesap Kanunu Teklifi’nin Genel Kuruldaki görüşme
programının Türkiye Büyük Millet Meclisi internet sayfasında yer alacağına ve
bastırılarak üyelere dağıtılacağına, bütçe müzakerelerinde üyelerin söz kayıt
işlemleri ve usullerine ilişkin duyuru


B) Önergeler
1.- Sakarya Milletvekili Ümit Dikbayır’ın, 5 Aralık 2019 tarihinde Kamu
İktisadi Teşebbüsleri Komisyonu üyeliğinden istifasına dair yazısının
Başkanlığa ulaştığına ilişkin önerge yazısı (4/53)

VII.- ÖNERİLER
A) Siyasi Parti Grubu Önerileri
1.- AK PARTİ Grubunun, 145 Sıra Sayılı 21/11/2019 tarihli ve 7193 Sayılı
Dijital Hizmet Vergisi ile Bazı Kanunlarda ve 375 Sayılı Kanun Hükmünde
Kararnamede Değişiklik Yapılması Hakkında Kanun ve Anayasa’nın 89’uncu ve
104’üncü Maddeleri Gereğince Cumhurbaşkanınca Bir Daha Görüşülmek Üzere Geri
Gönderme Tezkeresi ile Plan ve Bütçe Komisyonu Raporu ve 146 sıra sayılı Kanun
Teklifi’nin kırk sekiz saat geçmeden Gündem’in "Kanun Teklifleri ile
Komisyonlardan Gelen Diğer İşler” kısmının sırasıyla 1’inci ve 2’nci sıralarına
alınmasına ve diğer işlerin sırasının buna göre teselsül ettirilmesine; Genel
Kurulun 5 Aralık 2019 Perşembe günkü birleşiminde 144 sıra sayılı Kanun
Teklifi’nin görüşmelerinin tamamlanmasına kadar çalışmalarını sürdürmesine
ilişkin önerisi 

VIII.- SEÇİMLER
A) Komisyonlarda Açık Bulunan Üyeliklere Seçim
1.- Kamu İktisadi Teşebbüsleri Komisyonunda boş bulunan üyeliğe seçim

IX.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- 21/11/2019 Tarihli ve 7193 Sayılı Dijital Hizmet Vergisi ile Bazı
Kanunlarda ve 375 Sayılı Kanun Hükmünde Kararnamede Değişiklik Yapılması
Hakkında Kanun ve Anayasanın 89 uncu ve 104 üncü Maddeleri Gereğince
Cumhurbaşkanınca Bir Daha Görüşülmek Üzere Geri Gönderme Tezkeresi (1/279) ile
Plan ve Bütçe Komisyonu Raporu (S. Sayısı: 145)
2.- Tekirdağ Milletvekili Mustafa Şentop’un Türkiye Cumhuriyeti Hükûmeti
ile Libya Devleti Ulusal Mutabakat Hükûmeti Arasında Akdeniz’de Deniz Yetki
Alanlarının Sınırlandırılmasına İlişkin Mutabakat Muhtırasının Onaylanmasının
Uygun Bulunduğuna Dair Kanun Teklifi (2/2420) ve Dışişleri Komisyonu Raporu (S.
Sayısı: 146)
3.- Antalya Milletvekili Kemal Çelik ile 104 Milletvekilinin Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/2368) ile Tekirdağ Milletvekili Mustafa Şentop’un Türk
Vatandaşlığı Kanununda Değişiklik Yapılması Hakkında Kanun Teklifi (2/2385) ve
İçişleri Komisyonu Raporu (S. Sayısı: 144)

X.- SATAŞMALARA İLİŞKİN KONUŞMALAR
1.- Manisa Milletvekili Özgür Özel’in, Ankara Miletvekili Mehmet Naci
Bostancı’nın 145 sıra sayılı Kanun üzerinde yaptığı konuşması sırasında şahsına
sataşması nedeniyle konuşması

XI.- OYLAMALAR
1.- (S. Sayısı: 145) 21/11/2019 Tarihli ve 7193 Sayılı Dijital Hizmet
Vergisi ile Bazı Kanunlarda ve 375 Sayılı Kanun Hükmünde Kararnamede Değişiklik
Yapılması Hakkında Kanun ve Anayasanın 89 uncu ve 104 üncü Maddeleri Gereğince
Cumhurbaşkanınca Bir Daha Görüşülmek Üzere Geri Gönderme Tezkeresi’nin oylaması

2.- (S. Sayısı: 146) Tekirdağ Milletvekili Mustafa Şentop’un Türkiye
Cumhuriyeti Hükûmeti ile Libya Devleti Ulusal Mutabakat Hükûmeti Arasında
Akdeniz’de Deniz Yetki Alanlarının Sınırlandırılmasına İlişkin Mutabakat
Muhtırasının Onaylanmasının Uygun Bulunduğuna Dair Kanun Teklifi’nin oylaması
3.- (S. Sayısı: 144) Antalya Milletvekili Kemal Çelik ile 104
Milletvekilinin Bazı Kanunlarda ve 375 Sayılı Kanun Hükmünde Kararnamede
Değişiklik Yapılmasına Dair Kanun Teklifi (2/2368) ile Tekirdağ Milletvekili
Mustafa Şentop’un Türk Vatandaşlığı Kanununda Değişiklik Yapılması Hakkında
Kanun Teklifi’nin oylaması 
5 Aralık 2019 Perşembe
BİRİNCİ OTURUM
Açılma Saati: 14.02
BAŞKAN: Başkan Vekili Levent GÖK 
KÂTİP ÜYELER: Emine Sare AYDIN YILMAZ (İstanbul), Barış KARADENİZ
(Sinop)
-----0-----
BAŞKAN
– Türkiye Büyük Millet Meclisinin 27’nci Birleşimini açıyorum. 
Toplantı
yeter sayısı vardır. 
Görüşmelere
başlıyoruz. 
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün, 5 Aralık Dünya
Kadın Hakları Günü ile Türk kadınına seçme ve seçilme hakkının verilmesinin
85’inci yıl dönümünü kutladığına, sisteme giren bütün kadın milletvekillerine
pozitif ayrımcılık yaparak söz hakkı tanıyacağına ilişkin konuşması
BAŞKAN
– Değerli milletvekilleri, gündem dışı söz vermeden önce bir konuyla ilgili
düşüncelerimi belirtmek istiyorum. 
Bugün,
5 Aralık Kadın Hakları Günü. Mustafa Kemal Atatürk’ün dünyadaki pek çok
gelişmiş ülkeden önce Türk kadınına seçme ve seçilme hakkını verdiği günün
85’inci yılını kutluyoruz. 
Mustafa
Kemal Atatürk’ün kurduğu cumhuriyet pek çok yeniliği içerir. Bunların en
önemlilerinden bir tanesi kadına yönelik olan düşünce yapısıdır. Mustafa Kemal
Atatürk, kadının yükseldiği ve kadının toplumun her alanında hak ettiği yeri
fazlasıyla aldığı bir düzeni arzu etmiştir. Cumhuriyet projesinin içerisinde
kadına verilen önem bu nedenle çok ayrı bir yer tutar. Mustafa Kemal Atatürk,
cumhuriyeti kurmadan önce kafasında çoktan şekillendirmiştir kadının toplumdaki
siyasal durumunu, hukuki durumunu, ekonomik durumunu; toplumun her alanındaki
durumu Mustafa Kemal Atatürk için bir ayrıcalık olarak görülmüştür ve Mustafa
Kemal Atatürk, her fırsatta kadını yüceltmiş ve ona hak ettiği yeri vermeye
gayret etmiştir. 
Cumhuriyetin
kuruluşundan tam yedi ay önce Mustafa Kemal Atatürk 17 Mart 1923 tarihinde
Tarsus’u ziyarete gider. Tarsus’a gittiğinde kalabalık bir heyet kendisini
karşılar. Bu heyetin içerisinde yer alan, emperyalizme karşı verilmiş
mücadelenin önder isimlerinden Adile Çavuş ya da Kara Fatma ismiyle bilinen
kadınımız Mustafa Kemal Atatürk’ün ayaklarına kapanır ve “Bastığın toprağa
kurban olayım Paşam.” der. Mustafa Kemal Atatürk hemen, derhâl Adile Çavuş’u
yerden kaldırır ve ona şöyle söyler: “Kahraman Türk kadını, sen yerlerde
sürünmeye değil, omuzlar üzerinde yükselmeye layıksın.” (AK PARTİ, CHP ve İYİ
PARTİ sıralarından alkışlar) İşte, cumhuriyetimizin en önemli projelerinden
biri olan kadın-erkek eşitliği, fırsat eşitliği böylesine gelişen bir süreçte
gelişmiş ve bugün de kadınlarımızın seçme ve seçilme hakkının kutlandığı bir
gün olarak hepimizin gururla andığı bir gün olmuştur. 
Bugün
kadınlarımıza pozitif ayrımcılık yapacağız; bir dakikalık konuşmalarda sisteme
giremeyen bütün kadınlarımız sisteme girdiklerinde her birine ayrı ayrı söz
vereceğim. (AK PARTİ, CHP ve İYİ PARTİ sıralarından alkışlar) 
Türk
kadınına seçme ve seçilme hakkını veren bu özel ve güzel günü kutluyorum ve
Mustafa Kemal Atatürk ve arkadaşlarını rahmetle, saygıyla, minnetle bir kez
daha anıyorum. (AK PARTİ, CHP ve İYİ PARTİ sıralarından alkışlar)
BAŞKAN
- Değerli milletvekilleri, gündeme geçmeden önce 3 sayın milletvekiline gündem
dışı söz vereceğim. 
Gündem
dışı ilk söz, 3 Aralık Dünya Engelliler Günü nedeniyle söz isteyen Kayseri
Milletvekilimiz Sayın İsmail Tamer’e aittir.
Buyurun
Sayın Tamer. (AK PARTİ sıralarından alkışlar)
Süremiz
beş dakika. 
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Kayseri Milletvekili İsmail Tamer’in, 3 Aralık Dünya Engelliler
Günü’ne ilişkin gündem dışı konuşması
İSMAİL
TAMER (Kayseri) – Değerli Başkanım, her şeyden önce, vermiş olduğunuz sözden
dolayı teşekkür ediyorum. 
Sayın
Başkanım, değerli milletvekilleri; hepinizi saygıyla selamlayarak sözlerime
başlamak istiyorum. 
Evet,
bugün 5 Aralık ve Dünya Kadın Hakları Günü olarak kutluyoruz. Bundan seksen beş
yıl öncesinde Türk kadınını âdeta yücelten, pek çok Avrupa ülkesinden daha önce
kadına seçme ve seçilme hakkını veren Ulu Önder Mustafa Kemal Atatürk’ü, silah
arkadaşlarını, şehitlerimizi rahmetle ve minnetle anarak sözlerime başlamak
istiyorum. 
Değerli
milletvekilleri, 3 Aralık, yani iki gün önce Dünya Engelliler Günü idi. Hiç
şüphesiz ki hepimiz bir engelli adayıyız. Allah hiç kimseye engellilik vermesin
ama hayatımızın bir döneminde engelli olabileceğimizi de hiçbir zaman
aklımızdan çıkarmamamız lazım. O anlamda da şu andaki engelli kardeşlerimize
şefkatle, onlara daha sevecen ve onların hayatlarını kolaylaştıracak bir
şekilde, bir tavırla yaklaşmak hepimizin görevidir diye düşünüyorum. Engelliliği
bugün burada konuşuyoruz, benden önce iki gün öncesinde de Mecliste pek çok
konuşmacı değerli milletvekili arkadaşlarımız oldu, hepsine teşekkür ediyorum.
Gerçek anlamda da o arkadaşlarımız, engellilerin problemlerinin ortadan
kaldırılmasıyla ilgili pek çok öneriler sundular. Sosyal devletin görevlerinden
bir tanesi de engelli haklarını, engelli kardeşlerimizin hayatlarını
kolaylaştırmayı da sağlamaktan geçer. İşte, bu anlamda AK PARTİ olarak engelli
kardeşlerimize farklı bir pozitif ayrımcılığı da biz yapmış olduk. 
Pozitif
ayrımcılık deyince, bugün hanım kardeşlerimize, bayan arkadaşlarımıza
yapacağınız pozitif ayrımcılık için de sizi ayrıca kutluyorum Değerli Başkanım.
Değerli
milletvekilleri, 2005 yılında Engelliler Hakkında Kanun’u -ilk defa olarak-
çıkardık ve bu çerçeve içerisinde özel eğitim, istihdam, sosyal yardım ve evde
bakım gibi özel bakım hizmetlerine erişebilmek adına engelli temel hak ve
hukukunu aşağı yukarı 1.500 maddelik engelliler hukuku oluşturdu. 2009 yılında
Birleşmiş Milletlerin bununla ilgili ilk sözleşmesini imzalayan 48 ülke
arasında yer aldık. 
Yine
aynı şekilde 7 Mayıs 2010 tarihinde önemli bir Anayasa değişikliği yaparak
engellilerle ilgili alınacak tedbirlerin, ilkelerin aykırı sayılmayacağı
hükmünü Anayasa’ya koyarak engellilerle ilgili bir pozitif ayrımcılık getirdik.
Tabii, bunlar yeterli mi? Değil. 
Değerli
kardeşlerim, pek çok şeyler yapıldı. Özel eğitim okullarında öğrenci
sayılarını… Burada sayılara sizi boğmak istemiyorum ama yapmış olduğumuz bu
güzelliklerden de bahsetmeden geçemeyeceğim. 2013 yılında yapılan bir başka
düzenlemeyle “sakat” kelimesini “çürük” kelimesini kaldırarak, o engelli
kardeşlerimizin ruhunu okşayarak “engelli” kelimesini getirdik. Bunlar hep
aslında pozitif ayrımcılık ve hiçbir milletvekili arkadaşımızın, siyasetin de
dışında hiçbir vatandaşımızın engellilerle ilgili aksi veya negatif bir tutum
içerisinde olacaklarını zannetmiyorum. O açıdan tüm partiler olarak, partiler
üzeri bir konu olduğu için engelli kardeşlerimizin hayatlarını kolaylaştıracak
ne varsa bu Mecliste yapmak hepimizin görevidir, yapmakla yükümlüyüz diye
düşünüyorum. 
2014
yılı itibarıyla engelli ve yaşlı vatandaşların önemli şehir içi taşımacılığında
özellikle bireylerin refakatçılarına da ücretsiz hak tanındı. 
Zamanım
kalmadı ama şunu ifade etmekte fayda var diye düşünüyorum: Engelli kardeşlerimizin
sıkıntılarını hatırlamak, başarılarının farkına vardırmak sadece bir günle
olmaz yani 3 Aralıkta olmaz, bizim tüm yıl boyunca, üç yüz altmış beş gün
engelli kardeşlerimizi düşünmek zorunda olduğumuzu ifade ediyorum.
(Mikrofon
otomatik cihaz tarafından kapatıldı) 
BAŞKAN
– Tamamlayalım.
İSMAİL
TAMER (Devamla) – Değerli Başkanım, tekrar size teşekkür ediyorum.
Hepinize
saygılar sunuyorum. Meclis çalışmalarınızda başarılar diliyorum.
Teşekkür
ederim. (AK PARTİ ve İYİ PARTİ sıralarından alkışlar)
BAŞKAN
– Gündem dışı ikinci söz, Çorum’un sorunları hakkında söz isteyen Çorum
Milletvekilimiz Sayın Tufan Köse’ye aittir. (CHP sıralarından alkışlar) 
Sayın
Köse, süreniz beş dakika.
2.- Çorum Milletvekili Tufan Köse’nin, Çorum ilinin sorunlarına ilişkin
gündem dışı konuşması
TUFAN
KÖSE (Çorum) – Sayın Başkan, değerli milletvekilleri; ben de yüce heyetinizi
saygıyla selamlıyorum. 
Bundan
tam seksen beş yıl önce, 5 Aralık 1934’te bu çatı altında kabul edilen bir
yasayla ülkemizde kadınlara milletvekili seçme ve seçilme hakkı tanınmıştır.
Ben bu günün tüm kadınlarımıza ve dünyadaki kadınlara kutlu olmasını diliyorum.
Kadının toplumdaki esaretine ve görünmezliğine karşı Atatürk döneminde atılan
en önemli adımlardan biridir ama 2019 yılında kadının uğradığı şiddeti, ayrımcılığı
ve kadın cinayetlerini gördüğümüzde daha atmamız gereken, yürümemiz gereken çok
yol olduğu da açıktır. Tabii, 1934’te bu kanun kabul edildi ama bundan çok
öncesi de var. 1930’da yerel seçimlerde, belediyelerde ve 1932’de de muhtarlık
seçimlerinde kadınlara seçme ve seçilme hakkı o günün çok gelişmiş
Fransa’sından, İsviçre’sinden, Yunanistan’ından çok daha önce tanınmış. O
dönemin yöneticilerinin, Gazi Mustafa Kemal Atatürk ve arkadaşlarının da bu
noktadaki çok ayrıntılı ve geleceği gören düşüncelerini buradan bir kez daha
anmak istiyorum. 
Değerli
arkadaşlarım, Çorum’un çok sorunu var ama Çorum’un en önemli sorununun,
sorunlarının etkili yerlerde, iktidar makamlarında etkili bir biçimde
savunulmaması olduğunu düşünüyorum. Bu noktada İYİ PARTİ’nin Ankara
Milletvekilinin de -biz de geçmişte bu konulardan bahsettik ama- uyarıcı yolda
verdiği soru önergelerinin eleştirilmesini doğru bulmadığımı belirtmek
istiyorum. Örnek olsun, Çorum bir KOBİ kenti. Çorum, üretimde ve bölgesindeki
iller içerisinde yıldız bir kent. Ama Çorum’da maalesef devlet yatırımı yok.
Zaten Çorum’un iş adamı, esnafı, ustabaşısı, mühendisi de devletten herhangi
bir yardım istemiyor. Devletten ne istiyor? Navlun ücretlerinde dünyada
yarışabilmek için demir yolu istiyor hem de hızlıca. Çok dile getirdim bu
kürsüden: İktidar partisi Çorumluyu oyalıyor. Çorum’a yapılacak demir yolunun
etüt projelerine 2016’da başlanmış, etüt projelerinin bile üçte 2’si daha
tamamlanamamış. Yani dört yılda etüdün üçte 2’si tamamlanamadığına göre,
yatırım ne zaman gelir belli değil. Hâlbuki 2023’te yapılacağı bu kürsülerden
çok iddia ediliyordu.
Çorum’un
havaalanı konusu. Değerli arkadaşlarım, bizim hayalimiz, Çorumluların hayali 1
milyonluk ve ihracatı da 10 milyar dolar olan bir kent. Bu yolda da emin adımlarla
ve hızlıca, kendi eti ve yağıyla kavrularak ilerliyor. Ama Çorum’un bir
havaalanı yok. Çorum’un havaalanına en son para, ödenek 2002 yılında gelmiş
yani sizin iktidarınız gelmeden önce, AK PARTİ’nin iktidarı gelmeden önce.
2002’den sonra tek kuruş para harcanmamış.
İktidara
yürüyoruz. İlk genel seçimde Cumhuriyet Halk Partisi iktidar olacak ve Çorum’a
havaalanı yapmanın sözünü ben buradan Çorumlu hemşehrilerime vermek istiyorum.
(CHP sıralarından alkışlar) 
Yine,
Çorum, Anadolu’nun Mezopotamyası’dır. Niye Anadolu’nun Mezopotamyası diyorum?
Çorum, Yeşilırmak ve Kızılırmak’ın ortasında bulunan verimli arazileriyle, düz
arazileriyle çok önemli bir kent ama Çorum’da, maalesef, sulu tarım -ki o sulu
tarım da cazibeli suyla yapılan bir sulu tarım değil yani devlet yatırımıyla,
kanallarla sulanan araziler değil birçoğu- ancak yüzde 14 seviyesinde yani
Çorum’un arazilerinin yüzde 86’sı sulanamıyor değerli arkadaşlarım. Bu konuda
da yıllardır gönderilen ödenekler sadece proje ortadan kaldırılmasın anlamında
gönderilen çok düşük ödeneklerdir ve “sulama” adı altında Çorum’da yapılan
hiçbir çalışma günümüzde kalmamıştır. 
Arkadaşlar
“Çorum, KOBİ kenti.” dedim. Çorum’da gerçekten çok önemli kuruluşlar bugün
finansal darboğaz içinde. Bunun anlamı şu: Hani ticaret yapan kentler vardır,
almazsınız, satmazsınız, finansal sorunlarınızı çözersiniz ama üreten kentler,
üreticiler, imalatçılar “Ben üretmiyorum, ben işçimi çıkarıyorum.” diyemez.
Gidiyorlar bankalara Çorum’un iş adamları, Çorum’un KOBİ’leri, gittiklerinde
deniyor ki: “Kardeşim, sizin bilançolarınız zayıf, satışlarınız düşük.” E,
kardeşim, benim satışlarım düşük olmasa, bilançom çok iyi olsa ben sana niye
krediye geleyim? Ortam belli, Türkiye kan ağlıyor. Çorum’un üreticisi, Çorum’un
imalatçısı KDV alacaklarını alamıyor. Hadi tamam, kredilere ulaşamıyoruz, KDV
alacaklarında Çorum için bir noktada kolaylık sağlayın; o da yok. İki tane
devlet yatırımı vardı, şeker fabrikasını geçtiğimiz yıl özelleştirdiniz,
çimento fabrikası da çok önce özelleştirilmişti ama özelleştirilen çimento
fabrikası da tamamen üretimini durdurdu ve fabrikasını başka bir yere taşıdı. 
Biz
Çorumlular olarak devletten herhangi bir inayet beklemiyoruz, iktidar nezdinde
işimizi ciddiyetle takip edecek iktidar partisi temsilcilerini ve iktidar
partisi temsilcilerinin de bu konuları ısrarla takip etmesini istiyoruz. Eğer
takip etmeyeceklerse en kısa sürede iktidar gelerek -Cumhuriyet Halk Partisi
olarak- biz bu işleri sonuna getireceğiz. 
(Mikrofon
otomatik cihaz tarafından kapatıldı)
BAŞKAN
– Tamamlayalım. 
TUFAN
KÖSE (Devamla) – Tamamlıyorum Başkanım. 
Yine
“Çorum sahipsiz.” dedim. Değerli arkadaşlarım, yola çıkıyoruz; Ankara’dan yola
çıkın, Samsun’dan yola çıkın, Amasya’dan yola çıkın, nereden yola çıkarsanız
çıkın -tabii çok önemli midir bilmiyorum yani bu kadar yoksulluğun olduğu,
adaletsizliğin olduğu, işsizliğin, terörün olduğu bir ülkede söyleyeceğim konu
çok önemli olmayabilir belki ama bizi yaralıyor- Çorum il sınırlarına girene
kadar Karayolları Çorum’a ait herhangi bir yol göstergesi, levha, tabela
koymamış. Bakın şimdi, Ankara’dan çıktık, Samsun’a gidiyoruz; “Elmadağ 22,
Kırıkkale 54, Samsun 394” diyor, hâlbuki Çorum bu noktada 200 kilometrelik bir
mesafede. Yani çok önemli olmadığını biliyorum ama yola çıkan bütün
Çorumluların yüreğini yaralayan bir konudur bu. Bu konuda da Karayollarını
uyarıyorum: En kısa zamanda yol levhalarını düzeltsinler.
Çorum’un
sorunlarının çözüm yeri Cumhuriyet Halk Partisi iktidarıdır. Buradan da
Çorumlulara bunun sözünü veriyorum. 
Teşekkür
ederim. (CHP sıralarından alkışlar) 
BAŞKAN
– Gündem dışı üçüncü söz, 5 Aralık Kadın Hakları Günü ve Türkiye'de kadınlara
seçme ve seçilme hakkı verilmesinin yıl dönümü münasebetiyle söz isteyen
Isparta Milletvekilimiz Sayın Aylin Cesur’a aittir.
Buyurun
Sayın Cesur. (İYİ PARTİ sıralarından alkışlar)
Süremiz
beş dakika.
3.- Isparta Milletvekili Aylin Cesur’un, 5 Aralık Dünya Kadın Hakları
Günü’ne ilişkin gündem dışı konuşması
AYLİN
CESUR (Isparta) – Sayın Başkan, değerli milletvekilleri; Genel Kurulu saygıyla
selamlıyorum.
Bugün,
5 Aralık Dünya Kadın Hakları Günü. Bugün, aslında Türkiye'de kadınların birey
olmanın gururunu yaşamasının ve bu Mecliste sizlerin oturduğu sıralarda
cesaretle kaldırılan ellerin geri kalmışlığa başkaldırışının yıl dönümü. Bugün,
5 Aralık 1934’te cumhuriyetin kurucusu Büyük Atatürk’ün devrimlerinin en
önemlilerinden birinin gerçekleştiği günün yıl dönümü. Bugün, Türkiye’de
kadınlara seçme ve seçilme hakkı verilişinin 85’inci yıl dönümü. Gerekli yasal
değişiklik için 1934 yılında Başbakan İsmet İnönü ve 191 milletvekili Meclise
yasa önerisi sundular. 317 üyeli Mecliste oylamaya katılan 258 milletvekilinin
tamamının oyuyla kabul edildi. O gün tam bu kürsüde İsmet İnönü “Türk inkılabı
denildiği vakit, bunun kadının kurtuluş inkılabı olduğu beraber söylenecektir.
Şimdi almakta olduğumuz teşebbüs, bir kurtuluş istikametinin tamamlanması,
neticelenmesi ve en verimli bir hâle getirilmesidir. Gelecek Büyük Millet
Meclisinde kadın saylavlarla beraber çalışmak Büyük Millet Meclisinin
kuruluşundan beri bu memlekete getirdiği feyizlerin daha çok genişlemesini,
daha ileri verimlerde bulunmasını temin edecektir.” diyecektir.
Türkiye
o gün bu hakları hak sahibi olan biz kadınlara verdiğinde birçok Batılı ülkenin
önüne geçti. O tarihte ne Fransa’da ne İtalya’da ne İsviçre gibi ülkelerde
kadınlara bu haklar verilmemişti. 8 Şubat 1935 seçimlerinde 18 kadın -1’i ara
seçimle- 5’inci Dönem milletvekili olarak Türkiye Büyük Millet Meclisine
girdiler ve Türkiye Büyük Millet Meclisinde ilk kez yer alan bu kadın
milletvekilleri siyasi alanda Türk kadınlarının öncüsü oldular. Kendilerini
saygıyla ve rahmetle anıyorum.
Değerli
milletvekilleri, biz Türk kadınları Büyük Atatürk'e şükran ve minnet borçluyuz.
Bugün 600 üyeli Meclisimizde 104 kadın milletvekili var ve kadın
milletvekillerinin oranı hâlen yüzde 17'lerde. 46 gelişmiş ülkede kadınların
temsil oranı yüzde 30-40'ların üzerinde. Hâlen ülkemizdeki kadınların bu hakkı
ne ölçüde ve ne kadar özgürce kullanabildikleri tartışma konusu.
Aradan
tam seksen beş yıl geçti. Türkiye nüfusunun yüzde 49,8’i kadın. Ben burada
sizlerin huzurunda üzülerek ifade etmeliyim ki, bu kadar sene sonra hâlâ kadına
şiddetin nasıl önlenmesi gerektiğini ve çocuk anneleri konuşuyoruz. Dünya
Ekonomik Forumu'nun Cinsiyet Eşitsizliği Raporu'na göre son on yılda Türkiye 20
basamak gerilemiş ve kadın-erkek eşitliğinde 142 ülkeden 125'inci sıraya
gelmişiz. Kadınların toplam işsizler içerisindeki oranı yüzde 27’lerin
üzerinde.
Kadına
şiddeti konuştuk daha geçen hafta ve Ordu'da 22 yaşında bir balerin genç
kardeşimiz, pırıl pırıl, Ceren Özdemir evinin önünde bıçaklanarak can verdi.
Kendisine Allah'tan rahmet diliyorum.
Kadınlarımızın
sorunları bu kadar vahim hâldeyken, kadına seçme-seçilme hakkının verilişini
kutladığımız şu günlerde kadına yaşama hakkı aranır hâle gelmişken daha çok
yolumuz var değerli milletvekilleri. Kimse verecek değil aradığımız ve hak
ettiğimiz hakları, biz alacağız. Nasıl alacağız? Dede Korkut hikâyelerinin
birinde Salur Kazan Han'ın karısı Boyu Uzun Burla Hatun'dan bahsedilir.
Kahraman ve tam anlamıyla bir Türk anası Burla Hatun. Burla Hatun'un oğlu
tutsak olduğu zaman, kocası Salur Kazan Han onu kurtarmaya gider. Bu gidiş
uzayınca Burla Hatun, hizmetinde bulunan kırk ince belli kızı yanına alıp
kocasını aramaya gider ve düşmana yenilmek üzereyken yetişir, oğlunu ve
kocasını kurtarır. Ve gerçek bir hikâye ama o da destan gibi: Tarih: 22 Mayıs
1919, Kadıköy mitinginde Münevver Saime Hanım sesleniyor, Yunan işgalinde
yurdumuz: "Az söylemek, çok iş yapmak zamanı gelmiştir. Biz yalnız
ağlıyoruz; ağlamakla kazanılacak, hıçkırıklarımızı işitecek kalp yoktur.
Teşkilata, nihayet fiiliyata başlamak lazımdır.” Ve Büyük Atatürk seslendi:
“Çift süren, tarlayı eken, ormandan odunu, keresteyi getiren, ürünleri pazara
götürerek paraya çeviren, aile ocaklarının dumanını tüttüren, bütün bunlarla
beraber…
(Mikrofon
otomatik cihaz tarafından kapatıldı)
BAŞKAN
– Devam edin lütfen. 
AYLİN
CESUR (Devamla) – …sırtıyla, kağnısıyla, kucağındaki yavrusuyla yağmur demeyip,
kış demeyip, sıcak demeyip cephenin savaş malzemelerini taşıyan hep onlar, hep
o yüce, o fedakâr, o ilahi Anadolu kadınları olmuştur.” Bundan dolayı hepimiz,
Büyük Atatürk'ün dediği gibi, bu büyük ruhlu ve büyük duygulu kadınlarımızı
şükran ve minnetle sonsuza kadar kutlayalım.
Türk
kadını için artık geriye dönüş söz konusu olamaz. Kahramanlığı Dede Korkut
Destanı’nda yazılan ve Türkiye'nin Kurtuluş Savaşı’nda her zorluğa eşit olarak
katlanan Türk kadını, içinde olduğu sıkıntıları da giderecektir. Şiddet de
yoksulluk da kaderi değildir; kimseye de muhtaç değildir. Türk kadını
Atatürk'ün gösterdiği ışıklı yolda yürümeye mecburdur, Türk kadını bunun
bilincindedir; bu ışık ona yetecektir. 
Büyük
Atatürk’ün aziz hatırası önünde tüm cumhuriyet kadınları adına ihtiramla
eğiliyor, bütün kadınlarımızın Dünya Kadın Hakları Günü’nü kutluyorum.
Hepinizi
saygıyla sevgiyle selamlıyorum. (İYİ PARTİ ve CHP sıralarından alkışlar) 
BAŞKAN
– Teşekkür ederim. 
Bu
arada, Sayın Cesur’u konuşmasında yalnız bırakmayan değerli misafirlerine de
hoş geldiniz diyorum. Onların da Kadın Hakları Günü’nü kutluyorum. (CHP ve İYİ
PARTİ sıralarından alkışlar) 
Değerli
milletvekilleri, şimdi ilk 20 milletvekilimize söz vereceğim. Ondan sonra
sadece sisteme giremeyen, konuşmak isteyen kadın milletvekillerimizin hepsine
söz vereceğim.
Sayın
Aydın…
V.- AÇIKLAMALAR
1.- Bursa Milletvekili Erkan Aydın’ın, 5 Aralık Türk kadınına seçme ve
seçilme hakkının verilmesinin 85’inci yıl dönümünde kadın cinayetleri ve kadına
yönelik suçların giderek arttığına ilişkin açıklaması
ERKAN
AYDIN (Bursa) – Teşekkür ederim Sayın Başkan. 
5
Aralık 1934’te Atatürk bir kez daha tüm dünyaya örnek olacak bir karara öncülük
etti. Kadınların siyasi hayatta seçme ve seçilme hakkı için harekete geçti ve
Seçim Kanunu’nda yapılan değişiklikle bundan seksen beş yıl önce kadınlar en
demokratik haklarına kavuştu. Kadınlar bu hakka kavuşsa da kadın cinayetleri ve
kadına yönelik suçlar ne yazık ki giderek artıyor. Daha dün Ceren Özdemir
kızımız hunharca katledildi, katilin ifadeleriyse kan dondurucu. Geçen hafta
Güleda Cankel kızımız da cinayete kurban gitti. Kasım ayında 39 kadın, 2019’un
ilk on bir ayında 430 kadın katledildi bu ülkede. Dünya görüşümüz ne olursa
olsun, birbirimizden farklı düşündüğümüz konular da olsa hiçbirimiz “Kadınlar
öldürülsün, çocuklar zarar görsün.” diyemeyiz. 
Bir
an önce daha fazla önlem alınmalı diyor, saygılar sunuyorum.
BAŞKAN
– Sayın Ünal…
2.- Karabük Milletvekili Cumhur Ünal’ın, 5 Aralık Dünya Kadın Hakları
Günü’nü kutladığına, Karabük Üniversitesinin kurulmasında ve büyümesinde emeği
geçen herkese şükranlarını sunduğuna ilişkin açıklaması
CUMHUR
ÜNAL (Karabük) – Sayın Başkan, değerli milletvekili arkadaşlarım; 5 Aralık
Kadın Hakları Günü vesilesiyle tüm kadınlarımızın bu güzel gününü kutluyorum.
Eğitimden
bahsedeceğim.
Karabük
Üniversitemiz 29 Mayıs 2007 tarihinde kurulmuştur. 2002 yılında 2 bin civarında
olan öğrenci sayısı bugün 50 binler seviyesine ulaşmış olup ayrıca 83 ülkeden 8
bin civarında uluslararası öğrencisi bulunmaktadır. Karabük merkez
yerleşkemizde 13 fakülte, 6 yüksekokul, 4 enstitü, 1 uygulama ve araştırma
merkezi bulunmaktadır. Safranbolu ilçemizde 4 fakülte, 2 yüksekokul, 1 akademi,
2 uygulama evi ve atölyeleri bulunmaktadır. Yenice, Eskipazar, Eflani ve Ovacık
ilçelerimizde 1’er yüksekokul bulunmaktadır. Karabük Üniversitesinin
kurulmasında ve büyümesinde emeği geçen herkese Karabüklüler adına şükranlarımı
sunuyorum.
Diğer
taraftan, 2002 yılında ülke genelinde 53 devlet üniversitesi, 23 özel vakıf
üniversitesi olmak üzere toplam 76 üniversite var iken bugün 129 devlet
üniversitesi, 78 özel vakıf üniversitesi olmak üzere…
(Mikrofon
otomatik cihaz tarafından kapatıldı) 
BAŞKAN
– Sayın Taşkın…
3.- Mersin Milletvekili Ali Cumhur Taşkın’ın, 5 Aralık Dünya Mühendisler
Günü’ne ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Bugün
5 Aralık Dünya Mühendisler Günü. Tüm mühendislerimizin, değerli
meslektaşlarımın Mühendisler Günü’nü kutluyorum. 
Mühendislik,
matematik ve temel bilimlerin ortaya koyduğu, teorik ve deneysel araştırmalar,
tecrübe ve uygulama yoluyla kazanılmış bilgileri akıllıca kullanarak, doğadaki
madde ve enerjiyi ekonomik olan yöntemler geliştirerek insanoğlunun yararına
sunan bir meslektir. Modern anlamda mühendis, bilim insanlarının ürettiği
teorik bilgiyi tekniker ve teknisyenlerin uygulayabileceği pratik bilgiye
dönüştüren kişidir. Ülkemizin imarına ve kalkınmasına çok büyük katkıları olan
mühendislik mesleğinin ilgi ve faaliyet alanları sosyal yaşantımız içerisinde
çok geniş bir yere sahiptir. Hayatımızı kolaylaştıran çözümlerin çoğu
mühendislik ürünüdür. 
Ülkemizin
gelişmesine ve kalkınmasına katkıda bulunan, en kötü koşullarda bile
ilkelerinden, değerlerinden taviz vermeyen tüm mühendislerimizin Mühendisler
Günü’nü kutlar, Genel Kurulu saygıyla selamlarım. 
BAŞKAN
– Sayın Köksal…
4.- Afyonkarahisar Milletvekili Burcu Köksal’ın, 5 Aralık Türk kadınına
seçme ve seçilme hakkının verilmesinin 85’inci yıl dönümüne ilişkin açıklaması
BURCU
KÖKSAL (Afyonkarahisar) – Kadınlara seçme ve seçilme hakkının verilişinin
85’inci yıl dönümünde, cumhuriyetten evvel nüfus sayımında dahi yer verilmeyen
kadınlara “Kuşku yok ki devrimci adımlar iki cins tarafından birlikte,
arkadaşça atılmalı; yenilik ve ilerlemeler birlikte gerçekleştirilmelidir.”
diyerek, biz kadınlara eğitimde, sosyal hayatta, iş hayatında ve siyasette
erkeklerle eşit haklar sağlayan Gazi Mustafa Kemal Atatürk’ü, ilk kadın
vekillerimizden olan Afyonkarahisar Milletvekilimiz Mebrure Gönenç’i ve kadın
temsiliyetini artırmak için mücadele eden herkesi saygı ve minnetle anıyor, bir
gün bu Meclisin en az yarısının kadın milletvekillerinden oluşmasını diliyorum.
(CHP sıralarından alkışlar) 
BAŞKAN
– Sayın Aygun…
5.- Tekirdağ Milletvekili İlhami Özcan Aygun’nun, 5 Aralık Türk kadınına
seçme ve seçilme hakkının verilmesinin 85’inci yıl dönümünü kutladığına ve
Dışişleri Komisyonunda kabul edilen (2/2278) esas numaralı Kanun Teklifi
uyarınca Türkiye’de üretilen birçok ürünün Sudan’dan gümrüksüz olarak ithal
edilebileceğine ilişkin açıklaması
İLHAMİ
ÖZCAN AYGUN (Tekirdağ) – Avrupa ülkelerinden yıllar önce, 5 Aralık 1934 yılında
kabul edilen yasayla Türk kadınına seçme ve seçilme hakkı verilişinin 85’inci
yılı kutlu olsun. İleri görüşlü ve eşitlikçi yaklaşımıyla Türk kadınını hak
ettiği yere getirmek isteyen Gazi Mustafa Kemal Atatürk’ü bir kez daha saygı ve
minnetle anıyorum.
Dışişleri
Komisyonunda (2/2278) sayılı Türkiye Cumhuriyeti ve Sudan Cumhuriyeti Arasında
Ticaret ve Ekonomik Ortaklık Anlaşmasının Onaylanmasının Uygun Bulunduğuna ve
Anlaşmanın Eklerine İlişkin Değişikliklerin Cumhurbaşkanınca Doğrudan
Onaylanmasına Dair Yetki Verilmesine İlişkin Kanun Teklifi kabul edildi.
Anlaşma uyarınca -özellikle dikkat etmenizi istiyorum- 50 bin büyükbaş, 2 bin
küçükbaş hayvan, 8 bin ton et Sudan’dan gümrüksüz ithal edilecektir. Buna da ek
olarak 2 milyon adet yumurta, bal, patates, domates, un, makarna gibi
Türkiye’de üretilen ürünler buradan gümrüksüz ithal edilecek.
Şimdi
ben soruyorum: Makarnanın ne işi vardır Sudan’da? Biz yumurtaları satmak için
uğraşırken yumurta ithal edeceğiz, ayrıca domates satmak için uğraşırken
Sudan’dan domates alacağız; bu hangi akla ve mantığa sığmaktadır? 
Saygılar
sunuyor, teşekkür ediyorum.
BAŞKAN
– Sayın Tutdere…
6.- Adıyaman Milletvekili Abdurrahman Tutdere’nin, 3 Aralıkta Adıyaman
ili Palaş, Burç, Turuş, Ağcin köyleri ile civar köylerde yaşayan hemşehrilerinin
köylerinin yapılmayan bağlantı yollarına dikkatleri çekmek için eylem yaptığına
ilişkin açıklaması
ABDURRAHMAN
TUTDERE (Adıyaman) – Teşekkür ediyorum Sayın Başkanım.
3
Aralık 2009 günü Palaş, Burç, Turuş, Ağcin köyleri ile civar köylerde ve yerleşim
birimlerinde yaşayan binlerce hemşehrimiz köylerinin bir türlü yapılamayan
bağlantı yollarına ve kavşak çalışmalarına dikkatleri çekmek üzere
Adıyaman-Şanlıurfa kara yolunu bir süreliğine trafiğe kapatarak eylem
yapmışlardır. Köylülerimiz bu eylemlerle yapımı tamamlanan Şanlıurfa-Adıyaman
kara yolu çalışmaları sırasında ihmal edilen ve bir türlü yapılamayan,
köylerinin grup yolunu kara yoluna bağlayan kavşağın yapılmasını talep
etmişlerdir. 
Buradan,
milletin Meclisinden Ulaştırma ve Altyapı Bakanlığı ile Karayolları Bölge
Müdürlüğüne çağrıda bulunuyorum: Trafik terörüne canlarımız kurban olmadan,
yeni hayatlar sönmeden köylülerimizin haklı kavşak taleplerini karşılayın,
bağlantı yollarını bir an evvel tamamlayın diyor, Genel Kurulu saygıyla selamlıyorum.
BAŞKAN
– Sayın Durmuşoğlu…
7.- Osmaniye Milletvekili Mücahit Durmuşoğlu’nun, Osmaniye ili Kadirli
ilçesinde bulunan Ala Camisi’nin restorasyonu sırasında açığa çıkarılan
mozaikleri ve yapı elemanlarını koruma amacıyla polikarbon malzemeli örtü oluşturulduğuna
ve projenin tamamlanmasıyla caminin ibadete açılacağına ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan.
Osmaniye
Kadirli ilçesinde bulunan mülkiyeti Dulkadir Beyi Alaüddevle Bozkurt Bey adına
kurulmuş vakfa ait Ala Cami milattan sonra 425-450 yılları arasında Roma
bazilikası olarak inşa edilmiş, Bizans döneminde kilise kısmı yapılmıştır.
1480-1490 yılları arasında ise Dulkadiroğulları Beyliği tarafından camiye
çevrilen tarihî yapı 1924’e kadar cami olarak kullanılmıştır. 1924 tarihinden
sonra metruk hâlde terk edilmiştir. Bu önemli kültür varlığının geri
kazandırılması amacıyla Vakıflar İdaresince Kültür Varlıklarını Koruma Bölge
Kurulu onaylı projeler doğrultusunda 2014 yılında restorasyon işine
başlanmıştır. Restorasyon sırasında açığa çıkarılan mozaiklerin ve yapı
elemanlarının güneş, yağmur ve doğa koşullarından etkilenmemesi, aynı zamanda
yapının nefes alabilmesi gerekliliği dikkate alınarak konusunda uzman bilim
adamlarının görüşleri alınarak Koruma Kurulu kararlarıyla üzerine polikarbon
malzemeli örtü oluşturulmuştur. İddia edildiği gibi bahse konu yapıdaki örtü,
yapının kaybolan unsurlarını tamamlamaya yönelik değil, koruma amaçlıdır.
Projenin yakın zamanda tamamlanmasıyla yaklaşık bir asırdır kapalı olan Ala Cami
yeniden ibadete açılacak, Roma, Bizans, beylikler ve Osmanlı dönemlerinin
izleri gezilip görülebilecektir.
Genel
Kurulu saygıyla selamlıyorum.
BAŞKAN
– Sayın Ceylan…
8.- Çanakkale Milletvekili Özgür Ceylan’ın, Çanakkale ilinde kurulması
düşünülen yeni JES’lere, JES amaçlı arama ve işletme ruhsatı verilmesine karşı
çıkacaklarına, Çanakkale halkının temiz ve sağlıklı bir çevrede yaşama hakkını
sonuna kadar savunacaklarına ilişkin açıklaması
ÖZGÜR
CEYLAN (Çanakkale) – Teşekkürler Sayın Başkan.
Ayvacık
ilçemizde bulunan Tuzla Çayı’nda yüzlerce balığın telef olması vatandaşlarımızı
tedirgin etmiştir. Vatandaşlarımız balık ölümlerinin, bölgede artan jeotermal
sondajlarından ve faal durumdaki iki jeotermal enerji santralinden
kaynaklandığını düşünmektedirler. Tuzla-Gülpınar sınırında üçüncü bir JES için
“ÇED Gerekli Değildir.” kararı verilmiş ve burada bir santralin daha kurulması
planlanmaktadır. Aydın örneği ortadadır, Türkiye'nin JES sicili bozuktur.
Turizm ve tarım şehri olan Çanakkale’de kurulması düşünülen yeni JES’lere, JES
amaçlı arama ve işletme ruhsatı verilmesine içtiğimiz suyun, soluduğumuz
havanın olumsuz etkilenmemesi için karşı çıkacağız. İlçe orman müdürlüğümüz
tarafından alınan numunelerle ilgili tahlil sonuçlarının bir an önce
açıklanmasını ve kamuoyunun bilgilendirilmesini istiyoruz. Çanakkale halkı
temiz ve sağlıklı bir çevrede yaşama hakkını sonuna kadar savunacaktır.
BAŞKAN
– Sayın Filiz…
9.- Gaziantep Milletvekili İmam Hüseyin Filiz’in, 5 Aralık Türk kadınına
seçme ve seçilme hakkının verilmesinin 85’inci yıl dönümü ile Dünya Mühendisler
Günü’ne ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan.
Bugün
5 Aralık, kadınlarımıza seçme ve seçilme hakkının verilmesinin 85’inci yıl
dönümü ve Dünya Mühendisler Günü.
“Ey
kahraman Türk kadını, sen yerde sürünmeye değil, omuzlar üzerinde göklere
yükselmeye layıksın.” diyen Atatürk 1934’te kadınlara seçme ve seçilme hakkını
sağlamakla kalmamış; eğitimde, çalışma hayatında, sosyal ve toplumsal her
alanda aktif rol almaları için verdiği destekle çağımızın tüm kadınlarına da
ışık olmuştur. Türk kadınının demokrasi ve cumhuriyetin güvencesi ve
nesillerimizin eğitilmesinin baş mimarı olduğu inancıyla liderimiz Sayın Meral
Akşener Hanımefendi ve tüm kadınlarımızı saygıyla selamlıyorum.
Ayrıca,
bir mühendis olarak tüm mühendislerin, değerli meslektaşlarımızın Dünya
Mühendisler Günü’nü kutluyor, Genel Kurulu saygıyla selamlıyorum.
BAŞKAN
– Sayın Özkan…
10.- Mersin Milletvekili Hacı Özkan’ın, ülkemizin barış, refah ve
istikrarından taviz verilmeden birlik ve beraberlik içinde 2023 hedeflerine
ulaşılacağına ilişkin açıklaması
HACI
ÖZKAN (Mersin) – Teşekkürler Sayın Başkan.
Türkiye
ekonomisi yılın üçüncü çeyreğinde bir önceki yılın aynı dönemine göre yüzde 0,9
büyüdü. Dengelenme sürecinde atılan adımlarla, tarihin en büyük yıllık cari
fazlasını veren, enflasyonu yirmi altı ay aradan sonra tek haneye indiren
Türkiye ekonomisinin yeniden büyüme eğilimine dönmesinde, kamu bankaları
öncülüğünde gerçekleştirilen faiz indirimleriyle tekrar tüketmeye başlayan
vatandaşın artan güveni, devletin harcamaları ve turizm sektörünün canlılığı
etkili oldu. Kredi faizlerindeki indirim kampanyaları gayrimenkul sektöründe
daralmayı azaltırken sanayi sektöründe çarkların dönüşünün hızlandığı görüldü. 
Ülkemizin
barış, refah ve istikrarından taviz vermeden, birlik ve beraberlik içinde 2023
hedeflerine ulaşacağımıza inanıyor, Genel Kurulu saygıyla selamlıyorum. 
BAŞKAN
– Sayın Osmanağaoğlu…
11.- İzmir Milletvekili Tamer Osmanağaoğlu’nun, 27 Kasımda Türkiye ile
Libya Ulusal Mutabakat Hükûmeti arasında imzalanan Güvenlik ve Askerî İşbirliği
Mutabakat Muhtırası’na, 5 Aralık Türk kadınına seçme ve seçilme hakkının
verilmesinin 85’inci yıl dönümünü kutladığına ilişkin açıklaması
TAMER
OSMANAĞAOĞLU (İzmir) – Teşekkürler ediyorum Sayın Başkanım.
Türkiye
ve Libya Ulusal Mutabakat Hükûmeti, 27 Kasımda Güvenlik ve Askerî İşbirliği
Mutabakat Muhtırası’yla iki ülkenin uluslararası haklarını muhafaza etmeyi
hedefleyen deniz yetki alanlarının sınırlandırılmasına ilişkin mutabakat muhtırası
imzalanmıştır. Bu mutabakat sayesinde Türkiye Cumhuriyeti, tarihinin en
başarılı anlaşmalarından birine imza atmıştır. Bu diplomatik zafer sayesinde
büyükçe bir havuz büyüklüğünde alana hapsedilen ay yıldızımız Akdeniz’in mavi
sularıyla buluşmuştur. Ayrıca, Libya’yla birlikte omuz omuza durarak elde
ettiğimiz bu sonuç, Doğu Akdeniz enerji sahasında Türkiye’nin hakkını
gasbetmeye çalışan şer cephesinde de en net cevabı vermiştir. Güney Kıbrıs Rum
Yönetimi ve Yunanistan’ın İsrail, Lübnan, Mısır ve Ürdün gibi ülkelerle ikili
anlaşmalar düzenleyerek, Doğu Akdeniz Gaz Forumu gibi birtakım oluşumlar ihdas
ederek ülkemizi sıkıştırma gayretleri boşa çıkmıştır. 
Türk
kadınının seçme ve seçilme hakkını da kutluyorum, teşekkür ederim.
BAŞKAN
– Sayın Şimşek…
12.- Mersin Milletvekili Baki Şimşek’in, uyuşturucu madde ve alkol
kullanımının ortaokul çağına kadar indiğine, internet üzerinden sahte iddia ve
bahis oynatan çetelerle mücadele edilmesini İçişleri Bakanından talep ettiğine
ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan.
Sayın
Başkan, maalesef uyuşturucu, alkol ve kumarla ilgili çok büyük sıkıntılar
yaşanmakta ve yuvalar yıkılmaktadır. Uyuşturucu ve alkol kullanımı ortaokullara
kadar düşmüştür. Diğer bir büyük sıkıntı da internet üzerinden, özellikle
Kıbrıs ve İsviçre merkezli kurulan bahis şirketleri sanal İddaa ve bahis
oynatmaktadır. Bu İddaa ve bahisten birçok aile evini, barkını, yurdunu
yuvasını kaybetme pozisyonunda kalmıştır. 
Benim
buradan çağrım İçişleri Bakanlığınadır: Özellikle internet üzerinden oynanan
sahte İddaa ve bahisle ilgili Emniyetimizin hem internet üzerinden, bilişim
üzerinden hem de oynatılan mekânlarla ilgili ciddi araştırmalar yapıp… Çünkü
bunlar özellikle Anadolu’nun her ilçesinde, her ilinde herkes tarafından
bilinen mekânlar. Buralara gerekli operasyonların yapılıp bu sahte İddaa ve
bahis oynatan çetelerle mücadele edilmesini talep ediyor, teşekkür ediyor,
saygılar sunuyorum. 
BAŞKAN
– Sayın Gaytancıoğlu…
13.- Edirne Milletvekili Okan Gaytancıoğlu’nun, çiftçilere 2018 yılı
sertifikalı tohum kullanım desteği ile buzağı desteğinin ne zaman ödeneceğini
Tarım ve Orman Bakanından öğrenmek istediğine ilişkin açıklaması
OKAN
GAYTANCIOĞLU (Edirne) – Teşekkür ederim Sayın Başkan. 
Bizim
söyleye söyleye dilimizde tüy bitti ama Tarım Bakanı çiftçinin çığlığını
duymuyor. Tarım Bakanı duyana kadar sormaya devam edeceğim: Çiftçinin 2018 yılı
sertifikalı tohum ve buzağı desteklerini ne zaman ödeyeceksiniz? Çiftçimizin
hak ettiği destekleri ödemek yerine niye “Görmedim, duymadım, bilmiyorum.”
diyorsunuz? 
Çiftçinin
parasını vermeyen Hükûmet, yandaşlara para akıtmak söz konusu olunca bakanlık
bakanlık sıraya diziliyor. Çiftçiye “Sertifikalı tohumluk kullan, sana destek
vereceğim.” dediniz ama ortada destek yok. Buzağı desteklerini de ödemediniz.
Tarımdan anlamayan Tarım Bakanı çiftçinin çığlığını duyana kadar tekrar tekrar
sormaya devam edeceğiz: Sertifikalı tohumluk ve buzağı desteklerini ne zaman
ödeyeceksiniz? 
Tarım
Bakanının çiftçiden haberi yok. Çiftçimizin de ülkede Tarım Bakanlığı
olduğundan haberi yok. Bakanlık kapansa çiftçimizin yıllarca haberi olmaz.
Bakanlığa çağrımız şudur: Ödeyin çiftçinin hak ettiği parayı da çiftçimiz
varlığınızdan haberdar olsun. 
BAŞKAN
– Sayın Güneş…
14.- Uşak Milletvekili İsmail Güneş’in, 3 Aralık Dünya Engelliler
Günü’nü, 4 Aralık Madenciler Günü’nü, 5 Aralık Mühendisler Günü ile Dünya Kadın
Hakları Günü’nü kutladığına ilişkin açıklaması
İSMAİL
GÜNEŞ (Uşak) – Teşekkür ederim Başkanım. 
Sayın
Başkan, değerli milletvekilleri; 3 Aralık günü, 1992 yılından bu yana Birleşmiş
Milletler tarafından engelli kişilerin sorunlarının farkındalığının artırılması
için Dünya Engelliler Günü olarak ilan edilmiştir. 
Hükûmetlerimiz
döneminde engellilerle ilgili ilk kapsamlı yasa 2005 yılında çıkarılmıştır. Ayrıca,
engellilerimizin yaşamlarında karşılaştığı sorunların çözümü için yerel
yönetimlerle ilgili düzenlemeler yapılmış, önemli bir kısmı da hayata
geçirilmiştir. Yine, engelli vatandaşlarımızın sosyal ve ekonomik haklarının
verilmesi, evde bakım hizmeti ve özel eğitim şartlarının daha iyi hâle
getirilmesi için önemli mesafeler katedilmiştir. Bu yoldaki çalışmalara devam
ederek engelsiz yaşam şartlarının oluşturulması yönündeki çalışmalarımız hızla
devam etmektedir. 
Bu
vesileyle, 3 Aralık Dünya Engelliler Günü’nü kutluyorum. Yine, 5 Aralık Dünya
Kadın Hakları Günü’nü ve Türk kadınının seçme ve seçilme hakkının elde
edilişinin 85’inci yılını tebrik ediyorum. Ayrıca, 4 Aralık Dünya Madenciler
Günü’nü ve 5 Aralık Dünya Mühendisler Günü’nü kutluyorum. 
BAŞKAN
– Sayın Ataş… 
15.- Kayseri Milletvekili Dursun Ataş’ın, TOKİ’nin konut sıkıntısı
yaşandığı hâlde neden Hakkâri ilinde konut yapmadığını öğrenmek istediğine
ilişkin açıklaması
DURSUN
ATAŞ (Kayseri) – Teşekkürler Sayın Başkan. 
Hakkâri’de
yaşayan vatandaşlarımızdan ve kamu görevlilerinden konut sıkıntısı konusunda
çok yoğun şikâyetler gelmektedir. Hakkâri’de nüfusu karşılayacak yeterli konut
bulunmamaktadır. Buna, özellikle Emniyet, Millî Eğitim ve askeriye
lojmanlarının Hükûmet tarafından yıkılıp yerine yenilerinin yapılacağı
söylenmesine rağmen yapılmaması neden olmuştur. Bu yıkılan konutların yerleri
de şu anda atıl durumdadır. Ne yazık ki kronik bir AKP hastalığı hâline gelen
söz verip tutmama Hakkâri’de de vatandaşlarımızı mağdur etmektedir. TOKİ, çok ihtiyaç
olmasına rağmen neden Hakkâri’de konut yapmamaktadır? TOKİ sadece rant olan
yerlerde mi çalışma yapacaktır? Bir an önce Hükûmet sözünü tutmalı, TOKİ’yi
görevlendirmeli ve yıkılan lojmanların yerlerine yenisini yapmalıdır. Hem
Hakkârili vatandaşlarımız hem de orada görev yapan kamu görevlilerimiz
açısından bu konu çok önemli hâle gelmiştir. 
Genel
Kurulu saygıyla selamlıyorum. 
BAŞKAN
– Sayın Özdemir… 
16.- İstanbul Milletvekili Sibel Özdemir’in, 5 Aralık Türk kadınına
seçme ve seçilme hakkının verilmesinin 85’inci yıl dönümüne ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkanım. 
Ulu
Önder Mustafa Kemal Atatürk’ün topluma ve geleceğe bakış vizyonunun en önemli
uygulamalarından biri olan kadınlara seçme ve seçilme hakkı verilmesinin bugün
85’inci yıl dönümündeyiz. Ancak aradan geçen bu uzun sürede, maalesef, başta
çatısı altında görev yaptığımız Meclisimiz olmak üzere, üst düzey yargı
organları, valilikler, kaymakamlıklar, belediyeler ve daha birçok kurumda karar
alma ve uygulama mekanizmalarında kadınların temsilinde beklenen düzeye
ulaşamadık. Kadınların temsiliyeti, istihdamı sorununun yanında, belki de bunun
bir yansıması, son yıllarda giderek artan kadın cinayetleri ve kadına yönelik
şiddetle mücadele toplumsal en öncelikli ve en önemli çözüm bekleyen sorun
alanlarıdır. 
Sayın
Başkan, bu alanlarda Meclis olarak yasal düzenlemeler, uygulamalardan
kaynaklanan boşluk ve eksikliklerin giderilmesi konusunda acilen harekete
geçmeliyiz. 
Teşekkürler.

BAŞKAN
– Sayın Bankoğlu…
17.- Bartın Milletvekili Aysu Bankoğlu’nun, 5 Aralık Türk kadınına seçme
ve seçilme hakkının verilmesinin 85’inci yıl dönümüne ilişkin açıklaması
AYSU
BANKOĞLU (Bartın) – Bugün toplumumuz için önemli bir gün, biz kadınların
milletvekili seçme ve seçilme hakkına kavuşmamızın 85’inci yıl dönümü. Bu
değerli kazanım o dönemde sadece ülkemiz için değil, dünyadaki pek çok ülke
için de öncü niteliğindeydi, bunu hatırlatmak isterim. 
Bugün
Türkiye Büyük Millet Meclisi çatısı altında olmaktan duyduğum gururu ve
Ata’mıza olan şükranlarımı ayrıca ifade etmek istiyorum. Atatürk’ün açtığı ve
bize emanet ettiği bu yolda eşit hak ve uygulamalara sahip olma mücadelemizi ve
cinsiyet ayrımcılığına karşı çıkmayı gururla sürdüreceğiz çünkü biz biliyoruz
ki ülkesini topyekûn mutlu etme niyeti olmayan bir siyasi erkin ülkesini ileri
taşıma olanağı da yoktur. Kadını mutsuz bir ülke başarılı olamaz. 5 Aralık
kadın-erkek hepimize kutlu olsun diyorum. 
BAŞKAN
– Sayın Kaya. 
18.- Osmaniye Milletvekili İsmail Kaya’nın, Türkiye’nin dünyada kendi
SİHA’sını yapan, mühimmatlarını üreten 6 ülke arasında yer aldığına, ilişkin
açıklaması
İSMAİL
KAYA (Osmaniye) – Teşekkürler Sayın Başkanım. 
Ülkemizin
öncü savunma sanayi şirketi BAYKAR tarafından geliştirilen 6 adet Bayraktar TB2
insansız hava aracı Emniyet Genel Müdürlüğümüze bugün teslim edildi. Böylece,
Bayraktar TB2 İHA ve SİHA sayımız 98’e ulaştı. Bayraktar TB2’ler Kara
Kuvvetleri, Deniz Kuvvetleri, Jandarma ve Emniyet Genel Müdürlüğümüz tarafından
kullanılmaktadır. Yüzde 93 yerlilik oranına sahip olan millî SİHA keşif,
sürekli havadan gözetleme, hedef tespiti ve imha imkânı sağlıyor. Kanatlarında
ROKETSAN tarafından üretilen 4 adet özel füze taşıyabilmektedir. Ukrayna gibi
havacılıkta kritik teknolojilere sahip bir ülkenin ihtiyacını bile bir yıldan
kısa sürede karşılayarak birçok ülkeye de ihracat yapmaktayız. Türkiye, dünyada
kendi SİHA’sı ve mühimmatlarını üreten 6 ülkeden biri olarak öne çıkmaktadır. 
Ordunuz
ne kadar güçlüyse ülkeniz de o kadar güçlüdür diyerek Genel Kurulu saygıyla
selamlarım. 
BAŞKAN
– Sayın Kavakcı…
19.- İstanbul Milletvekili Ravza Kavakcı Kan’ın, Türkiye Cumhuriyeti’nde
kadınlar seçme ve seçilme hakkını 5 Aralık 1934’te elde ettiği hâlde başörtülü
kadınların seçimlere katılıp Mecliste ant içerek hizmet etme imkânını 7 Haziran
2015’te bulabildiğine, Dünya Mühendisler Günü’nü kutladığına ilişkin açıklaması
RAVZA
KAVAKCI KAN (İstanbul) – Teşekkür ederim Sayın Başkan.
Türkiye
Cumhuriyeti’nde kadınlar verdikleri mücadele sonucunda seçme ve seçilme hakkını
5 Aralık 1934’te birçok gelişmiş ülkeden önce elde etmişlerdir fakat kendi
vatandaşına tepeden bakan zihniyetin engellemeleri dolayısıyla, başörtülü
kadınlar seçimlere katılıp Mecliste ant içerek hizmet etme imkânını ancak 7
Haziran 2015’te bulabilmişlerdir. Başta Sayın Cumhurbaşkanımız Recep Tayyip
Erdoğan Beyefendi olmak üzere, kadınlar arasında bu ayrımcılığın ortadan
kalkmasına vesile olanlara şükranlarımı sunuyorum. 
Kadınların
Dünya Kadın Hakları Günü’nü tebrik ediyorum. Ayrıca, mühendis meslektaşlarımın
Dünya Mühendisler Günü’nü kutluyorum.
Saygılar
sunuyorum.
BAŞKAN
– Sayın Kenanoğlu…
20.- İstanbul Milletvekili Ali Kenanoğlu’nun, Balıkesir ili Ayvalık
ilçesinde yapılması planlanan Karakoç Barajı’nın zeytinciliği ve bölge halkının
tarımsal faaliyetlerini sona erdireceğine, çevrenin tahrip edilmesinden, insani
taleplerin ve doğanın yok sayılmasından vazgeçilmesi gerektiğine ilişkin
açıklaması
ALİ
KENANOĞLU (İstanbul) – Sayın Başkan, Balıkesir Ayvalık’ta Karakoç Barajı
yapılması planlanmaktadır. Barajla birlikte malzeme ocakları, kırım, eleme
yıkama tesisi ve hazır beton santrali de yapılacaktır. Bölge halkının büyük
itirazları vardır. Projenin yapılması düşünülen alanın çoğu özel mülkiyet olup
sulama, tarım, zeytincilik ve hayvancılık yapılmaktadır. Burası köylülerin
hayatlarını sürdürdükleri, geçimlerini sağladıkları yegâne topraklardır.
Planlanan baraj zeytinciliğe ve bölge halkının tüm tarımsal faaliyetlerine son
verecektir. Bölgede var olan ağılların yok edilmesi hayvancılığın da yok
edilmesi anlamına gelecektir. Yöre halkı kamulaştırma nedeniyle toprağını
kaybetmek istemediğini mahalle muhtarlarıyla birlikte 2017 yılından bu tarafa
defalarca sözlü ve yazılı olarak Valiliğe ve Kaymakamlığa bildirmelerine
rağmen, yetkililerce itirazlar görmezden gelinmektedir. 
Karakoç
Barajı yüzünden derenin ağzında yaşanacak su genişliğinin, Kum Ada, Altınova
Sahili hatta dünyaca ünlü Sarımsaklı kumsalını etkilemesi söz konusudur. 
Buradan
bir kez daha iktidara sesleniyorum: Çevreyi tahrip etmekten, insani talepleri
ve doğayı yok saymaktan, hayvanların yaşam alanlarına uzanmaktan vazgeçin;
bölge halkının taleplerine kulak verin. 
BAŞKAN
– Teşekkür ederim değerli milletvekilleri. 
Değerli
arkadaşlarım, şimdi, ilk 20 arkadaşımıza söz verdik. Bundan sonraki söz
talepleri kadın milletvekillerimize aittir, erkek milletvekillerimizin
sistemden çıkmasını rica ediyorum. Bugün böyle bir uygulama yapacağız.
ÖZGÜR
ÖZEL (Manisa) – Çok doğru. 
BAŞKAN
– İç Tüzük 60’a göre söz taleplerini günün ilerleyen saatlerinde, daha sonra
değerlendireceğimizi ifade ediyorum. 
Şimdi,
sistemden gördüğüm kadarıyla başlayayım. 
Sayın
Eronat… 
21.- Diyarbakır Milletvekili Oya Eronat’ın, 5 Aralık Dünya Kadın Hakları
Günü ile Türk kadınına seçme ve seçilme hakkı tanınmasının 85’inci yıl dönümünü
kutladığına ilişkin açıklaması
OYA
ERONAT (Diyarbakır) – Teşekkür ediyorum. 
Sayın
Başkan, değerli milletvekilleri; 5 Aralık Dünya Kadın Hakları Günü’nü ve aynı
zamanda, Türkiye Cumhuriyeti’nde kadınlara seçme ve seçilme hakkının
verilişinin 85’inci yıl dönümünü kutluyoruz. 
Seçme
ve seçilme hakkını Fransa ve İtalya’dan on bir yıl, Belçika’dan on dört yıl,
İsviçre’den otuz altı yıl önce elde etmenin haklı gururunu yaşıyor, bu
vesileyle Gazi Mustafa Kemal Atatürk’ü rahmetle anıyoruz. 
1999
Genel Seçimlerinde Türkiye Büyük Millet Meclisinde kadın temsil oranı yüzde
4,2’ydi. AK PARTİ hükûmetleri geldiği günden itibaren kadın temsil oranı
artmıştır. Bugün, Türkiye Büyük Millet Meclisinde kadın temsil oranı yüzde
17,32’dir. Yükselen kadın temsil oranlarının Sayın Cumhurbaşkanımız Recep
Tayyip Erdoğan’ın iradesi ve vizyonuyla çok daha iyi noktalara ulaşacağına
gönülden inanıyoruz. Bu vesileyle Dünya Mühendisler Günü’nü de…
(Mikrofon
otomatik cihaz tarafından kapatıldı) 
BAŞKAN
– Sayın Gözgeç…
22.- Bursa Milletvekili Emine Yavuz Gözgeç’in, 5 Aralık Türk kadınına
seçme ve seçilme hakkının verilmesinin 85’inci yıl dönümüne ilişkin açıklaması
EMİNE
YAVUZ GÖZGEÇ (Bursa) – Ülkemizde kadınlarımıza seçme ve seçilme hakkı
verilmesinin 85’inci yıl dönümü. Gazi Mustafa Kemal diyor ki: “Dünyada hiçbir
milletin kadını, milletini kurtuluşa ve zafere götürmekte Anadolu kadını kadar
gayret gösterdim diyemez.” Bizim medeniyetimizde, vatan savunmasından millî
iradeye sahip çıkılmasına kadar hayatın her alanında kadının izi var. Tarihin
karanlık sayfalarına gömülmeye mahkûm had bildirme zihniyetine rağmen, AK
PARTİ’yle, hiçbir ayrıma tabi tutulmaksızın tüm kadınlarımız ancak seksen bir
yıl sonra seçilme hakkını elde etmiştir. Bugün de siyasetten ekonomiye her
alanda kadınlarımızın var olmasında daima yolumuzu açan Sayın Cumhurbaşkanımız
Recep Tayyip Erdoğan’a şükranlarımı sunuyorum. 
BAŞKAN
– Sayın Şevkin…
23.- Adana Milletvekili Müzeyyen Şevkin’in, 5 Aralık Türk kadınına seçme
ve seçilme hakkı tanınmasının 85’inci yıl dönümü ile Dünya Mühendisler Günü’nü
kutladığına ilişkin açıklaması
MÜZEYYEN
ŞEVKİN (Adana) – Teşekkür ederim Sayın Başkan.
Kadınlara
seçme ve seçilme hakkının verilişinin 85’inci yıl dönümünde Ulu Önder Mustafa
Kemal Atatürk, arkadaşları ve bu uğurda mücadele eden tüm kadınlarımızın anısı
önünde saygıyla eğiliyorum. Aynı zamanda, kadın bir mühendis olarak Dünya
Mühendisler Günü’nü de kutluyor, bunu sadece bir gün kutlamak değil; üretimde,
istihdamda, bilimsel çalışmalarda daha çok mühendisin yer alması dileklerimi de
buradan iletiyorum. 
Kadına
yönelen şiddetin, kadın cinayetlerinin son bulduğu, sahici önlemlerin alındığı,
kadının ucuz iş gücü olarak görülmediği, kadın emeğinin ve bedeninin
sömürülmediği bir Türkiye elbette bizim hakkımız. Kız çocuklarının okullaşması
son derece önemlidir. Kadının siyasette, tarımda, eğitimde, ekonomide, kısacası
yaşamın tüm alanlarında var olmasının önünü açan Mustafa Kemal Atatürk’ü saygı
ve rahmetle anıyorum.
BAŞKAN
– Sayın Ök…
24.- Denizli Milletvekili Nilgün Ök’ün, 5 Aralık Türk kadınına seçme ve
seçilme hakkının verilmesinin 85’inci yıl dönümüne ilişkin açıklaması
NİLGÜN
ÖK (Denizli) – Teşekkürler Sayın Başkan.
5
Aralık 1934 yılında Avrupa devletlerinden bile önce seçme ve seçilme hakkını
sağlayan Gazi Mustafa Kemal Atatürk’ü rahmet ve minnetle anıyorum. 
Çağdaş,
demokratik, ileri bir toplum için kadınların güçlendirilmeleri, etkinlik
alanlarının genişletilmesi, eğitimden siyasete eşit fırsat ve olanaklardan
yararlanmaları büyük önem taşımaktadır. Kadınların iş hayatındaki varlığı,
sürdürülebilir kalkınmanın en önemli göstergesidir. Bu kapsamda, kadınlara
yönelik, hükûmetlerimiz döneminde birçok teşvik ve programları uygulamaya
koyduk. Ticaret Bakanlığımızda kurulan Kadın ve Genç Girişimciler İhracat Daire
Başkanlığı bunun önemli bir sonucudur. Kadınların hayatın her alanında daha
güçlü var olabilmesi için Cumhurbaşkanımız Sayın Recep Tayyip Erdoğan’ın
kararlı duruşuyla, kadınlara yönelik “pozitif ayrımcılık” kavramı 2010 yılında
kabul edilerek Anayasa’da da yerini almıştır. Sayımızın artması dileğiyle tüm
kadınlarımızın Dünya Kadın Hakları Günü’nü kutluyorum. 
BAŞKAN
– Sayın Kaynarca…
25.- İstanbul Milletvekili Tülay Kaynarca’nın, 5 Aralık Türk kadınına
seçme ve seçilme hakkının verilmesinin 85’inci yıl dönümüne ilişkin açıklaması
TÜLAY
KAYNARCA (İstanbul) – Teşekkürler Sayın Başkan.
Bugün
5 Aralık, Türk kadınının seçme seçilme hakkı kazanışının tam 85’inci yıl
dönümü. Fransa ve İsviçre’nin de dâhil olduğu Avrupa ülkelerinin birçoğundan
önce ülkemiz kadınlarına bu hakkı kazandıran, Türkiye Cumhuriyeti’nin kurucusu
Gazi Mustafa Kemal Atatürk’ü, seçilmiş bir milletvekili olarak Gazi
Meclisimizden şükranla ve saygıyla anıyorum.
Bugün,
ülkemizde kadın hakları mevzuatları açısından çok önemli düzenlemelere imza
atıldı. Türk Ceza Kanunu’ndan Medeni Kanun’a, İş Kanunu’ndan yine, özellikle
Anayasa’mızla taçlandırılan pozitif ayrımcılığa kadar çok değerli mevzuat
çalışmaları yapıldı ve İstanbul Sözleşmesi’yle de bu taçlandırıldı. 
Birey
olarak güçlü kadın, aile olarak da güçlenerek güçlü bir toplum hedefini
yineliyor, Gazi Meclisimizi saygıyla selamlıyorum.
BAŞKAN
– Sayın Aydemir…
26.- Balıkesir Milletvekili Pakize Mutlu Aydemir’in, 5 Aralık Dünya
Kadın Hakları Günü ile Türk kadınına seçme ve seçilme hakkı tanınmasının
85’inci yıl dönümünü kutladığına ilişkin açıklaması
PAKİZE
MUTLU AYDEMİR (Balıkesir) – Teşekkürler Sayın Başkan.
Kuvayımilliye
şehri Balıkesir’imizi Gazi Mecliste temsil eden bir kadın milletvekili olarak,
seksen beş yıl önce bugün Gazi Mustafa Kemal öncülüğünde, biz Türk kadınlarına
seçme seçilme hakkı verilmiştir. Gazi Meclisimizde kadınlarımızın kazanımları
ve bu topraklardaki rolü yadsınamaz. Cumhurbaşkanımız Recep Tayyip Erdoğan
önderliğiyle kadınlarımızın sihirli eli her alana değmektedir. 
Bu
vesileyle, 5 Aralık Dünya Kadın Hakları ve Türk kadınının seçme seçilme gününü
kutluyor, Gazi Mustafa Kemal Atatürk’ü şükranla, minnetle yâd ediyorum.
Saygılar
sunuyorum.
BAŞKAN
– Sayın Kemalbay…
27.- İzmir Milletvekili Serpil Kemalbay Pekgözegü’nün, 5 Aralık 1934’te
kadınların seçme ve seçilme hakkını kazandığına ancak bugün kadın
kazanımlarının iktidarın saldırısı altında olduğuna ilişkin açıklaması
SERPİL
KEMALBAY PEKGÖZEGÜ (İzmir) – Teşekkürler Sayın Başkan. 
Sayın
Başkan, evet, bugün 5 Aralık, kadınların seçme ve seçilme hakkını kazandığı
gün. Üstelik, Avrupa devletlerinden de önce bu kazanım elde edildi ancak ne
yazık ki kadın kazanımları bugün AKP-MHP iktidarının ağır saldırısı altındadır.

Eş
başkanlık sistemini partimizin bütün kademelerinde hayata geçirdiğimiz,
Parlamentoda ve yerel yönetimlerde kadınların eşit temsilini sağladığımız için
bugüne kadar iktidardan takdir beklemiyorduk ancak biz kadınların siyasete
katılımı kayyum gasbıyla gasbediliyor, kadın belediye eş başkanlarımız
zindanlara atılıyor ve bu Parlamento bu tabloyu izliyor.
HDP’ye
her gün operasyon düzenleyen, kriminalize etmeye çalışanlara bir sözümüz var:
Bu böyle gitmeyecek, kadınlar biat etmeyecek. Kadın siyasetçilerden elinizi
çekin; Cerenlerin, Şulelerin, Güledaların katillerine odaklanın diyoruz. 
BAŞKAN
– Sayın Kara… 
28.- Konya Milletvekili Esin Kara’nın, 5 Aralık Türk kadınına seçme ve
seçilme hakkı tanınmasının 85’inci yıl dönümüne ve terör örgütüne destek
verenlerin ister kadın olsun ister erkek Türk milleti tarafından hak ettiği
cezayı alacağına ilişkin açıklaması
ESİN
KARA (Konya) – Sayın Başkan, değerli milletvekilleri; liderimiz Devlet Bahçeli
Türk kadınını şöyle anlatır: “Türk kadını, maddenin karanlığı içinde ruhun
aydınlığıdır, umutsuzluğun karanlığı içinde huzurun aydınlığıdır, ihtirasların
karanlığı içinde faziletin aydınlığıdır, cehaletin karanlığı içinde şefkatin
aydınlığıdır, kavganın karanlığı içinde sevgi ve bağlılığın aydınlığıdır. Kadın
her alanda olmalı, her seviyede temsil edilmelidir.”
Seksen
beş yıl önce bugün, biz Türk kadınlarına seçme ve seçilme hakkını veren Başbuğ
Atatürk’ü rahmet ve minnetle anıyor, şükranlarımı sunuyorum. 
Terör
örgütüne destek veren -kadın olsun, erkek olsun- hak ettiği cezayı Türk milleti
tarafından alacaktır diyor, saygılarımı sunuyorum. (MHP sıralarından alkışlar) 
BAŞKAN
– Sayın Atabek…
29.- Sakarya Milletvekili Çiğdem Erdoğan Atabek’in, 5 Aralık Dünya Kadın
Hakları Günü ile Türk kadınına seçme ve seçilme hakkı tanınmasının 85’inci yıl
dönümünü kutladığına ilişkin açıklaması
ÇİĞDEM
ERDOĞAN ATABEK (Sakarya) – Teşekkür ederim Sayın Başkan. 
Ülkemizin
demokratikleşme adımlarının en önemlilerinden bir tanesi kadınlara seçme ve
seçilme hakkının verilmesidir. 5 Aralık 1934’te çıkarılan kanunla kadınlarımız
milletvekili seçme ve seçilme hakkına kavuşmuşlardır. 
Türkiye,
dünyada kadınlara bu hakkı veren ülkelerin başında gelmektedir. Türk kadınına
siyasi hakların verildiği 1934 yılında Avrupa, Amerika ve Asya’daki birçok
ülkede kadınlara bu hakların henüz verilmemiş olduğu unutulmamalıdır. 
Türk
kadını, toplumsal hayatımızın, millet ve devlet yapımızın odağında, hayatın her
alanında başarıyla görev almış ve almaya devam edecektir. 
Hayatın
bütün yükünü birlikte sırtladığımız, sevginin, şefkatin ve özverinin simgesi
olan tüm kadınlarımızın Dünya Kadınlar Günü’nü ve aynı zamanda, Türk kadınına
seçme ve seçilme hakkının verilişinin 85’inci yıl dönümünü en içten
dileklerimle kutlar, Genel Kurulu saygıyla selamlarım.
BAŞKAN
– Sayın Gülüm…
30.- İstanbul Milletvekili Züleyha Gülüm’ün, siyasete katılan kadınların
erkek devlet şiddetiyle karşı karşıya kaldığına ilişkin açıklaması
ZÜLEYHA
GÜLÜM (İstanbul) – Evet, bugün, siyasete katılma hakkımızı kendimizin kazandığı
gün ama kadınlar siyasete katılınca erkek devlet şiddetiyle karşı karşıya
kalıyorlar. Türkiye'nin kuzeydoğu Suriye’ye yönelik işgal girişimine karşı Esin
Kavruk arkadaşımız, sosyal medya paylaşımlarında “Savaşa hayır.” dediği için
yani siyaset yaptığı için tutuklandı. Bu da yetmedi, soruşturma dosyasıyla hiç
alakası olmadığı hâlde DNA örneği alınmak istendi. Buna karşı geldiği için de
Bakırköy Cezaevinde kaldığı koğuş basılarak hem Esin Kavruk’a hem de orada
mahpus bulunan diğer tutuklulara yönelik bir saldırı gerçekleşti. Bu saldırı da
kadınların cinsel organları dâhil olmak üzere şiddetli darpla sonuçlandı ve
kadınlar şu an ciddi anlamda bir sağlık sorunuyla karşı karşıyalar. 
Kadınların
bedenlerinden ellerinizi çekin diyoruz; kadınların siyaset yapma hakkını
engellemeye yönelik yargınızı, polisinizi, devletinizi kullanmayın diyoruz.
BAŞKAN
– Sayın Taşkesenlioğlu, buyurun. 
31.- Erzurum Milletvekili Zehra Taşkesenlioğlu Ban’ın, başörtülü
kadınların Mecliste var olabilmesi için kararlılıkla mücadele eden
Cumhurbaşkanı Recep Tayyip Erdoğan’a şükranlarını sunduğuna ilişkin açıklaması
ZEHRA
TAŞKESENLİOĞLU BAN (Erzurum) – Sayın Başkan, teşekkür ediyorum.
Demokrasinin
beşiği olduğu iddia edilen birçok ülkeden seneler önce, rahmet ve minnetle
andığımız Gazi Mustafa Kemal Atatürk tarafından kadınlarımıza seçme ve seçilme
hakkı verilmişti. Ancak gelin görün ki çok uzunca süre, kadınlarımız, sırf
inançları gereği örttükleri başörtüden dolayı siyasetten ve Meclisten mahrum
edilmişlerdir. AK PARTİ iktidarlarının kararlı mücadelesiyle, gerçek manada
seçme ve seçilme hakkımız tüm kadınlarımıza 7 Haziran 2015 tarihinde
verilmiştir ve AK PARTİ iktidarına kadar yüzde 4,4 olan Meclisteki kadın
oranımız, AK PARTİ iktidarlarından sonra 17,4 seviyesine kadar varmıştır. Her
manada ve özellikle siyasette kadının özne hâline gelmesini sağlayan ve
özellikle biz başörtülü kadınların Mecliste var olabilmesi için kararlılıkla
mücadele eden Sayın Cumhurbaşkanımız Recep Tayyip Erdoğan’a şükranlarımızı
sunuyor ve Millî Mücadele’den bugüne kadar şehit olan tüm kadınlarımızı da
rahmetle anıyorum.
Çok
teşekkür ediyorum.
BAŞKAN
– Sayın Coşkun…
32.- Muş Milletvekili Şevin Coşkun’un, erkek egemen politikaların
kadınların siyasette yer almasını engellediğine ilişkin açıklaması
ŞEVİN
COŞKUN (Muş) – Teşekkürler Sayın Başkan.
Bugün,
biz kadınların seçme ve seçilme hakkımızı kazandığımız gündür. Ancak şu an,
kadın milletvekillerimiz, belediye eş başkanlarımız ve parti çalışanı kadın
arkadaşlarımız siyaset yaptıkları için cezaevlerinde rehin tutuluyorlar.
Kadınların siyasete katılımını sağlayan eş başkanlık sistemimiz hedef alınıyor,
kadın kurumları kapatılıyor, kadına yönelik şiddetin önü açılıyor, erkek egemen
politikalar kadınların siyasette yer almasını engelliyor; bu politikalardan
derhâl vazgeçilmelidir.
Teşekkürler.
BAŞKAN
– Sayın Zeybek…
33.- Kocaeli Milletvekili Emine Zeybek’in, 5 Aralık Dünya Kadın Hakları
Günü’nü kutladığına ilişkin açıklaması
EMİNE
ZEYBEK (Kocaeli) – Teşekkür ederim Sayın Başkan.
Türk
kadını, 5 Aralık 1934 tarihinde birçok Batılı ülkeden önce milletvekili seçme
ve seçilme hakkına sahip olmuştur. Kadınlarımıza verilen bu haklarla, ülkemiz,
Gazi Mustafa Kemal Atatürk’ün gösterdiği muasır medeniyetler seviyesinin
üzerine ulaşma adına önemli bir yol katetmiştir. Kadınların yaşamın her
alanında eşit şartlarda yer alması çağdaş dünyanın olmazsa olmazıdır. Geleceği
parlak, gelişmiş ve kalkınmış bir ülke olma yolunda hızla ilerleyen Türkiye Cumhuriyeti’nin
temelinde ve geleceğinde kadınlarımızın yerinin büyük olduğu bilinciyle
fedakârlığın ve sevginin ana kaynağı olan kadınlarımızın 5 Aralık Dünya Kadın
Hakları Günü’nü yürekten kutluyorum.
BAŞKAN
– Sayın Çankırı…
34.- İzmir Milletvekili Ceyda Bölünmez Çankırı’nın, 5 Aralık Türk
kadınına seçme ve seçilme hakkı tanınmasının 85’inci yıl dönümünde kadın-erkek
eşitliğinin sosyal ve siyasal hayatta tam ve koşulsuz olarak gerçekleştiği bir
geleceğin inşa edileceğine ilişkin açıklaması
CEYDA
BÖLÜNMEZ ÇANKIRI (İzmir) – Sayın Başkan, değerli milletvekilleri; 5 Aralık 1934
tarihinde kadınlara milletvekili seçme ve seçilme hakkı veren yasanın kabulünü
Dünya Kadın Hakları Günü olarak kutluyoruz ve Gazi Mustafa Kemal Atatürk’ü
minnetle anıyoruz.
Türkiye
Cumhuriyeti, eşit yurttaşlık temelinde insan hak ve özgürlüklerine alan açarak,
toplumsal yaşamın temel direği olan kadınlarımızı ön plana çıkararak
kadın-erkek eşitliğini hayata geçirmiş ve devamında Türk kadınına pek çok
ülkeden önce seçme ve seçilme hakkı tanımıştır. Bu noktada, Türkiye Büyük
Millet Meclisinde en fazla kadın milletvekili sayısına sahip AK PARTİ’mizin
Genel Başkanı ve Cumhurbaşkanımız Sayın Recep Tayyip Erdoğan’a şükranlarımızı
sunuyorum. Cumhuriyet tarihinin ilk kadın Meclis İdare Amiri unvanına sahip bir
milletvekili olarak 5 Aralık Dünya Kadın Hakları Günü’nü ve Türk kadınına seçme
ve seçilme hakkının verilişinin 85’inci yılında kadın-erkek eşitliğinin sosyal
ve siyasal hayatta tam ve koşulsuz gerçekleştiği bir geleceği birlikte inşa
edeceğimize söz veriyoruz. 
(Mikrofon
otomatik cihaz tarafından kapatıldı) 
BAŞKAN
– Sayın İmir...
35.- Şırnak Milletvekili Nuran İmir’in, 5 Aralık Dünya Kadın Hakları
Günü’nün kadınların hak mücadelesinde önemli bir yere sahip olduğuna ilişkin
açıklaması
NURAN
İMİR (Şırnak) - Teşekkür ediyorum Sayın Başkan.
5
Aralık Dünya Kadın Hakları Günü, kadınların hak mücadelesinde önemli bir yere
sahip. Türkiye’de kadınların seçme ve seçilme hakkı kazandığı 5 Aralık 1934,
aynı zamanda bugün de saldırıların hedefindeki kadın kazanımlarını koruma
gerekçesidir. Kadınların verdiği mücadeleye rağmen hâlâ kadına yönelik şiddet,
hak ihlalleri ve kadın kazanımlarına dönük gasp artarak devam ediyor. Bu
yasayla korunması gereken eş başkanlık sistemimiz ne yazık ki iktidar
tarafından gasbedilmektedir. Şu an itibarıyla halkın seçmiş olduğu 10 belediye
eş başkanımız, onlarca meclis üyemiz, il genel meclis üyelerimiz ve
milletvekillerimiz, cezaevlerinde rehin tutulmaktadır. Her gün en az bir
kadının katledildiği bu ülkede derhâl gerekli yasal düzenlemelerle önlem
alınmalıdır. 
Teşekkür
ediyorum. 
BAŞKAN
– Sayın Kıvırcık...
36.- Manisa Milletvekili Semra Kaplan Kıvırcık’ın, tarihimiz boyunca
Türk kadınının hayatın her alanında erkeklerin yanında yer alarak her türlü
sorumluluğu paylaştığına, kadının statüsünün güçlendirilmesi, kadın-erkek
fırsat eşitliğinin sağlanması için çalıştıklarına, Genel Kurulun dinleyici
localarında bulunan Türk Kadınlar Konseyi Derneği Manisa Şubesi üyelerini
selamladığına ilişkin açıklaması
SEMRA
KAPLAN KIVIRCIK (Manisa) – Teşekkür ediyorum Sayın Başkan.
Tarihimiz
boyunca Türk kadını, hayatın her alanında erkeklerin yanında yer alarak her
türlü sorumluluğu paylaşmış, Kurtuluş Savaşı döneminde ve yine yakın
tarihimizde 15 Temmuz günü hainlere karşı mücadelede aktif bir rol oynamıştır,
cesareti ve fedakârlığıyla adını tarihe yazdırmıştır. Hayatın her alanında
sevgiyi, fedakârlığı, üretkenliği ve duyarlılığı temsil eden kadınlarımız,
huzurlu ve sağlıklı bir toplumun temel taşlarıdır. Bizler de kadının statüsünün
güçlendirilmesi, kadın-erkek fırsat eşitliğinin sağlanması ve kadınlarımızın
karar alma mekanizmalarında daha fazla yer alması için gayretle çalışıyoruz.
Kamu kurumlarımız, yerel yönetimlerimiz ve sivil toplum kuruluşlarımızla
birlikte kadınlarımızın eğitimi, yaşam standartlarının yükseltilmesi ve
istihdamdaki payının artırılması için çalışıyoruz. 
Şu
anda misafir locasında Meclisimizin çalışmalarına izleyici olan Türk Kadınlar
Konseyi Derneği Manisa Şubesi üyelerimizi de selamlayarak Meclisimizi
selamlıyorum. 
BAŞKAN
– Ben de sizin adınıza tüm kadınlarımızı tekrar selamlayayım.
III.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Levent Gök’ün, birleşime ara
verildiğinde 5 Aralık Dünya Kadın Hakları Günü vesilesiyle kadın
milletvekillerini çay ikramına davet ettiğine ilişkin konuşması
BAŞKAN
- Değerli milletvekilleri, kadın milletvekillerimizden salondan ayrılmamalarını
rica edeceğim. Grup Başkan Vekillerimizin söz taleplerini karşıladıktan sonra,
yapacağım birkaç işlemden sonra kısa bir ara vereceğim. Kadın
milletvekillerimizi odamda bir çay ikramına davet etmek istiyorum. (Alkışlar)
Şimdi
Sayın Grup Başkan Vekillerinin söz taleplerini karşılayacağım.
İlk
söz, İYİ PARTİ Grubu adına Grup Başkan Vekili Sayın Türkkan’da.
Buyurun
Sayın Türkkan.
V.- AÇIKLAMALAR (Devam)
37.- Kocaeli Milletvekili Lütfü Türkkan’ın, TBMM Başkan Vekili Levent
Gök’e kadın milletvekillerine gösterdiği pozitif ayrımcılık için teşekkür
ettiğine, Van ili Çaldıran ilçesinde bir kaza kurşunu sonucu şehit düşen Piyade
Uzman Onbaşı Fırat Demir’e Allah’tan rahmet dilediğine, 5 Aralık Dünya Kadın
Hakları Günü ile Türk kadınına seçme ve seçilme hakkı tanınmasının 85’inci yıl
dönümü vesilesiyle başta İYİ PARTİ Genel Başkanı Meral Akşener olmak üzere
hakları için mücadele veren tüm kadınları saygıyla selamladıklarına ve
uğradıkları şiddet sonucu hayatını kaybeden kadınlarımıza Allah’tan rahmet
dilediklerine, kadın cinayetlerinde caydırıcı, ağır cezai yaptırımlar
uygulanması ve iyi hâl indiriminin kaldırılması gerektiğine, asgari ücretli
vatandaşlarımızın onurlu bir yaşam sürdürebilmek için gerçekçi bir zam
beklediğine, asgari ücretten vergi kesilmeyerek yoksulluk sınırına göre
belirlenmesi gerektiğine, Londra’da yapılan NATO Zirvesi’ne ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; öncelikle kadın
milletvekillerimiz konusunda gösterdiğiniz bu pozitif ayrımcılık için ben
teşekkür ediyorum. 
Van’ın
Çaldıran ilçesinde silah kazası sonucu ağır yaralanan ve kaldırıldığı hastanede
şehit olan Piyade Uzman Onbaşı Fırat Demir’e Allah’tan rahmet diliyorum,
ailesine başsağlığı diliyorum. Şehidimizin ruhu şad, mekânı cennet olsun. Türk
milletinin başı sağ olsun. 
Bugün
5 Aralık Dünya Kadın Hakları Günü. Gazi Mustafa Kemal Atatürk tarafından,
birçok Avrupa ülkesinden daha önce, Türkiye’de kadınlara seçme ve seçilme
hakkının verildiği özel bir gün. Bu günü kutlayan kadın arkadaşlarımızın
aralarından bir ikisinin özellikle Gazi Mustafa Kemal Atatürk’ün ismini anmamak
için gayret sarf etmesini de burada bizzat müşahede ettim. Türkiye’de ve
dünyada kadınların eşit koşullarda ve insanca yaşama isteğinin giderek
güçlendiği bir dönemde kadınların karşı karşıya kaldığı tehditler ve kadın
haklarına yönelik saldırılar maalesef giderek artıyor. 
İYİ
PARTİ olarak kadınların hakları ve özgürlükleri için bir mücadele ve dayanışma
günü olarak gördüğümüz 5 Aralık Dünya Kadın Hakları Günü’nün 85’inci yıl
dönümünü kutluyor, başta Sayın Genel Başkanımız Meral Akşener Hanımefendi olmak
üzere hakları için mücadele veren tüm kadınların mücadelesini saygıyla
selamlıyoruz.
Şiddet
gördüğü eşi hakkında tam 23 kez -evet, yanlış duymadınız- suç duyurusunda
bulunan Ayşe Tuba Arslan, ölmeden iki buçuk ay önce Eskişehir 2. Aile
Mahkemesine başvuru yaparak “Defalarca şikâyet etmeme rağmen hiçbir sonuç
alamadım. Bu şahıstan ölüm tehdidi alıyorum. Benim ölümüm gerçekleşince mi bana
yardım edeceksiniz? Çok mağdurum.” demiştir. Duyulmayan bu feryat sonucunda
Ayşe Tuba Arslan, sokak ortasında eski eşinin kasap satırıyla saldırısına
uğrayıp kırk dört gün komada kaldıktan sonra maalesef yaşamını yitirmiştir. 
(Mikrofon
otomatik cihaz tarafından kapatıldı) 
BAŞKAN
– Devam edelim.
LÜTFÜ
TÜRKKAN (Kocaeli) - Ordu’da ise evinin önünde bir saldırgan tarafından
bıçaklanan, daha gencecik, 20 yaşındaki balerin Ceren Özdemir kızımız hayatını
kaybetti. Henüz üniversite öğrencisi olan ve geleceğe dair hayallerini
gerçekleştiremeden aramızdan ayrılan kızımızın ölümü hepimizi derinden üzdü.
Ayşe Tuba Arslan’a, Ceren Özdemir kızımıza ve bugüne kadar şiddete uğrayan ve cinayetler
sonucu hayatını kaybeden bütün kadınlarımıza Allah’tan rahmet diliyorum. 
Buradan
çağrıda bulunmak istiyorum: Artık yeter! Kadın Hakları Günü’nü kutladığımız bu
anlamlı gün bir milat olsun; kadın cinayetlerine caydırıcı, ağır cezai
yaptırımlar uygulansın ve iyi hâl indirimi kaldırılsın.
(Mikrofon
otomatik cihaz tarafından kapatıldı) 
BAŞKAN
– Devam edelim.
LÜTFÜ
TÜRKKAN (Kocaeli) – Sayın Başkan, değerli milletvekilleri; TÜİK verilerine
göre, sayıları 5 milyondan fazla olan asgari ücretli vatandaşımız yükselen
enflasyonla birlikte artan fiyatları karşılamak ve onurlu bir yaşam sürdürmek
için gerçekçi bir zam bekliyor. Asgari ücretin açlık sınırı değil, yoksulluk
sınırına göre belirlenmesi gerekiyor; öncelikle bu sınırı doğru belirlemek
lazım. TÜRK–İŞ’in geçtiğimiz aylarda açıkladığı yoksulluk sınırı verilerine
göre 4 kişilik bir ailenin gıda harcamasıyla birlikte giyim, kira, elektrik,
su, yakıt, ulaşım, eğitim, sağlık ve benzeri ihtiyaçlar için yapılması zorunlu
diğer aylık harcamaların toplam tutarı 6.849 lira. 
(Mikrofon
otomatik cihaz tarafından kapatıldı)
BAŞKAN
- Tamamlayalım. 
LÜTFÜ
TÜRKKAN (Kocaeli) - Ailede her iki eşin de çalıştığını kabul etsek bile, asgari
ücret, tespit edilen yoksulluk sınırının yarısının altında olmamalıdır. 
Bu
konudaki diğer önemli bir noktaysa asgari ücretten yapılan kesintilerdir.
Asgari ücretin yarısı vergi ve kesintilere gitmektedir. Kesintileri dikkate
aldığımızda, asgari ücretin sadece yüzde 49’unun net olarak işçinin eline
geçtiği görülmektedir. Asgari ücretten vergi kesilmemesi gerektiğini daha önce
de dile getirmiştik, şimdi de hazır gündemdeyken talebimizi tekrar ediyoruz. 
Londra’daki
NATO Zirvesi geride kaldı ama yankıları hâlâ konuşuluyor, konuşmamız da
gerekiyor aslında bunu. Önemli üyelerden biri olan Fransa’nın Cumhurbaşkanı
Macron’un zirve öncesinde “NATO’nun beyin ölümü gerçekleşti.” yönündeki
açıklaması ittifak çevrelerinde büyük bir şok yarattı ve bu sorunların ne kadar
da derin olduğunu gösterdi aslında. 
(Mikrofon
otomatik cihaz tarafından kapatıldı)
BAŞKAN
- Tamamlayalım. 
LÜTFÜ
TÜRKKAN (Kocaeli) – Bunun yanında, Türkiye ile Amerika arasında YPG/PKK terör
örgütü üzerinden yaşanan sorunların NATO savunma planlarının bloke edilmesine
varacak şekilde ittifakı etkilemesi de bir başka sorun olarak dile getirildi.
Polonya, Baltık devletleri ve Çekya gibi ülkeler için NATO hâlâ çok önemli bir
örgüt ve onlar “NATO’nun beyin ölümü gerçekleşti.” diyenlerden de Rusya’yla iş
birliği yapanlardan da çok rahatsız. 
Türkiye,
kendi güvenliğine yönelik en büyük tehdit olan terörle mücadele konusunda NATO
çatısı altındaki müttefiklerinin çoğunun desteğine maalesef sahip olamadı.
Ankara’nın NATO müttefiklerinin bu tavrını dile getirmesi, Türkiye’nin bazı
Batı medya organlarında “NATO’nun sorunlu çocuğu” olarak tanımlanması sonucunu
bile doğurdu aslında. 
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Türkkan.
LÜTFÜ
TÜRKKAN (Kocaeli) - Türkiye’nin PKK/YPG’nin terör örgütü olarak tanımlandığı
bir savunma planının NATO tarafından yayınlanmasına yönelik girişimleri Amerika
tarafından bloke edilince bu haksız blokajı aşmak için Polonya ve Baltık
devletlerinin güvenliği için hazırlanan bir savunma planını engellemesi ve
Rusya’yla geliştirdiği iş birliği bu tanımlanmanın gerekçesi olarak sunuldu. 
NATO
Genel Sekreteri Stoltenberg, Baltık planı konusunda Türkiye’yle yaşanan
sıkıntıları aşmaya çalıştığını, zirve sonuna kadar bir çözüm bulunamayacağını
ifade etmişti. Genel Sekreter, NATO Zirvesi sonrasında ise Türkiye de dâhil
birçok Baltık ülkesi ve Polonya'nın savunması için hazırlanan planın kabul
edildiğini açıkladı. 
(Mikrofon
otomatik cihaz tarafından kapatıldı) 
BAŞKAN
– Tamamlıyoruz Sayın Türkkan, lütfen. 
LÜTFÜ
TÜRKKAN (Kocaeli) - Oysa Cumhurbaşkanı Erdoğan, NATO Zirvesi'ne katılmak üzere
Londra'ya hareketi öncesinde, NATO müttefiklerinin YPG'yi terör örgütü olarak
kabul etmemeleri durumunda Baltık planına karşı çıkmaya devam edileceğini
söylemişti. İktidar medyası, bir haftadır NATO'nun YPG’yi terör örgütü olarak
tanımaması hâlinde Baltık savunma planını bloke edeceğimizi de devamlı
pompaladı durdu. 
Sonuç
ne oldu? NATO Zirvesi'nde YPG konusu gündeme bile gelmedi ama Türkiye, Baltık
planına maalesef onay verdi. Macron’a haddini bildiremedik, YPG’yi terör örgütü
olarak kabul ettiremedik, Baltık planını engelleyemedik. O zaman, merak
ediyorum, soruyorum: Londra’ya biz niye gittik? Sadece Kraliçenin resepsiyonuna
katılmak için mi gitmiştik biz Londra’ya? 
Yüce
Parlamentoyu saygıyla selamlıyorum. 
BAŞKAN
- Söz sırası Milliyetçi Hareket Partisi Grubu adına Grup Başkan Vekili Sayın
Akçay’da. 
Buyurun
Sayın Akçay. 
38.- Manisa Milletvekili Erkan Akçay’ın, Türk kadınına seçme ve seçilme
hakkı tanınmasının 85’inci yıl dönümüne, toplumsal huzur ve istikrarımızın en
önemli tehditlerinden olan kadına yönelik şiddet ve kadın cinayetlerinin devam
ettiğine, Ordu ilinde evinin önünde uğradığı bıçaklı saldırı sonucu hayatını
kaybeden Ceren Özdemir’e Allah’tan rahmet dilediğine, kadına şiddetin
artmasının sadece adli bir mesele değil aynı zamanda sosyal bir sorun olduğuna
ve kadına yönelik şiddet sona ermeden gelişilemeyeceğine ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Bugün
Türk kadınının seçme ve seçilme hakkını elde edişinin 85’inci yıl dönümünü
idrak ediyoruz. Uzun savaş yılları, vatan kayıpları, yüz binlerce şehit, eriyen
nüfus, çöken ekonomi gibi felaketlerin ardından cumhuriyeti ilan ettik.
Devleti, ekonomiyi, toplumu yeniden inşa ederken cumhuriyetimizin 11’inci yıl
dönümünde kadınlara seçme ve seçilme hakkı verildi. Hem dönemin hem de
ülkemizin şartları düşünüldüğünde, “radikal” diyebileceğimiz bir reform hayata
geçirildi. Elbette 1934 yılındaki bu reformdan önce, kadınlara 1930’da belediye
başkanlığı için seçme ve seçilme, 1933’te köy muhtar ve heyetlerine seçilme
hakkı tanınmıştı. Bugünlerde “gelişmiş ülke” kategorisine adını yazdıran birçok
Batılı ülkenin 1930’lu yıllarda kadınlara seçme ve seçilme hakkı vermediğini
dikkate aldığımızda, cumhuriyetin 11’inci yıl dönümünde çok önemli ve
demokratik bir karara imza atıldığı çok iyi anlaşılacaktır. Elbette bu
düzenlemeler, kurtuluş ve kuruluşta cephede, tarlada, fabrikada omuz omuza
mücadele eden Türk kadınına verilen kıymetin bir yansımasıdır.
Kadının
seçme ve seçilme hakkı, özü itibarıyla, bir insan hakkıdır. Kadınlık onuru aynı
zamanda insanlık onurudur. Bu vesileyle, Türk kadınının seçme ve seçilme
hakkını elde edişinin yıl dönümünde, aramızda bulunan hanımefendiler başta
olmak üzere, ülkemizin her tarafındaki bütün kadınlarımızın bu özel gününü
kutluyoruz. 
Sayın
Başkan, toplumsal huzur ve istikrarımızın en önemli tehditlerinden biri olan
kadına yönelik şiddet ve kadın cinayetleri maalesef devam etmektedir. 
(Mikrofon
otomatik cihaz tarafından kapatıldı)
BAŞKAN
– Buyurun. 
ERKAN
AKÇAY (Manisa) - Geçtiğimiz gün Ordu’da, 20 yaşındaki Ceren Özdemir, evinin
önünde uğradığı bıçaklı saldırı sonucu hayatını kaybetmiştir. Ceren’e Allah’tan
rahmet, ailesine ve sevenlerine başsağlığı ve sabır diliyorum. 
Polis
Akademisi çalışmalarına göre, 2016-2018 yılları arasında 932, 2019 yılında 430
ve sadece kasım ayında yaklaşık 40 kadın öldürülmüştür. Kadın cinayetleri,
birer istatistikten öte anlamlar ifade etmektedir. Kadınların, yakınlarındaki
erkekler tarafından öldürülmesi, kadına yönelik şiddetin artması sadece adli
bir mesele değil, aynı zamanda sosyal bir sorundur. Kadına yönelik şiddetin
ağırlıklı olarak ve özellikle şehirlerde meydana gelmesi ayrıca dikkat
çekicidir. Kadına yönelik şiddet sona ermeden gelişemeyiz, büyüyemeyiz, hele
hele insanlıktan hiç bahsedemeyiz. 
(Mikrofon
otomatik cihaz tarafından kapatıldı) 
BAŞKAN
– Buyurun. 
ERKAN
AKÇAY (Manisa) - Bu vahşet ve barbarlığı sona erdirmek hepimizin görevidir.
Bunun için öncelikle kadına yönelik şiddeti doğuran vasatın üzerine gitmeliyiz
ve en ağır şekilde cezalandırmalıyız.
Teşekkür
ederim.
BAŞKAN
– Söz sırası Halkların Demokratik Partisi adına Grup Başkan Vekili Sayın
Oluç’ta.
Buyurun
Sayın Oluç.
39.- İstanbul Milletvekili Hakkı Saruhan Oluç’un, 5 Aralık 1934’te
kadınların seçme ve seçilme hakkını kazandığına, kadınların hayatın her
alanında eşit temsile sahip olması açısından ciddi sorunlarla karşı karşıya
olunduğuna, açıklanan PISA 2018 Raporu’na, Türkiye'de eleştirmeye ve
sorgulamaya dayalı olmayan eğitim sistemi bulunduğuna, Millî Eğitim Bakanı
tarafından 37 OECD ülkesi arasında okuma becerilerinde 31’inci, matematik
okuryazarlığında 33’üncü, fen bilimlerinde ise 30’uncu olmamızın başarılı
sayıldığı bir ortamda acaba kaçıncı olursak başarısız olunacağını öğrenmek
istediğine, adalet sisteminin çok ciddi sorunlarla yüz yüze olduğuna, 2018 yılında
Cumhurbaşkanına hakaret iddiasıyla açılan davalara, Hâkimler ve Savcılar
Kurulunun Van ili Gürpınar ilçesinde yaşanılan olayda işkenceyi kabul ederek
ceza vermemiş hâkim hakkında işlem yapmak için daha ne kadar bekleyeceğini
merak ettiklerine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan. 
Sayın
vekiller, 5 Aralık, Türkiye'de kadınların seçme ve seçilme hakkını kazandıkları
gün, son derece önemli bir adım; hem çağdaşlık yönünde atılmış önemli bir adım
hem de demokratik hakların gelişmesi açısından önemli bir adım. Ama aradan
onlarca yıl geçmiş ve biz, hâlâ, kadınların hayatın her alanında eşit temsile
sahip olması açısından çok ciddi sorunlarla karşı karşıyayız. En basitinden,
Meclisteki duruma bakacak olursak Mecliste şu anda kadın vekil sayısı oranı
yüzde 17 civarındadır; son derece düşük, eşit temsile asla yaklaşmayan bir
oran. HDP’de bu oran yüzde 39’dur ama bizde eş başkanlık sistemi olmasına
rağmen bizde de yüzde 50’yi bulamamış bir orandır, demek ki eksiğimiz var. Belediye
seçimlerine baktığımızda 81 il belediyesinden 10’u kadın belediye başkanı
seçilmiştir, 8’i HDP’li belediyelerdedir. Orada da çok büyük eksiklik olduğu
çok açık ortada.
Böyle
bir önemli günde bir kez daha şunu vurgulamak istiyoruz: Kadınlar, toplumda,
bütün alanlarda eşit temsil edilmelidir. Hem çalışma yaşamında hem siyasi
alanda hem de yönetim düzeyinde eşit temsilin sağlanması… Aslında, eş başkanlık
sisteminin, sadece partilerin genel başkanları düzeyinde değil, bütün
düzeylerinde, il ilçe düzeylerinde ve aynı zamanda belediyelerde kullanılır
hâle gelmesi, yasal olarak bunun mümkün hâle gelmesi de son derece önemlidir.
Böyle önemli bir günde bunu bir kez daha vurgulamak istedim.
İkinci
değinmek istediğim konu: Geçtiğimiz günlerde PISA 2018 Raporu açıklandı. PISA,
Ekonomik Kalkınma ve İşbirliği Örgütü (OECD) tarafından her üç yılda bir
gerçekleştirilen ve uluslararası ölçekte matematik, fen ve okuma becerilerini
ölçen önemli sınavlardan biridir, biliyorsunuz. Türkiye, 37 OECD ülkesi
arasında okuma becerilerinde 466 puanla 31’inci, matematik okuryazarlığında
33’üncü, fen bilimlerinde ise 30’uncu oldu. 
(Mikrofon
otomatik cihaz tarafından kapatıldı)
BAŞKAN
– Devam edelim.
HAKKI
SARUHAN OLUÇ (İstanbul) – Yani Türkiye'de öğrenciler okuma, fen ve matematik alanlarının
tamamında OECD ortalamalarının altında kaldılar. Daha önce üç yılda bir
yayınlanan bir rapor. 2015’te de Türkiye, 72 ülke içinde 50’inci sırada yer
almıştı. 
Türkiye'de
eğitim sistemi sorunlu; esas itibarıyla öğrencilerin bilgiyi ezber düzeyinde
öğrendiği, eleştirmeye ve sorgulamaya dayalı olmayan bir eğitim sistemiyle
karşı karşıyayız. Ayrıca, öğrenilen bilgilerin de günlük yaşamla
ilişkilendirilmemesi son derece ciddi bir sorun. Elbette ki eğitim sistemi
denilince atanamayan yüz binlerce öğretmeni konuşmadan duramıyoruz ve elbette
kanun hükmünde kararnamelerle hükümsüz olarak görevinden uzaklaştırılmış olan
öğretmenleri konuşmadan duramıyoruz. 
(Mikrofon
otomatik cihaz tarafından kapatıldı)
BAŞKAN
– Devam edelim.
HAKKI
SARUHAN OLUÇ (İstanbul) – Aslında bütün bunları konuşurken eğitimi yapboza
çeviren anlayışla hareket eden iktidarı konuşmak gerekiyor tabii. Her gelen
Millî Eğitim Bakanı bir öncekini aratır oldu. Son Millî Eğitim Bakanımız da
biraz evvel sözünü ettiğim PİSA 2018 Raporu’nu “Başarılıyız.” diyerek
tanımladı. Yani 37 OECD ülkesi arasında 31’inci, 33’üncü ve 30’uncu olmamız
başarılı sayıldı Bakan tarafından. Acaba kaçıncı olursak başarısız olacaktık?
Onu da Bakanın açıklamasını bekliyoruz.
Son
olarak, bir konuya daha değinmek istiyorum, hep konuşuyoruz bunu, bir kez daha
vurgulamak için. Adalet sistemimiz çok ciddi sorunlarla yüz yüze yani yargıda
tuzun koktuğunu hep söylüyoruz. Şimdi, bakın, Cumhurbaşkanına hakaret suçu tam
bir hukuk garabeti olmaya devam ediyor.
(Mikrofon
otomatik cihaz tarafından kapatıldı) 
BAŞKAN
– Tamamlayalım.
HAKKI
SARUHAN OLUÇ (İstanbul) – 2018’de Cumhurbaşkanına hakaret iddiasıyla açılan
davalara baktığımızda bu sayının 26.115’e çıktığını gördük, 2017’de bu sayı
20.539’du, ciddi bir artış devam ediyor. TCK’nin 299’uncu maddesinde
Cumhurbaşkanına hakaret suçu düzenlenmiş vaziyette, Adalet Bakanının iznine
bağlı ama bugüne kadar Adalet Bakanının izin vermediği kimse yok. Aslında
eleştiri, hakaret sayılıyor ve çok sayıda insan gerek sosyal medya paylaşımları
nedeniyle gerekse yaptıkları konuşmalar ya da yazdıkları yazılar nedeniyle
Cumhurbaşkanına hakaret ettikleri iddiasıyla yargılanıyorlar. Önceki dönem Eş
Genel Başkanımız Selahattin Demirtaş, Figen Yüksekdağ; Grup Başkan Vekillerimiz
İdris Baluken, Çağlar Demirel ve onlarca siyasetçi birçok davalarla karşı
karşıya kaldılar. Hatta, yine Grup Başkan Vekilimiz Ahmet Yıldırım’ın vekilliği
de bu nedenle düşürüldü. 
(Mikrofon
otomatik cihaz tarafından kapatıldı) 
BAŞKAN
– Tamamlayalım. 
HAKKI
SARUHAN OLUÇ (İstanbul) – Son derece vahim bir karar sonucunda. Yani savcılar
çok işgüzar bu konuda, hâkimler de pek işgüzar. Hukuk yok, korku ve baskı
geçerli.
Buna
bağlı olarak bir örnek daha vermek istiyorum hâkimlerin işgüzarlığı ve hukuku
uygulamamaları konusunda. Van Gürpınar’da bir olay yaşandı. Koçer Sason Yapıcı
gözaltına alınırken İlçe Emniyet Müdürlüğünde işkence gördü, şikâyeti üzerine
dava açıldı ve dava sonuçlandı. Davanın sonunda işkence görmüş olan Koçer Sason
Yapıcı’ya ceza verildi görevi yaptırmamak için direnme nedeniyle ama işkenceyi
yapmış olan Emniyet amirine mahkeme şöyle bir ifadeyle beraat verdi: “Duyduğu
hiddetli elemin etkisi altında darp yoluna başvurmuştur.” dedi. Yani görülmemiş
bir şey. 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Oluç. 
HAKKI
SARUHAN OLUÇ (İstanbul) – Birleşmiş Milletler İşkenceye Karşı Sözleşme’ye
Türkiye taraftır, Avrupa İnsan Hakları Sözleşmesi’ne Türkiye taraftır. Avrupa
İnsan Hakları Mahkemesinin işkence konusunda onlarca, yüzlerce içtihadı vardır;
kötü muamele ve işkence asla kabul edilemez ama bu hâkim böyle bir karar
verebilmiştir. Açık delille ortaya konulmuş bir işkence durumu vardır ama ona
açık çek veren bir hakim de vardır. Çok merak ediyoruz, Hâkimler ve Savcılar
Kurulu işkenceyi kabul etmiş olan ve ceza vermemiş olan bu hâkim hakkında işlem
yapmak için daha ne kadar bekleyecektir? 
Teşekkür
ediyorum. 
BAŞKAN
– Söz sırası, Cumhuriyet Halk Partisi Grubu adına Grup Başkan Vekilinin
yetkilendirmesiyle Bursa Milletvekilimiz Sayın Nurhayat Altaca Kayışoğlu’nda. 
Buyurun
Sayın Kayışoğlu. 
40.- Bursa Miletvekili Nurhayat Altaca Kayışoğlu’nun, 5 Aralık Türk
kadınına seçme ve seçilme hakkı tanınmasının 85’inci yıl dönümü vesilesiyle
başta Nezihe Muhiddin olmak üzere kadın hakları için mücadele vermiş bütün
kadınlarımızı saygıyla andıklarına, kadınların yaşam hakları konusunda somut,
gerçekçi, etkili adımların atılması, İstanbul Sözleşmesi’nin uygulanması ve
infaz rejiminde ciddi değişikliklerin yapılması gerektiğine, 5 Aralık ilk
Kültür Bakanı Talât Sait Halman’a ölümünün 5’inci yıl dönümünde Allah’tan
rahmet dilediğine ve Londra’da yapılan NATO Zirvesi’ne ilişkin açıklaması
NURHAYAT
ALTACA KAYIŞOĞLU (Bursa) – Teşekkür ediyorum. 
Sayın
Başkan, değerli milletvekilleri; bugün 5 Aralık, kadınlara seçme ve seçilme
hakkının tanınmasının 85’inci yıl dönümü. Birçok ülkeden önce bu hakka sahip
olan biz kadınlar, başta Büyük Atatürk olmak üzere, o gün bu Mecliste lehte oy
kullanan bütün milletvekillerini de saygıyla anıyoruz. Tabii, kadın haklarının
mücadelesini vermiş olan Nezihe Muhiddin ve tarihte kadın hakları mücadelesi
vermiş bütün kadınlarımızı da saygıyla anıyoruz, onların da emeklerini
hatırlatmak istiyoruz. 
Söylendi,
evet, toplumun yarısını kadınlar oluşturmasına rağmen, maalesef, bugün
Parlamentonun sadece yüzde 17’sini teşkil ediyor kadın milletvekilleri. Başta
kendi partim olmak üzere, bütün siyasi partilerin zannediyorum bu konuda bir öz
eleştiri vermesi gerekiyor. Bizler, kadınlar eşit temsil hakkı istiyoruz.
Seksen beş yıl önce kadın ve erkeğin eşit olduğunu kabul edip kadınların bu
hakkını tanıyan Büyük Atatürk önderliğindeki anlayışın bugün daha ileri
taşınması gerekirken, maalesef, kadınların bugün yaşam haklarının ne kadar
saldırıya uğradığıyla gündemimiz çokça meşgul; her gün 3 kadın cinayet kurbanı.
Seçme seçilme hakkını kullanmak bir yana, yaşam hakları dâhi ellerinden
alınıyor ve bununla ilgili somut, gerçekçi, etkili adımlar atılmadığı da bir
gerçek. Şöyle söyleyelim: 2006’dan beri yayınlanan toplumsal cinsiyet
eşitsizliği raporlarında 106’ncı sıradayken, on iki yılda 25 basamak gerilemiş,
149 ülke arasından 130’uncu olmuşuz maalesef. 
(Mikrofon
otomatik cihaz tarafından kapatıldı)
BAŞKAN
– Devam edin Sayın Kayışoğlu. 
NURHAYAT
ALTACA KAYIŞOĞLU (Bursa) - Bu on iki yıla baktığımızda, 2007’den itibaren;
2007, 2012, 2016 ve son olarak 25 Kasım 2019’ da 4 kadına yönelik şiddetle
mücadele eylem planı ve strateji belgesi yayınlandı. Her birinde, zihniyet
dönüşümü gerçekleştirilmesi gerektiği, toplumsal cinsiyet eşitliği konusunda
farkındalık, kurumlar arası koordinasyon yapılması gerektiği açıklandı ama on
iki yılda, tam tersine, kadın cinayetlerinin, şiddete uğrayan kadınların
sayısının katlanarak arttığına şahitlik ediyoruz. 
Son
olarak yaşanan Ceren Özdemir olayıyla ilgili ve Şule Çet davasında verilen
kararla ilgili şunu belirtmek gerekiyor ki özellikle infaz rejiminde çok ciddi
değişiklikler yapılması gerekiyor. Yani Ceren Özdemir’in katilinin bir çocuğu
öldürmekten, kasten adam öldürmekten cezaevinde olması gerekirken, yanında bir
sürü yüz kızartıcı suçu da varken dışarıda olması infaz rejiminin çok ciddi
sorunları olduğunu ve bunun değiştirilmesi gerektiğini ortaya koyuyor. Ki daha
önce de bir çalışma yapıldı ama tozlu raflarda yerini aldı; çocuk istismarları,
cinayetleri ve kadın cinayetleriyle ilgili olarak 24 Hazirandan önce bir
çalışma yapılmıştı. Bugün anmakla yetinmeyelim bunu hayata geçirelim diye
tekrar buradan sesleniyorum.
Diğer
bir konu…
(Mikrofon
otomatik cihaz tarafından kapatıldı) 
NURHAYAT
ALTACA KAYIŞOĞLU (Bursa) – Sayın Başkan…
BAŞKAN
–Tamamlayalım Sayın Kayışoğlu. 
NURHAYAT
ALTACA KAYIŞOĞLU (Bursa) – Sayın Başkanım, bugün 5 Aralık, Talat Sait
Halman’ın, ilk Kültür Bakanımızın 5’inci ölüm yıl dönümü. Kendisi entelektüel
bir bakanımızdı. Türkçeye William Shakespeare ve William Faulkner’ın dünyaca
ünlü eserlerini kazandırmış; Orhan Veli ve Fazıl Hüsnü Dağlarca gibi önemli
şairlerimizin eserlerini de İngilizceye çevirmiş bir kültür insanıdır. Ölüm yıl
dönümü nedeniyle ilk Kültür Bakanımızı da saygıyla anıyoruz. 
Yine
bu hafta Londra’da dörtlü zirveyle başlayan ve NATO’nun 70’inci yılı nedeniyle
gerçekleşen zirve ve sonuç bildirgesi bazı tartışmalara neden oldu. Recep
Tayyip Erdoğan, YPG‘nin terör örgütü olarak tanınmaması durumunda Baltık
ülkelerine ilişkin planı Türkiye’nin veto edeceğini açıklamıştı. Dün Baltık
ülkelerine yönelik plan onaylandı ancak Türkiye’nin beklentileri doğrultusunda
YPG’nin terör örgütü olarak tanınmasına ilişkin bir adım atılmadı. Aldığımız
bilgi ve izlenimler, Recep Tayyip Erdoğan’ın bu süreci bir iç politika malzemesi
olarak kullandığı ve Ankara’da yaptığı açıklamaları Londra’daki kapalı
toplantılarda talep dahi etmediği yönünde. Emmanuel Macron’un basına yansıyan
açıklamalarından da anlaşılacağı biçimiyle, YPG’nin IŞİD’le mücadelede bir
müttefik olarak görülüp…
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Kayışoğlu. 
NURHAYAT
ALTACA KAYIŞOĞLU (Bursa) – Tamamlıyorum Sayın Başkan.
…bir
terör örgütü olarak görülemeyeceğini vurguladığı, Türkiye’nin IŞİD bağlantılı
gruplarla çalıştığı gibi, Türkiye aleyhinde ciddi sertlikte ithamları kayda
geçirdiği görülmektedir. 2017’de devreye sokulan Kademeli Mukabele Planı’nın
korunması ve 5’inci maddeye vurgu yapılan bildiriyle Türkiye’nin taleplerinin
kısmen karşılandığı bir zirve olmuştur, ancak bu, NATO Zirvesi öncesi
kopartılan fırtına dikkate alındığında yeterli olarak görülmemektedir.
Yunanistan Başbakanıyla yapılan görüşmede de Doğu Akdeniz’deki sorunda bir
mesafe katedilmediği açıkça ortadadır. 
Ben
tekrar bütün kadınlarımızın seçme, seçilme hakkını kutluyor ama bu hakkı
kullanabilmeleri için de yaşam hakları konusunda gerekli tedbirlerin
alınmasını, İstanbul Sözleşmesi’nin de özellikle uygulanmasını ve gerekli
mevzuat değişikliklerinin hayata geçirilmesini tekrar diliyorum. 
Saygılarımı
sunuyorum. (CHP sıralarından alkışlar) 
BAŞKAN
–Söz sırası AK PARTİ Grubu adına Denizli Milletvekili Grup Başkan Vekili Sayın
Özkan’da. 
41.- Denizli Milletvekili Cahit Özkan’ın, 5 Aralık Dünya Kadın Hakları
Günü ile Türk kadınına seçme ve seçilme hakkı tanınmasının 85’inci yıl dönümü
vesilesiyle 1935’te Türkiye Büyük Millet Meclisinde görev yapan ilk kadın
milletvekillerinden Mebrure Gönenç, Hatı Çırpan, Türkan Örs, Sabiha Gökçül ve
Şekibe İnsel’i anmak istediğine, tarih boyunca kadınlarımızın önünde var olan
engellerin gerek anayasal ve yasal reformlar gerekse idari uygulamalarla
kaldırılması gerektiğine, İstanbul Milletvekili Merve Kavakcı’nın maruz kaldığı
ayrımcılığın 1 Ekim 2013 tarihinde yüce Meclisin almış olduğu kararla ortadan
kaldırılarak bu kutsal çatı altında kadın milletvekillerinin inançlarını
yaşayarak görev yapabildiğine, kadın cinayetlerini etkileyen çok farklı
bileşenlerin olduğu gibi kadınlarımızın terör şiddetinin de mağduru olduğuna,
Astana ve Soçi Protokolleri, Ankara Anlaşması ve Londra Zirvesi’nde İngiltere,
Fransa, Almanya’yla yapılan mutabakatla Türkiye'nin meşru müdafaa hakkının
kabul gördüğüne ilişkin açıklaması
CAHİT
ÖZKAN (Denizli) – Sayın Başkan, değerli milletvekilleri; tabii, 5 Aralık Dünya
Kadın Hakları Günü’nü kutluyoruz. Bu kutlama yapılırken mutlaka
değerlendirilmesi gereken en önemli konulardan biri de şudur: Emperyalistlerin
saldırılarıyla harap ve bitap düşmüş Osmanlı İmparatorluğu’ndan sonra genç
cumhuriyetin en önemli başarısı olarak önümüzdedir. Bu noktada, yine içinde
görev yaptığımız bu Gazi Meclisimizin ilk adımı, Gazi Mustafa Kemal
liderliğinde kadınlara seçme ve seçilme hakkını vermesiyle başlamıştır.
“Dünyanın gelişmiş demokrasileri” diye ifade edilen ülkelerden onlarca yıl
evvel böyle bir adımın Meclisimizde ve ülkemizde atılmış olması bizim
medeniyetimizin ne kadar derin köklere sahip olduğunu göstermektedir. Tabii,
1930’larda belediye seçimlerinde, 33’te köy ihtiyar heyeti ve muhtarlık
seçimlerinde, 34’te milletvekili seçimlerinde kadınlara seçme ve seçilme
hakkının tanınması tarihimiz ve demokrasimiz, kadın hakları açısından çok
kıymetlidir. 
Bu
bağlamda, ilk kadın milletvekilleri olarak birkaç kadın milletvekilimizin adını
yani 1935’te Türkiye Büyük Millet Meclisine giren kadın milletvekillerimizden
birkaçını anmak istiyorum: Mebrure Gönenç, Hatı Çırpan, Türkan Örs, Sabiha
Gökçül, Şekibe İnsel ve 1935’te yenilenen Çankırı seçimleriyle Meclisimize
giren Öğretmen Hatice Özgener Meclisimizde ilk görev yapan kadın
milletvekillerindendir. 
Tabii,
5 Aralık 1934’ten beri biz kadın haklarını Kadın Hakları Günü olarak
kutluyoruz. Ancak kadın hakları ve demokrasi tarihimiz dikensiz gül bahçesi,
çilesiz, sancısız, ağrısız bir süreç olarak geçmemiştir. Kadınlarımızın önünde
çok büyük engeller tarih boyunca var olagelmiştir.
(Mikrofon
otomatik cihaz tarafından kapatıldı)
BAŞKAN
– Devam edelim.
CAHİT
ÖZKAN (Denizli) – Kadınlarımızın önündeki bu engeller var olagelmiştir. Bunları
ortadan kaldırmak için, gerek anayasal reformlar gerek yasal reformlar ve idari
uygulamalarla bu engelleri bir bir kaldırmaya mecburuz. Hepimizin üzerine
görevler düşüyor. Kimse “Benim evimin önü temizdir, hiçbir sorumluluğum
yoktur.” diyemez. Bu sorumluluğu hep beraber sırtlanmak zorundayız. 
“Önümüzdeki
en büyük sorun nedir?” dediğimizde 3 temel sorunla karşı karşıyayız: Bunlardan
biri, kadınlara ayrımcılık; inançları, düşünceleri, fikirleriyle, bölgesel
farklılıklarıyla yapılan ayrımcılık. Bunları tamamen kaldırmamız gerekiyor. 
Ve
maalesef 1934’te başlayan milletvekili seçilme hakkının ete kemiğe bürünmesi ve
kuvveden fiile dönmesi kolay olmamıştır. Daha dün gibi hatırladığımız Mecliste
“Egemenlik kayıtsız şartsız milletindir.” anlayışıyla milletimizin seçip
gönderdiği milletvekillerimizden Merve Kavakcı maalesef ayrımcılığa maruz
kalmıştır. Hamdolsun, vesayet kurumlarının tasfiyesiyle bugün…
(Mikrofon
otomatik cihaz tarafından kapatıldı)
SERPİL
KEMALBAY PEKGÖZEGÜ (İzmir) – Asıl darbeciler sizlersiniz! Eş başkanları
hapsettiniz, kayyum darbesi yaptınız!
BAŞKAN
– Devam edelim.
CAHİT
ÖZKAN (Denizli) - …kadınlarımız Mecliste hür, serbest şekilde görevlerini
yapabiliyorlar. 
Tabii,
1934’ü anarken 1 Ekim 2013’ü de anmamız gerekiyor. Biliyorsunuz, Merve
Kavakcı’nın maruz kaldığı ayrımcılık, 1 Ekim 2013’te yüce Meclisimizin almış
olduğu kararla ortadan kalkmış ve inançlarını yaşayarak bu kutsal çatı altında
kadın milletvekillerimiz görev yapabilmiştir. Nurcan Dalbudak, Sevde Bayazıt,
Gülay Samancı, Gönül Bekin Şahkulubey Milletvekillerimiz de inançlarını
yaşarken ve inandıkları gibi giyinirken bu kutsal Meclis çatısı altında da
görevlerini yapabilmeyi başarmışlardır.
Evet,
bir diğer konu, kadına karşı şiddet. Bu -ekonomik, sosyolojik, eğitim,
farkındalık- çok konuyu ilgilendiren, çok farklı bileşenlerin etkilediği
konulardandır.
(Mikrofon
otomatik cihaz tarafından kapatıldı) 
BAŞKAN
– Buyurun.
CAHİT
ÖZKAN (Denizli) – “Kadın cinayetleri” olarak bildiğimiz ve kadın haklarının
üzerine bir kara bulut olarak çöken, başta Münevver Karabulut, Emine Bulut,
Ayşe Tuba Arslan ve daha dün, tazecik, gencecik ömründe menfur, hain bir cinayetle
hayatına son verilen Ceren Özdemir kardeşimiz -yüreğimizi yakıyor- Özgecan
kardeşimiz ve ismini anamadığımız, aile içi şiddete maruz kalmış nice kadın
mağdurlar; bunları da anmak zorundayız. Ancak, bunları ortadan kaldırırken yine
yasal düzenlemeler yapmak durumundayız ki yaptık, bugün İstanbul Sözleşmesi
ortada. Diğer taraftan, aile içi şiddetin önlenmesine dair yasal düzenleme de
yine bu dönem içerisinde Meclisimizden geçmiştir.
(Mikrofon
otomatik cihaz tarafından kapatıldı) 
BAŞKAN
– Tamamlayalım.
CAHİT
ÖZKAN (Denizli) – Son olarak, vurgulamak istediğimiz son mesele -biraz gürültü
geldiği için, efendim, o meseleyi de ifade etme gereği hissediyorum-
kadınlarımız terör şiddetinin de mağdurudurlar. Bugün PKK terör örgütü,
maalesef, 15-18 yaşları arasında, rüşt yaşına bile erişmeden… İşte
Diyarbakır’da, yüreği yaralı kadınlar, anneler evlatlarını arıyorlar. Şu anda
PKK terör örgütünün elindeki, kaçırılan 15-22 yaş arasındaki kadınlarımız,
evlatlarımız yüzde 70 oranındadır. Terör örgütünün alıkoyduğu 15-18 yaş
arasındaki kadınların, kızlarımızın oranı da yüzde 55’tir. Bunlar kaçırıldıktan
kısa bir süre sonra maalesef her türlü istismarla karşı karşıya kalıyorlar.
Bugüne kadar binden fazla kadın örgütten kaçarak teslim oldu ve itirafçı oldu;
150 itirafçı, örgütün kirli yüzünü anlattı. 
(Mikrofon
otomatik cihaz tarafından kapatıldı) 
SERPİL
KEMALBAY PEKGÖZEGÜ (İzmir) – Örgüt yönetmiyor bu ülkeyi, siz yönetiyorsunuz,
siz!
OYA
ERONAT (Diyarbakır) – Niye savunuyorsun? PKK’yı niye savunuyorsun? Allah Allah!
BAŞKAN
– Tamamlayalım Sayın Özkan. 
CAHİT
ÖZKAN (Denizli) – Maalesef, kaçmayı başaramayanlar ise ajan olarak suçlanarak
infaz edildi. Yani bugün kadınlara karşı şiddeti konuşurken terör şiddetini de
konuşarak ve bu konuda bütün siyasi parti grupları olarak taşın altına elimizi
koymak suretiyle, Allah’ın izniyle, bugün güle oynaya kutladığımız Kadın
Hakları Günü’nü gerçek anlamda, ete kemiğe bürünmüş ve fiiliyata kavuşmuş bir
şekilde kutlayacağımıza yürekten inanıyorum. Bugüne kadar bu mücadeleye destek
veren bütün kadınlarımıza, başta Gazi Mustafa Kemal Atatürk’e ve Gazi
Meclisimize yürekten teşekkür ediyorum.
Tabii,
bugün gündemimiz yoğun, inşallah bütün siyasi parti grupları olarak 144 ve 145
sıra sayılı Teklifleri görüşeceğiz. Diğer taraftan da Türkiye-Libya münhasır
ticari bölge muhtırasını da görüşerek inşallah Meclisimizden geçireceğiz.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Özkan.
CAHİT
ÖZKAN (Denizli) – Müsaadeniz olursa son bir cümle olarak da NATO’yla ilgili bir
hususu ifade etmek istiyorum. 
Hamdolsun,
bugün, geçmişteki yakınmalarımızı bir kenara bırakarak çok yönlü diplomatik
çalışmalarla yolumuza devam ediyoruz. Bakın, eskiden Anadolu coğrafyası için
“Doğu ile Batı arasında köprü” diye ifade ederdik ancak sadece köprü üzerinden
geçilir gibi ülkemizin üzerinden geçilirdi. Ancak bugün, İran ve Rusya’yla
imzalanan Astana ve Soçi Protokolleriyle bir noktada Türkiye'nin uluslararası
alandaki hakları, meşru hakları güvence altına alındı, kabul gördü. Ankara
Anlaşması’yla, İran’la kavgalı olan Amerika nezdinde Türkiye'nin meşru müdafaa
hakkı kabul gördü. Yine bu hafta, Sayın Cumhurbaşkanımız liderliğinde Londra’da
yapılan görüşmelerdeki dörtlü zirvede, İngiltere, Fransa, Almanya ve Türkiye
arasındaki mutabakatla yine Türkiye'nin meşru müdafaa hakkı kabul gördü. 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Özkan.
CAHİT
ÖZKAN (Denizli) – Bu bağlamda, cumhuriyetimizin, Cumhurbaşkanımızın başarısı
millî iradenin başarısıdır, aziz milletimizin başarısıdır. 
Milletimizden
aldığımız ilhamla bu ülkede nice güzel hizmetleri hayata geçireceğimize
inanıyor, yüce Meclisi saygıyla selamlıyorum.
BAŞKAN
– Değerli milletvekilleri, gündeme geçiyoruz.
Başkanlığın
Genel Kurula sunuşları vardır.
VI.- BAŞKANLIĞIN GENEL KURULA SUNUŞLARI
A) Duyurular
1.- Başkanlıkça, 2020 yılı Merkezi Yönetim Bütçe Kanunu Teklifi ile 2018
yılı Merkezi Yönetim Kesin Hesap Kanunu Teklifi’nin Genel Kuruldaki görüşme
programının Türkiye Büyük Millet Meclisi internet sayfasında yer alacağına ve
bastırılarak üyelere dağıtılacağına, bütçe müzakerelerinde üyelerin söz kayıt
işlemleri ve usullerine ilişkin duyuru
BAŞKAN
– Sayın milletvekilleri, 2020 Yılı Merkezi Yönetim Bütçe Kanun Teklifi ile 2018
Yılı Merkezi Yönetim Kesin Hesap Kanunu Teklifi’nin Genel Kurulda görüşülme
takvimine ilişkin Danışma Kurulu önerisi 3 Aralık 2019 Salı günkü 25’inci
Birleşimde kabul edilmiştir.
Bütçe
Kanun Teklifi ile Kesin Hesap Kanunu Teklifi’nin Genel Kuruldaki görüşme
programı Türkiye Büyük Millet Meclisi internet sayfasından yayınlanmış ve
bastırılarak sayın üyelerimize dağıtılmıştır.
Bütçeler
üzerinde şahısları adına söz almak isteyen sayın üyelerin söz kayıt işlemleri 6
Aralık 2019 Cuma günü 11.00 ila 11.30 arasında Büyük Grup Toplantı Salonu’nda
Başkanlık Divanı Kâtip Üyelerince yapılacaktır. Söz kaydını her sayın üyenin
bizzat yaptırması gerekmektedir, başkası adına söz kaydı yapılmayacaktır.
Belirtilen saatlerden sonra söz kayıtları Kanunlar ve Kararlar Başkanlığınca
yapılacaktır. 
Sayın
üyelerin bilgilerine sunulur.
ERKAN
BAŞ (İstanbul) – Sayın Başkan, 60’a göre bir söz talebim var.
BAŞKAN
– Sayın Baş, ben gördüm, vereceğim daha sonra. Bir saniye lütfen.
B) Önergeler
1.- Sakarya Milletvekili Ümit Dikbayır’ın, 5 Aralık 2019 tarihinde Kamu
İktisadi Teşebbüsleri Komisyonu üyeliğinden istifasına dair yazısının
Başkanlığa ulaştığına ilişkin önerge yazısı (4/53)
BAŞKAN
– Sayın milletvekilleri, Sakarya Milletvekili Ümit Dikbayır’ın Kamu İktisadi
Teşebbüsleri Komisyonundan istifasına dair yazısı 5 Aralık 2019 tarihinde
Başkanlığımıza ulaşmıştır. 
Bilgilerinize
sunulur.
Adalet
ve Kalkınma Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
VII.- ÖNERİLER
A) Siyasi Parti Grubu Önerileri
1.- AK PARTİ Grubunun, 145 Sıra Sayılı 21/11/2019 tarihli ve 7193 Sayılı
Dijital Hizmet Vergisi ile Bazı Kanunlarda ve 375 Sayılı Kanun Hükmünde
Kararnamede Değişiklik Yapılması Hakkında Kanun ve Anayasa’nın 89’uncu ve
104’üncü Maddeleri Gereğince Cumhurbaşkanınca Bir Daha Görüşülmek Üzere Geri
Gönderme Tezkeresi ile Plan ve Bütçe Komisyonu Raporu ve 146 sıra sayılı Kanun
Teklifi’nin kırk sekiz saat geçmeden Gündem’in "Kanun Teklifleri ile
Komisyonlardan Gelen Diğer İşler” kısmının sırasıyla 1’inci ve 2’nci sıralarına
alınmasına ve diğer işlerin sırasının buna göre teselsül ettirilmesine; Genel
Kurulun 5 Aralık 2019 Perşembe günkü birleşiminde 144 sıra sayılı Kanun
Teklifi’nin görüşmelerinin tamamlanmasına kadar çalışmalarını sürdürmesine
ilişkin önerisi 
Türkiye Büyük Millet Meclisi Başkanlığına
Danışma
Kurulu 5/12/2019 Perşembe günü (bugün) toplanamadığından, İç Tüzük’ün 19’uncu
maddesi gereğince grubumuzun aşağıdaki önerisinin Genel Kurulun onayına
sunulmasını arz ederim.
 Cahit
Özkan
 Denizli
 AK
PARTİ Grup Başkan Vekili
Öneri:
Bastırılarak
dağıtılan 145 sıra sayılı 21.11.2019 Tarihli ve 7193 Sayılı Dijital Hizmet
Vergisi ile Bazı Kanunlarda ve 375 Sayılı Kanun Hükmünde Kararnamede Değişiklik
Yapılması Hakkında Kanun ve Anayasanın 89 uncu ve 104 üncü Maddeleri Gereğince
Cumhurbaşkanınca Bir Daha Görüşülmek Üzere Geri Gönderme Tezkeresi ile Plan ve
Bütçe Komisyonu Raporu ve 146 sıra sayılı Kanun Teklifi’nin kırk sekiz saat
geçmeden gündemin "Kanun Teklifleri ile Komisyonlardan Gelen Diğer İşler”
kısmının sırasıyla 1’inci ve 2’nci sıralarına alınması ve diğer işlerin
sırasının buna göre teselsül ettirilmesi; Genel Kurulun 5 Aralık 2019 Perşembe
günkü (bugün) birleşiminde 144 sıra sayılı Kanun Teklifi’nin görüşmelerinin
tamamlanmasına kadar çalışmalarını sürdürmesi önerilmiştir.
BAŞKAN
– Öneri üzerinde söz talebi? Yok.
Öneriyi
oylarınıza sunuyorum: Kabul edenler… Kabul etmeyenler… Öneri kabul edilmiştir.
Gündemin
“Seçim” kısmına geçiyoruz.
VIII.- SEÇİMLER
A) Komisyonlarda Açık Bulunan Üyeliklere Seçim
1.- Kamu İktisadi Teşebbüsleri Komisyonunda boş bulunan üyeliğe seçim
BAŞKAN
- Kamu İktisadi Teşebbüsleri Komisyonunda boş bulunan ve İYİ PARTİ Grubuna
düşen 1 üyelik için Denizli Milletvekili Yasin Öztürk aday gösterilmiştir.
Oylarınıza
sunuyorum: Kabul edenler… Kabul etmeyenler… Kabul edilmiştir.
Sayın
Baş, buyurun.
V.- AÇIKLAMALAR (Devam)
42.- İstanbul Milletvekili Erkan Baş’ın, 3 Aralık günü Genel Kurulda
okunan Danışma Kurulu önerisine ret oyu kullandığına, Meclis Başkanlığına
verdiği dilekçeyle 2020 yılı Merkezi Yönetim Bütçe Kanunu Teklifi ile 2018 yılı
Merkezi Yönetim Kesin Hesap Kanunu Teklifi üzerinde yapılacak görüşmelere
ilişkin söz talebinde bulunduğuna, İç Tüzük 60 ve 61’de söz alma ile söz
sırasının nasıl dağıtılacağının tanımlandığına ilişkin açıklaması 
ERKAN
BAŞ (İstanbul) – Teşekkür ediyorum Sayın Başkan.
Tabii,
biraz evvel okuduğunuz karar mıydı, duyuru muydu tam anlayamadım, sanırım
açıklarsınız bir süre sonra. 
Şimdi,
değerli arkadaşlar, geçtiğimiz gün, 3 Aralık günü burada bir Danışma Kurulu
önerisi okundu ve ben kişisel olarak ret oyu verdim ama Meclisin büyük bir
çoğunluğu, bütün gruplar uzlaşı hâlinde o Danışma Kurulu önerisini karar hâline
getirdiler. Doğru bulmamakla birlikte uymak dışında bir seçeneğim yok bu alınan
karara ve buna uygun davranmamız gerekiyor fakat bizim elimizde de bir Meclis
İçtüzüğü var. Ben, Danışma Kurulu kararı çıkar çıkmaz, karar burada okunduğu
andan hemen sonra Meclis Başkanlığına, bütçe üzerine yapılacak görüşmelere
ilişkin Danışma Kurulunun aldığı kararı ekleyerek bu karar kapsamında bütçe
üzerine şahsım adına söz talebinde bulunduğumu bir dilekçeyle bildirdim
çarşamba günü. 
(Mikrofon
otomatik cihaz tarafından kapatıldı)
BAŞKAN
– Buyurun.
ERKAN
BAŞ (İstanbul) - Şimdi, bu dilekçeye herhangi bir yanıt verilmedi. Bugün sabah
saatlerinde benim Meclisteki odam aranıyor ve cuma günü saat on birde söz
talebinde bulunan bütün milletvekillerinin kişisel olarak gelmesi gerektiğini
söylüyorlar. Şimdi, arkadaşlar İç Tüzük 60 söz almayı tanımlıyor, 61’de söz
sırası nasıl dağıtılır tanımlanıyor. “Söz, kayıt ve istem sırasına göre
verilir.” diyor. Şimdi, eğer benden önce başvurmuş bir arkadaşımız varsa tabii
ki ben onun hakkını istemiyorum. Fakat, zaten ortada bir başvuru varken bu yeni
usul uygulamasını doğru bulmadığımı paylaşmak istiyorum. Şimdi, teamüller
oluşabilir, fakat teamüllerin mevcut İç Tüzük’ün geliştirilmesi,
kolaylaştırılması, demokratikleştirilmesi doğrultusunda kullanılması gerekir.
Zaten, şahıslar adına yapılan konuşmaların gruplar tarafından belirlenmesi İç
Tüzük’ün…
(Mikrofon
otomatik cihaz tarafından kapatıldı)
BAŞKAN
– Tamamlayalım.
ERKAN
BAŞ (İstanbul) – Dolayısıyla, zaten gruplar adına sayısız konuşma yapılırken
şahıslara İç Tüzük’ün tanıdığı hakkın da grupların kendi arasında oluşturduğu
bir mutabakatla belirlenmesi ve bu gruplar eğer uygun bulurlarsa, eğer teveccüh
ederlerse grubu olmayan partilerin ya da bağımsız milletvekillerinin konuşması
usulü bana sorarsanız İç Tüzük’e aykırıdır. Dolayısıyla, şahıslara tanınan
hakların şahıslar tarafından kullanılmasının yolunun ve yönteminin
geliştirilmesi gerektiğini düşünüyorum. Uğradığım mağduriyeti de Genel Kurulla
ve Başkanlık Divanıyla paylaşmış oluyorum.
Teşekkür
ederim.
BAŞKAN
– Sayın Baş, kayıtlara geçen bu ifadelerinizi Kanunlar ve Kararlardaki
arkadaşlarımız inceleyecekler, taleplerinize bakacaklar. Benim yaptığım bir
duyuruydu, arkadaşlarımız sizin taleplerinizi birazdan tutanakları aldıktan
sonra tekrar değerlendirerek inceler ve size de bilgi verirler.
Değerli
milletvekilleri, şimdi birleşime on dakika ara veriyorum ve kadın
milletvekillerimizi –arzu ederlerse- odamda bir çay içmeye davet ediyorum.
Kapanma Saati: 15.44
İKİNCİ OTURUM
Açılma Saati: 16.15
BAŞKAN: Başkan Vekili Levent GÖK
KÂTİP ÜYELER: Mustafa AÇIKGÖZ (Nevşehir), Barış
KARADENİZ (Sinop)
-----0-----
BAŞKAN
– Türkiye Büyük Millet Meclisinin 27’nci Birleşiminin İkinci Oturumunu
açıyorum. 
Değerli
milletvekilleri, alınan karar gereğince gündemin “Kanun Teklifleri ile
Komisyonlardan Gelen Diğer İşler” kısmına geçiyoruz. 
1’inci
sıraya alınan, 21.11.2019 Tarihli ve 7193 Sayılı Dijital Hizmet Vergisi ile
Bazı Kanunlarda ve 375 Sayılı Kanun Hükmünde Kararnamede Değişiklik Yapılması
Hakkında Kanun ve Anayasanın 89 uncu ve 104 üncü Maddeleri Gereğince
Cumhurbaşkanınca Bir Daha Görüşülmek Üzere Geri Gönderme Tezkeresi ile Plan ve
Bütçe Komisyonu Raporu’nun görüşmelerine başlıyoruz. 
IX.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- 21/11/2019 Tarihli ve 7193 Sayılı Dijital Hizmet Vergisi ile Bazı
Kanunlarda ve 375 Sayılı Kanun Hükmünde Kararnamede Değişiklik Yapılması
Hakkında Kanun ve Anayasanın 89 uncu ve 104 üncü Maddeleri Gereğince
Cumhurbaşkanınca Bir Daha Görüşülmek Üzere Geri Gönderme Tezkeresi (1/279) ile
Plan ve Bütçe Komisyonu Raporu (S. Sayısı: 145) (x)(xx)
BAŞKAN
– Komisyon? Yerinde. 
Komisyon
Raporu 145 sıra sayısıyla bastırılıp dağıtılmıştır. 
Sayın
milletvekilleri, 21.11.2019 Tarihli ve 7193 Sayılı Dijital Hizmet Vergisi ile
Bazı Kanunlarda ve 375 Sayılı Kanun Hükmünde Kararnamede Değişiklik Yapılması
Hakkında Kanun’un 50’nci maddesi Cumhurbaşkanınca uygun bulunmayarak, bir daha
görüşülmek üzere, bu hususta gösterilen gerekçeyle birlikte Başkanlığımıza geri
gönderilmiştir. 
Plan
ve Bütçe Komisyonu, Cumhurbaşkanlığının geri gönderme tezkeresine konu 50’nci
maddeyi kanun metninden çıkarmıştır. Anayasa’nın 89’uncu maddesinin ikinci
fıkrasında “Cumhurbaşkanınca kısmen uygun bulunmama durumunda, Türkiye Büyük
Millet Meclisi sadece uygun bulunmayan maddeleri görüşebilir.” hükmü, İç
Tüzük’ün 81’inci maddesinin son fıkrasında ise “Cumhurbaşkanınca yayımlanması
kısmen uygun bulunmayan ve bir daha görüşülmek üzere Türkiye Büyük Millet
Meclisine geri gönderilen kanunların sadece uygun bulunmayan maddelerinin
görüşülmesine kanunun görüşmelerine başlamadan önce Genel Kurulca görüşmesiz karar
verilebilir. Bu durumda, sadece uygun bulunmayan maddelerle ilgili görüşme
açılır. … Kanunun tümünün oylaması her halde yapılır.” hükmü yer almaktadır. 
Bu
hükümlere göre, geri gönderilen kanunun tümünün veya sadece Cumhurbaşkanınca
uygun bulunmayan maddelerinin görüşülmesi Genel Kurulun kararına bağlıdır ancak
Cumhurbaşkanınca kısmen uygun bulunmayarak bir daha görüşülmek üzere geri
gönderilen kanunun 50’nci maddesi Komisyon tarafından kanun metninden
çıkarıldığından kısmen görüşülecek bir husus kalmamıştır.
Kanunun
diğer maddelerinin görüşülüp görüşülmemesi konusunda Genel Kurulun kararını
alacağım. 
Kanunun
diğer maddelerinin görüşülmemesini Genel Kurulun oylarına sunuyorum: Kabul
edenler… Kabul etmeyenler… Kabul edilmiştir. 
Değerli
milletvekilleri, kanunun tümünün oylanmasından önce, gruplarımızın iradesinin
birleşmesiyle, emsal de teşkil etmemek üzere sayın grup başkan vekillerine ya
da yetki verdikleri sözcülerine kürsüden beşer dakika olmak üzere söz
vereceğim. 
İlk
söz İYİ PARTİ Grubu adına Grup Başkan Vekili Kocaeli Milletvekilimiz Sayın
Lütfü Türkkan’da. 
Buyurun
Sayın Türkkan. (İYİ PARTİ sıralarından alkışlar)
Süreniz
beş dakika. 
LÜTFÜ
TÜRKKAN (Kocaeli) – Sayın Başkan, değerli milletvekilleri; önce Adalet ve
Kalkınma Partisi Grubuna bakmak istiyorum, ilk defa böyle bir şeye şahitlik
ediyorlar. Burada onayladıkları bir kanunun Cumhurbaşkanı tarafından veto
edilmesi karşısında ruh hâllerini merak ediyorum. O yüzden iyice seyretmek
istiyorum arkadaşlarımızı, yüzlerine bir bakmak istiyorum. 
Zor
bir şeydir tabii. Yani ben düşünüyorum, burada ısrarla “Arkadaşlar, yapmayın,
etmeyin, yanlış işler yapıyorsunuz.” dedik “Hayır efendim, olur mu; bu,
ekonomiyle ilgili; bu, enerjiyle alakalı.” deyip bizleri dinlemediniz,
alkışladınız, Sayın Cumhurbaşkanı toplumda uyandırdığı infiali görerek haklı
bir tavırla yasayı veto edince bu sefer dönüp onu alkışladınız. Yani Türk
siyasi tarihinde bu tavrınız hiç unutulmayacak. Hem kanunun kabul edilmesini
hem de kanunun veto edilmesini alkışlayan tek siyasi parti grubu olarak Türk
siyasi tarihine geçtiğinizi buradan rahatlıkla söyleyebilirim. Zor bir durum
olduğunu biliyorum ama dün bir arkadaşımız, benim de çok sevdiğim bir
arkadaşımız çok güzel bir şey söyledi. “Ağabey, bizi Adalet ve Kalkınma Partisi
Genel Başkanı yanılttı, Allah’tan Cumhurbaşkanı var, o bu işi kurtardı.”
Hakikaten zor bir iş. Yani kanunu hazırlarken Cumhurbaşkanı hazırlatıyor, veto
eden Cumhurbaşkanı. Bu sistemin, Cumhurbaşkanlığı hükûmet sisteminin nasıl
garabet bir sistem olduğunu göstermek açısından aslında bu kanun bile çok
önemli bir örnek teşkil edebilir. Yani ısrarla bahsediyoruz bir yılı aşan bir
süreçte Cumhurbaşkanlığı hükûmet sistemi hiçbir şey getirmedi bu ülkeye, olumlu
getirdiği hiçbir şey yok emin olun. Belki burada durumunuz gereği, konumunuz
gereği Cumhurbaşkanlığı hükûmet sisteminin ne kadar mükemmel bir sistem
olduğundan bahsediyorsunuz ama ben biliyorum ki konuşmanız bittikten sonra “Ya,
bu sistem de pek iyi oturmadı bu ülkeye.” diyebiliyorsunuz. 
Ben
geleyim esas meseleye. Cumhurbaşkanımızın veto etmesinden sonra termik
santrallerin bacaları ne olacak? Ben şimdi onu size soruyorum. Bundan sonra ne
yapacağız? Bu santraller çalışacak mı, çalışmaya devam edecek mi? Yoksa, Çevre
Bakanlığının munzam cezalarını ödemek kaydıyla -kâr marjları çok yüksek
kuruluşlar bunlar- bu cezaları ödemek kayıt ve şartıyla üretmeye devam
edecekler mi? Eğer sadece para alacaksanız, bunlar da üretime devam edecekse bu
vetonun hiçbir karşılığı olmaz. Yani Sayın Cumhurbaşkanının veto ettiği, meri
olan bu kanunun ilgili maddesi burada çıkarıldığında eğer bu termik santraller
üretmeye devam ederse bu vetonun hiçbir gerekçesini anlatamazsınız millete.
SALİH
CORA (Trabzon) - Kapatılsın mı?
LÜTFÜ
TÜRKKAN (Devamla) – Kapatılmasın, tabii ki kapatılmasın. Bunların hepsi de
ekonomik bir değer. Ama bakın bu insanlar teşvikler aldılar, bu insanlar
krediler aldılar, sizler aracılık ettiniz. Sizler bu konuda ciddi işler takip
ettiniz. Ama bunlar bacalara filtre takılması konusunda bugüne kadar tek bir iş
yapmadılar, sipariş dahi vermediler yani filtreleri sipariş dahi vermediler
bırakın monte etmeyi, bundan sonra bu işin sipariş süreci var, monte süreci
var, ciddi bir zaman aralığı gerekiyor. Bunun vebali de yine sizin biliyor
musunuz? Sebebi: Bu insanlara verdiğiniz parayı, verdiğiniz teşviki takip edip
filtreleri taktırmadınız. Çünkü onların her birisinin bu mevcut sıralarda
oturanlarla organik bir bağı var, maalesef, üzülerek söylüyorum. Kimsenin
şahsını itham etmek istemiyorum, bu konuda organik bağı olmayan arkadaşlardan
da özür dileyerek söylüyorum ama onların burada, bu sıralarda oturanların
bazılarıyla organik bağları var. Dolayısıyla o organik bağların kurduğu
lobilerle bugüne kadar geldiler ama bugün oyun bozuldu. Benim buradan sizden
ricam şu… “Arkadaşlar, biz kanunun gereğini yapıyoruz. Ne yapıyoruz? Bunlar
yasal olmayan bir şekilde üretim yapıyorlar, biz de ceza kesiyoruz.” O
insanların ölmesinin önüne geçmez bu kesilen cezalar. Yani ceza kestiniz diye
Afşin Elbistan’daki, diğer termik santrallerin bulunduğu yerlerdeki o
santraller insan ölümlerinin önüne geçemez ödedikleri cezalarla. Yapılacak bir
tek şey var: Bunların, bu termik santrallerinin bacalarına emisyon
filtrelerinin mutlaka ve mutlaka bir an önce takılmasını temin etmek. Onunla
ilgili mühendislik hizmeti mi verirsiniz, onunla ilgili satın alma hizmeti mi
verirsiniz… Bu işlerden çok anlayan arkadaşlar var aranızda, ben biliyorum,
onlar bu konuda rehberlik etsinler. 
SALİH
CORA (Trabzon) – Daha önce yapmış gibi konuşuyorsunuz. 
LÜTFÜ
TÜRKKAN (Devamla) – Daha önce müşavirlik yaptıkları bu firmalara,
milletvekilliklerinden önce müşavirlik yaptıkları bu firmalara bu diğer
konularda da bu sefer Allah rızası için, bu sefer milletin menfaati için bir an
önce müşavirlik yapmaya devam etsinler.
(Mikrofon
otomatik cihaz tarafından kapatıldı)
LÜTFÜ
TÜRKKAN (Devamla) – Sayın Başkanım, bitiriyorum.
BAŞKAN
– Devam edin, zamanımız var.
LÜTFÜ
TÜRKKAN (Devamla) – Bu vesileyle, tekrar söylüyorum: Bu saatten sonra,
filtreler takılana kadar bu santrallerin üretim yapması bu ülkede cinayet
sebebidir. Sizler de bu işe müsaade ederseniz bu cinayetlerin cürmü olursunuz.
Hepinize
saygılar sunuyorum.
Sağ
olun, var olun. (İYİ PARTİ sıralarından alkışlar)
BAŞKAN
– Söz sırası Milliyetçi Hareket Partisi Grubu adına Grup Başkan Vekili Sayın
Akçay’da. (MHP sıralarından alkışlar)
Sayın
Akçay, beş dakikalık sürenin sonunda süre ilave etme şansımız var, rahat
konuşun.
ERKAN
AKÇAY (Manisa) – Teşekkür ederim Sayın Başkan.
Sayın
Başkan, değerli milletvekilleri; Genel Kurulu saygıyla selamlıyorum. 
Hepimizin
bildiği üzere, termik santrallere baca gazı filtresi takılmasına ilişkin ve
bunu bir süre daha çeşitli şarta bağlayıp uzatan madde Sayın Cumhurbaşkanı
tarafından veto edildi ve yeniden görüşülmek üzere Meclise iade edildi. Bu
husustaki görüşmeler dün Plan ve Bütçe Komisyonunda tamamlandı ve bu maddenin
geri çekilme oylaması da yapıldı. Şimdi de Genel Kurulda bu hususu görüşüyoruz.

Değerli
milletvekilleri, Sayın Cumhurbaşkanının bu veto yetkisini kullanması elbette
anayasal bir haktır, Sayın Cumhurbaşkanı da bu hakkı kullanmıştır. Son söz
sahibi de yine, Türkiye Büyük Millet Meclisidir. Eski, Anayasa değişikliğinden
evvelki sistemde de olduğu gibi şimdi de olduğu üzere son söz Türkiye Büyük
Millet Meclisinde ve belli bir çoğunlukla, salt çoğunlukla bir karar vereceğiz
ve oylamayı gerçekleştireceğiz. 
Meclis,
söz konusu düzenlemeyi Cumhurbaşkanının gerekçeleri doğrultusunda
değiştirebilir, düzenlemeyi çıkarabilir ya da olduğu gibi kabul edebilir. Bütün
bu süreçlerde son söz Türkiye Büyük Millet Meclisinin. Özetle, Meclis,
Cumhurbaşkanlığı hükûmet sisteminde güçlendirilmiş bir konuma sahiptir ve bu
konumdan kaynaklanan hak, yetki ve sorumluluklarını da yerine getirmeye devam
edecektir. 
Bu
ilgili düzenlemenin içeriğine dair görüşlerimizi kısaca tekrarlamak isterim:
Teklifin Genel Kuruldaki görüşmeleri esnasında Milliyetçi Hareket Partisi Grubu
adına, 13 Kasım 2019 tarihinde, konuşmacımız Konya Milletvekilimiz Sayın
Mustafa Kalaycı’ydı ve Milliyetçi Hareket Partisi Grubu adına bu kürsüde
partimizin görüşlerini de dile getirmişti ve onları da şimdi tekrar okumakla
birlikte, bundan evvel de yine aynı konuyla alakalı geçmiş yıllarda gelen
maddeyle ilgili görüşlerimiz de aynıdır yani bu görüşlerimiz değişmemiştir. 
“Komisyonda
teklife eklenen maddeyle, termik santrallerin çevre mevzuatına uyumuna dair
yeni bir düzenleme daha yapılmıştır ve 2013 yılında çıkarılan Elektrik Piyasası
Kanunu’yla çevre mevzuatına uyumun 31/12/2018’e kadar tamamlanması öngörülmüş
ve bu sürenin üç yıl uzatılması konusunda Bakanlar Kuruluna yetki verilmiştir.
Anayasa Mahkemesi bu yetkiyi sağlıklı ve dengeli bir çevrede yaşama hakkından
uzun süreli vazgeçilemeyeceği gerekçesiyle iptal etmiştir. Ancak 2016 yılında
6719 sayılı Kanun’la süre 31/12/2019’a kadar uzatılmıştır. Milliyetçi Hareket
Partisi, gerek ilk düzenlemeye gerekse bu düzenlemeye karşı çıkmıştır.
İnsanımızın yaşama hakkını ilgilendiren bu konuda firmaların yıllardır
yükümlülüklerini yerine getirmemiş olması büyük bir sorumsuzluktur. Yapılan
düzenleme ve yaptırımlar titizlikle uygulanarak söz konusu tesislerin
bacalarına gerekli filtrelerin bir an önce taktırılması sağlanmalıdır.” Bunları
tutanaktan okudum.
Özetle,
Milliyetçi Hareket Partisinin duruşu, baca gazı filtrelerinin bir an önce
takılması ve aksi bir durumda da denetim ve yaptırım sürecinin işletilmesidir.
Tüm bu gelişmeler neticesinde görülmüştür ki baca gazı filtreleri konusunda
yasama, yürütme ve kamuoyu üçgeninde çevre ve insan sağlığı temelinde ortak bir
duruş ve bilinç oluşmuştur. Öncelikle bu husustan duyduğumuz memnuniyeti ifade
etmek isterim. Çevre sorunları günümüz dünyasının en önemli meselelerinden
biridir. Bugün ülkemiz, ortak duruş ve bilinci tüm çevre meselelerinde korumak
ve sürdürmek suretiyle bir örnek olma fırsatını yakalamıştır.
(Mikrofon
otomatik cihaz tarafından kapatıldı) 
BAŞKAN
– Buyurun, devam edin. 
ERKAN
AKÇAY (Devamla) – Bununla birlikte, termik santraller özelinde konuşmak
gerekirse, özellikle sermaye sahiplerinin santral çalışanları üzerinden süreci
bir sopa olarak kullanmalarının da önüne geçilmelidir. Santrallerde çalışan
binlerce işçimizin, bu işlerden geçimini sağlayan on binlerce vatandaşımızın
hakları mutlaka gözetilerek korunmalıdır. İşçilerimizin işten çıkarılma
tehditleriyle karşı karşıya kalmaları mutlaka engellenmelidir. Sermaye sahiplerinin
yani girişimcilerin yasama, yürütme ve kamuoyu iradesine karşı bir tutum
almalarına ve tehditlerine karşı devlet olmanın gereği yerine getirilmeli,
gerek yürütmenin gerekse de yasamanın iradesi devam ettirilerek korunmalıdır. 
Bunun
için yapılması gereken, bir taraftan baca gazı filtreleri için kanunda
öngörülen sürecin uygulanması -ki buna göre 1 Ocak 2020 tarihinden itibaren
yapılacak denetimler neticesinde kapatılmaya kadar gidecek bir yaptırım süreci
var- diğer taraftan da termik santral işçilerinin korunmasıdır.
Bu
düşüncelerle konuşmama son verirken Meclisimizin kararının hayırlı olmasını
diliyor, muhterem heyetinizi bir kez daha saygıyla selamlıyorum. (MHP ve AK
PARTİ sıralarından alkışlar)
BAŞKAN
– Söz sırası, Halkların Demokratik Partisi Grubu adına Grup Başkan Vekili Sayın
Hakkı Saruhan Oluç’a aittir. (HDP sıralarından alkışlar)
Süreniz
beş dakika ama devamı var. 
HAKKI
SARUHAN OLUÇ (İstanbul) – Teşekkürler Sayın Başkan.
Sayın
vekiller, saygıyla selamlıyorum.
Ne
desek diye düşünüyoruz hakikaten yani çok konuştuk bunu fakat bir türlü
halledemedik.
Aslında
olması gereken şey, bu Mecliste, hem Komisyonda hem bu Genel Kurulda hem de
yaptığımız çeşitli ikili görüşmelerde bu konuda bir çözüm bulunması.ve Meclisin
gerçekten iradesini göstererek bir adım atmasıydı ama olmadı bu. Neden olmadı?
Çünkü enerji alanında çalışan lobi harekete geçti ve siz, iktidar partisi
olarak o lobiyi engelleyemediniz, o lobinin çıkarları doğrultusunda hareket
ettiniz; bu durum çok açık ortada. 
Şimdi,
bakın, 13 santrali kapsıyor filtre takılması meselesi ve çevre lisansı olmayan
bu santrallerin toplam elektrik gücü 8.350 megavat civarında. Türkiye’de
bulunan kömür ve linyit yakıtlı 42 termik santralin toplam gücü ise 19.456
megavat civarında yani aşağı yukarı o santraller bunun yarısı kadar. Şimdi, 3
kez uzatıldı süre, bu firmalara fırsat tanındı, bu firmalara inanılmaz
teşvikler verildi, paralar verildi. Niye bu paralar verildi? Niye bu fırsatlar
tanındı? Filtre taksınlar diye. Ne yaptılar? O teşvikleri, paraları bir güzel
ceplerine indirdiler, filtreleri takmadılar. Neden? Kâr hırsı “Daha çok
kazanacağız, daha çok kazanacağız.” diye yaptılar bunu. Siz bunu biliyorsunuz,
bu 13 firmanın hepsi aslında sizin çok yakın ilişkilerinizin olduğu firmalar.
Bunu da biliyorsunuz, biz de biliyoruz; o para hırsı, insan yaşamı, doğa hakkı
ve canlı hakkının önüne geçti. Böyle bir durumla karşı karşıyayız. Yani halkın
ölmesi, zehirlenmesi, hastalanması önemli değil, yeter ki şirketler parayı
kazansınlar diye düşünüldü. 
Bakın,
Dünya Sağlık Örgütünün raporlarına göre, dünya çapında her yıl yaklaşık 7
milyon insan hava kirliliği nedeniyle hayatını kaybediyor, 7 milyon insan. 2019
yılı için sağlık açısından en önemli 10 tehdit arasında ilk sırada hava
kirliliği ve iklim değişikliğiyle ilgili sorunlar var, bundan kaynaklı sağlık
sorunları var. OECD’nin, 2019’da, Türkiye özelinde yayımladığı rapora göre,
hava kirliliğine bağlı ölümlerin sayısı 30 bini geçiyor. İnsan sağlığından söz
ediyoruz ya, çevre ve halk sağlığından söz ediyoruz ve altı yıldır bütün
teşviklere rağmen, bu firmalar para hırsıyla bu çevre ve halk sağlığını
çiğnemiş oldular. 
Şimdi,
bakın, sayın vekiller, mesele sadece bu firmalarla ilgili değil. Dünyada çok
ciddi bir kriz yaşanıyor, bir iklim krizi yaşanıyor, biz size bunu anlatmaya
çalışıyoruz. Siz ona “dünyada iklim değişikliği” diyorsunuz ama esas mesele,
bir iklim krizi yaşanıyor. Yapısal değişiklikleri gerektiriyor bu iklim krizi.
Bir iklim adaletini sağlayabilmek için, doğa ve canlı haklarını geçerli
kılabilmek için yapısal önlemlerin alınması gerekiyor, yapısal değişikliklerin
yapılması gerekiyor. Geçici tedbirler çözüm değil. 
Şimdi,
birçoğunuz şöyle düşünüyorsunuz, konuşuyorsunuz da oradan biliyorum: İklim
krizi, sadece emperyal devletlerin yarattığı bir kriz. Ya, öyle değil. İklim
krizi, evet, emperyal devletlerin burada çok büyük bir suçu var, o ülke
halklarının sorunu hâline gelmiş aynı zamanda ama dünyadaki bütün ülke
halklarının sorunu hâline gelmiş vaziyette, bizlerin de sorunu. Çünkü iklim
krizi, su ve gıda krizini de tetikliyor yani doğa ve canlı haklarının
çiğnenmesine yol açıyor. Bunun dünyada demografik değişimlere ve göçlere yol
açma ihtimali çok yükselmiş vaziyette. Mesele, bu kadar ciddi bir mesele.
Dolayısıyla bugün dünyanın hangi ülkesinde olunursa olunsun -biz Türkiye’den
bahsediyoruz şimdi- politikalar oluşturulurken ekolojik sistemi, dengeleri ve
iklim adaletini, sosyal adaleti gözeterek politikalar oluşturulması gerekiyor.
Bunun için size, bu maddeyi böyle yapmayın diye neredeyse bütün gruplar yalvardı;
Cumhuriyet Halk Partisi, İYİ PARTİ, Halkların Demokratik Partisi, grubu olmayan
partilerden tek tek arkadaşlar yalvardı. Yok “Nuh dediniz, peygamber” demediniz
ya! Enerji sektörü Türkiye’de denetlenemeyen bir hâle geldi, özellikle
özelleştirmeler sonucunda buradaki firmaların kâr ve kazanç hırsı
denetlenemeyen bir hâle geldi ve kamu yararı ilkesi çiğneniyor, göz ardı
ediliyor. İşte bu nedenle bu ertelemeyi tekrar gündeme getirdiniz. 
(Mikrofon
otomatik cihaz tarafından kapatıldı) 
BAŞKAN
– Devam edin, bir beş dakika daha ilave ediyorum.
HAKKI
SARUHAN OLUÇ (Devamla) – Teşekkür ederim Sayın Başkan, o kadar uzatmayacağım. 
Şimdi,
bu 50’nci maddeyi buradan çıkararak bu sorunu bu şekilde aşmış olmuyoruz. Bu
sorun ortada. Şimdi, bunu çıkardık ama bundan sonra nasıl devam edilecek, bu
konuda neler yapılacak; bunları tartışmak gerekiyor. Şimdi, soruyoruz: Şu ana
kadar takılan filtre var mı? Cevap yok. Kimler takmıştır? Cevap yok. Hiçbiri de
takmamış olabilir. Peki, takılmayanlara ne yapacaksınız bundan sonra yani “Cezasını
verin, bacalardan duman tütmeye devam etsin.” mi diyeceksiniz? Kazandıkları
paraların yanında bakacak olursanız, o cezalar trafik cezası gibi cezalar.
Şimdi, bu, çok ciddi bir sorun, bunun cevabı henüz verilmiş değil ve bunu da
tartışmamız gerekiyor. Yani bugün, şimdi, bu 50’nci maddeyi çıkardık; bitti,
olmuyor bu mesele. Dolayısıyla bu konu ciddi bir tartışma konusu olarak
önümüzde duruyor. 
Bir
önemli mesele de çalışanlar meselesi. Biz bu meseleyi tartışırken hep karşımıza
şu geldi: Bu konuyu daha fazla ertelemeyelim, bir çözüm bulunsun dedik. “E, ne
olsun, kapatılsın da çalışanlar işsiz mi kalsın?” Yani çalışanlar meselesi,
âdeta bir şantaj konusu olarak karşımıza geldi. Ya, kimsenin işsiz kalmasını
istemiyoruz. Mutlaka, orada çalışanların istihdam edileceği alanlar yaratılması
gerekiyor, kamunun burada devreye girmesi gerekiyor. Bir tek kişi bile tabii ki
işsiz kalmamalı. Olur mu öyle şey? Ama şöyle bir çelişki mi… Bize “Bu
seçeneklerden birini seçin?” mi diyorsunuz? Yani insanlar çalışsın, ölüm yaratacak
bir kirlilik üretsinler, paralarını kazansınlar ama sonunda erken ölsünler;
çocukları, anneleri, babaları, bacıları, kardeşleri ölebilir, hastalanabilir.
Böyle bir şey olabilir mi? Dolayısıyla bu çelişkiyi de çözmemiz gerekiyor. Kamu
burada nerede devreye girmelidir? Eğer orada kapanmak zorunda olan yerler -ki
oraya da geleceğim biraz sonra- bunlar için de kamu devreye girmeli ve herkese
istihdam imkânı sağlamalıdır. Yani bir tek işçi kardeşimiz bile bu nedenle
işsiz kalmamalıdır, evine ekmek götüremez duruma gelmemelidir. Bütün dünya bunu
tartışıyor, fosil yakıtlar meselesini. Bugün dünyadaki iklim krizinin en önemli
nedenlerinden bir tanesi fosil yakıtlar meselesi. Biz buna gözümüzü
kapatamayız. Türkiye, Paris Anlaşması’na imzasını atmadı, daha imza atmadan “Şu
maddeye çekince koyarım, bu maddeye çekince koyarım.” diye tartışıyor; böyle
olmaz. Bu mesele, dünyanın önemli bir meselesi. Demek ki o zaman bizim de fosil
yakıtları çevreye ve insan sağlığına zararlı hâle gelmekten nasıl kurtaracağız
ve bir geçiş süreci içinde, bir zaman içinde bu fosil yakıtlarla enerji
üretiminden nasıl uzaklaşacağız, bunu tartışmamız gerekiyor, bu konuyu ele
almamız gerekiyor; bunu da yapmıyorsunuz. Ama bütün bunları yapmazsanız bilin
ki bu fosil yakıtların kullanılması sonucunda ortaya çıkan hava kirliliği,
çevre kirliliği, doğa ve canlı haklarının çiğnenmesi, insanların yaşam hakkının
çiğnenmesi meselesi er ya da geç gelip sizleri bulacaktır.
Dolayısıyla
biz bir kere daha söyleyelim: Bu meseleyi “Cumhurbaşkanı, kuvvetler ayrılığını
kullandı da doğru yolu gösterdi.” diye hiç söylemeyin çünkü biz size doğru yolu
defalarca gösterdik, siz görmek istemediniz. Şimdi, onun için, belki bundan
sonra aklınız başınıza gelir, hep birlikte otururuz bu konuyu tartışırız,
sorunları aşabilmek için çözüm yollarını hep birlikte üretiriz. 
Teşekkür
ediyorum dinlediğiniz için. (HDP sıralarından alkışlar)
BAŞKAN
– Söz sırası, Cumhuriyet Halk Partisi Grubu adına Grup Başkan Vekili Sayın
Özgür Özel’de. (CHP sıralarından alkışlar) 
Süreniz
beş artı beş.
ÖZGÜR
ÖZEL (Manisa) – Sayın Başkan, değerli milletvekilleri; hepinizi saygıyla
selamlıyorum. 
Öncelikle,
Adalet ve Kalkınma Partisi Genel Başkanı Sayın Recep Tayyip Erdoğan, beş buçuk
yıldır Cumhurbaşkanlığı görevinde, beş buçuk yıldır kullandığı yetkilerden
Anayasa’nın kendisine verdiği bir hakkı ilk kez kullandı, ilk kez. Bunun için,
öncelikle Cumhuriyet Halk Partisine, Halkların Demokratik Partisine, İYİ
PARTİ’ye, çevre örgütlerine ve çevre duyarlılığı içinde davranan herkese
teşekkür etmek gerekiyor. Aslında burada kullanılan güç, anayasal bir güç
değil, anayasal bir hak değil; OHAL’le bastırılmış toplumsal muhalefete, her
türlü baskıya, her türlü şiddete rağmen bu toplumda hâlâ muhalefeti diri
tutabilen bizlerin ve bizlerin arkasında bize güç veren yüreklerin başarısıdır.
Eğri
oturup doğru konuşacağız, on gün önce hem de bu santrallerin bulunduğu
ilçelerin bağlı bulunduğu illerin milletvekilleri, Afşin-Elbistan’dan, Soma’dan
başlayarak Türkiye'nin dört bir yanındaki bütün milletvekillerimiz bu itirazları
dile getirirken bütün itirazlarımıza rağmen birileri kulaklarını kapadılar,
dinlemediler; günü geldi, burada oy verdiler. Kaldırdıkları eli, on gün sonra,
vetodan sonra Cumhurbaşkanını tebrik eden “tweet”lerde ya da alkış yapmak için
kullanırken de hiçbir vicdani problem görmediler veya bu tutarsızlıktan dolayı
bir sıkıntıya düşmediler, hiç bunları söylemediler. 
Öyle
bir durumla karşı karşıyayız ki bizim hepimizin bir demokratik alzaymır hastası
olduğumuza, bunları görmeyeceğimize, duymayacağımıza, hatırlamayacağımıza,
unutacağımıza, toplumun da sizin bu keskin dönüşünüzü sanki ortadan
kaldırdığınız kuvvetler ayrılığını geri getiriyormuş gibi algılayacağı bir
siyasi illüzyona inanmamızı istiyorsunuz. Bunun mümkünatı yok, bu olamaz. 
Bakın,
ne yaptığınızı anayasal açıdan, İç Tüzük açısından irdeleyecek olursak… Öyle
felaket bir durumdayız ki… Hani “En iyisini yapacağız.” deyip de rejime
kasteden -Anayasa değişikliğiyle- bir ucube sistem yarattınız ya… Bakın,
Anayasa, Cumhurbaşkanına veto hakkı veriyor, bu Meclise de 301 oyla vetoya
direnme hakkı veriyor. Hadi -konudan bağımsız- vetoya direnin bakalım, 301 kişi
oy versin ve bu vetoya direnelim. Şu an bu ucube sistemde böyle bir imkân yok.
Neden? Plan ve Bütçe Komisyonu maddeyi çıkardı. Eskiden, Meclis, Plan ve
Bütçenin nasıl çalışacağıyla ilgili tavsiye kararı yolluyordu ve diyordu ki:
“Bu maddenin çıkarılması, düzeltilmesi, bu maddenin tekrar görüşülmesi…” İç
Tüzük’e hızlı olsun diye şunu koydunuz: “Sadece çıkarılan madde görüşülebilir.”
Bu sistemde parti sözcünüzün veya grup başkan vekilinizin ağzından “Plan ve
Bütçede biz bu maddeyi çıkaracağız.” diye çıktı mı? Plan ve Bütçe maddeyi
çıkardı mı? Şimdi burada Sayın Başkan haklı olarak diyor ki: “Görüşülecek bir
konu kalmadı.” Nerede 301’le vetoya direnme hakkı? Meydanlarda anlatıyordunuz. 
ALİ
ÖZKAYA (Afyonkarahisar) – Çıkardık işte.
ALİ
ŞEKER (İstanbul) – Nerede güçlü Meclis?
ÖZGÜR
ÖZEL (Devamla) – Bunu Plan ve Bütçe Komisyonu çıkardı, Meclisi işlevsiz kıldı.
Bugün 301 kişinin üzerinde görüşebileceği bir madde yok. Ha, dersiniz ki: “Biz
bunu yeni madde ihdası olarak aynen koyacağız.” Koyamazsınız. 
SALİH
CORA (Trabzon) – Siz koymak istemiyorsunuz ki! Siz istiyor musunuz?
ÖZGÜR
ÖZEL (Devamla) – Onun da şartı, Plan ve Bütçe Komisyonu gelecek buraya, tam kadro
oturacak ve ardından diyecek ki: “Salt çoğunlukla katılıyorum.” Plan ve Bütçe
orada çıkarıp burada oturmazsa Meclisin yapacak hiçbir şeyi yok. 
ALİ
ÖZKAYA (Afyonkarahisar) – Ne ilgisi var? Çoğunluğu al gel…
İLHAMİ
ÖZCAN AYGUN (Tekirdağ) – Öğrenin, öğrenin.
ÖZGÜR
ÖZEL (Devamla) – Öyle bir noktadayız ki…
ALİ
ÖZKAYA (Afyonkarahisar) – Hiçbir noktada değiliz.
ÖZGÜR
ÖZEL (Devamla) – Bugün, Plan ve Bütçe Komisyonunda yapılan tekliften çıkarma
işlemi Meclisi konusuz bıraktı. Bugün “Örnek teşkil etmemek üzere.” diyor
Başkan. Neden? Yoksa üzerinde konuşmayacağız. Geri kalanını oylama hakkımız
var. Ben bunu Grup Başkan Vekillerinize ve Sayın Grup Başkanınıza da, Sayın
Bostancı’ya da anlattım. Meselede teknik bir sıkıntı olduğu açıkça ortaya
çıktı. 
Şimdi
gelelim duruma, birincisi: Arkadaşların “tweet”lerini görüyorum, açıklamalarını
görüyorum. Değerli milletvekilleri, bir baca ve ona takılacak bir filtre yok. 
(Mikrofon
otomatik cihaz tarafından kapatıldı) 
BAŞKAN
– Sayın Özel, devam edin. 
ÖZGÜR
ÖZEL (Devamla) – Bir baca gazı arıtma tesisi kurulma yükümlülüğü var. Neredeyse
bir fabrika, ham maddesi kireç taşı olan bir kimya fabrikası oraya inşa
edilecek; o yüzden süre müre gerekiyor, bir filtreyi pıt diye takamıyorsunuz.
Bu konuda bu filtrenin olduğu bir yer var mı? Vallahi var. Neresi?
Orhaneli’deki işletme. Peki, Orhaneli’de hava temiz mi? Değil. Neden?
Kullanmıyor. Özelleştirme sırasında bu baca gazı arıtma tesisi varmış, maliyeti
yüzde 1 artırıyor diye kapalı tutuyor Orhaneli, yüzde 1 artırıyor diye. Peki, maliyet
artışına rağmen, bunun kullanıldığı bir yer var mı? Evet, var. Neresi?
Afşin-Elbistan’ın B Santrali. Aferin adamlara ya, çevreyi düşünmüşler, maliyete
katlanmışlar. Kim işletiyor Afşin-Elbistan B’yi? Devlet işletiyor arkadaşlar.
(CHP sıralarından alkışlar) İşte özelleştirme; işte, özelleştirirken çevre
duyarlılığıyla ilgili tedbir alıyoruz(!) Siz 2013 yılında bu özelleştirmeler
başlarken ne dediniz biliyor musunuz: “Girin bu ihalelere, bu ihalelere
girenler korkmasın, size uzatma yapacağız.” Bunu da nasıl söylediniz, cümlenin
güzelliğine bakın: “Bu ertelemeyle hukuki ve ekonomik teşvik sağlıyoruz.”
dediniz. 2013 yılında “5+3” 8 yıllık uzatma koydunuz 2021’e kadar. Kim yolladı
teklifi? Başbakan Recep Tayyip Erdoğan. Kim Anayasa Mahkemesine götürdü? Alaycı
ithamlarınız altında yine CHP. AYM bunu bozdu. Bozmasaydı ne olacaktı?
Bozmasaydı şu anda zaten bu şirketler 2021’e kadar ertelemeyi almıştı, yapacak
hiçbir şeyiniz yoktu. O, şeytanlaştırdığınız, alay ettiğiniz CHP, Anayasa
Mahkemesinde bunu 2014’e bozdurdu diye yeni uzatma, uzatmaya itiraz, uzatmaya
kabul oyu ve kullanılan veto hakkı var. Bugün gelinen noktada tüm
vatandaşlarımız bilsin ki Recep Tayyip Erdoğan’ın 2013’te attığı imzayla 2021’e
kadar zaten KOAH hastaları tıkanacak, kalp hastaları tekleyecek, küçücük
çocuklar zehirlenecekti ama muhalefet direnciyle CHP bunu iptal ettirdi;
defalarca uzattınız, yine uzattınız. 
Bakın,
şimdi, iyi polis-kötü polis derken Naci Hoca sağ olsun, suçu üstlenivermiş
“Grup Başkanı” sıfatıyla, Cumhurbaşkanına karşı şöyle söylüyor, diyor ki: “Biz
yasama olarak zor bir tercihte yanlış karar verdik.”
MEHMET
NACİ BOSTANCI (Amasya) – “Yanlış” değil, öyle demedim. 
ÖZGÜR
ÖZEL (Devamla) – Sayın Hocam, 1 Kasım tarihinde Adalet ve Kalkınma Partisinin
Bakan Yardımcısı bu Komisyona geldi ve ne için uzatılması gerektiğini tutanak
altında satır satır anlattı, dedi ki: “Enerji arzında zafiyet yaratır, yüzde
17.” Aynı Bakan Yardımcısı dün çıkmış “Bir sorun olmaz, hallederiz.” diyor.
Bunların hepsi şundan kaynaklanıyor: İşsizlikle ilgili muhalefeti -şantaj yapar
gibi- tehditle “Muhalefet etmesin.” diye sindirirken de aynı şeyi yaptınız. Bir
karar mercisi var. O karar mercisi kararı veriyor, o karar burada kurşun asker
gibi uygulanıyor. Kuvvetler ayrılığının ortadan kalktığı, kuvvetler birliğinin
tam tesis edildiği bir yerde Recep Tayyip Erdoğan bir sabah kalksa “2x2=5.”
dese, vallahi, Grup Başkan Vekiliniz hızla basın toplantısı yapar, dersiniz ki:
“Cumhurbaşkanımız kerrat cetvelindeki tarihî hatayı düzeltti. ‘Ce-Ha-Pe’
döneminden kalan bu yanlıştan hep birlikte dönüyoruz.” (CHP sıralarından
alkışlar) 
ZÜLFÜ
DEMİRBAĞ (Elâzığ) – Tayyip Erdoğan öyle bir şey demez.
ÖZGÜR
ÖZEL (Devamla) – Hep birlikte o kadar çok tekrar eder, elinizdeki medya gücüyle
o kadar çok tekrar edersiniz ki normal vatandaş bakkalda torununa 2 liradan 2
gofret alırken hesabı şaşırmaya başlar.
SALİH
CORA (Trabzon) – “2x2” her zaman 4 etmiyor. Siyasette “2x2=4” etmez.
ÖZGÜR
ÖZEL (Devamla) – Bir gerçek sizi incitiyor. Ben bu işi takip ettim. Okuduğum
köşe yazısını “Niye yazıldı?” diye analiz etmeyi de bilirim. Sayın Abdulkadir
Selvi yazıyor, diyor ki: “Cumhurbaşkanı Amerika’daydı, Kahramanmaraş
milletvekilleri kötü hava fotoğrafları attılar ona.” Mesele o değil,
Kahramanmaraş kaynıyor, Ali Öztunç miting yapıyor, partilerüstü miting.
Kahramanmaraş milletvekili verdiği oydan sonra Maraş’a gidemeyecek hâle gelmiş,
bu zevahiri kurtarmak için Maraş milletvekilleri Cumhurbaşkanına WhatsApp’tan
fotoğraf paylaşmış.
(Mikrofon
otomatik cihaz tarafından kapatıldı)
BAŞKAN
– Sayın Özel, bir dakika ilave ediyorum.
ÖZGÜR
ÖZEL (Devamla) – Bunu Abdulkadir Selvi nereden biliyor? Hani uçtan uca
şifreliydi bütün yazışmalar? Devam edelim mi?
Yine,
Sayın Abdulkadir Selvi diyor ki: “Recep Tayyip Erdoğan Afşin-Elbistan Termik
Santrali’ni işleten Çelikler Holdingin sahibini telefonla aradı, bastı fırçayı,
bastı fırçayı.” Bunu nereden biliyor? Telefonları mı dinliyor Abdulkadir Selvi,
Cumhurbaşkanının telefonlarını? Siyasi iletişim yapıyorsunuz, ayıbı örtmek için
algı yönetiyorsunuz. Abdulkadir Selvi’ye siyasi iletişimden sorumlu kimse -ya
Fahrettin Altun ya başkası- bu konuşmayı aktarabiliyor ve buradan bir siyasi
çıkar elde etmeye, bir ayıbı örtmeye çalışıyorsunuz. Vatandaş bu haksızlığa, bu
vicdansızlığa karşı hangi grupların nasıl durduğunu, sizin nasıl el
kaldırdığınızı, tek adamın yönlendirmesiyle nasıl tutum değiştirdiğinizi gördü;
unutmuyor, unutmayacak.
Saygılar
sunuyorum. (CHP sıralarından alkışlar)
ZÜLFÜ
DEMİRBAĞ (Elâzığ) - Abdulkadir Selvi’ye sor, kim demişse ifşa edin. 
BAŞKAN
– Söz sırası, Adalet ve Kalkınma Partisi Grubu adına Grup Başkanı Sayın Naci
Bostancı’da.
ZÜLFÜ
DEMİRBAĞ (Elâzığ) - Kim Abdulkadir Selvi’ye söylemişse ifşa edin, herkes
bilsin.
LÜTFÜ
TÜRKKAN (Kocaeli) – Bu adamı bir kere de kürsüden dinlemek istiyorum ben ya.
(Uğultular)
BAŞKAN
– Değerli arkadaşlarım, uğultuyu keselim. Rica ediyorum, biraz sessizlik olsun.
Buyurun
Sayın Bostancı. (AK PARTİ sıralarından alkışlar) 
MEHMET
NACİ BOSTANCI (Ankara) – Sayın Başkanım, değerli arkadaşlar; hepinizi saygıyla
selamlıyorum.
VELİ
AĞBABA (Malatya) – Sayın Bostancı, Allah kolaylık versin, durumun zor. 
BAŞKAN
– Sayın Ağbaba, rica ediyorum…
VELİ
AĞBABA (Malatya) – Allah kolaylık versin, zor…
MEHMET
NACİ BOSTANCI (Devamla) – Veli Bey, maşallah sesiniz son derece gür.
BAŞKAN
– Değerli arkadaşlarım, sükûnetle dinleyelim.
Buyurun
Sayın Bostancı…
VELİ
AĞBABA (Malatya) – Allah kolaylık versin. 
BAŞKAN
– Sayın Ağbaba, rica ediyorum…
ÖZGÜR
ÖZEL (Manisa) – Elbette dinleyeceğiz arkadaşlar, dinleyeceğiz.
ZÜLFÜ
DEMİRBAĞ (Elâzığ) – Ya, yalama olmuş, konuşmasa duramaz ki.
MEHMET
NACİ BOSTANCI (Devamla) – Öncelikle birkaç hususa açıklık kazandırmakta fayda
var. Özgür Bey, zor bir tercihte yanlış kara” aldığımızı beyan ettiğimi
söyledi, benim ağzımdan “yanlış bir karar” çıkmadı. “Zor bir tercih
çerçevesinde davrandığımız” çıktı, “yanlış” “doğru” şeklinde bir değerlendirme
söz konusu değil. 
Hayat
zaten böyle değildir Özgür Bey. Hayatta öyle kararlar almak durumundasınızdır
ki -hem kişisel hayatınızda hem de kamusal hayatta- lehte ve aleyhte unsurları
masanın üzerine koyarsınız, bakarsınız, bir mukayese yaparsınız ve o çerçevede
bir karar almak durumundasınızdır. Kararı kim alır? Kararı o soruyla muhatap
olup cevap vermek durumunda olanlar alır. Bu soruya muhatap olan ve cevap
vermek durumunda olan elbette ki burada AK PARTİ Grubuydu, Cumhur İttifakı’ydı,
MHP Grubuydu. Sizin öyle bir sorumluluğunuz yok. 
AHMET
KAYA (Trabzon) – Olur mu öyle şey? 
MEHMET
NACİ BOSTANCI (Devamla) – Şu bakımdan yok: Karar almaktan bahsediyorum, bir
kararı, bir teklifi Meclise getirmekten bahsediyoruz. Elbette hepimizin
sorumluluğu var. Benim kastım, bir karar almak. 
VELİ
AĞBABA (Malatya) – “Parmağımız fazla.” diyor.
MEHMET
NACİ BOSTANCI (Devamla) – Biz, bu termik santrallere ilişkin olarak lehte
aleyhte unsurları masanın üzerine koyduk, müzakereler yaptık; Milliyetçi
Hareket Partisinin değerli milletvekilleriyle de yaptık, komisyonlarda yaptık,
muhalefetin kıymetli vekilleriyle yaptık. 
İLHAMİ
ÖZCAN AYGUN (Tekirdağ) – Kahramanmaraş milletvekili olmak istemezdim.
MEHMET
NACİ BOSTANCI (Devamla) – Bu konunun çok farklı veçheleri olduğunu hepimiz
biliyoruz. İşin bir tarafında, kesinlikle çevreye ilişkin hassasiyetler vardır.
Bundan biz de haberdarız, biliyoruz. İşin diğer tarafında, Türkiye’nin yerli
enerji üretimine, istihdama, çalışan insanlara, bunları satın almış olan
insanların bankalara olan borçlarına ilişkin bir başka kompozisyon vardır. 
DENİZ
YAVUZYILMAZ (Zonguldak) – Teşvik veriyorsunuz. 
MEHMET
NACİ BOSTANCI (Devamla) – Sonuçta 13 tane santralden bahsediyoruz, burada
çalışan insanlardan bahsediyoruz, buraların sahibi olan insanların bir sözleşme
çerçevesinde bankalara olan borçlarından bahsediyoruz, bunun bir zincir etki
çerçevesinde farklı çevrelere doğuracağı maddi ve moral maliyetlerden
bahsediyoruz. Evet, elimizin bir tarafında insanların hayatına, sağlığına,
sıhhatine ilişkin hassasiyetler çerçevesinde bir perspektif, diğer tarafında da
orada çalışan insanların istikbali, geleceği, Türkiye’nin yerli elektrik
üretimi ve nihayetinde borçlar çerçevesinde teşekkül eden bir durum var. Zor
karar dediğimiz husus bu. Peki, biz ne yapmışız bu zor kararla ilgili? Müzakere
yapmışız bakın. İnsanlar kurşun asker değil, siz de söylediniz, ben de altını
çiziyorum, burada hiç kimse kurşun asker değil. (AK PARTİ sıralarından
alkışlar) Arkadaşlar, hamasete gerek yok. Biz, bu işleri müzakere ederken bu
gruptan, MHP’den, muhalefetten itiraz eden arkadaşlar oldu doğru, her gruptan
oldu.
ALİ
FAZIL KASAP (Kütahya) – İtiraz etmedik. Sözlerin hepsini toplayıp en güzeline
tabi olmanız gerekiyordu. 
MEHMET
NACİ BOSTANCI (Devamla) – Yine çok farklı gruplardan bu işin lehinde olan
unsurlara ilişkin değerlendirmeler yapanlar oldu. İnsanlar farklı gerekçelerle
bunu müzakere ettiler. Zaten bir müzakere niye yapılır? Eğer ortada matematik
kesinlikte bir durum varsa müzakereye gerek yok. “3X3=9”dur; herhangi bir
şekilde müzakere etmezsiniz. H²O, sudur; bu, müzakere edilmez. Eğer flu bir
durum varsa, farklı kesimlerin çıkarlarına ilişkin kamusal otorite bir karar
almak durumundaysa bunu müzakere edersiniz. 
Biz
niye müzakere ettik, niye insanların fikirlerine müracaat ettik? Çünkü farklı
fikirleri vardı; AK PARTİ’de de vardı, MHP’de de vardı, itiraz edenler vardı
ama sonuç olarak -partilerin nasıl çalıştığını siz de biliyorsunuz- çoğunluk
bir karar alır, parti disiplini çerçevesinde insanlar bu karara uyarlar. Siz
uymuyor musunuz? Sizin hepiniz aynı şekilde mi davranıyor?
ALİ
ŞEKER (İstanbul) – Biz vicdanımızla davranıyoruz. 
MEHMET
NACİ BOSTANCI (Devamla) – Aynı şekilde düşünüp aynı kararın arkasında aynı…
(Mikrofon
otomatik cihaz tarafından kapatıldı) 
ALİ
ŞEKER (İstanbul) – Biz vicdanımızla karar veriyoruz. 
MEHMET
NACİ BOSTANCI (Devamla) – Öyle yapmıyorsunuz. 
BAŞKAN
– Sayın Bostancı, devam edin. 
Değerli
arkadaşlar, lütfen sükûnete davet ediyorum hepinizi. 
Buyurun
Sayın Bostancı. 
MEHMET
NACİ BOSTANCI (Devamla) – Değerli arkadaşlar, şimdi, bu teşekkür mevzusu
konuşuluyor ya, teşekkür eden arkadaşlarımız geçmişte de itiraz etmişlerdi ama
parti disiplini çerçevesinde kullanacakları oy belliydi. Siz farklı mı davranıyorsunuz?
Kesinlikle farklı davranmıyorsunuz. Siz de farklı fikirler ifade ediyorsunuz
ama sonuçta blok hâlinde davranıyorsunuz; dolayısıyla siyasetin işleyişi böyle.
Biz
bu değerlendirmeler çerçevesinde bir karar aldık. Kararımız, termik santrallere
süre uzatımı, süre verilmesi değildi; dikkat edin, biz bir takvim çerçevesinde,
takvime uygun bir şekilde altı ayda projelendirecek ve ondan sonra da her bir
adımı denetlenecek şekilde bu termik santrallerin rehabilite edilmesi,
filtreleme esası çerçevesinde davranmaları ve herhangi bir şekilde bu süreçte
arıza olursa anında kapatılması şeklinde bir karar aldık; ikisi birbirinden
farklıdır. 
İSMAİL
OK (Balıkesir) – Sayın Bostancı, daha önce niye bu uygulamayı yapmadınız?
MEHMET
NACİ BOSTANCI (Devamla) – Ne aldığımız, ne karar aldığımız belli. Dolayısıyla
yapmış olduğumuz iş, kamunun toplam çıkarları bakımından, her kesimin çıkarları
bakımından en optimum karar neyse o istikamette bir akılla alınmış bir
karardır. 
Sayın
Cumhurbaşkanımız, masanın üzerindeki lehte, aleyhte unsurları değerlendirmiş,
farklı bir karar vermiştir; doğrudur.
İBRAHİM
HALİL ORAL (Ankara) – Samimi olmak lazım. Halkın tepkisi olmasaydı, bu karar
alınacak mıydı?
MEHMET
NACİ BOSTANCI (Devamla) – Diyeceksiniz ki: “Genel Başkan olarak görüşmediniz
mi, kendisiyle iletişim kurmadınız mı?” Elbette, biz yasama çalışmalarına
ilişkin Sayın Genel Başkana bilgi veriyoruz, neler olduğunu anlatıyoruz ama siz
de takdir edersiniz ki burada saatlerce müzakere ettiğimiz konulara ilişkin
Genel Başkana gidip saatlerce hangi müzakereleri yaptığımızı, yasaların
teferruatını, bunları anlatabilme imkânı var mı? Siz öyle mi yapıyorsunuz? 
OYA
ERSOY (İstanbul) – Yasalar oradan geliyor zaten.
MEHMET
NACİ BOSTANCI (Devamla) – Dolayısıyla etraflıca, çok detaylı bir şekilde durumu
anlatma tarzında bir iletişim meselesi burada söz konusu değildir. 
Sonuçta
grup, yürütmenin talebini dikkate alır, sahadaki duruma bakar, o çerçevede kamu
çıkarı istikametinde gördüğü, öyle değerlendirdiği, çoğunluğun öyle gördüğü
istikamette bir karar alır ve bu çerçevede yasama vazifesini yerine getirir.
Sonuçta Sayın Cumhurbaşkanı da denetim yetkisini kullanmıştır. Bu denetim
yetkisi, herhâlde oraya süs diye konmadı. 
DENİZ
YAVUZYILMAZ (Zonguldak) – Aynı zamanda Genel Başkan.
MEHMET
NACİ BOSTANCI (Devamla) – Ayrıca, şunu hiç uygun görmem: “Sayın Cumhurbaşkanı,
bir sabah kalktı iki kere iki beş. dedi.” Sayın Cumhurbaşkanı “İki kere iki
beş.” diyecek bir akla sahip olsaydı, on yedi yıldır siyasetin zirvesinde
olmazdı. (AK PARTİ sıralarından alkışlar) Yani varsayımlar ile gerçeği
birbirine karıştırmamak lazım.
DENİZ
YAVUZYILMAZ (Zonguldak) – Altı yıldır muafiyeti kim sağladı?
MEHMET
NACİ BOSTANCI (Devamla) – “İki kere iki dört.” dediği için, halkın aklındaki ve
kalbindekini temsil ve ifade ettiği için orada duruyor. Emin olun, o, bir
örnektir, başarılı olmak isteyen herkese, her siyasete her başarılı örnek gibi
bir örnektir. 
OYA
ERSOY (İstanbul) – Size örnek, size.
MEHMET
NACİ BOSTANCI (Devamla) – Bakacağız, toplumun aklı, kalbi ne söylüyorsa elbette
o istikamette davranacağız.
Kıymetli
arkadaşlar, İç Tüzük’e ilişkin meseleye gelince, Özgür Bey’in ifade ettiği
tarzda problemler çıkabilir mi? Mümkündür, bunu müzakere ederiz, kendisiyle dün
akşam da konuştuk. Eğer insanoğlunun elinden mükemmel yasalar çıkacağı
düşünülüyorsa tarihin hiçbir döneminde olmadı; bugün olmadı, yarın da
olmayacak. Siz de yapamazsınız, insan elinden böyle bir şey çıkmaz. Ha,
yasalara ilişkin müzakere edilir. Bizim yaklaşımımız nedir? Müzakere etmek,
konuşmak; emin olun hiçbir komplekse kapılmaksızın herkesin aklından
faydalanmak. Dinleriz, bakarız, değerlendiririz; akıl, kamunun çıkarı,
yasamanın kuralları neyi gerektiriyorsa o istikamette müzakereler çerçevesinde
de davranırız, bundan da hiçbir şekilde gocunmayız, zaten Parlamento bunun için
var. 
Hepinizi
saygıyla selamlıyorum.
Kararın
da hayırlı olmasını diliyorum. 
Teşekkürler.
(AK PARTİ sıralarından alkışlar) 
ÖZGÜR
ÖZEL (Manisa) – Sayın Başkan, Sayın Bostancı yaptığı konuşması sırasında benim
tarafımdan ortaya konulan bazı argümanları, bazı sözleri kendince yorumlayarak
İç Tüzük’ün 69’uncu maddesindeki “söylediği söz, bağlamından kopartılan
milletvekilinin yanıt hakkı”na olanak tanıyacak bir ihlalde bulundu. Uygun
görürseniz, iki dakika cevap vermek istiyorum. 
BAŞKAN
– Ama uzatmayalım, toparlayalım. 
Buyurun.
(CHP sıralarından alkışlar) 
X.- SATAŞMALARA İLİŞKİN KONUŞMALAR
1.- Manisa Milletvekili Özgür Özel’in, Ankara Miletvekili Mehmet Naci
Bostancı’nın 145 sıra sayılı Kanun üzerinde yaptığı konuşması sırasında şahsına
sataşması nedeniyle konuşması
ÖZGÜR
ÖZEL (Manisa) – Sayın Başkan, böyle bir konuda, böyle bir gündemde zaten
amacımız, polemik değil ama doğruların doğru yere oturması lazım. 
Sayın
Hocam, diyorsunuz ki “Biz iki tercihten birinde bulunduk ve bunu biz yasama
olarak yaptık, çok da detay vermeye fırsat olmadığı için bundan yürütmenin
haberi yoktu.”
Yürütme,
1 Kasım 2019 günü Meclistedir. Enerji ve Tabii Kaynaklar Bakan Yardımcısı
Abdullah Tancan, bu filtre meselesinin tartışıldığı Komisyon toplantısında
şöyle söyler, aynen aktarıyorum, bakalım tanıdık gelecek mi? “…fakat bu 2019
yılı sonuna kadar bu yatırımları tamamlamayan santrallerin 1/1/2020’de çevre
mevzuatı açısından kapatılması söz konusu olacağından, bu santrallerin ülkede
elektrik enerjisinin yaklaşık yüzde 17’sini karşılamakta olduğu da dikkate
alındığında, bunlara bir süre verilmesi ve fakat bu süreden yararlanabilmesi
için belli bir tarihe kadar yapım sözleşmesi ve termin planı sunma koşulu
getirilmesi, bunun da kâğıt üzerinde kalmaması için her dört ayda bir
sundukları plana göre bakılması gerekir.” 
Sayın
Hocam, bu, tam olarak da sizin sonradan yazdığınız ve getirdiğiniz maddedir ve
bunu yürütme dayatmıştır. Öz Türkçesi olarak şunu söyleyeyim: Bu maddeyi kim
yaptı, kim muhalefet etti, kim onayladı, kim veto etti? Bu maddeyi Recep Bey
hazırladı, Tayyip Bey onayladı, Erdoğan da veto etti. 
Teşekkür
ediyorum. (CHP sıralarından alkışlar)
ZÜLFÜ
DEMİRBAĞ (Elâzığ) – Onlar kendilerine göre yorumluyorlar. 
BAŞKAN
– Değerli arkadaşlarım, lütfen susalım yani bakın grup sözcüleriniz konuşuyor,
herkes özgürce bir konuşma ortamını burada buluyor. 
III.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Levent Gök’ün, 27’nci Dönem Üçüncü
Yasama Yılında Cumhurbaşkanlığı hükûmet sistemiyle ilgili ilklerin yaşandığına
ilişkin konuşması 
BAŞKAN
– Tabii, yeni sistemle ilgili bu dönemde ilkleri yaşıyoruz. Örneğin, dün, kamu
iktisadi teşebbüslerinin görüşmelerini uzun bir aradan sonra gerçekleştirdik.
Bence denetim açısından son derece uygun ve Sayın Özkan da AK PARTİ Grubu
olarak her yıl bunları getirmeyi ve tartışılmasını ifade etti. Bugün de bir
başka yeni uygulamayla karşı karşıyayız, bir Cumhurbaşkanının veto ettiği
kanunla ilgili olarak tekrar bir geri gönderme tezkeresi üzerindeki
görüşmelerimizi yaptık. Biz de İç Tüzük’teki hükümleri yine gruplarımızın,
siyasi partilerimizin lehine olmak kaydıyla yorumlayarak her birine görüşlerini
anlatma olanağı tanıdık; böylece İç Tüzük’teki 86’ncı maddeyi çok geniş bir
şekilde yorumlayarak söz haklarını tanıdık. Ben, bu tartışmaların kamuoyu
açısından, partiler açısından yararlı olduğunu düşünüyorum, sonuçta hep beraber
doğruyu bulacağız. 
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 21/11/2019 Tarihli ve 7193 Sayılı Dijital Hizmet Vergisi ile Bazı
Kanunlarda ve 375 Sayılı Kanun Hükmünde Kararnamede Değişiklik Yapılması
Hakkında Kanun ve Anayasanın 89 uncu ve 104 üncü Maddeleri Gereğince
Cumhurbaşkanınca Bir Daha Görüşülmek Üzere Geri Gönderme Tezkeresi (1/279) ile
Plan ve Bütçe Komisyonu Raporu (S. Sayısı: 145) (Devam)
BAŞKAN
– Değerli arkadaşlarım, bu şekilde kanun üzerindeki görüşmeler sona ermiştir. 
Kanunun
tümü açık oylamaya tabidir. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler... Kabul etmeyenler... Kabul edilmiştir. 
Oylama
için üç dakika süre vereceğim. Bu süre içinde sisteme giremeyen üyelerin teknik
personelden yardım istemelerini, bu yardıma rağmen de sisteme giremeyen
üyelerin oy pusulalarını oylama için verilen süre içinde Başkanlığa
ulaştırmalarını, pusula gönderen arkadaşlarımızın da salondan ayrılmamalarını
rica ediyorum. 
Oylama
işlemini başlatıyorum. 
(Elektronik
cihazla oylama yapıldı) 
BAŞKAN
– Değerli arkadaşlarım, oy verme işlemi bitti.
Değerli
milletvekilleri, pusula gönderen arkadaşlarımızın isimlerini okuyorum. Lütfen,
isimlerini okuduğum arkadaşlarım kendilerini işaret buyursunlar.
Sayın
Yavuz Demir burada mı, Muğla milletvekilimiz? 
Sayın
Özalan…
Sayın
Menekşe…
Sayın
Gözgeç… Burada.
Sayın
Yokuş…
Sayın
Aksu…
Sayın
Sezgin…
Sayın
Böke…
Sayın
Yılmaz… Durmuş Bey buradaydı, ben gördüm kendisini. 
Sayın
Koçer…
Sayın
Bayram… Burada. 
Sayın
Çalık… 
Sayın
Zeybek…
Sayın
Tüfenkci… Burada.
Sayın
Özdağ… Burada.
Sayın
Piroğlu… Burada. 
Sayın
Hüseyin Yayman… Sayın Yayman az önce buradaydı, ben gördüm Sayın Yayman’ı. 
Değerli
milletvekilleri, 21.11.2019 Tarihli ve 7193 Sayılı Dijital Hizmet Vergisi ile
Bazı Kanunlarda ve 375 Sayılı Kanun Hükmünde Kararnamede Değişiklik Yapılması
Hakkında Kanun ve Anayasanın 89’uncu ve 104’üncü Maddeleri Gereğince
Cumhurbaşkanınca Bir Daha Görüşülmek Üzere Geri Gönderme Tezkeresi açık oylama
sonucu: 
“Kullanılan
oy sayısı: 322
Kabul: 322(x)
 Kâtip
Üye Kâtip Üye
 Emine
Sare Aydın Yılmaz Barış Karadeniz
 İstanbul Sinop”
Teklif
bu şekilde kabul edilmiş ve yasalaşmıştır. 
Teşekkür
ederim.
BAŞKAN
– Sayın Emecan’ın bir talebi vardır.
Buyurun
Sayın Emecan.
V.- AÇIKLAMALAR (Devam)
43.- İstanbul Milletvekili Emine Gülizar Emecan’ın, 5 Aralık Türk
kadınına seçme ve seçilme hakkı tanınmasının 85’inci yıl dönümünde kadına karşı
şiddetin arttığı bir ülke hâline gelindiğine ilişkin açıklaması
EMİNE
GÜLİZAR EMECAN (İstanbul) – Teşekkür ederim Sayın Başkan.
Avrupa
ülkelerinden çok önce Türkiye’de kadına seçme ve seçilme hakkı verilişinin 85’inci
yılında çağdaş ve ileri görüşlü Ulu Önderimiz Gazi Mustafa Kemal Atatürk’ü
saygı ve minnetle anıyorum. 
Ancak
bugün kadına karşı şiddetin arttığı, iş gücüne katılımın yeterince olmadığı,
her gün yeni bir kadın cinayetiyle anılan bir ülke hâline gelmiş bulunuyoruz.
Asıl sorunun yasal düzenlemelerde olmadığı, kadına bakıştaki karanlık
zihniyetin artışında olduğu ortadadır. Bu nedenle, bu mücadelenin, iktidarıyla
muhalefetiyle bir uyum içerisinde verilmesi çok önemlidir. Başarılı olabilmemiz
için de göstermelik olarak değil, samimiyetle İstanbul Sözleşmesi’ne, çağdaş
eğitime ve koruyucu yasalara hep birlikte sahip çıkmak zorundayız. Bunu,
hayatını kaybeden, ezilen tüm kadınlara borçluyuz.
Teşekkür
ederim. (CHP sıralarından alkışlar) 
BAŞKAN
– Sayın Dal…
44.- Kilis Milletvekili Ahmet Salih Dal’ın, 7 Aralık Kilis’in düşman
işgalinden kurtarılışının 98’inci yıl dönümüne ilişkin açıklaması
AHMET
SALİH DAL (Kilis) – Teşekkür ediyorum Sayın Başkanım.
Kilis’i
işgal etmek isteyen İngiliz ve Fransızlara karşı halkımız, zor şartlar altında,
eşine az rastlanır bir kahramanlık örneği göstererek 7 Aralık 1921’de Kilis’i
düşman işgalinden kurtarmıştır. Mücadelenin başkahramanlarından Şahin Bey,
Aslan Bey, Sakıp Bey, İslam Bey, Kartal Bey ve binlerce kahramanımızı ve tüm şehitlerimizi
rahmetle ve minnetle yâd ediyorum.
Kilis’in
cömertliği ve kahramanlığını üstat Alâeddin Yavaşça, şu sözlerle ifade ediyor:
“İnsanları cömerttir, hem de efece merttir; ikramda ve sevgide iller arasında
tektir.”
Bu
duygu ve düşüncelerle 7 Aralık Kilis’in kurtuluş gününü tekrar kutluyorum, Gazi
Meclisimizi ve halkımızı saygıyla selamlıyorum. (AK PARTİ sıralarından
alkışlar) 
BAŞKAN
– Sayın Kılavuz…
45.- Mersin Milletvekili Olcay Kılavuz’un, Türkiye'nin dünya pazarında
narenciye üretiminde 9’uncu sırada yer aldığına, narenciye üreticilerinin
sorunlarını Tarım ve Orman Bakanının dikkatine sunduğuna ilişkin açıklaması
OLCAY
KILAVUZ (Mersin) – Teşekkür ediyorum Sayın Başkanım.
Narenciye
üretiminde Türkiye, dünya pazarında 9’uncu sırada yer alıyor. Türkiye’nin
limon, greyfurt, portakal ve mandalina üretiminin çok büyük bir kısmı, Çukurova
bölgemizde üretilmektedir. Narenciye üretiminde çiftçilerimizin karşılaştığı
sorunların başında, yükselen girdi maliyetleri gelmektedir. “Akdeniz meyve
sineği” denilen zararlıdan dolayı daha fazla ilaç kullanan çiftçimiz, yüksek
ilaç fiyatlarının yanı sıra mazot, işçi, sulama ve elektrik fiyatlarıyla da baş
etmeye çalışıyor. Üretimde artış sağlamak için bu yüksek fiyatlı girdileri
azaltmak; üretim, ıslah, çeşitlilik ve ihracat teşviklerinin, bilimsel
araştırmaların ihtiyaçlara göre yeniden düzenlenerek hayata geçirilmesi
şarttır. Narenciye üreticilerimizin sorunlarını, Tarım ve Orman Bakanımız başta
olmak üzere, ilgililerin dikkatine sunmak istiyorum.
Saygılar
sunarım.
BAŞKAN
– Sayın Bayraktutan…
46.- Artvin Milletvekili Uğur Bayraktutan’ın, 5 Aralık Türk kadınına
seçme ve seçilme hakkı tanınmasının 85’inci yıl dönümü vesilesiyle 1930 yılında
Artvin ili Yusufeli ilçesi Kılıçkaya beldesine seçilen ilk kadın Belediye
Başkanı Sadiye Hanım’ı rahmetle andığına ilişkin açıklaması
UĞUR
BAYRAKTUTAN (Artvin) – Teşekkür ediyorum Sayın Başkanım.
5
Aralık 1934’ten bu tarafa seksen beş yıl geçmiş, Türk kadınına milletvekili
seçilme hakkının verildiği tarihin üzerinden uzun bir süre geçmiş. Batı’da
bile, örneğin İsviçre’de 1971’de, İtalya’da 1948’de, Japonya’da 1950’de,
Fransa’da 1944’te kadınlar bu hakları elde etmişler. Bu hakları veren Mustafa
Kemal Atatürk’e bir kere daha şükranlarımızı arz ediyoruz, saygıyla anıyoruz.
Yine,
ayrıca, benim seçim bölgemde Artvin’in Yusufeli ilçesinin Kılıçkaya beldesinde
-eski adıyla Ersis’te- 1930’da, dünyada kadının adı yokken Türkiye’nin ilk
kadın belediye başkanı Sadiye Hanım seçilmiştir. Bu vesileyle, bir demokrasi
örneği gösteren, kadını o tarihte örnek veren, benim seçim bölgemdeki ilk kadın
belediye başkanı Sadiye Hanım’ı rahmetle, sevgiyle, şükranla anıyorum ve bütün
dünyaya örnek olan bu seçimin, Mustafa Kemal’in ve onun cumhuriyetinin ne kadar
önemli olduğunu göstermesi açısından bir mihenk taşı olduğunu belirtiyorum. Bu
toprakların yetiştirdiği en büyük devrimci Mustafa Kemal’i ve onun silah
arkadaşlarını, o tarihte bu…
(Mikrofon
otomatik cihaz tarafından kapatıldı) 
BAŞKAN
– Sayın Filiz…
47.- Gaziantep Milletvekili İmam Hüseyin Filiz’in, 5 Aralık Dünya Toprak
Günü’ne ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan.
Bugün,
5 Aralık Dünya Toprak Günü. Sınırsız zannettiğimiz topraklar, hızla bozulan ve
korunması gereken bir dünya varlığıdır. Erozyon, toprakların yok olmasında en
önemli etmenlerin başında gelmektedir. Topraklarımız yüzde 79 oranında orta,
şiddetli ve çok şiddetli erozyonla karşı karşıyadır. Her yıl tarım alanlarından
500 milyon ton, tüm ülke yüzeyinden 1,4 milyar ton verimli üst toprak
kaybedilmekte; bu da 25 santimetre kalınlığında, yaklaşık 400 bin hektar
büyüklüğünde bir araziye eş değerdir. Seçim bölgem Gaziantep’te, çeşitli tarım
şekillerini kısıtlayan erozyon, toprak sığlığı ve drenaj bozukluğu sorunları
mevcut olup 243 bin hektar alan orta derecede, 196 bin hektar alan da çok
şiddetli derecede erozyona tabidir. Gaziantep tarım topraklarının erozyon
sorunuyla ilgili olarak yetkililerin eğitim dâhil gerekli önlemleri almalarını
talep ediyorum.
Genel
Kurulu saygıyla selamlıyorum.
BAŞKAN
– Sayın Çepni…
48.- İzmir Milletvekili Murat Çepni’nin, İzmir ili Aliağa ilçesi ÇEBİTAŞ
Demir Çelik AŞ işçilerinin mağduriyetine ilişkin açıklaması
MURAT
ÇEPNİ (İzmir) – Teşekkürler Başkan.
İzmir
Aliağa’da Çebitaş Demir Çelik AŞ’nin patronu “İflas ettik.” diyerek tazminatları
ödemeden 200 işçiyi işten attı. İşçiler, fabrikada altı aylık ücretsiz izin
uygulamasının ve düzensiz çalışmanın yerleştirilmek istendiğini ifade
ediyorlar. 200 işçi, kadrolu ve sigortalı. Patron “Şayet altı aylık ücretsiz
izni kabul ederseniz, durum düzelirse tazminatları ödeyebiliriz.” diyor.
Özçelik-İş Sendikası da “Biz, fabrikayla ilişiğimizi kestik, başınızın çaresine
bakın.” diyerek işçileri yüzüstü bıraktı. İşçiler demokrasi meydanında
direnişlerini sürdürüyorlar. Açlık sınırında yaşamaya çalışan, yaşanabilir bir
asgari ücret bekleyen işçiler, bir taraftan da işçi kıyımıyla karşı karşıyalar.
Aliağa
işçisi, yalnız değildir. İşçiler direnerek, birleşerek haklarını da alacaktır,
yaşanabilir bir dünyayı kurmayı da başaracaktır.
BAŞKAN
– Sayın Gülüm…
49.- İstanbul Milletvekili Züleyha Gülüm’ün, tutuklu bulunan Avukat
Murat Canım’ın yeniden yargılanma talebiyle cezaevindeki direnişini
sürdürdüğüne, keyfî ve hukuksuz tanık uygulamalarının bir an önce kaldırılması,
insanların özgürlüklerinin sağlanması gerektiğine ilişkin açıklaması
ZÜLEYHA
GÜLÜM (İstanbul) – Bir meslektaşımdan bahsedeceğim: Avukat Murat Canım, Silivri
Cezaevinde tutuklu. Ağırlaştırılmış müebbet hapis cezası verildi ama dosyadaki
tek delil, bir tanık ifadesiydi. Tanık, daha sonra dosyada verdiği ifadelerin
gerçeği yansıtmadığını, baskı altında, tehditle o ifadeleri vermek zorunda
kaldığını, yeniden ifade vermek istediğini söyledi ancak mahkeme tarafından
kabul edilmedi. Murat, hâlen, altmış gündür, adil yargılanma talebiyle, yeniden
yargılanma talebiyle cezaevinde direnişini sürdürüyor.
Gizli
tanık ya da açık tanık ifadeleri, gerçekten hukuki açıdan çok ciddi sorunlar
yaratıyor. Özellikle, güvenlik güçleri, delil bulamadığı sıralarda kişiyi
tutuklamak istediğinde, tanıklarla, kişilerin özgürlüklerini elinden alıyor.
Keyfî, hukuksuz tanık uygulamalarının bir an önce kaldırılması, insanların
özgürlüklerinin sağlanması gerekir.
BAŞKAN
– Sayın Kaboğlu…
50.- İstanbul Milletvekili İbrahim Özden Kaboğlu’nun, seçme hakkına
aykırı olan yüzde 10’luk barajın kaldırılması, kadın yurttaşların seçilme
hakkının etkili kılınması, Meclisteki cinsiyet dağılımının ayrımcı olmayan bir
aritmetiğe taşınması ve milletvekillerinin yasama görevlerini içtikleri ant
gereği hukukun üstünlüğü, demokrasi, laiklik, insan hakları ve anayasa
ekseninde yerine getirmesi gerektiğine ilişkin açıklaması
İBRAHİM
ÖZDEN KABOĞLU (İstanbul) – Teşekkürler Sayın Başkan. 
Yerel
ve ulusal genel oyun 89’uncu ve 85’inci yıl dönümünde demokratik zihniyet
reformuna ihtiyacımız var. Çoğulculuğa ve seçme hakkına aykırı olan yüzde
10’luk baraj kaldırılmalı, kadın yurttaşların seçilme hakkı etkili kılınmalı,
Meclisteki cinsiyet dağılımı, ayrımcı olmayan bir aritmetiğe taşınmalıdır.
Temsilî organa giden yollar demokratikleştirilmeli, milletvekilleri yasama
görevlerini, içtikleri ant gereği hukukun üstünlüğü, demokrasi, laiklik, insan
hakları ve anayasa ekseninde yerine getirmeli. Yasama çalışmalarına düzenli
katılım, milletvekillerinin seçmenlere karşı temel sorumluluk ve ödevidir.
Milletin vekilleri, görevlerini egemenliğin kullanılmasının hiçbir surette
hiçbir kişiye veya zümreye bırakılamayacağı bilinciyle ifa etmek
yükümlülüğündedirler. Siyasetçiler, dini siyasete alet etme yasağına titizlikle
uymalıdır. Son olarak, toplumsal cinsiyeti ve kadına karşı şiddeti üreten
kaynak ve mekanizmaları yok etmek için…
(Mikrofon
otomatik cihaz tarafından kapatıldı)
BAŞKAN
– Sayın Kasap…
51.- Kütahya Milletvekili Ali Fazıl Kasap’ın, Kütahya’nın ilçelerinde
yaşanılan yol sorununa ve 5 Aralık Dünya Kadın Hakları Günü’nü kutladığına
ilişkin açıklaması
ALİ
FAZIL KASAP (Kütahya) – Teşekkürler Sayın Başkanım.
Zehir
soluyan Tavşanlı Tunçbilek bölgesinde sık sık ölümlü kazalar olmakta, yol tek
yönlü olduğu için aynı yolda çok ciddi trafik, özellikle kamyon trafiği olmakta,
asit tankerleri sık sık devrilmekte. En son iki gün önce ölümlü bir kaza
meydana geldi. Bu yolların düzeltilmesi gerekiyor. Yıllardır mağdur
vaziyetteler. Aynı yol aynı zamanda Emet için Tavşanlı için, Domaniç için
Balıkesir’e bağlayan yol ve bu yolda -aynı zamanda turizm bölgesi- mağdur
edilmiş durumdalar. Zehir solumaya devam ettikleri gibi, tarım arazileri de bu
tankerlerden zehirli asit dökülmesiyle perişan vaziyette. 
Bu
arada, 5 Aralık Dünya Kadın Hakları Günü’nü de kutluyorum. 
Teşekkür
ediyorum.
BAŞKAN
– Sayın Ok.
52.- Balıkesir Milletvekili İsmail Ok’un, sivil toplum örgütlerinin
duyarlılığı sonucu termik santraller konusunda geri adım atıldığına, Simav ve
Gönen Çayı’nın kirliliği konusunda Çevre ve Şehircilik Bakanını göreve davet
ettiğine ilişkin açıklaması
İSMAİL
OK (Balıkesir) – Teşekkür ederim Sayın Başkanım. 
Sivil
toplum örgütleri ve özellikle çevre örgütlerinin duyarlılığı dolayısıyla termik
santraller konusunda geri adım atılmıştır; kısacası, vicdanlar paraya galip
gelmiştir. Ama maalesef seçim bölgem Balıkesir’de, defalarca dile getirmeme
rağmen Simav Çayı ve Gönen Çayı çok ciddi şekilde kirlilik tehdidiyle karşı
karşıya. Buraları kimlerin kirlettiği belli olmasına rağmen, çocuğa kesilen
ceza gibi hatta sigaradan, trafik cezalarından daha hafif cezalarla “Sen
çevreyi kirletmeye devam et.” dercesine maalesef suyumuz, toprağımız
kirletilerek geleceğimiz gençlerimiz olmak üzere bütün Balıkesirli
hemşehrilerimizin sağlığı tehdit altındadır. Ben, sıralı yetkilileri ve
özellikle Çevre ve Şehircilik Bakanlığını bir kez daha göreve davet ediyorum.
Teşekkür
ederim.
BAŞKAN
– Sayın Aygun…
53.- Tekirdağ Milletvekili İlhami Özcan Aygun’un, Kırklareli ili
Lüleburgaz ilçesi Ovacık Köy Muhtarı İlyas Tokatlı’nın sıkıntılı tren yolu
menfezlerinin tamiratının yapılması konusundaki talebine ilişkin açıklaması
İLHAMİ
ÖZCAN AYGUN (Tekirdağ) – Teşekkür ediyorum Sayın Başkanım.
Demek
ki hâlâ ders almamışız, geçtiğimiz günlerde ve dün akşam da Devlet
Demiryollarının kesin hesaplarını inceledik, araştırdık fakat o gün de söyledik
hâlâ da söylemeye devam ediyoruz: Liyakatsiz kadrolar yüzünden gelinen nokta
ortada. 10 Aralık Salı günü Çorlu Adliyesinde Sarılar’daki tren kazasının
duruşması var ama maalesef Kırklareli’nden de bir ses, çığlık geliyor.
Kırklareli Lüleburgaz Ovacık Köy Muhtarımız Sayın İlyas Tokatlı bizzat yol
bekçilerinin yapması gereken görevi yaparak menfezlerin sıkıntılı olduğunu
ifade ediyor, Kaymakamlığa dilekçe veriyor ve menfezin bir an evvel orada
tamiratının yapılmasını talep ediyor. Şu anda trenlerin oradan geçerken
yavaşladığını ifade etmişler. Bir an evvel yetkililerin bu sese kulak vermesini
diliyor, Kırklareli Lüleburgaz Ovacık Köy Muhtarının talebinin yerine
getirilmesini başka canların yitirilmemesi konusunda hassasiyet açısından
iletmek istiyorum.
Teşekkür
eder, saygılar sunarım.
BAŞKAN
– Sayın Kerestecioğlu…
54.- Ankara Milletvekili Filiz Kerestecioğlu Demir’in, 5 Aralık seçme ve
seçilme hakkının elde edilmesinin 85’inci yıl dönümü vesilesiyle seçenlerin ve
seçilenlerin haklarının gasbedilmediği özgür bir Türkiye dilediğine ilişkin
açıklaması
FİLİZ
KERESTECİOĞLU DEMİR (Ankara) – Teşekkürler Sayın Başkan.
Bugün
5 Aralık, seçme ve seçilme hakkını elde ettiğimiz günün yıl dönümü. Ben bunun
için mücadele etmiş olan bu topraklardaki Nezihe Muhiddin’den Suat Derviş’e,
Şirin Tekeli’den Gültan Kışanak’a, Sebahat Tuncel’e tüm kadınları ve bugün
kadın cinayetlerine karşı alanlarda olan, aynı zamanda eşit ve özgür bir dünya
için dünyada ve Türkiye’de mücadele eden tüm kadınları selamlıyorum. Seçenlerin
ve seçilenlerin haklarının gasbedilmediği özgür bir Türkiye diliyorum ve o
günleri kutlamayı diliyorum.
Sağ
olun.
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
2.- Tekirdağ Milletvekili Mustafa Şentop’un Türkiye Cumhuriyeti Hükûmeti
ile Libya Devleti Ulusal Mutabakat Hükûmeti Arasında Akdeniz’de Deniz Yetki
Alanlarının Sınırlandırılmasına İlişkin Mutabakat Muhtırasının Onaylanmasının
Uygun Bulunduğuna Dair Kanun Teklifi (2/2420) ve Dışişleri Komisyonu Raporu (S.
Sayısı: 146) (x)
BAŞKAN
– Değerli milletvekilleri, şimdi, 2’nci sıraya alınan Tekirdağ Milletvekili
Mustafa Şentop'un Türkiye Cumhuriyeti Hükûmeti ile Libya Devleti Ulusal
Mutabakat Hükûmeti Arasında Akdeniz'de Deniz Yetki Alanlarının Sınırlandırılmasına
İlişkin Mutabakat Muhtırasının Onaylanmasının Uygun Bulunduğuna Dair Kanun
Teklifi ve Dışişleri Komisyonu Raporu’nun görüşmelerine başlayacağız. 
Komisyon?
Yerinde.
Komisyon
raporu, 146 sıra sayısıyla bastırılıp dağıtılmıştır.
Şimdi,
teklifin tümü üzerinde söz isteyen değerli milletvekillerimizin söz taleplerini
karşılayacağım.
Teklifin
tümü üzerinde ilk söz, İYİ PARTİ Grubu adına Aydın Milletvekilimiz Sayın Aydın
Adnan Sezgin’e aittir.
Süreniz
yirmi dakikadır. (İYİ PARTİ sıralarından alkışlar)
İYİ
PARTİ GRUBU ADINA AYDIN ADNAN SEZGİN (Aydın) – Sayın Başkan, sayın
milletvekilleri; konuşmamın hemen başında, İYİ PARTİ Grubunun, Türkiye
Cumhuriyeti Hükûmeti ile Libya Devleti Ulusal Mutabakat Hükûmeti arasında
Akdeniz’de deniz yetki alanlarının sınırlandırılmasına ilişkin mutabakat
muhtırasının onaylanması için olumlu oy kullanacağını ifade etmek istiyorum.
Bugüne
kadar Genel Kurul kürsüsünden de başka zeminlerde de Doğu Akdeniz’le ilgili
olarak iktidara müteaddit seslenişlerimizde bu konudaki desteğimizi ifade
ettik. “Doğu Akdeniz’de akıl, hukuk, hakkaniyet ve çıkarlarımız yönünde ne
yapılması gerekiyorsa yapın, yanınızdayız.” dedik. Doğu Akdeniz’de Kıbrıs
çevresinde enerji kaynakları ve sınırların belirlenmesi konusunda ne Güney
Kıbrıs Rum Yönetimi’nin ne başka ülkelerin benzer iddia ve eleştirileri ciddiye
alınabilir gibidir. Türkiye’nin uluslararası hukuktan kaynaklanan haklarının ve
çıkarlarının ihlali ve gasbı girişimi vardır, buna izin verilemez, İYİ PARTİ
olarak temel görüşümüz budur. Ancak on sekiz yıllık iktidarın hem hukuki
pozisyonunun belirlenmesi ve ilan edilmesinde hem de hidrokarbon kaynaklarına
ilişkin ciddi arama ve sondaj çalışmalarının başlatılmasında gecikmiş olduğunu
da vurgulayageldik. 
Doğu
Akdeniz’deki kıta sahanlığımızın sınırlarına ilişkin pozisyonumuzun GKRY ile
Mısır arasında varılan anlaşmadan ancak bir yıl sonra, 2004 yılında Birleşmiş
Milletler Örgütüne bildirilmesi bir gecikmeydi, yanlış bir işaretti. Kıta
sahanlığımızın batı sınırlarının da belirsiz bırakılmış olması hataydı. Keza,
Kuzey Kıbrıs Türk Cumhuriyeti’yle Kıta Sahanlığı Sınırlandırma Anlaşması için
2011’e kadar beklemiş olmamız hatalı bir yaklaşımdı; tıpkı deniz sınırlarımızın
bölgeye bakan adaların kara sularına kadar uzandığını, adaların Türkiye kıyı
şeridinin projeksiyonunu kesici ve kıta sahanlığını engelleyecek bir etki
oluşturmayacağını Birleşmiş Milletler Örgütüne bildirmek için 13 Kasım 2019’u
beklememizin yanlış olduğu gibi. Bunların hepsi, hatalı bir okumanın,
anlayışın, politikanın ifadesi olmuştur. Ayrıca yanlış mesajlar oluşmasına,
algılar yaratılmasına sebep olmuştur. 
Türkiye’nin
GKRY hariç ilgili tarafları hakkaniyet çerçevesinde bir uzlaşı için görüşmelere
çağırmış olması, diyalog yolunu açık tutmuş olması doğrudur ancak bu ihmal ve
gecikmelere düşülmeksizin de aynı yaklaşımı izlemek mümkündü. Nitekim Dışişleri
Bakanlığı, görüşmekte olduğumuz mutabakat muhtırasının imzalanmasından hemen
sonra yaptığı açıklamada, hâlen de görüşmelere hazır olduğumuzu beyan etmiştir.

Mutabakat
muhtırasının gerekçesinde “Ülkemiz, Doğu Akdeniz’de deniz yetki alanlarının
sınırlandırılması konusunda diyaloğu ve barışçı çözümleri dışlamayan,
uluslararası hukuk ve meşruiyet sınırları içinde kalan tutum ve politikalarını
sürdürmeye, bölgede hem kendi hem de Kıbrıs Türklerinin hak ve çıkarlarını
korumaya devam edecektir.” denmektedir. Demek ki hukuk içinde çıkarlarımızı
koruyan adımlar vakitlice atılmış olsaydı da barışçı çözüm ufku muhafaza
edilebilecekti ve gereksiz yere vakit ve güç kaybı yaşanmayacaktı.
Öte
yandan, gerekçede, 2004’te Birleşmiş Milletlere yapılan bildirimde de olduğu
gibi “Kuzey Kıbrıs Türk Cumhuriyeti” yerine “Kıbrıslı Türkler” sıfatının tercih
edildiğini, mutabakat muhtırası metninin son paragrafında “anlaşma” olarak
tarif edildiğini ve metnin Birleşmiş Milletler nezdinde kayda
geçirilebileceğinin ifade edildiğini belirtmek isterim. “Kayda geçirilecektir.”
demiyor “geçirilebilecektir” deniyor. Oysa mutabakat muhtırasının 3’üncü
maddesinde “Birleşmiş Milletler Şartı madde 102 uyarınca Birleşmiş Milletler
sekretaryasına kayıt için bildirilecektir.” tabiri kullanılıyor. Bu bağlamda,
genel gerekçe ile mutabakat muhtırası metni arasındaki gereksiz farklılıklara
dikkat çekmek istedim. 
İktidarın
ulusal çıkar anlayışından uzaklaşarak yaptığı vahim hataların sonucunda, Doğu
Akdeniz’de birbirine oldukça uzak olan, hatta husumet içinde bulunan birçok
ülkenin, aktörün Türkiye’ye karşı ittifak ilişkisine girmesine yol açtığını da
hatırlatmak gerekiyor. Akdeniz’e geniş cephesi bulunan Mısır’la ilişkilerimizin
hâli malumdur. Mısır politikamızda büyük yanlış yapılmıştır ve bu yanlış
sürdürülmektedir. Keza İsrail’le ilişkilerimizin durumu bellidir. Suriye’deki
yaklaşımımız farklı olsaydı Şam’la deniz yetki alanları konusunda bir “modus
operandi” düşünülebilirdi. 
Doğu
Akdeniz ülkeleriyle ilişkilerimizin bulunduğu durum maalesef hazindir. Bu,
düpedüz, diplomatik maharet noksanlığıdır, vizyonsuzluktur. Bunu ve
karşılaştığımız her baskıyı, muhatap olduğumuz her gerginliği, dış dünyanın
hasedi, yabancı ülkelerin komploları ve tarihsel düşmanlıkla izah edemezsiniz,
itibarınızı da yükseltemezsiniz. Bunu yapmak yanılsamadır, kasten yanıltmaktır
ama artık ikna edemiyorsunuz. Cumhuriyetin dış politika değerlerinden
uzaklaşmasaydınız, ümmetçi, İhvancı heyecanlara kapılmasaydınız, bugün Türkiye,
Doğu Akdeniz’de sorunların çözümünün öncüsü, tüm projelerin merkezi ve bölgenin
gerçek gücü olarak temayüz ederdi. Ne hazindir ki Libya’yla imzalanan muhtırayı
yine tüm ilgili-ilgisiz ülkeler eleştiriye tabi tutuyor. Buna mukabil, atılan
bu adımı, meselenin çok daha suhuletle çözümlenebileceğini, çok daha akılla
çözümlenebileceğini gayet iyi bilen muhalefet partileri canla başla savunuyor. 
Evet,
konunun bir de Libya’nın kendine özgü koşulları boyutu var. İktidarın Trablus
Hükûmetiyle ilişki dokusu konusunda bazı çekincelerimiz elbette var ancak
muhtıraya imza koyan Libya Ulusal Mutabakat Hükûmeti meşru hükûmettir, bu
konuda hiçbir şüphemiz yok. Evet, tüm kırılganlığına rağmen, durumun fevkalade
karışık ve karmaşık olmasına karşın, Fayiz Serraj Hükûmeti meşru hükûmettir.
Birleşmiş Milletler Güvenlik Konseyinin 2015 tarihli 2259 sayılı Kararı çok
açıktır; Libya’nın yegâne meşru hükûmetidir, Libya devletinin tek
temsilcisidir. Dolayısıyla, bu hükûmetle imzalanan metin hukuken geçerlidir. 
Biz
mutabakatı Türkiye Büyük Millet Meclisinde onaya tabi tutuyoruz. Peki, Libya
tarafında onay süreci nasıl işleyecektir? Zira Libya Parlamentosu Başkanı Akila
Salih bu metne karşı tutum almıştır, hatta Birleşmiş Milletler Genel
Sekreterine Ulusal Mutabakat Hükûmetinin tanınmasının geri alınması için
başvuruda bulunmuştur. Aynı müracaatı, üyelerinin hemen hemen tümüyle kavgalı
olduğumuz, zıtlık yaşadığımız Arap Ligine de yapmıştır. Libya Siyasi
Anlaşması’nın 8’inci maddesinin (f) bendi, Libya Bakanlar Kurulunun Başkanlık
Konseyi tarafından imzalanan uluslararası anlaşmalar ve sözleşmelerin,
Temsilciler Meclisinin uygun bulmasına tabi olduğunu belirtmektedir. Bu konu
üzerinde duruyoruz, durmamızın sebebi şu: İmzalanan metnin ileride istenilen
statüyü haiz olmasını istiyoruz. Dışişleri Bakan Yardımcısı, bugün Dışişleri
Komisyonunda bu konuda sorduğumuz soruya cevaben, Libya Hükûmet yetkililerinin
bir mutabakat muhtırası olan bu metnin onay işlemlerinin farklı olduğunu
tarafımıza teyit ettiklerini bildirmiştir. Bakan Yardımcısının verdiği bu
bilgiye itimat ediyoruz.
Sarraj
Hükûmetine karşı mücadele veren General Hafter’e desteğini ortaya koyan Rusya
Federasyonu’nun Dışişleri Bakanlığı Sözcüsünün konuyla ilgili açıklaması
önemli. Bu açıklamadan, Moskova’nın mutabakata soğuk baktığı anlamı
çıkmaktadır. Sözcü, Yunanistan’ın, Mısır’ın, GKRY’nin itirazlarına atıfta
bulunmuştur. Hatta, Libya Hükûmetiyle imzalanan diğer bir metin olan Güvenlik
ve Askerî İşbirliği Mutabakat Muhtırası’na da gönderme yaparak, bunun Libya’da
askerî mücadeleyi sürdüren taraflara silah ambargosu uygulanmasına ilişkin BM
kararını ihlal edebileceğini ima etmiş; Birleşmiş Milletler Genel Sekreterinin
Libya Özel Temsilcisinin, mutabakat muhtırasının Libya sorununa çözüm
bulunmasına yönelik bir toplantı düzenlenmesi gayretlerini sekteye
uğratabileceğine dair sözlerini tekrarlamıştır. Ciddi bir devlet olan
Rusya’nın, Libya silah ambargosunun öncelikle Hafter’e destek çıkan devletler
tarafından ihlal edildiğini ve bu hususun Birleşmiş Milletler raporlarında yer
aldığını bilmemesi herhâlde mümkün değildir. Rusya Dışişleri Bakanlığının
Sözcüsünün bu ifadelerini, iktidarın çok yakın ilişki içinde bulunduğu
Rusya’nın tutumunu aktarmak, iktidarın hataları nedeniyle bu girişimimizde de
yalnızlığımızı ifade etmek için dile getirdim. 
Bir
diğer amacım da Doğu Akdeniz’in ne denli mühim jeostratejik, jeoekonomik
gerilimlere ve müdahalelere konu bir coğrafya olduğunu, iktidarın, bu bölgede,
yanlış bir yaklaşım içine düşmeden, yeni hatalar yapmadan, küresel, bölgesel
stratejilere icap eden önemi atfetmesi ve ona uygun bir tutum benimsemesi
gereğini vurgulamaktır; diplomasinin ulusal çıkarlar üzerinden yürütülen bir
ikna etme egzersizi olduğunun altını çizmektir. 
Meselenin
hukuki boyutuna gelince, konu, özetle, adaların kıta sahanlığı sorunudur.
Uluslararası Adalet Divanının benzer durumlarda aldığı çok sayıda karar vardır.
Birkaç örnek vermek gerekirse Libya-Tunus, Libya-Malta ve İngiltere-Fransa
Channel Adaları kararları Türkiye'nin haklılığını teyit eder niteliktedir.
Girit’in coğrafi konumu geçerli bir karşı gerekçe oluşturmamaktadır. Bu
çerçevede, iktidarın, Libya’yla imzalanan bu hukuki metni, iki tarafça da
usulüne uygun şekilde onaylandıktan sonra bir an önce Birleşmiş Milletler
örgütüne kaydettirmesini ve bu pozisyonu layıkıveçhile korumasını ve
savunmasını bekliyoruz. 
GKRY’nin
bugün Uluslararası Adalet Divanına başvuruda bulunduğuna dair bazı haberler
vardır. Eğer gerçekten böyle bir durum söz konusuysa girişimin boşa çıkarılması
için her türlü gayretin sarf edilmesi elzemdir. 
Değerli
arkadaşlar, dış politika, diplomasi ciddi bir iştir; ülkelerin çıkarları,
itibarları söz konusudur. Dış politikada yapabileceğinizi beyan edersiniz ve
savunursunuz, dik durursunuz; hele ulusal güvenliğiniz, güvenlik çıkarlarınızla
ilgili bir tavır ortaya koymuşsanız bunu müdafaa eder ve amaca ulaşıncaya kadar
sürdürürsünüz. Aksi durumlar yani yapamayacağınızı ısrarla beyan etmek, meydan
okumalara girişmek, diklenmek, sonra da dik durmamak gayriciddiliktir; ülkenize
ve milletinize itibar kaybettirir, çıkarlarınıza halel getirir. 
Türkiye,
Londra’da yapılan NATO Zirvesi’nde maalesef bu duruma düşmüştür. O NATO ki hem
Sayın Millî Savunma Bakanına hem Sayın Dışişleri Bakanına göre, Türkiye’nin
uluslararası kimliğinin parçasıdır. Neydi zirve öncesinde resmî
açıklamalarımızın, Sayın Cumhurbaşkanının ısrarlı beyanlarının anlamı: NATO’nun
PKK’nın Suriye’deki uzantısı olan YPG’yi de terör örgütü olarak nitelememesi
durumunda, ittifakın Baltık ülkeleri ve Polonya’yla ilgili kademeli mukabele
planlarını engellemek, diğer bir tabirle, veto etmek. İktidar çevrelerinin
“Zirveden istediğimizi aldık.” ifadeleri sadece hüzünlü istihzaya yol açar. Bu,
yeni bir yanılsama ve yanıltma olmaktadır. YPG terör örgütü olarak
tanımlanmamıştır ama Türkiye, Baltık ve Polonya planlarına onay vermiştir.
Öncelikle
belirtmek gerekir ki YPG’nin PKK uzantısı terörist bir örgüt olduğuna dair
müttefiklerimizi ikna etmek ve bunun için gerekli politikaları çok öncesinden
uygulamış olmak, bazı ülkelerin SDG/YPG-PYD’yle iş birliğine gitmesini
engellemek, gerekli bilgilendirme çalışmalarında yeterli güveni sağlamak
iktidarın göreviydi. İktidar bu konuda başarısız olmuştur. Anladığımız
kadarıyla, 2016’da NATO’nun Türkiye’yi de içine alan bir savunma planı
taslağında YPG terörist örgüt olarak tanımlanırken daha sonra bu tanım metinden
çıkartılmıştır. Eğer bu, birçok basın organına yansımış olduğu gibi doğru ise
vahim bir durum oluşturmaktadır zira bir gerilemeye işaret etmektedir, katmerli
bir başarısızlık örneğidir. Müzakerelerin nasıl geçtiğini ve Sayın
Cumhurbaşkanının ne şekilde, neyin karşılığında ikna edildiğini bilemiyoruz ama
toplantı öncesinde bu konuda bu kadar büyük fırtına çıkarıldıktan sonra,
böylesine bir geri adım atılmış olmasını yadırgıyoruz ve nedenini ısrarla
soruyoruz. Bir fiyasko söz konusudur. Bu sabah iktidar yanlısı bazı gazetelerin
“İstediğimizi Aldık” manşetleri tam bir aldatmacadır. 
Bu
gazetelerin iddiasına göre, NATO 2015 Zirve Sonuç Bildirisi’ne atıfta bulunmuş,
o bildiride YPG terör örgütü olarak sayılıyormuş. Biz 2015 Zirve Sonuç
Bildirisi’nde öyle bir ifadeye rastlayamadık. Londra Zirvesi Bildirisi’nde
zikredilen “terör” terimiyle yetiniliyorsa yine aldatmaca var demektir;
başlangıçtaki iddia, metne “terörizm” kavramını bu şekilde dercetmek değildi.
Esasen, bu, uluslararası belgelerde, NATO belgelerinde bir şablon ifadeden
öteye gitmez. Bugün Sayın Aytun Çıray da partimiz adına yaptığı açıklamada, bu
“şablon” ifadesini tam yerinde kullandı. 
Londra
Zirvesi’nin önemli sonuçlarından biri, ittifakın kendini yeni koşullara
uyarlamak üzere stratejik bir çalışma içine girecek olmasıdır. Hiç olmazsa bu
çalışma süresince Türkiye, kendisine ve ittifaka yarar sağlayacak bir rol
üstlenmelidir. 
Değerli
arkadaşlar, mensubu bulunduğumuz uluslararası kuruluşları ciddiye almak zorundayız.
Bu yapılar içinde “al-ver” zihniyeti yerine, “Hata yaparım, düzeltirim.”
anlayışı yerine, diplomasiyi, tutarlı dış politikayı kullanmayı iktidar
öğrenmelidir. Keza bölge ülkeleriyle ve genelde ikili ilişkilerimizde, daha
makul, daha normal, daha dengeli bir yaklaşımı tasarlayıp uygulayabilmelidir. 
Son
birkaç günden beri ABD Kongresinden de hoş olmayan haberler gelmektedir. Daha
düzgün bir dış politika için, Dışişleri Bakanlığının kurumsal tecrübesinin
gereği gibi kullanılması, Türkiye Büyük Millet Meclisine daha saygılı olunması
ve görüşlerinden daha geniş şekilde yararlanılması gerekmektedir. Türkiye'nin
gelgitleri çok bir uluslararası ilişkiler seyrinden gerçek anlamda ulusal
çıkarlara dayalı bir dış politikaya geçebilmesi için, tek adam rejiminin sona
ermesi ve iyileştirilmiş demokratik parlamenter sisteme geçilmesi şart
olmuştur. 
Londra
Bildirisi’nin 1’inci maddesi, üye ülkelerin paylaştıkları ortak değerleri
zikrederken, demokrasiyi, bireysel özgürlükleri, insan haklarını ve hukukun
üstünlüğünü zikretmektedir. 
(Mikrofon
otomatik cihaz tarafından kapatıldı) 
AYDIN
ADNAN SEZGİN (Devamla) – Bitiriyorum. 
BAŞKAN
– Devam edin Sayın Sezgin. 
AYDIN
ADNAN SEZGİN (Devamla) – Türkiye’de, mevcut rejim nedeniyle, bu değerlere saygı
gittikçe geriye gitmektedir. 
Genel
Kurulu saygıyla selamlıyorum. (İYİ PARTİ sıralarından alkışlar) 
BAŞKAN
– Söz sırası, Milliyetçi Hareket Partisi Grubu adına Kayseri Milletvekilimiz
Sayın İsmail Özdemir’e aittir. 
Buyurun
Sayın Özdemir. (MHP sıralarından alkışlar) 
Süreniz
yirmi dakika. 
MHP
GRUBU ADINA İSMAİL ÖZDEMİR (Kayseri) – Sayın Başkan, sayın milletvekilleri;
Gazi Meclisimizi sevgi ve saygılarımla selamlıyorum. 
Türkiye
Cumhuriyeti Hükûmeti ile Libya Devleti Ulusal Mutabakat Hükûmeti Arasında
Akdeniz’de Deniz Yetki Alanlarının Sınırlandırılmasına İlişkin Mutabakat
Muhtırası’yla ilgili Milliyetçi Hareket Partisi Grubumuz adına söz almış
bulunmaktayım. 
Tabii,
son derece tarihî önemi haiz bir mutabakat muhtırası önümüzde bulunuyor çünkü
gerek bugünler gerekse gelecek nesillerimiz için bu mutabakat muhtırası,
sonuçları itibarıyla, oluşturacağı etkiler itibarıyla, Doğu Akdeniz’de şimdiye
kadar var olan, uzunca bir süreden bu yana, belki de insanlık tarihiyle eş
değer anlam ifade eden tarihsel perspektif açısından yeni dönemin yeni bazı
kapılarını açacağı gerçeğini de karşımıza getiriyor. 
Doğu
Akdeniz’de 2000’li yılların başından itibaren yaşanan gelişmeler ve diğer
tarafın eylemleri, şimdiye dek, Türkiye'nin egemenlik haklarına müdahale amacı
taşıyordu. Bu zamana kadar ortaya koyduğumuz hassasiyet ve çabalarımızın
temelinde de egemenlik haklarımızın korunması gayreti vardı. Libya Devleti
Ulusal Mutabakat Hükûmetiyle imzaladığımız bu muhtıra, iki ülke arasındaki
deniz alanlarının sınırlandırılmasını sağlarken, Doğu Akdeniz’de şimdiye kadar
süregelen ve sadece Türkiye’yi değil diğer tarafları da ilgilendiren
gayrihukuki çabaları ortadan kaldırmaya yönelik ahlaki, vicdani ve hukuki bir
gayrettir. Mutabakat muhtırasıyla, Türkiye ve Libya’nın Doğu Akdeniz’deki hak
ve menfaatleri korunmuş olacaktır. Denizden komşumuz olan Libya’ya karşı, tıpkı
Yunanistan’ın bize karşı yapmak istediği mesnetsiz değerlendirme ve
yaklaşımlarla süregelen oldubitti girişimleri de artık sonuçsuz kalabilecektir.
Bu hukuksuzluğun ortadan kaldırılması, ayrıca, Yunanistan’ın, Güney Kıbrıs Rum
kesimi, Mısır, İsrail ve diğer bölge ülkeleriyle devreye koymaya çalıştığı
gündemi de nihayete erdirebilecektir. Dolayısıyla Doğu Akdeniz’de şimdiye kadar
var olan gündem, kesin ve hukuki olarak Türkiye'nin lehine değişme potansiyeli
taşımaktadır. 
Bu
zamana kadar, özellikle belki bu dönemde keşfedilen hidrokarbon yatakları
münasebetiyle Doğu Akdeniz anlam taşıyordu ancak hiç şüphe yok ki, biraz önce
sözlerimin başında da ifade ettiğim şekilde, tarihsel perspektife de bir baktığımızda,
hakikaten, Doğu Akdeniz’in her dönemde önemli olduğunu ifade etmemiz gerekiyor.
Bunu da Gazi Meclisimize hatırlatmak isterim.
Bir
devlet silsilesi çerçevesinde baktığımızda, Doğu Akdeniz’le ilk tanışıklığımız,
Selçukluların Alanya’yı alarak İpek ve Baharat Yollarıyla beraber deniz
ticaretine açılmaları ve deniz hâkimiyetindeki üstünlük mücadelelerine
girmeleriyle de başlıyor. Peşi sıra, Haçlı Seferleri sırasında da yine Doğu
Akdeniz’in önemli bir geçiş güzergâhı olduğunu tarihî gerçeklere baktığımızda
gözlemliyoruz. 
Osmanlı’yla
beraber Akdeniz’in Türk hâkimiyetine girmesiyle Doğu Akdeniz aslında en
istikrarlı dönemlerinden birini yaşamıştı. Bu süreç uzunca bir süre devam
ettikten sonra, 19’uncu yüzyıla gelindiğinde, Osmanlı’nın, İngiltere’nin, Fransa’nın
ve yer yer de Rusya’nın ilgi duyduğu bir bölge hâline gelmiştir Doğu Akdeniz.
Bu dönem başlayan güç mücadeleleri, akabinde Mısır ve Rodos’un da elimizden
çıkmasıyla yeni bir döneme girilmesine sebebiyet vermiş; 1974 yılında Kıbrıs
Barış Harekâtı’nı icra etmemizle beraber de şimdiki, özellikle 2000’li yıllara
kadar gelen tarihsel sürecin kapısını aralamıştır. 
2000’li
yıllarda ve bu dönemin hemen başında bölgede varlığı keşfedilen zengin
hidrokarbon yataklarının olması -işte şimdi içerisinde bulunduğumuz- Doğu
Akdeniz’in, gerçekten, sadece bölgemizin değil, giderek tüm dünyanın da
dikkatini çeken bir bölge hâline gelmesine sebep olmuştur. Yunanistan, Güney
Kıbrıs Rum kesimi, İsrail ve Mısır’ın bize göre hukuk dışı eylemleri ve Türkiye
karşıtı hamleleri, ilerleyen süreç ve varılan aşamada böylesi bir zorunluluğu
karşımıza getirmiştir. Şimdiki döneme kadar Güney Kıbrıs Rum kesimi, 2003
yılında Mısır’la, 2007 yılında Lübnan’la, 2011’de de İsrail’le deniz yetki
alanlarının sınırlandırılması anlaşmasını imzalamıştır. Güney Kıbrıs Rum
kesimi, Türkiye'nin de hak sahibi olduğu bazı deniz sahalarını parsellere
ayırdığını iddia etmiştir; üstelik bunu, hukuksuz şekilde, Kuzey Kıbrıs Türk
Cumhuriyeti’ni, adada bulunan Türklerin de varlığını ve mevcudiyetini yok sayarak
yapmıştır. Bununla beraber Yunanistan’sa, Ege ve Akdeniz’deki bazı adalarında,
bir ana kara niteliği taşıyormuşçasına, hak ve hukuku yok sayarak, olandan,
olması gerekenden daha çok, çok daha geniş bir deniz yetki sahasında hak
iddiasında bulunagelmiştir. Yunanistan’ın hak gasbının, Türkiye ve Libya’nın
sahip olduğu kimi deniz sahalarının işgalini kapsadığını da söylemeliyiz.
Dolayısıyla Libya’yla, Libya Ulusal Mutabakat Hükûmetiyle imzalamış olduğumuz
bu muhtıra, aslında yeni bir gündemin ürünü de değildir. Çünkü 2009 yılında
Türkiye'nin Libya’yla temas hâline geçtiği ve şimdiki anlaşmanın da ön
görüşmelerinin o tarihten itibaren başlatıldığı Dışişleri Bakanlığımızca ifade
edilmektedir.
Bu
mutabakat, hakça ve adilce yapılmış bir sınırlandırma çabasıdır. Aynı zamanda,
mutabakat muhtırasıyla, Doğu Akdeniz’de bulunan mavi vatanımız sınırları
içerisinde kalan alanın batı hudutları da çizilmiş olacaktır. Mutabakat
muhtırası, Doğu Akdeniz’e kıyısı olan diğer ülkelerin de bu andan sonra
pozisyonlarını gözden geçirmelerine sebebiyet verebilecektir. Zira bizim haklı
çabamızın yanında duran ülkelerin deniz yetki alanları, bizimle beraber
sınırlandırma anlaşmalarına gitmeleri hâlinde, daha geniş bir bölgeyi de
kapsayabilecek potansiyele sahiptir. 
Sayın
Başkan, değerli milletvekilleri; Doğu Akdeniz’de en uzun kıyı şeridine sahip
olan ülkemizin Kıbrıs Adası’nın batısında ve kuzeyinde kalan deniz alanlarında
egemen hak ve meşru çıkarları mevcuttur. Bu bağlamda, ülkemizce Birleşmiş
Milletlere ilk olarak 2 Mart 2004 tarihinde iletilen ve takip eden yıllarda
çeşitli vesilelerle yine bu durum teyit edilerek gönderilen mektup ve notalarla
birlikte, Güney Kıbrıs Rum Yönetimi’nin deniz yetki alanlarını sınırlandırma
teşebbüslerinin kabul edilemeyeceği ve özellikle 32 derece 16 saniye doğu
boylamından itibaren Kıbrıs Adası’nın batısında kalan deniz alanlarında
Türkiye'nin meşru hak ve yetkileri bulunduğu kayda geçirilmiş, Güney Kıbrıs Rum
Yönetimi’nin Doğu Akdeniz’de tek taraflı eylemlerle fiilî durum yaratmaya
yönelik teşebbüslerinin kabul edilmeyeceği ortaya konmuştur. Ülkemizin Doğu
Akdeniz’de kıta sahanlığına ilişkin resmî görüşü ise, kıta sahanlığımız
Suriye’yle kara sınırlarımızın denizde bittiği noktadan -yani 12 deniz miline
kadar kara sularımız, devamında kıta sahanlığımız olacak şekilde- başlamakta;
ülkemiz ile Kuzey Kıbrıs Türk Cumhuriyeti arasında Eylül 2011’de imzalanan Kıta
Sahanlığı Sınırlandırma Anlaşması Kıbrıs Adası’nın kuzeyine ilişkin kıta
sahanlığımızı belirlemekte, böylelikle 32 derece 16 saniye doğu boylamından
itibaren Kıbrıs Adası’na, adanın batısı itibarıyla kara suları dışında deniz
yetki alanı bırakılmakta; Mısır-Türkiye ortay hattını takip etmektedir. Bu
bağlamda, 28 derece doğu boylamına kadar olan bölge, ülkemizce “Türk kıta
sahanlığı” olarak kabul edilmekte, egemen devlet uygulamalarımız da bu
politikaya uygun olarak icra edilegelmektedir. 
Şimdiye
kadar, Rum ve Yunan ikilisi, gerçekçi, makul ve hakkaniyeti olmayan bir
yaklaşımla, tüm adaların, otomatik olarak, sınırlandırmada tam etki yaratacak
şekilde kıta sahanlığı ve münhasır ekonomik bölgeye sahip olduğunu ileri
sürmüşlerdir. Bu yaklaşımla beraber, Meis ve Kıbrıs Adaları arasında deniz
yetki alanı sınırı olduğu iddiası ortaya konulmakta, Avrupa Birliği üyeliği de
böylesi bir dönem içerisinde istismar edilerek sözde kıta sahanlığı ve münhasır
ekonomik bölge iddialarını Avrupa Birliğinin dış sınırları şeklinde yansıtmaya
çalışmaktadırlar. Bunun bizim tarafımızdan kabul edilebilmesi elbette mümkün
değildir. 
Gelinen
aşamada, Yunanistan ve Rum Yönetimin Kıbrıs Adası’ndaki Türk varlığını ortadan
kaldırmak için 1960’lı yıllardan bu yana giriştiği politikaların, günümüzde tüm
Doğu Akdeniz’i Türk denizciliğine kapatmayı, enerji kaynaklarından Türkiye ve
Kıbrıs Türkünün en ufak bir pay bile almamasını hedefleyen seviyeye ulaşmış
olduğunu görüyoruz. Türkiye ise Doğu Akdeniz’de yabancı devletlerin deniz yetki
alanlarındaki hukuk dışı faaliyetlerini engellemeye yönelik 2002 tarihinden bu
yana atmış olduğu adımlarını 2006 yılında başlattığı Akdeniz Kalkanı Harekâtı’yla
perçinlemiş ve 2016 yılına kadar, yine on dört yılda 14 izinsiz araştırma
gemisi faaliyetlerinin girişimlerini de engellemiştir. Son bir yılda ise,
yapılan bazı çalışmalara göre, 6 araştırma ve 1 sondaj gemisinin, yine Doğu
Akdeniz’deki -bize göre- yasa dışı faaliyette bulunma girişimleri Deniz
Kuvvetleri Komutanlığımızca uluslararası hukuka uygun şekilde akamete
uğratılmıştır. 
Türkiye,
bugün, Doğu Akdeniz’de münhasır ekonomik bölgeden kaynaklı egemenlik
haklarının, Birleşmiş Milletler Deniz Hukuku Sözleşmesi’nin ilgili maddeleri ve
Uluslararası Adalet Divanının da emsal kararları doğrultusunda haklı olarak
belirlenmesini istiyor. 
Sayın
Başkan, değerli milletvekilleri; Doğu Akdeniz’de enerji varlığı keşfedildikten
hemen sonra, enerji havzalarındaki rantın büyüklüğü ilk olarak Güney Kıbrıs Rum
kesimini harekete geçirmiş ve Türkiye’yi 41 bin kilometrekarelik bir deniz
alanına hapsetmek için, ilk adım olarak, biraz evvel de değindiğimiz üzere 17
Şubat 2003 tarihinde Mısır’la Münhasır Ekonomik Bölge Sınırlandırma Anlaşması
imzalanmıştır. Bunu diğer gündemler takip edegelmiştir. Ancak böylesi bir
dönemde, Yunanistan’ın da boş durmayıp özellikle Girit Adası çevresinde hak
iddiası adaların kendi münhasır ekonomik bölge hakları olduğu tezine
dayandırılarak işlenmiş, bu iddia paralelinde de Kaşot (Çoban), Rodos ve Meis
adalarını kullanmak suretiyle, Türkiye'nin 189 bin kilometrekarelik münhasır
ekonomik bölge alanını 41 bin kilometrekareye indirmek için yürütülen
diplomatik ve hukuki gasp operasyonunun da temeli böylelikle
oluşturulagelmiştir. 
Tabii,
Girit Adası bahse konu olduğunda, burada sadece Türkiye’yi ilgilendiren bir
mevzu yok. Aynı şekilde, Libya’nın da Yunanistan tarafından haklarının
gasbedildiği gerçeği karşımızda bulunuyor. Aynı şekilde, Libya’ya ait olan 39
bin kilometrekarelik alanın da -ki bu da Libya’nın Doğu Akdeniz’de bulunan
münhasır ekonomik bölgesinin yaklaşık dörtte 1’ine tekabül ediyor- yine
Yunanistan tarafından gayrihukuki bir şekilde gasbedilme girişimlerinde
bulunulduğu gerçeği karşımızda mevcuttur. 
İşte
bu yüzden, Türkiye ve Libya arasında varılan anlaşma, iki ülkenin de egemenlik
haklarını özellikle de Yunanistan’a karşı koruma çabasıdır. Libya Ulusal
Mutabakat Hükûmetiyle imzalanan anlaşma, şimdiye kadar temelsiz yaklaşımlarla
Türkiye'nin egemenlik haklarını gasbetmek isteyen çevrelerin mevcut hâldeki
girişimlerini akılcı bir şekilde ve hukuki olarak boşa çıkarmıştır. Anlaşma,
kesin bir şekilde Doğu Akdeniz jeopolitiğini, köklü bir şekilde ve lehimize
değiştirme potansiyeli taşımaktadır. 
Sayın
Başkan, değerli milletvekilleri; hâlihazırda var olan 462 bin kilometrekarelik
mavi vatan sahamızın geniş bir kısmı Doğu Akdeniz’de yer alıyor. Son yıllarda
Güney Kıbrıs Rum Yönetimi, Yunanistan, İsrail ve Mısır’ın başlattığı, zaman
içesinde Avrupa Birliğinin de dâhil olduğu kimi ülkelerin faaliyetlerinin bizim
nazarımızda kabul edilebilir ve meşru bir tarafının olmadığını da ifade etmek
gerekiyor. Uluslararası hukuk, deniz hukuku ve diğer koşullar, Türkiye'nin Doğu
Akdeniz’deki haklılığını, yürütmüş olduğu arama, tarama ve sondaj
faaliyetlerindeki meşruluğunu her yönüyle ortaya koyuyor. Bu anlamda, ülkemizin
Doğu Akdeniz’de, kendi deniz sahamızda yapmış olduğu tüm faaliyetlerin de
arkasında olduğumuzu ifade etmek isterim. Zira Türkiye, mevcut durumda kendi
deniz alanlarında, kendi egemenlik haklarının gereğini yerine getiriyor. 
Benzer
şekilde, Kıbrıs Adası’nın durumu konusunda şekillendirilmeye çalışılan gündemi
de hep beraber dikkatle takip ediyoruz. Şimdiye kadar adadaki garantörlük
konusunu tartışmaya açmak isteyen çevrelerin, bugün gayrihukuki bir şekilde
yalnızca Rum kesiminin hassasiyet ve yaklaşımlarını dikkate alan ve böylelikle
adaya müdahale zemini oluşturmaya çabalayanların gayretleri de beyhudedir.
Kıbrıs Adası’nda söz sahibi olan 3 garantör ülke vardır; Türkiye, İngiltere ve
Yunanistan haricinde adada tutum belirlemek kimsenin haddi ve hakkı değildir.
Bu kapsamda, özellikle Avrupa Birliğinin tavırlarının yersiz ve temelsiz
olduğunu ifade etmek gerekiyor. Zira Avrupa Birliği Kıbrıs konusunda herhangi
bir karar mercisi konumunda değildir. Yıllar evvel yanlış ve yine meşru olmayan
bir şekilde Güney Kıbrıs Rum kesimini Birliğe üye olarak kabul eden Avrupa
Birliğinin hatası da bu nedenle en başından başlamaktadır. Gelinen aşamada,
ülkemizin Kıbrıs’ta var olan garantörlük haklarını kullanması, adanın sahip
olduğu zenginlikleri Kuzey Kıbrıs Türk Cumhuriyeti ve dolayısıyla Kıbrıs
Türklüğünün de istifade edeceği bir yaklaşımla koruma gayreti içerisinde olması
önemlidir, bu kararlılık sürdürülmelidir. Dolayısıyla gerek kendi deniz
alanlarımızda gerekse Kuzey Kıbrıs Türk Cumhuriyeti deniz sahalarında süregelen
arama, tarama ve sondaj faaliyetlerinin devam etmesi bu alanlardaki haklarımızı
koruyacağımız konusunda tüm çevrelere verilen bir kararlılık mesajı olması
anlamında zorunlu bir durumdur. Geri adım atmamızsa elbette ki söz konusu
olmayacaktır. 
Adada
şimdiye kadar çözümsüzlükte direten tarafın ve sorunu yanlış kararlarla çıkmaz
sokağa yöneltenlerin Türkiye’ye verecekleri dersler asla yoktur ancak
alacakları dersler de elbette ki çoktur. Hazımsızlığın ana kaynağı da bize göre
burada başlamaktadır. Elbette ki Avrupa Birliğinin bu çerçevede kabul
etmediğimiz tutumunu ifade etmemiz lazım. Ülkemizin Doğu Akdeniz’de
gerçekleştirdiği sondaj faaliyetlerini gerekçe göstererek eften püften daha
evvel bir dizi yaptırım kararlarını öngören, Avrupa Birliği dışişleri bakanları
tarafından da onaylanan, bizim nazarımızda da solmuş ve sararmış bir kâğıt
parçasından farksız olmayan girişimleri de takip ediyoruz. 
Avrupa
Birliği, Türkiye'nin stratejik kimliğini şu ana kadar sorgulamaya cüret
etmiştir, egemenlik haklarımıza zarar vermeye ahlaksızca tevessül etmiştir. Bu,
yanlıştır, hukuksuzdur, adaletsizdir ve değersizdir. Avrupa Birliğinin Doğu
Akdeniz’de işi bize göre yoktur. Bu alanda hangi hakla, hangi yetkiyle
Türkiye’ye söz söyleyebilmektedir? Mesele, hidrokarbon faaliyetlerinin ötesine
çoktan geçmiştir. Mesele, egemenlik meselesidir; mesele, Türkiye'nin ve Kıbrıs
Türklüğünün Doğu Akdeniz’deki tarihî ve haklı varlığıdır. Güney Kıbrıs Rum
Yönetimi Doğu Akdeniz’i hukuka aykırı şekilde 13 parsele ayırıp küresel
şirketlere -kendi gücü yetmezken- pazarlarken Avrupa Birliğinin hiçbir itirazı
olmamıştır. Yunanistan, İsrail, Mısır, İtalya, Fransa ve diğer ülkeler Doğu Akdeniz’i
istedikleri gibi kullanmaları, gemilerini keyiflerince yüzdürebilmeleri sorun
olmayacak ancak Türkiye'nin hukuken haklı olduğu bir mücadeleyi yapması mı
gelinen aşamada Avrupa Birliğini rahatsız edecektir? Karşımızdaki tablo -diğer
konu başlıklarında olduğu gibi- çifte standarttır, siyasi kumpastır, diplomatik
kuşatmadır ve alenen Türk düşmanlığıdır. Dolayısıyla Doğu Akdeniz’de bulunmak
bizim hakkımızdır. Hakkımızı elbette ki çiğnetmeyeceğiz, hakkımızdan
vazgeçmeyeceğiz, hakkımız üzerine de pazarlık yapmayacağız. Sayın Genel
Başkanımızın da ifade buyurdukları üzere, Doğu Akdeniz’de dalımıza basanın
damını yıkarız, önümüze çıkanın ne yazık ki ömrüne kastederiz. Bu gerçeğin, bu
hassasiyetin doğru anlaşılması lazım. Şimdiye kadar işletilen sürece de baktığımızda,
Türkiye karşıtı eylemlerin planlı ve son derece sabote edici ve aynı zamanda,
bölgede “agresyon”a sebebiyet verici bazı girişimleri de içerdiğini görüyoruz.
Bu zulmün ortadan kaldırılması, bizim açımızdan da Doğu Akdeniz’de kıyısı
bulunan ülkeler açısından da elzem bir hâle gelmişti. Kuzey Kıbrıs Türk
Cumhuriyeti’yle beraber başlatılan, şimdi Libya’yla yaptığımız anlaşmayla da
beraber Doğu Akdeniz’de, temennimiz odur ki hak sahipleri haklarını alırlar. 
Bu
sözlerle beraber konuşmamı bitirmeden önce, yaşanan bu sürecin doğru
değerlendirilmesi için şunları ifade etmek istiyorum: Her hesabın bir tersi,
her zulmün elbet ki süresi var; bir tilki hükmü varsa bir de kurt töresi var,
bir bozkurt töresi var diyorum. Doğu Akdeniz’deki egemenlik haklarımızın
korunması açısından ve aynı zamanda belki de önümüzdeki yüzyıllarda dahi milat
kabul edilebilecek bu mutabakat muhtırasına destek verdiğimizi ifade ediyor,
Gazi Meclisimizi sevgi ve saygılarımla selamlıyorum. (MHP ve AK PARTİ
sıralarından alkışlar)
BAŞKAN
– Söz sırası, Halkların Demokratik Partisi Grubu adına Adana Milletvekilimiz
Sayın Tulay Hatımoğulları Oruç’ta. (HDP sıralarından alkışlar)
Süreniz
yirmi dakika. 
HDP
GRUBU ADINA TULAY HATIMOĞULLARI ORUÇ (Adana) - Sayın Başkan, değerli
milletvekilleri; sözlerime başlarken üzülerek ifade etmek isterim ki bir buçuk
senedir üyesi olduğum ve bugüne kadar benzerini yaşamadığımız bir portreyi
bugün, bu muhtırayı görüştüğümüz Dışişleri Komisyonunda yaşadık ne yazık ki.
Komisyonda söz istememize rağmen, her partiden birkaç kişiye söz verildiği
hâlde, söz sırası bana geldiği zaman, Başkan, söz vermeden maddeleri görüşmeye
başladı; bununla ilgili itirazımızı ifade ettiğimizde ise hiçbir biçimde
dinlemeksizin konuşmasına devam etti. Akabinde, bizler, ben ve HDP milletvekili
diğer arkadaşım, birlikte Komisyondan ayrılarak bu durumu kamuoyuyla
paylaşacağımızı ifade ettik ve bugün bunu biz kamuoyuyla paylaştık. 
Değerli
milletvekilleri, bu talihsiz olayın bugün yaşanmamış olmasını çok isterdik,
dilerdik. Ancak bu ülkenin toplamda yönetilme biçiminin, Dışişleri Komisyonunda
bugün bütün çıplaklığıyla nasıl zuhur ettiğini yaşadık. 
Bugün,
Libya’yla imzalanmış bu muhtırayla ilgili kanun teklifinin Genel Kurula gelmesi
de ayrı bir sürpriz, ayrı bir hikâye. Dün, Komisyonumuz, gündemi daha önce
belirlenmiş olan toplantısını gerçekleştirdi ve toplantıda, hiçbir biçimde,
bugün bu muhtıranın Genel Kurula geleceği ya da bugün sabah tekrar toplantıya
çağrılacağımız bilgisi bizlere verilmedi. Biz, bu muhtıranın ayrıntılarını,
yazılı olarak ayrıntılarını -çünkü dün, büyükelçi bununla ilgili bir brifing
verdi, basına da açıktı- bugün öğrendik, toplantıya gittikten sonra. Üstüne
üstlük, basına verilen demeçte, basına açık kısmında şu ifade edildi: “Tam bir
mutabakat.” Yani Mecliste, bu çatı altında sanki bu muhtıraya hiçbir biçimde
bir eleştiri yokmuş gibi bunu basına servis etme, uluslararası basına bu
şekilde servis etme, bu muhtıranın imzalanmasının altında yatan sebepleri
destekleyen bir yol ve yöntem. 
Bugün
HDP’ye mobbing uygulayarak, bugün yangından mal kaçırırcasına alelacele… Tabii
ki diğer partiler bu muhtıranın önemine değindiler. Biz bu muhtırayı
önemsizleştirmek için söylemedik ama bu muhtıraya dair eleştirilerimizi en açık
ve yalın biçimde -başta Komisyonda olmak üzere- Genel Kurulda sunma hakkımız
vardır ve hiçbir biçimde -söz almayan tek kişi ben kalmıştım- bizim sözümüzü
kesmeye ve engellemeye hiç kimsenin hakkı yoktur. 
Değerli
arkadaşlar, evet, bir muhtıra geldi önümüze. Trablus Mısrata merkezli Ulusal
Mutabakat Hükûmeti ile Türkiye’nin ortak imzasıyla Doğu Akdeniz yetki
alanlarının sınırlandırılmasına ilişkin bu muhtıra bugün önümüze gelmiş
durumda. Tabii ki bizim bu muhtıraya çeşitli eleştirilerimiz var. Her şeyden
önce, Ulusal Mutabakat Hükûmeti Libya’nın tamamına hitap etmemektedir. Kaddafi
sürecinden sonra, Kaddafi’nin katledilmesi ve Libya’da gerçekleşen bir bakıma
vekâlet savaşını, tıpkı Suriye benzeri bir sürecin Libya’da nasıl cereyan
ettiğini yakın zamanda gördük. 2011’de, Kaddafi katledildikten sonra orada iç
savaş derinleşti ve birçok siyasi akımın, Selefi cihadist çetelerin ve
özellikle şu an muhtıranın birlikte imzalanmış olduğu Trablus merkezli Ulusal
Mutabakat Hükûmetinin Müslüman Kardeşler’in etkisiyle kendi varlığını devam
ettirdiğini biliyoruz. 
Dolayısıyla
bir kere, bu Hükûmetin meşruluğunun tartışmalı olduğunu, “Birleşmiş Milletler
bu Mutabakat Hükûmetini meşru görüyor.” vurgusu her seferinde iktidar partisi
tarafından yapılan açıklamalarda vurgulanmasına rağmen sahanın gerçekliğinin
böyle olmadığını eminim burada oturan bütün milletvekilleri ve bizi ekranları
başında izleyen değerli vatandaşlarımız ayrıntılarıyla bilmektedir. Bugün
sahada, Hafter güçlerinin Libya’daki önemli bir kesimi ellerinde
bulundurduklarını biliyoruz. Nitekim, şimdi -bu mutabakatla ilgili, muhtırayla
ilgili- bunu Arap Ligine ve değişik ülkelere, değişik birliklere taşıdıklarını
hepimiz biliyoruz. Yani Libya’da, iç savaşın bu kadar derin bir biçimde devam
ettiği bir yerde, biz kendi kendimize taraf olduk ama AKP iktidarı başından
beri taraftı. Hatırlayacaksınız Libya’da yaşananları. “Gemi mürettebatı” diye
-bize verilen bilgiler bu yöndeydi ya da kamuoyunun bilgisi bu yöndeydi ama- 6
kişi, 6 Türkiyeli gözaltına alınmıştı ve bununla ilgili neredeyse ültimatom
mahiyetinde Hükûmetin yapmış olduğu açıklamalar sonucunda o 6 kişi bırakıldı.
Hâlâ Samandağlı 2 vatandaşımız şu an Hafter güçlerinin elinde rehin
tutulmaktadır ve daha bizim sayısını bilmediğimiz, ismini bilmediğimiz nice
rehineler. 
Şimdi,
hâl böyleyken Türkiye'nin, daha doğrusu AKP iktidarının başından beri Trablus
Hükûmetini destekleyen bir yerde durması -ki az önce ifade ettiğim şeylerin,
özellikle bu 6 denizcinin yakalanmasıyla ilgili kısmının altını özellikle
çizmek isterim- AKP iktidarının Müslüman Kardeşler’le el tuttuğunun göstergesi.
Bu muhtıranın bu şekilde alelacele imzalanması, Meclise alelacele
getirilmesinin nedenlerinden biri de Trablus’taki bu Hükûmetin meşruluğunu
uluslararası düzeyde artırmaya da hizmet etmesi çabasıdır.
Değerli
arkadaşlar, medyaya baktığımızda bu anlaşma, daha doğrusu mutabakat muhtırası
ana akım medya tarafından şu şekilde bizlere sunuluyor: “Türkiye bu anlaşmayla
Doğu Akdeniz’deki bütün oyunları bozdu. Türkiye’yi Akdeniz’de 41 bin
kilometrekarelik bir deniz alanına hapsetmek isteyenlere mükemmel cevap.
Türkiye mavi vatan topraklarının dörtte 1’i büyüklüğünde bir alanda hâkimiyet
ilan etti. Yunanistan Kıbrıs Rum Yönetimi’nin Mısır’la münhasır ekonomik bölge
anlaşması yapmasının önüne geçti. Libya, Girit, Kaşot, Kerpe, Rodos ve Meis
Adalarının esas olarak münhasır ekonomik bölge sınırlarını ilan eden
Yunanistan’ın gasbettiği 39 bin kilometrekarelik bölge hâkimiyeti geri alınmış
oldu. Yani Türkiye şer ittifakına karşı sahada büyük bir üstünlük sağladı.”
diye pompalanıyor. Ama benden önceki konuşmacı, daha doğrusu ilk konuşmacımız
ifade etmişti; imzalanan bu muhtıranın hukuksal anlamda birçok açığı ve gediği
var.
Değerli
arkadaşlar, şuna da vurgu yapmak istiyorum: Geçtiğimiz ocak ayında Kıbrıs Rum
cumhuriyeti, Yunanistan, İsrail, İtalya, Ürdün, Filistin ve Mısır arasında
Kahire’de Doğu Akdeniz Gaz Forumu’nun kurulmasıyla Türkiye biraz daha
yalnızlaştı. İşte bu yalnızlaşmanın sebeplerine bakmaksızın, bugüne kadar
uygulanan dış politikadaki hataları gözden geçirmeksizin, buna inat olsun diye
ya da “Biz sahada kazanacağız, göreceksiniz.” gibi bir yaklaşımla Doğu
Akdeniz’de tarihsel bir sorunun önünün açılmasına hizmet eden işler yapıyor bu
iktidar; bu konuda biz bir kez daha uyarmak istiyoruz. 
Bakın,
deniliyor ki: “HDP, ülke yararına olan hiçbir konuda lehte konuşma yapmıyor.”
Bunu kim söylüyor? İktidar partisi. Oysa biz diyoruz ki: Suriye’deki
deneyimlere dönüp baktığınız zaman, yapılması gereken, doğru düzgün, aklıselim,
uzun vadeli düşünüyor, gerçekten eğer inanıyor iseniz, “Yurtta sulh, cihanda
sulh.” sözünün hayattaki karşılığına denk gelecek bir siyasi çizgi izlenmesi
lazım. Oysaki Suriye deneyimi bize göstermiştir ki sulh bir yana, herkesle
kavgalı, herkesle problemli bir ülke hâline getirildik ve bu, bu iktidarın
bizlere, bu ülke tarihine bıraktığı önemli bir eserdir. 
Mesela
Doğu Akdeniz Gaz Forumu’nda Türkiye neden yok? Türkiye bu bölgenin, özellikle
Akdeniz’e kıyısı olan ülkeler arasında en önemlisi olan Mısır’la neden kavgalı?
Mısır’da Müslüman Kardeşler kalsaydı, Sisi gelmeseydi ilişkiler iyi kalacaktı,
değil mi? Yani burada bir kurumsal işleyiş olmadığı için, burada -sizin
tabirinizle ifade etmek istiyorum, iktidar partisinin çok sevdiği tabirle ifade
etmek istiyorum- bir devlet aklıyla değil gündelik bir siyasi tarzla dış
siyaset izlendiği için bu sonuçlarla karşı karşıya kalıyoruz.
Suriye’de
-hep ifade ettik- Türkiye çok derin bir yalnızlığa saplanmış durumda. Bakın,
Doğu Akdeniz’de bu tarz bir politika izlendiği sürece, önce arama ve sondaj
gemilerini gönderip arkasından askerî gemileri gönderirseniz ve ardından ana
akım medya, 7/24, sanki ortada çok büyük bir savaş varmışçasına ve ortada büyük
gerilimler varmışçasına haberler pompalarsa tabii ki Doğu Akdeniz’de Türkiye
yalnızlaşmaya mahkûm kalır. 
Tabii
ki Akdeniz’e kıyısı olan bütün ülkelerin münhasır ekonomik bölge ilan etme,
sınırlarını belirleme hakkı vardır ama bu, bir hakkaniyet çerçevesinde olur,
bir hukuk çerçevesinde olur, güçlü bir diplomasiyle olur. Ama her fırsatta
gerilim pompalanırsa, her fırsatta Doğu Akdeniz’de kaynayan suların sadece
bizimle ilgili kaynadığı ifade edilmeye kalkışılırsa -ki bu AKP iktidarının
gerçekten son yıllarda beslendiği kaos ve gerilimli ortamın ta kendisidir-
böyle devam edilirse bu yalnızlık daha fazla devam edecektir. 
Değerli
arkadaşlar, yine en yakın örneklerden biri, bu bölgenin istikrarsızlaşması
bakımından yıllardır bu ülkede vekâleten yürütülen ama son zamanlara
baktığımızda vekâlet savaşı olmaktan çoktan beri çıkmış olan Suriye’de
yaşananları gerçekten ciddiyetle ele almak lazım. Bugün Suriye’deki, özellikle
İdlib’deki gelişmelerin sonucunda kuvvetle muhtemel bir siyasi süreç başlayacak
ve az da olsa belki sular durulacaktır. Ama tabii ki şunu herkes çok iyi
biliyor ki Akdeniz’de sular kolay kolay durulmaz, Orta Doğu’da sular kolay
kolay durulmaz çünkü yüzlerce yıldır burası bir enerji kaynağı ve sömürge
olarak görüldüğü için uluslararası güçlerin, emperyalist güçlerin burada
oynayacağı oyunlar tabii ki bitmez. Bunun karşısında takınılması gereken en
önemli tutum, atılacak bütün adımların komşularla barış içinde ve müzakere
içinde atılmasıdır. 
Neden
Suriye vurgusunu bir kez daha yaptım? Şu sebeple: Şayet Suriye’de sular
durulursa Doğu Akdeniz’de suları biraz daha kaynatarak bölgede daha büyük
istikrarsızlığın önünü en derin biçimde açmak için adımlar atıldığını da
hepimiz biliyoruz. Bu adımlar karşısında, gerçekten, Kasımpaşalı siyasetini
komisyonlarda da bırakmak zorundayız, Genel Kurulda da bırakmak zorundayız ve
bu siyasetin belirlendiği, belki de bizim bilmediğimiz mutfaklarda da bırakmak
zorundayız, zorundasınız. 
Bu
konuyla ilgili, partimizin bir değerlendirmesini daha sizlerle paylaşmak
istiyorum: Akdeniz’e kıyısı olan her devletin münhasır ekonomik bölge ilan etme
hakkı vardır ancak ilkesel olarak bu hakkın kıyıdaş devletlerin itirazlarına
bağlı olarak müzakere edilmesi gerekmektedir, zorunludur. Bu bağlamda, Türkiye
Cumhuriyeti ile meşruiyeti hâlen tartışmalı olan Libya Ulusal Mutabakat
Hükûmeti arasında anlaşma yapılırken güney Kıbrıs’taki hükûmet ve Yunanistan
ile bu anlaşmaya dair herhangi bir diyalog süreci yürütülmemiştir.
Yunanistan’la uluslararası tanınırlığı olan Kıbrıs cumhuriyetinin de kendi
arasında MEB anlaşması yapması durumunda, Türkiye ile Libya arasındaki
anlaşmanın uygulanabilirliği ortadan kalkabilir. Rodos ve Girit’ten başlayan Yunanistan
sınırının Kıbrıs’la arasındaki mesafe 245-338 deniz milidir. Türkiye ile Libya
arasındaki en yakın mesafe ise 390 deniz milidir. Bu realiteden yola çıkarak
Libya’da ve Kıbrıs’ta siyasal istikrar ve çözüm sağlandıktan sonra münhasır
ekonomik bölgeleri çakışan bu 4 devletin anlaşma yapması en akılcı yol iken AKP
iktidarının yangından mal kaçırırcasına meşruiyeti tartışmalı ve yıkılması
muhtemel olan Libya Hükûmetiyle bir deniz yetki alanı anlaşması yapması siyasi
ve diplomatik kumardan başka bir şey değildir. 
Münhasır
ekonomik bölgelerin belirlenmesi ve buna bağlı yetki ve sorumlulukları
düzenleyen Birleşmiş Milletler Deniz Hukuku Sözleşmesi 1982’de imzaya açılmış
ve 1994’te yürürlüğe girmiştir. Bugüne kadar 168 devlet bu anlaşmayı imzaladı
ancak imzacılar arasında Türkiye bulunmamaktadır. Türkiye bu anlaşmayı
imzalamamış olsa bile, anlaşmazlığın Uluslararası Adalet Divanına taşınması ya
da tahkime gitmesi durumunda Birleşmiş Milletler Deniz Hukuku Sözleşmesi’ndeki
ilkeler esas alınacaktır. Dolayısıyla AKP iktidarı eninde sonunda bu
sözleşmenin ilkeleriyle yüzleşecek ve hukuken Libya’yla yapılan anlaşma
geçersiz sayılabilecektir. Bu bağlamda, Türkiye'nin imzalayacağı bu anlaşma hem
Türkiye'nin hem de Kıbrıs’ın uluslararası kamuoyunda yaptırım ve benzeri uygulamalara
maruz kalmasına kapı aralamaktadır. Diplomatik yollarla sorunun merkezi üzerine
yoğunlaşmak yerine sorunu yaygınlaştırıp derinleştiren bu politikanın ülke
halklarına hem ekonomik hem politik kazanç getirmeyeceği apaçık ortadadır. 
HDP
olarak çözüm önerilerimiz şöyledir: Sorunu derinleştiren böylesi hamleler
yapmak yerine, meselenin kökenlerinden biri olan Kıbrıs sorunu için yeni
strateji ve çözüm planı oluşturulmalıdır. Kuzey ve Güney Kıbrıs halklarının
çıkarlarının öncelikli kılınacağı bir anlaşmada Türkiye, Yunanistan ve Avrupa
Birliği sürecin yapıcı ve kalıcı geçmesi için ara bulucu rol üstlenmelidir.
Türkiye, ayrıca, Kıbrıs meselesi ile Libya’da yaşanan iç çatışmaları tek bir
düzlemde birleştirerek savaşın ve gerilimin derinleştirilmesine son vermelidir.
Bunun için atılacak en acil adım, İtalya gibi, Libya’da Libya halklarının
çıkarlarına olacak olan kalıcı barışın sağlanması için ara buluculuk rolünün
üstlenilmesidir. Buna dair en somut adım olarak -ne yazık ki bu uygulanmadığı
için söylüyorum- silahlarla tehdit etmekten vazgeçilmelidir. Libya’da siyasi
krizin sona ermesi, Yunanistan ile Güney Kıbrıs’ın dâhil olduğu yeni bir
sürecin gerekliliğine inanarak bu anlaşmanın Meclis tarafından kabul edilmemesi
gerektiğini savunuyoruz. 
Değerli
arkadaşlar, Doğu Akdeniz’in kaynayan suları bizim elimizi yakabilir.
Suriye’deki yanlış siyaseti buradan devam ettirmemeliyiz ki daha doğru bir
tavır alınabilsin. Türkiye halkları yalnızlığı hak etmiyor, AKP iktidarı
yalnızlığı hak ediyor olabilir ama halklarımız asla bu yalnızlığı hak etmiyor.
O nedenle, tekrar ifade etmek isteriz ki: Burada hukuk zorlanmalıdır, diyalog
zorlanmalıdır, diplomasi zorlanmalıdır. 
Teşekkür
ederim. (HDP sıralarından alkışlar)
TAMER
OSMANAĞAOĞLU (İzmir) – Kendi görüşünü mü yoksa Yunanistan’ın görüşünü mü burada
savunuyorsun? Böyle şey mi olur ya? Senin partinin görüşü bu olamaz. 
BAŞKAN
– Söz sırası, Cumhuriyet Halk Partisi adına Ankara Milletvekilimiz Sayın Haluk
Koç’a aittir.
Buyurun
Sayın Koç.
Süreniz
yirmi dakika. (CHP sıralarından alkışlar)
CHP
GRUBU ADINA AHMET HALUK KOÇ (Ankara) – Sayın Başkan, değerli milletvekilleri;
Türkiye Cumhuriyeti Hükûmeti ile Libya Devleti Ulusal Mutabakat Hükûmeti
Arasında Akdeniz’de Deniz Yetki Alanlarının Sınırlandırılmasına İlişkin
Mutabakat Muhtırasının Onaylanmasının Uygun Bulunduğuna Dair Kanun Teklifi
üzerinde Cumhuriyet Halk Partisi Grubu adına söz aldım. Hepinizi ve yüce heyeti
saygıyla selamlıyorum.
Konuşmama
başlamadan önce, Dışişleri Komisyonunda, Dışişleri Bakanlığının vefakâr
bürokratlarından Sayın Büyükelçi Çağatay Erciyes’e yaptığı sunum ve çalışmaları
için huzurunuzda teşekkür etmek istiyorum.
Değerli
arkadaşlarım, birtakım Libya tarifleri yapıldı, Doğu Akdeniz’le ilgili genel
tarifler yapıldı ama Libya’da şu anda neler oluyor? Libya’da ne var Kaddafi
sonrasında? Trablus’ta ne oluyor? Tobruk’ta ne oluyor? Bu yapılar nedir, nasıl
oluştu? Türkiye’nin ve dünyanın bu yapılar karşısındaki konumlanması nedir?
Kısaca buna bakmak lazım. 
Türkiye’nin
şu anda attığı adımın gecikmiş bir doğru adım olduğunu baştan ifade edelim ve
Cumhuriyet Halk Partisi Grubu olarak Türkiye’nin ulusal çıkarları söz konusu
olduğunda -bu anlaşmada olduğu gibi- her zaman getirilen teklifin de yanında
olduğumuzu, lehinde olduğumuzu baştan ifade ederek tespitlerimi yapmaya
başlıyorum. 
Değerli
arkadaşlarım, 2011 yılında Kaddafi’nin o hepinizin televizyon sahnelerinde
gördüğü şekilde vahşetle devrilmesinden sonra, ülkenin parçalanmasından sonra…
Değişik senaryolar, değişik projeler olarak adlandırılıyor biliyorsunuz; önce
darbeler, sonra yıkım ve ondan sonra ülkelerin parçalanması ve süresiz iç
savaşlar. 
İç
savaşlar, biliyorsunuz, en acımasız, en kuralsız, en ahlaksız savaşlardır.
Ülkeleri kemiren, milletleri yok eden savaşlar milletlerin ya da ülkelerin
birbirleriyle yaptığı savaşlar değildir, iç savaşlardır. Libya bu girdaba bu
büyük senaryo yazarları tarafından sürüklendi. Umarım Türkiye’nin bu günahta o
dönemde payı yoktur. 
Bugün
2 yapı var. Bir, Trablus’ta bir yapı var, “Ulusal Mutabakat Hükûmeti” olarak
tarif ediliyor ve otoritesini ülke sathına yaymak için çalışıyor; bir de
ülkenin doğusuna hâkim olan “Libya Ulusal Ordusu” olarak tarif edilen yapı,
General Hafter komutasında, Tobruk’ta, Temsilciler Meclisinin taşınmasıyla
orada bir hâkimiyet kurulmuş durumda. 
Şimdi,
Temmuz 2012’de, Kaddafi sonrasında ülkede otorite Ulusal Geçiş Konseyine
geçiyor, oradan Millî Genel Kongreye devrediliyor. Bunları anlatmak zorundayız
çünkü bu anlaşmayı biz kiminle yapacağız, bu yapı kırılgan mıdır, bu yapı daha
sonrasında mevcudiyetini sürdürebilecek midir, Türkiye olarak bu anlaşmada
elimizi uzattığımız taraf olarak gördüğümüz bu yapı taraflığını koruyabilecek
midir, siyasi hükmünü sürdürebilecek midir, buna da bakmamız gerekiyor. Daha
sonra, bütün Orta Doğu’da da bu projenin yürütücüleri gibi, radikal akımların
artan etkisi ve süren çatışmalar nedeniyle General Hafter komutasındaki güçler,
Onur Operasyonu Harekâtı’yla Millî Genel Kongrenin faaliyetlerini sona
erdirdiğini açıkladılar; Şubat, Mart 2014’e tekabül ediyor. Haziran 2014’te yeni
Parlamento seçiliyor ancak yenilgiyi kabul etmeyen İhvan odaklı üyelerin de
içinde bulunduğu birtakım militanlar Trablus Havaalanı’nı kontrol etmek için
düzenledikleri Libya Şafağı Operasyonu’yla ortalığı daha farklı bir yere
taşıyorlar ve Temsilciler Meclisi, Trablus’tan Tobruk’a taşınıyor, iki yapı
ortaya çıkıyor. 
Şimdi,
Trablus Havaalanı’nı ele geçiren bu militanlar Millî Genel Kongreyi yeniden
ilan ediyorlar, Libya iki parlamentolu bir yapıya ulaşıyor ve iki Hükûmet
arasında bölünüyor açıkçası; uluslararası çevreler tarafından tanınan Hükûmet,
Birleşmiş Milletler kararıyla da Tobruk’taki Temsilciler Meclisi. Fakat çok
enteresan kümelenmeler var, General Hafter komutasındaki doğu tarafındaki
güçleri yani Tobruk’taki Temsilciler Meclisini Mısır, Suudi Arabistan, Birleşik
Arap Emirlikleri, dolaylı olarak Rusya Federasyonu, değişik yapılar destekliyor
açıkça ve biz başından itibaren Trablus’taki yapıyla irtibat hâlindeyiz. Hatta
Suriye olayındaki gibi, çok dikkat çekici, Birleşmiş Milletler Genel Sekreterinin
yıllık olarak raporlarına aldığı bilirkişi heyetinin tespit ettiği yıllık
raporda Türkiye'nin Trablus Hükûmeti tarafına da çok açık bir şekilde silah
aktardığı o raporlarda kayıt altına alınıyor. Yani yeni bir Suriye mi
yaşıyoruz, yeni bir Suriye mi yaşayabiliriz, bu çekinceyi, tespiti sizlerle
paylaşmak istiyorum. 
Değerli
arkadaşlarım, şimdi, geldiğimiz noktada biz Trablus’taki Ulusal Mutabakat
Hükûmeti dediğimiz yapıyla bu muhtırayı imzalamış bulunuyoruz. Sayın hatip
ifade ettiler, daha önce Birleşmiş Milletler Anlaşması’nın 8’inci maddesinin
ikinci fıkrası çerçevesinde Temsilciler Meclisi onaylamadan da Ulusal Mutabakat
Hükûmeti Başkanlık Konseyi imzasıyla bir metin, bir anlaşma geçerlilik arz
edebiliyor. Bizim bütün tartışmamız, bütün kuşkumuz muhatabımızın
kırılganlığını ortaya koyarak yani Türkiye'nin bu adımı atarken haklı olmasına
rağmen ileride boşlukta kalıp kalmayacağı noktasında düşüncelerimizi ifade
etmek. 2015’ten itibaren dediğimiz bir yapı Libya’ya yerleşmiş durumda. 
Değerli
arkadaşlarım, bu, 2019’daki son raporda da, demin söylediğim, Birleşmiş
Milletler Genel Sekreterine sunulan “uzmanlar komitesi” diyelim, bilirkişi
komitesinin yıllık sunduğu raporda Türkiye'nin maalesef Libya’daki iç savaşa
taraf olduğu ve Libya’ya dönük silah ambargosunu defalarca ihlal ettiği
konusunda çok açık kayıtlar var. Bunlar ülkemizi uluslararası arenada töhmet
altında bırakan birtakım açık, net BM raporlarında yer alan hususlar. Şimdi,
Mutabakat Muhtırası, Türkiye’nin Doğu Akdeniz’deki haklı ama gecikmiş egemenlik
haklarına sahip çıkma gayretleri için olumlu olmakla beraber -demin söyledim,
Libya’daki muhatabımızın tartışmalı siyasi devamlılığı ve egemenliği belirsiz
olan bir yapı olması- Türkiye’yi yeni bir diplomatik sıkıntının içine
çekebilir. Bunu, bir kere daha altını çizerek ifade ediyoruz. 
Değerli
arkadaşlarım, Doğu Akdeniz’deki çıkarlarımızın korunması bakımından atılacak
her adıma Cumhuriyet Halk Partisinin “ama”sız “fakat”sız desteğinin açık, net
olduğunu bir kere daha ifade ediyorum. (CHP sıralarından alkışlar) Ancak Doğu
Akdeniz’deki bu ekonomik ve siyasi kuşatılmışlığın -Türkiye için söylüyorum-
maalesef, iktidar partisinin akılcı değil ama maceracı, ulusal değil ama Adalet
ve Kalkınma Partisinden neşet eden ideolojik temelden kaynaklandığını ve ısrarla
sürdürülen bu politika anlayışının bizi içine düşürdüğü siyasi yalnızlığın
söylendiği gibi, ifade edildiği gibi hiç de değerli olmadığını yaşayarak
görüyoruz.
Bu
genel girişten sonra, teknik olarak da muhatabımızın kim olduğunu ifade etmeye
çalıştım, dengeleri söylemeye çalıştım; Türkiye’nin bu adımı atmakta haklı
olduğunu, gecikmiş olduğunu söyledim. Baktığımız zaman “kıta sahanlığı” ne
demek, “kara suları” ne demek, “münhasır ekonomik bölge” ne demek diye, ben de
öğrendim Komisyon görevim dolayısıyla, sizlerle tariflerini çok kısa paylaşmak
istiyorum. Şimdi, kara suları, deniz yetki alanlarından kara suları, sahildar
devletin kara ülkesini çevreleyen ve açık denize doğru belli bir uzaklığa kadar
giden, sahildar devlete ait deniz bölgesidir. Bu, azami 12 mildir. Ege
Denizi’nin ayrı bir statüsü var adalar ve Yunanistan’la ilgili sorunlarımız
nedeniyle, orada 6 mildir. Akdeniz ve Karadeniz’de 12 mil olarak geçiyor.
Yine
“kıta sahanlığı” ne demektir? “Kıta sahanlığı” adı verilen bölge, kıyı
devletinin kara sularının ilerisinde ama kıyıya bitişik durumdaki deniz tabanı
ve altındaki cansız varlıkların araştırılması ve işletilmesi konusunda münhasır
hak sahibi olduğu deniz yetki alanıdır. Bugün, o haritalar da, biliyorsunuz,
Kıbrıs’ın üstünde, altında, Doğu Akdeniz’de Orta Akdeniz’e doğru parsellenen
alanı ifade ediyorum. 
Yine,
münhasır ekonomik bölge deniz hukukunda ne anlama geliyor? Münhasır ekonomik
bölge de kıyı devletinin kara suları esas hattından başlamak suretiyle 200
deniz mili açığa kadar giden deniz bölgesinde su altında, toprak altında ve
deniz yatağında kıyı devletine ait bazı ekonomik haklar veren bölgedir yani
hidrokarbon ve yer altı kaynakları gündeme geldiğinde münhasır ekonomik
bölgenin nasıl bir siyasi önem arz ettiğini hep beraber anlamış oluyoruz. Doğu
Akdeniz önemli bir potansiyel alan. 
Şimdi,
bu teknik açıklamalardan sonra, Türkiye'nin tezlerini uluslararası hukuka uygun
olarak savunduğunu ifade etmek durumundayız. Türkiye, Doğu Akdeniz’e en uzun
kıyısı olan bir ülke. Sayın Büyükelçi de ifade etti, hepiniz Meis Adası’nı
biliyorsunuz, 10 ya da 12 kilometrekare, Meis Adası ile Türkiye'nin
kilometrelerce uzunluktaki Akdeniz sahilinin aynı kıta sahanlığına sahip
olması, aynı münhasır ekonomik bölge tarifine girmesi asla kabul edilemez. Bu,
zaten, daha önce, uluslararası hukuk sisteminin de teyit ettiği dünyada değişik
örneklerde bir kavram. İngiltere-Fransa arasındaki Manş Denizi’nde var, yine
Sayın Hatip, Büyükelçim söyledi, Orta Amerika’da Nikaragua ile komşu ülkeler
arasında var, yine Kanada’nın hemen sahilinde Fransa’ya ait olarak gözüken
adalarda da var. 
Türkiye'nin
tezleri uluslararası deniz hukukunda belirtilen bu kıta sahanlığı ve münhasır
ekonomik bölge sınırlandırmasına ilişkin kararlara uygundur. Türkiye'nin tezi
uluslararası hukuktaki hakkaniyet ilkesine de uygundur. Şimdi, biz haklıyız.
Haklılığımız karşısında uluslararası alanda diplomatik olarak yalnız kalıyoruz.
Hukuken haklıyız ama siyasi tezlerimizde yalnız kalıyoruz. O zaman burada bir
siyasi değerlendirme yapmamız lazım. Bu siyasi değerlendirmeyi yaparken
eleştirimizi yapacağız, tespitlerimizi yapacağız; neresinden ne şekilde, nasıl
döneriz, nasıl tamir ederiz buna bakacağız. Türkiye neden yalnız? Bunu,
herhâlde, izlediğimiz, demin söylediğim -kusura bakmayın- “maceracı” olarak
nitelediğim ideolojik eksende baktığınız dış politika ortamında aramak
gerekiyor. 
Değerli
arkadaşlarım, Yunanistan’ın adaları ileri sürerek bu kavramları başka noktaya
çekmesinin hukuken karşılığı yok ama ne yazık ki siyaseten Türkiye yapayalnız
durumda. Türkiye münhasır ekonomik bölgelere dönük bir adım atmazken Güney
Kıbrıs Rum Yönetimi ve Yunanistan ikilisi üçüncü ülkelerle bu alanda değişik
anlaşmalar yaparak çoktan yol aldı. Mısır, Ürdün, İsrail bunların en
önemlileri. Bakıyoruz, Mısır’da, İsrail’de temsilimiz yok, büyükelçimiz yok.
Bana bir Allah’ın kulu çıkıp Mısır’la siyasi ilişkilerimizin kesilmesinin
Türkiye’nin ulusal çıkarlarına ne derece hizmet ettiğini anlatabilir mi.
“Efendim, biz Libya’da Birleşmiş Milletlerin meşru gördüğü hükûmetle temas
ediyoruz.” Niye Suriye’de meşru hükûmetle temas etmiyorsunuz? Yani bir
dediğiniz bir dediğinizi de tutmuyor. Ülkeye göre, yapıya göre, kendi ideolojik
koşullanmanıza göre ülke seçiyorsunuz, politika seçiyorsunuz. Sonuçta, Türkiye
zarar görüyor değerli arkadaşlar, Türkiye yalnızlaşıyor; Türkiye, tezlerini
hukuken haklı olsa da siyaseten savunamaz duruma geliyor ve buna Avrupa Birliği
ülkeleri de dâhil oluyor, onlar da çok uluslu veya o ülkenin ulusal
şirketlerini bu hidrokarbon arama noktasında ticari amaçlarla işin içine
sokuyorlar, onlar da oradan bu koroya katılıyorlar ve Türkiye tek başına
kalıyor. “Kuzey Kıbrıs Türk Cumhuriyeti” olarak tarif ettiğimiz topraklarda
yaşayan soydaşlarımızın bu kıta sahanlığı ve münhasır ekonomik bölgelerden pay
alması da engelleniyor. 
Değerli
arkadaşlarım, tabii, buraya gelince, Güney Kıbrıs Rum Yönetimi, Avrupa Birliği,
Yunanistan, bu ilişkilere baktığımız zaman, aklıma rahmetli Rauf Denktaş da
geliyor. Ben 2002’den beri bu Parlamentoda görev yapıyorum. Rahmetli Denktaş’ın
“Çözümsüzlük çözüm değildir.” şeklinde itibarsızlaştırıldığı günleri de
hatırlıyorum. (CHP sıralarından alkışlar) Rahmetli Denktaş’ın, o kahramanların
yaptıkları mücadelelerin üzerine bir dönem sünger çekildiğine tanığım burada.
Bunları söylerken biraz heyecanlanıyorum, mazur görün. Yapılan yanlıştı, o
zaman da söylemiştik yanlış olduğunu. Bu mücadele kolay verilmedi. Bugün
gelinen noktada bazı dönüşler yaptınız belki ama iş işten geçti. 
2004’te
“Biz demokratikleşeceğiz.” “Biz hukuk devleti olacağız.” “Biz bütün darbelerle
mücadele edeceğiz.” dediniz, Avrupa Birliğiyle sıcak ilişkiler kurmaya
kalktınız; AB, sizin meşrulaşma arayışınız üzerinden sizi oyalayarak Güney
Kıbrıs Rum Yönetimini Nisan 2004’te Avrupa Birliğine tam üye yaptı ve ondan
sonra Kuzey Kıbrıs Türk Cumhuriyeti’yle ilişkili bütün haklarımızı kaybettik.
Değerli
arkadaşlarım, bugün geldiğimiz noktada, bu anlaşmaya gelecek olursak, bu
anlaşmayı sonuna kadar desteklediğimizi ama siyasi muhatabımızın
kırılganlığının, her an boşta kalabileceğimizin altını çiziyoruz. 
Bir
başka olay daha var: Aynı yapıyla eş zamanlı bir askerî iş birliği ve savunma
anlaşması imzaladık. Ben sordum Komisyonda, Sayın Bakan Yardımcısına sordum
-Sayın Erciyes konuyla ilgili değil- geçiştirdi konuyu. Acaba Libya Trablus’taki
Hükûmet ya da Mutabakat Hükûmeti “Bu askerî iş birliği anlaşmasını da eş
zamanlı imzalarsanız ben bunu dönüşte onaylarım.” dedi mi, demedi mi? Ve bu
askerî iş birliği anlaşması, demin anlattığım bu çok parçalı, çok tehlikeli
yapı içerisinde Türkiye’yi Suriye gibi birtakım yanlış koalisyonların içine
çekecek mi çekmeyecek mi? Bunları lütfen düşünün. Bir hata yapıldı, çıkmaya
çalışıyoruz, çıkmaya çalıştıkça batıyoruz. Kara komşumuz olmasa bile Libya’da
aynı yanlışın içine mi giriyoruz? Biz, yine aynı gruplara, radikal gruplara
birtakım destekler, sınırsız destekler, politik destekler, lojistik destekler
sağlama konusunda Suriye’deki yanlışları Libya’da devam mı ettireceğiz? 
Değerli
arkadaşlarım, bunun için, bizim bundan sonrasında da çok dikkatli olmamız
gerekiyor. Soru açık: Trablus’takiler, bunu geçerli kılmak için güvenlik ve
askerî iş birliği anlaşmasının imzalanması şartını koştu mu Türkiye’ye? 
Baştan
söylüyorum, çarpıtmaya mahal vermeyelim: Türkiye'nin, gecikmiş de olsa bu
muhtırayı Meclise getirmesi, anlaşma yapması olumludur, Cumhuriyet Halk Partisi
olarak bunu tam olarak destekliyoruz ama muhatabımızı tarif ediyorum,
risklerini tarif ediyorum, bundan sonra gelebilecek yan anlaşmalarla
Türkiye'nin başka yerlere çekilebileceğini ifade ediyorum ve Türkiye'nin
maalesef içine sürüklendiği yalnızlık konusunda bu bir ilaç değildir. 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Koç. 
AHMET
HALUK KOÇ (Devamla) – Değerli arkadaşlarım, muhalefet olarak uyarılarımızı
Suriye konusunda da yapmıştık -o zaman da parti sözcüsüydüm- 2011’den itibaren
3 cilt konuşmuşuz. Şimdi dönüp bakıyorum arada bir, şeyini çıkardım, Suriye
konusunda söylediğimiz hiçbir şeyde hata yapmamışız, hiçbir şeyde hata
yapmamışız. Bunların bir kısmını deklarasyonla, bir kısmını mektupla Hükûmet
yetkililerine de iletmiştik. Geldiğimiz noktada “Biz biliriz, biz ederiz…” O
söylemleri tekrar etmek istemiyorum. Onun için, Türkiye bugün… NATO
toplantısına filan girmeyeceğim yani 3, 4 liderle fotoğraf vermek bir başarı değildir.
Türkiye'nin haklı tezlerinin siyasi karşılığını alabilmek başarıdır. (CHP
sıralarından alkışlar) Maalesef, bu konudaki eksikler de ortadadır. Hiç
kendimizi aldatmayalım, burası Türkiye Cumhuriyeti devletinin Parlamentosu, hiç
kendimizi aldatmayalım, eksiklerimizi görelim, yanlışlarımızı görelim.
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Koç.
AHMET
HALUK KOÇ (Devamla) – Aynı yanlışlarda ısrar ederseniz Türkiye’ye kötülük
yaparsınız. Aynı yanlışlarda ısrar ederseniz Türkiye’yi içine düşürdüğünüz
yalnızlıktan çıkarmanız mümkün değildir. Mısır, İsrail, Suriye buna birer
örnektir bölgede. Cansiparane savunduğumuz Filistin bile bu koalisyonun ortağı
olabilmektedir, gerisini siz düşünün. 
Bu
Muhtıra’nın onaylanması için Cumhuriyet Halk Partisi Grubu olarak uyarılarımızı
yapıyoruz, tespitlerimizi yapıyoruz. Türkiye'nin ulusal çıkarları doğrultusunda
da Grup olarak olumlu oy vereceğimizi ifade ediyorum.
Saygılarımı
sunuyorum. (CHP ve İYİ PARTİ sıralarından alkışlar)
BAŞKAN
– Söz sırası Adalet ve Kalkınma Partisi Grubu adına Grup Başkan Vekili, Denizli
Milletvekili Sayın Cahit Özkan’da. (AK PARTİ sıralarından alkışlar)
Süreniz
yirmi dakika Sayın Özkan. 
AK
PARTİ GRUBU ADINA CAHİT ÖZKAN (Denizli) – Sayın Başkan, değerli milletvekilleri;
bugün, Türkiye ile Libya Hükûmeti arasında imzalanan deniz yetki alanının
sınırlandırılmasına ilişkin uluslararası anlaşmayı görüşmek üzere bir araya
geldik. 
Tabii,
mesele, uluslararası hukuk, uluslararası ilişkiler dediğimiz, bizim, devlet
olarak, her zaman “yurtta sulh, cihanda sulh” anlayışıyla bölgesel ve küresel
barışı inşa etmek ve insanların, toplumların, milletlerin, halkların kendi
ekonomik kaynaklarını kendilerinin kullanacağı, adil, hakça paylaşıma dayalı
uluslararası bir hukuk anlayışını egemen kılmaktır. Onun içindir ki Sayın
Cumhurbaşkanımızın BM Zirvesi’nde sürekli ifade ettiği “Dünya 5’ten büyüktür.”
anlayışı, dünyanın bütün kurallarının, uluslararası bütün ilişkilerin 5 ülkenin
-ki bunlar sadece 5 silah üreticisi ülkedir- iki dudağı arasına
bağlanamayacağının ilanıdır. Kaldı ki bugün uluslararası statükoya baktığımız
zaman, maalesef, hemen sınırımızın ötesinde, Akdeniz’de ve gönül coğrafyamızda
yanan ateş, buralarda yaşanan acılar, ızdıraplar, evlerinden, yurtlarından
edilen insanlar ve göçe zorlanan milyonlarca mazlum halklar, bunlar maalesef
dünyayı 5’ten ibaret sayan bir uluslararası statükonun, bir Birleşmiş
Milletlerin, birleşmiş silah üreticileri birliğinin ortaya koyduğu sonuçtur.
İşte onun için diyoruz ki: Uluslararası hukuk, sadece güce dayalı değil aynı
zamanda hakça adil paylaşıma dayalı bir şekilde yeniden inşa edilmek
zorundadır. Onun için bugün kutsal Meclis çatısı altında -görev yaptığımız aziz
milletimizi tarihî görevine yeniden çağırarak- gönül coğrafyamızı, Orta Doğu’yu,
Balkanları, Akdeniz’i ve bütün dünyayı yeniden adalete uygun, uluslararası
hukuka uygun inşa için mücadelenin eşiğindeyiz. 
Konuştuğumuz
uluslararası anlaşma, sadece maddelerin görüşülmesinden veya kâğıda damlatılan
birkaç mürekkep damlasından ibaret değildir. Uluslararası ilişkiler ve
uluslararası hukuk, bilindiği üzere, çıkar çatışmasına dayanan ve her şeyden
önce, güçle hayat bulan bir alandır. Eğer sizin diplomatik olarak gücünüz yoksa
“Masada oturalım, devletlerle ikili diplomatik ilişkilere girelim, ondan sonra
bütün uluslararası hukuktan kaynaklanan haklarımızı güvence altına alırız.”
diye bir anlayış yok. Onun için -on yedi yıl evvel- Sayın Cumhurbaşkanımız
liderliğinde bu ülkeye, bu millete hizmet etme sorumluluğunu aldığımızdan
bugüne kadar uluslararası hukukun en önemli unsuru olan güç anlayışını yani
adalete, hukuka, barışa dayanan bir uluslararası hukuk inşa etmek için
öncelikle milletimizin ekonomik olarak -ihracat olarak, üretim olarak- savunma
sanayisiyle güçlenmesini hedef aldık. Bakınız, 500 milyar dolar ihracat hedefi
dünya ticaret hacminin yüzde 10’u yani 50 trilyon dolar olacak olan öyle bir
beklenti vardı. Dünya ticaret hacminden yüzde 1 pay ne kadara tekabül ediyor?
500 milyar dolar. O zaman dedik ki: 500 milyar dolar hedefe doğru koşmalıyız.
Baktık ki dünyadaki daralma 25 trilyon dolarla kaldı. O zaman 250 milyar
dolarla 2023’teki hedefimize koşmak zorundayız. 
Kıbrıs
Barış Harekâtı başladığı zaman bütün uluslararası toplum, saatler içinde
harekete geçerek dediler ki: “Ambargo.” Tekrar böylesi bir süreçle karşı
karşıya kalmamak için yerli ve millî savunmamız olacak dedik ama hiçbir zaman
masadan kalkmadan diplomatik görüşmelerimizi de hamdolsun sürdürdük. İşte,
bölgesel ve küresel çıkarlarınızı hayata geçirebilmek için önce kendi gücünüze
sahip olacaksınız, milletinize güveneceksiniz, milletinizle beraber insan
kaynaklarınızla uluslararası toplumda hakkınızı, hukukunuzu savunacaksınız.
İşte bu bağlamda, 2002’de AK PARTİ hükûmetleri göreve geldiği zaman önünde bir
Kıbrıs sorunu vardı, bunu göz ardı ediyoruz. Uluslararası hukuktan biraz kalem
çalan, biraz okuyup yazan, çizen herkes bilir ki 2002-2003’lü yıllarda Türkiye,
Kıbrıs’ta uluslararası toplum nezdinde büyük bir sorunla karşı karşıyaydı.
Neredeyse uluslararası toplumdan tamamen tecrit edilebilecek bir noktadaydık ve
Kıbrıs Barış Harekâtı’yla başlayan süreçte Türkiye’nin uluslararası hukuku
ihlal ettiği gerekçesiyle önümüze sürekli tezler getirenler, 2003’teki
liderlikle Annan Planı… Mademki birlikte yaşama kültüründen bahsediyorsunuz,
mademki uluslararası hukukta barıştan bahsediyorsunuz, gelin masaya oturun,
Kıbrıs’taki birlikte yaşama inancını hayata geçirelim ve Annan Planı Nisan
2004’te halkoyuna sunuldu, Türk kesiminin yüzde 65 oranında “Evet.” ve Rum
kesiminin yüzde 76 oranında “Hayır.” demesiyle reddedildi ve o tarih, bütün
uluslararası hukukun ve Türkiye'nin uluslararası alandaki çıkarlarının tarihî
bir dönemeci noktasına geldi. Bugün, Türkiye, uluslararası alanda pek çok
tartışmada Kıbrıs antiteziyle karşı karşıya kalmıyor. Niçin? Liderlikle,
cesaretli kararlarla, ülkesine ve milletine olan inançla. İşte arkasından Orta
Doğu’da da aktif rol aldık. Kimse masada size diplomatik görüşmelerle, mekik
diplomasileriyle vermez. Görüştüğümüz yasa, evet, bir sözleşmedir, bir anlaşmadır,
bir mutabakattır ama işin buraya gelişi her şeyden önce Türkiye'nin
uluslararası alanda artan nüfuzu sayesinde olmuştur. Bunun altını çizmek lazım.
Bakınız,
yıl 1911, 1912 yani tarihin çok hızlı aktığı dönemler. Gazi Mustafa Kemal
Atatürk, Bingazi’de, o coğrafyada, o bölge halkının -ki o zaman Osmanlı
coğrafyası- barışını, huzurunu egemen kılmak için, o bölge halkının çıkarlarını
kendi savunmasıyla gerçekleştirmesi için bir mücadele başlatıyor, aynen 1919’da
Samsun’da yaktığı ateşle kurtuluş ve kuruluş mücadelesinde olduğu gibi. Elbette
1911 ve 1912’deki o mücadele maalesef uzun mücadelelere gebeydi, çok acılar
çekildi. 
Bakın,
hani biz diyoruz ya, evet, bayrağımıza, milletimize, vatanımıza ve devletimize
sahip çıkacağız… 18’inci yüzyılın sonlarında, 19’uncu yüzyılın başlarında ta
Fas’tan, Cezayir’den başlayarak, adım adım, aşama aşama, o coğrafyada her bir
millete, her bir halka “Arap Birliği” adı altında kendi ulusal birliklerini
oluşturmak ve bu sayede de kendi ekonomik kalkınmalarını gerçekleştirmek vaadiyle
maalesef tek tek ihanet tohumları ekildi. Gazi Mustafa Kemal Atatürk’ün
Bingazi’deki, Trablus’taki o mücadelesi işte böylesi fitne tohumlarıyla
mücadele olarak başladı. Arkasından, adım adım, aşama aşama Tunus, Libya,
Mısır, Yemen, Suudi Arabistan, Şam, Bağdat, yine Balkanlarda o fitne tohumları
tek tek ekilmeye devam edildi. Maalesef bugün de kuzey Suriye’de yapılmaya
çalışılan o terör devleti oluşumu da o silsilelerden ayrı bir şey değildir.
İşte biz diyoruz ki: Bu ülkede, bu coğrafyada, gönül coğrafyamızda her halk,
her millet kendi yer altı kaynaklarını, kendi yer üstü kaynaklarını, ekonomik
kaynaklarını ancak ve ancak kendisi kullanır. Onun için, Birleşmiş Milletler
statüsündeki dünyayı 5’ten ibaret sayan anlayışa karşıyız. Bugün dünyada kanı, gözyaşını
egemen kılan ve sadece gönül coğrafyamız İslam dünyasında, Türk coğrafyasında
değil, bütün mazlum halklar nezdinde ortaya konulan uluslararası statüko
maalesef, böylesi hastalıklı bir zihniyetin ürünüdür. Onlarla mücadele
edeceğiz. Nerede? Masada da mücadele edeceğiz, sahada da, alanda da mücadele
edeceğiz. 
İşte,
bugün hem sahada hem de alanda yapmış olduğumuz o başarılı mücadelelerin
verimli bir neticesi olan Türkiye-Libya arasındaki deniz yetki alanının
sınırlandırılmasına ilişkin uluslararası anlaşmayı görüşüyoruz. Biz bugün
Mecliste buna destek veren bütün siyasi parti gruplarına yürekten teşekkür
ediyoruz. Eleştirileriniz olabilir ancak bu eleştirilerin de yarın BM nezdinde,
uluslararası hukuk nezdinde bu anlaşmaya karşı yapılacak itirazlara da Türk
Meclisinden bir referans olmaması temennisini ediyoruz. Çünkü bu Mecliste bu
anlaşma aleyhine bir yanlış, bir eksiklik bahanesiyle yapılan itirazlar yarın
uluslararası hukukta yine bizim ülkemizin önüne bir sıkıntı olarak
getirilebilir. Ne olur getirilirse? Bugüne kadar yaptığımız gibi sahada ve
masada nasıl mücadele ediyorsak Allah’ın izniyle onları da tek tek aşarak
yolumuza devam etmesini de biliriz. 
Evet,
nedir bu deniz yetki alanının sınırlandırılmasına dair münhasır deniz alanının
inşası? Bu çok önemli. Bu, mavi vatandır. Yani Türkiye-Libya arasında
Akdeniz’in tam ortasından ve Güney Kıbrıs’ı da aşağısından tamamen içine alacak
şekilde serbest ticaret alanı inşa edilecek, silaha, savaşa, kana, gözyaşına
bağlı olarak değil, bölgesel ve küresel barışı inşa edecek, ülkemizin çıkarları
güvence altına alınırken bütün bölge halklarının hakkını da güvence altına
alacak bir çalışmadır. 
Tabii,
Türkiye diplomatik olarak yapmış olduğu bu çalışmaları bir anda
gerçekleştirmedi, hem uluslararası hukukla hem de sahadaki çalışmalarıyla
yaptı. 
Türkiye,
Doğu Akdeniz’deki en uzun kıyı sınırına sahip ülkedir, Doğu Akdeniz’de bizden
daha uzun sınıra sahip bir ülke, bir devlet yok. Türkiye, Uluslararası Adalet
Divanının içtihadı başta olmak üzere, uluslararası hukuka uygun olarak
bölgedeki adaların, Türkiye'nin ana karasının yarattığı deniz yetki alanlarını
engellemeyeceği görüşünü her daim ifade etmiştir ve bu yaklaşımı Uluslararası
Adalet Divanında ve BM nezdinde de her zaman kabul görmüştür. Bu anlayışla,
ülkemizin kıta sahanlığı, Türkiye ve Mısır arasındaki ortay hattı 28’inci doğu
boylamının batısına kadar takip eder ve bölgeye bakan adaların kara sularının
dış sınırlarına kadar uzanmaktadır. 
Doğu
Akdeniz’deki yetki alanları sınırlandırılmadan tek taraflı eylemlerden
kaçınılması ve Türkiye'nin, Kuzey Kıbrıs Türk Cumhuriyeti’nin haklarının ve
çıkarlarının ihlal edilmemesi gerektiği bölgedeki paydaşlara müteaddit defalar
ifade edilmiştir. Ancak tüm girişimlerimize rağmen, iyi niyetimize rağmen,
maalesef, Türkiye’ye deniz sınırları dayatmaya çalışan tek taraflı eylemler var
olagelmiştir. Bu noktadan hareketle, Doğu Akdeniz’deki kıta sahanlığımızın
sınırlarına ilişkin pozisyonumuz ilk olarak 2004 yılında Birleşmiş Milletlere
bildirilmiş, son olarak 13 Kasım 2019’da BM’ye yaptığımız bildirimde de deniz
sınırlarımızın bölgeye bakan adaların kara sularına kadar uzandığı kayda
geçirilmiştir. Adaların, Türkiye kıyı şeridinin projeksiyonunu kesici ve kıta
sahanlığını engelleyecek bir etki oluşturmayacağı BM makamları nezdinde teyit
edilmiş, bildirilmiştir. Bu anlayışla, 2011 yılında Türkiye ile Kuzey Kıbrıs
Türk Cumhuriyeti arasında imzalanan kıta sahanlığının sınırlandırılmasına dair
anlaşma bu defa Türkiye ile Libya arasında gerçekleştirilmiştir. Bölgede
imzaladığımız ikinci sınırlandırma anlaşması olan BM Mutabakat Muhtırası dün ve
bugün Dışişleri Komisyonumuzda görüşülmüş ve Genel Kurulda -bugün olduğu gibi-
görüşmeye açılmıştır. 
Doğu
Akdeniz’de deniz yetki alanlarının belirlenmesi için Güney Kıbrıs Rum Yönetimi
hariç tüm bölge ülkeleriyle görüşmeye hazır olduğumuz, uluslararası topluma
ilan edilmiştir. Türkiye, Libya’yla bu mutabakat muhtırasını imzalayarak esasen
Doğu Akdeniz’de deniz yetki alanlarıyla ilgili pozisyonunu daha somut bir
şekilde ortaya koymuştur. Türkiye -geçmişte olduğu gibi- tanıdığı ve diplomatik
ilişkilere sahip olduğu tüm kıyıdaş ülkelerle deniz yetki alanlarının
hakkaniyetle, adaletle sınırlandırılması dâhil olmak üzere çözüm bekleyen her
türlü meseleye dair adil, hakça ve barışçıl çözümün tesisine tam destek vermeye
hazırdır. 
Tabiatıyla,
tanımadığımız Güney Kıbrıs Rum Yönetimi’yle bir anlaşma imzalanması veya
müzakerelerde bulunulması mümkün değildir. Bu bakımdan, Kıbrıs sorununun
çözümünden önce adanın deniz yetki alanlarına ilişkin bir anlaşmaya varılması
ve nihai görüntünün tamamlanması mümkün olmayacaktır. 
Doğu
Akdeniz’de deniz yetki alanlarının sınırlandırılması konusunda ülkemiz,
diyaloğu ve barışçıl çözümleri dışlamadan, uluslararası hukuk ve uluslararası
meşruiyet çerçevesinde tutum ve politikalarını sürdürmeye, bölgede hem
kendisinin hem de Kıbrıs Türklerinin hak ve çıkarlarını korumaya devam
edecektir. Libya’yla imzaladığımız mutabakat muhtırası bu politikamızın önemli
işaretlerindendir. 
Tabii,
yapılan bu anlaşma, pek çok ülkenin, bugüne kadar Orta Doğu’yu ve bölge
halklarını zulmün, gözyaşının, yerlerinden yurtlarından edilme hadisesinin
sebebi olan ülkelerin dikkatinden kaçmamaktadır. Onların tek bir derdi var
-işte Deyrizor’daki petrol yataklarıyla ilgili gerekli güvenceleri aldığını ifade
eden “tweet”lerde de olduğu gibi- “O coğrafyada da bölge halkları kazanmasın,
bu coğrafya -gönül coğrafyamız- huzura ve refaha kavuşmasın.” diyen bir
anlayış, zihniyettir. Onlarla mücadelemiz devam edecek. Bakınız, “Dünya 5’ten
büyüktür.” Anlayışını inşallah, adaletle, hakça yönetilen… “Ben güçlüyüm,
istediğimi yaparım.” anlayışıyla yönetilen bir uluslararası statükoyu ortadan
kaldırana kadar bu mücadelemize devam edeceğiz. 
Gerek
Komisyon aşamasında gerek bu uluslararası sözleşmenin hazırlanması aşamasında
emeği geçen herkese yürekten teşekkür ediyoruz; bütün bürokratlarımıza,
Dışişleri Bakanlığımıza ve yine aynı şekilde Dışişleri Komisyonumuza yürekten
teşekkürlerimizi ifade ediyoruz. Tabii, son olarak, belki başta yapmış
olduğumuz teşekkürü Sayın Cumhurbaşkanımız Recep Tayyip Erdoğan’a yapmak
zorundayız. 
LÜTFÜ
TÜRKKAN (Kocaeli) – Tabii, kesin, mecbur!
CAHİT
ÖZKAN (Devamla) – Bu, bir liderliğin, bir kudretin, bir güçlü mücadelenin
eseridir. Sadece anlaşma değildir yani aysbergin üzerinden bahsetmiyoruz, altta,
devasa, ülkesi ve milletiyle sürdürülen mücadelenin eseri bir başarıyı bugün
burada konuşuyoruz. Ülkemize, milletimize hayırlar getirsin. (AK PARTİ
sıralarından alkışlar)
Cumhurbaşkanımıza
yürekten teşekkür ediyoruz. 
LÜTFÜ
TÜRKKAN (Kocaeli) – 2 oldu Cahit, 3 olması lazım! Cumhurbaşkanına bir teşekkür
daha, Allah’ın hakkı 3’tür. Allah’ın hakkı 3’tür, bir teşekkür daha lazım. 
CAHİT
ÖZKAN (Devamla) – Emeği geçen herkese teşekkür ediyor, Genel Kurulu saygıyla
sevgiyle selamlıyorum. (AK PARTİ sıralarından alkışlar)
ALİ
ÖZTUNÇ (Kahramanmaraş) – Bir teşekkür daha gelirse Cahit ağabey, bakan olursun!
BAŞKAN
– Teşekkür ederim. 
Değerli
arkadaşlar, 4-5 arkadaşımız 60’a göre bir söz talebinde bulunmuş, onları bir
değerlendireyim. Ancak, sisteme girmeyelim, oylama yapacağımız zaman kesilecek,
daha sonra girin, 60’a göre talepleri ondan sonra değerlendireceğim. 
Sayın
Çakır… Yok. 
Sayın
İmir…
V.- AÇIKLAMALAR (Devam)
55.- Şırnak Milletvekili Nuran İmir’in, Adli Tıp Kurumu raporuna rağmen
cezaevinde tutulan Emine Aydoğan’ın vefat ettiğine ve yas tutma hakkının, kendi
inanç biçimine göre gömülme hakkının ihlal edildiğine ilişkin açıklaması
NURAN
İMİR (Şırnak) – Teşekkür ediyorum Sayın Başkan. 
Unutulmasın
istiyoruz… Emine Aydoğan bir seçilmişti, 65 yaşında cezaevine konuldu. Ağır
hastaydı ve Adli Tıp raporuna rağmen cezaevinde tutuluyordu. Ne yazık ki birkaç
gün önce yaşamını yitirdi. Cenazenin defnedileceği mezarlık girişinde GBT
uygulaması yapılıyor ve sevenlerinin girişi engelleniyordu. Bu yetmezmiş gibi,
Kızıltepe Kayyumu taziye yerinin kullanılmasına bile izin vermemiştir. Yas
tutma hakkı, kendi inanç biçimine göre gömme hakkı ihlal edilmiştir. Bu
engellemeler ne yazık ki ne hukuki ne de insanidir, bunu belirtmek istedik. 
Teşekkür
ederim. 
BAŞKAN
– Sayın Coşkun…
56.- Muş Milletvekili Şevin Coşkun’un, Halkların Demokratik Partisine
yönelik gözaltı ve tutuklamaların sistematik olarak devam ettiğine, demokratik
siyasetteki ısrarlarının ve mücadelelerinin devam edeceğine ilişkin açıklaması
ŞEVİN
COŞKUN (Muş) – Teşekkürler Sayın Başkan.
Birçok
ilimizde olduğu gibi seçim bölgem Muş’ta da partimize yönelik gözaltı ve
tutuklamalar sistematik olarak sürüyor. Hukuksuzca görevden uzaklaştırılan 9 il
genel meclis üyemizden Mehmet Demir ve Şakir Tuğrul bu sabah gözaltına alındı.
Geçen hafta da önceki dönem 2 il genel meclis üyemiz tutuklanmıştı. Partimize
yönelik gözaltı ve tutuklamalarla bir yere varamazsınız. Bu hukuksuz ve keyfî
uygulamalardan vazgeçin. Demokratik siyasette ısrarımız ve mücadelemiz her şeye
rağmen devam edecektir. 
Teşekkürler.

BAŞKAN
– Sayın Karadağ…
57.- Iğdır Milletvekili Yaşar Karadağ’ın, Iğdır Üniversitesi Sağlık
Bilimleri Fakültesinin kurulmasını sağlayan başta Cumhurbaşkanı Recep Tayyip
Erdoğan olmak üzere emeği geçen yetkililere teşekkürlerini sunduğuna ilişkin
açıklaması
YAŞAR
KARADAĞ (Iğdır) – Teşekkür ederim Sayın Başkanım.
Göreve
geldiğimiz günden itibaren Iğdır Üniversitesinin daha kapsamlı hâle
getirilmesinin ilimiz açısından önemini, katıldığımız her platformda yetkili
mercilere dile getirdik. Bu bağlamda taleplerimizin değerlendirilerek Iğdır
Üniversitemizde Sağlık Bilimleri Fakültesinin kurulması bizi ziyadesiyle mutlu
etmiştir. Bu fakültenin hem Iğdır’ımıza hem de ülkemize hayırlı olmasını
diliyor, taleplerimizi dikkate alarak Iğdır Üniversitesi Sağlık Bilimleri
Fakültesinin kurulmasını sağlayan başta Cumhurbaşkanımız olmak üzere emeği
geçen tüm yetkililere teşekkürlerimi sunuyorum. 
BAŞKAN
– Sayın Fendoğlu…
58.- Malatya Milletvekili Mehmet Celal Fendoğlu’nun, Malatya ili
Doğanşehir ilçesi Elmalı Mahallesi ile Malatya-Gaziantep yolu üzerinde bulunan
Savaklı Mahallesi’nde yaşanılan sorunlara, Doğanşehir-Kapıdere yolunun
yenilenmesi gerektiğine, Kapıdere, Göldere, Küçüklü köyleri ile Kahramanmaraş
ili Tatlar köyünün olduğu bölgede yaşayan halkın taleplerine ilişkin açıklaması
MEHMET
CELAL FENDOĞLU (Malatya) – Teşekkür ederim Başkanım. 
Malatya
Doğanşehir ilçemiz Elmalı Mahallesi’nde kadastro çalışmalarıyla ilgili
sıkıntılar nedeniyle vatandaşlar tapularını alamamış ve tapularını alamadıkları
için de tarımsal faaliyetlerini yapamamaktadır. 
Malatya-Gaziantep
yolu üzerinde bulunan Savaklı Mahallesi’nde ana yolda aydınlatma olmadığından,
mahalleyi ikiye bölen kara yolundan dolayı karşıdan karşıya vatandaşların
geçmesi için geçide ihtiyaç vardır. Doğanşehir-Kapıkale yolunun yenilenmesi
gerekiyor ve bu hattın eski İpek Yolu üzerinden tekrardan açılması önem arz
etmektedir. 
Kapıdere,
Gövdeli, Küçüklü ve Kahramanmaraş’ın Tatlar köyünün olduğu bölgede kanalizasyon
temiz suya karışıyor. Buradaki halkın foseptik ve arıtma kanalı talebi vardır. 
Teşekkür
ederim.
BAŞKAN
– Sayın Gülüm…
59.- İstanbul Milletvekili Züleyha Gülüm’ün, Cezayir’in Bechar şehrinde
Kayı Holding tarafından yapılan askerî hastane inşaatında çalışan Türk
işçilerin birikmiş ücretlerini alamadıkları gerekçesiyle grev yaptığına,
İstanbul ili Adem Çelik Şirketler Grubu Avalon şantiyesinde çalışan işçilerin
hukuksuz şekilde işten çıkarıldığına ilişkin açıklaması
ZÜLEYHA
GÜLÜM (İstanbul) – Direnişteki işçilerden bahsetmek istiyorum. Kaya İnşaat Cezayir’de
askerî hastane yapımında. Buradaki işçiler on üç aydır maaşlarını alamamış
durumda. Ofis personeli ise on beş aydır maaş alamıyor. 140 Türkiyeli işçi ile
Pakistanlı, Vietnamlı işçilerin çalıştığı bir inşaat sektöründen bahsediyoruz.
Rehin kalmış durumdalar. Ücretlerinin ödenmesi bir an önce sağlanmalı.
Yine,
İstanbul’da Adem Çelik Şirketler Grubu ve Beykent Üniversitesi Avalon
şantiyesinde çalışan inşaat işçileri hukuksuz bir şekilde işten atıldılar.
İşsizlik maaşı almaları da engellendi. Kaçak çalıştırdığı işçilerin, göçmen
işçilerin ücretlerini elden veren bir patron, buna dair çokça şikâyet olmuş
olmasına rağmen soruşturma geçirmiyor. Yine, patron, işçilerin üzerine aracını
sürmüş, işçileri yaralamaya çalışmış olmasına rağmen bu da soruşturma konusu
yapılmıyor.
BAŞKAN
– Peki, teşekkür ederim. 
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
2.- Tekirdağ Milletvekili Mustafa Şentop’un Türkiye Cumhuriyeti Hükûmeti
ile Libya Devleti Ulusal Mutabakat Hükûmeti Arasında Akdeniz’de Deniz Yetki
Alanlarının Sınırlandırılmasına İlişkin Mutabakat Muhtırasının Onaylanmasının
Uygun Bulunduğuna Dair Kanun Teklifi (2/2420) ve Dışişleri Komisyonu Raporu (S.
Sayısı: 146) (Devam)
BAŞKAN
- Değerli milletvekilleri, teklifin tümü üzerinde soru-cevap işlemi yok. 
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
1’inci
maddeyi okutuyorum: 
TÜRKİYE CUMHURİYETİ
HÜKÛMETİ İLE LİBYA DEVLETİ ULUSAL MUTABAKAT HÜKÛMETİ ARASINDA AKDENİZ’DE DENİZ
YETKİ ALANLARININ SINIRLANDIRILMASINA İLİŞKİN MUTABAKAT MUHTIRASININ
ONAYLANMASININ UYGUN BULUNDUĞUNA DAİR KANUN TEKLİFİ
MADDE 1- (1) 27 Kasım 2019 tarihinde İstanbul’da
imzalanan “Türkiye Cumhuriyeti Hükûmeti ile Libya Devleti Ulusal Mutabakat Hükûmeti
Arasında Akdeniz’de Deniz Yetki Alanlarının Sınırlandırılmasına İlişkin
Mutabakat Muhtırası”nın onaylanması uygun bulunmuştur.
BAŞKAN
– Madde üzerinde söz talebi? Yok.
Soru-cevap
işlemi yok. 
1’inci
maddeyi oylarınıza sunuyorum: Kabul edenler… Kabul etmeyenler… 1’inci madde
kabul edilmiştir. 
2’nci
maddeyi okutuyorum: 
MADDE 2- (1) Bu Kanun yayımı tarihinde yürürlüğe girer. 
BAŞKAN
– 2’nci madde üzerinde söz talebi? Yok.
Soru-cevap
işlemi yok. 
2’nci
maddeyi oylarınıza sunuyorum: Kabul edenler… Kabul etmeyenler… 2’nci madde
kabul edilmiştir.
3’üncü
maddeyi okutuyorum: 
MADDE 3- (1) Bu Kanun hükümlerini Cumhurbaşkanı yürütür.
BAŞKAN
– Madde üzerinde söz talebi? Yok. 
Soru-cevap
işlemi yok. 
3’üncü
maddeyi oylarınıza sunuyorum: Kabul edenler… Kabul etmeyenler… 3’üncü madde
kabul edilmiştir. 
Değerli
milletvekilleri, teklifin tümü açık oylamaya tabidir. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir. 
Değerli
milletvekilleri, oylama için üç dakika süre vereceğim. Bu süre içinde sisteme
giremeyen üyelerin teknik personelden yardım istemelerini, bu yardıma rağmen de
sisteme giremeyen üyelerin oy pusulalarını oylama için öngörülen üç dakikalık
süre içinde Başkanlığa ulaştırmalarını rica ediyorum.
Değerli
milletvekilleri, bir uyarıyı tekrar hatırlatayım: Sisteme giremeyen
arkadaşlarımız pusula gönderdiği zaman lütfen salondan ayrılmasınlar. Pusula
gelip de burada bulunmamak bence önemli bir kusur. Bunu ilan edelim, herkes de
duyar. Lütfen dikkatli olun.
Oylama
işlemini başlatıyorum.
(Elektronik
cihazla oylama yapıldı)
BAŞKAN
– Sayın Ok? Burada.
Sayın
Bayram? Burada.
Sayın
Özdağ? Burada.
Sayın
Fatih Şahin? Burada.
Sayın
Sezgin? Burada.
Sayın
Çelik? Burada.
Değerli
milletvekilleri, Tekirdağ Milletvekili Mustafa Şentop’un Türkiye Cumhuriyeti
Hükûmeti ile Libya Devleti Ulusal Mutabakat Hükûmeti Arasında Akdeniz’de Deniz
Yetki Alanlarının Sınırlandırılmasına İlişkin Mutabakat Muhtırasının
Onaylanmasının Uygun Bulunduğuna Dair Kanun Teklifi’nin açık oylama sonucunu
okuyorum: 
“Kullanılan
oy sayısı : 306
Kabul
 : 293
Ret :
13 (x)
 Kâtip
Üye Kâtip Üye
 Emine
Sare Aydın Yılmaz Barış Karadeniz 
 İstanbul Sinop”
Böylece
teklif kabul edilmiş ve kanunlaşmıştır. (AK PARTİ sıralarından alkışlar) 
Değerli
milletvekilleri, birleşime on beş dakika ara veriyorum.
Kapanma Saati: 19.21
ÜÇÜNCÜ OTURUM
Açılma Saati: 19.42
BAŞKAN: Başkan Vekili Levent GÖK
KÂTİP ÜYELER: Barış KARADENİZ (Sinop), İsmail OK (Balıkesir)
-----0-----
BAŞKAN
– Türkiye Büyük Millet Meclisinin 27’nci Birleşiminin Üçüncü Oturumunu
açıyorum. 
Bir
söz talebiniz var Sayın Yılmazkaya, size bir söz verelim.
Sayın
Yılmazkaya, buyurun.
V.- AÇIKLAMALAR (Devam)
60.- Gaziantep Milletvekili Bayram Yılmazkaya’nın, zor durumda olan
fıstık üreticileri için Tarım ve Orman Bakanının gerçekçi adımlar atmasını
beklediklerine ilişkin açıklaması
BAYRAM
YILMAZKAYA (Gaziantep) – Teşekkürler Sayın Başkan.
Gaziantep’in
yeşil altını Antep fıstığının bu yıl yok yılı olması dolayısıyla rekolte
oldukça düşük. Fıstık üreticilerimiz artan girdi maliyetleri yüzünden ürününden
kâr edemediği gibi aksine çoğu zararda. Mazot, gübre ve işçilik maliyetlerinin
yüksek olması üreticilerimizi zorluyor. Stokçulardan dolayı fıstık fiyatları
aldı başını gidiyor ancak üretici dertli. İyi Tarım Uygulamaları destekleri ne
yazık ki üreticilerimizin yüksek girdi masraflarına yetmiyor. İyi Tarım
Uygulamaları desteklerinin özellikle böyle sıkıntılı dönemlerde daha fazla
artırılması ve bu konuda üreticilerimiz lehine gerekli düzenlemelerin yapılması
gerekmektedir. Sulama sorunu çözülürse üreticilerimiz de gerçek anlamda rahat
bir nefes alacak, rekolte de artacaktır. Fırat Nehri’nin sulama sorunu çözümü
için alternatif bir yol olacağını Bakanlığın ve ilgili kurumların dikkatine
sunuyor, bu konuda gerçekçi adımların atılmasını bekliyoruz.
Saygılarımla.
BAŞKAN
– Sayın Çakır…
61.- Erzincan Milletvekili Burhan Çakır’ın, Vodafone Arena’da oynanacak
olan Ziraat Türkiye Kupası 5. Tur ilk maçında Anagold 24 Erzincanspor ile
Beşiktaş’a başarılar dilediğine ilişkin açıklaması
BURHAN
ÇAKIR (Erzincan) – Teşekkür ederim Başkanım.
Bu
akşam saat 20.45’te Vodafone Arena’da oynanacak olan Türkiye Kupası 5. tur
maçında ülkemizin 2 güzide takımı olan Beşiktaş ile 24 Erzincanspor
müsabakasında her 2 takıma da başarılar diliyorum.
Ayrıca
3. Lig 1’inci Grup’ta lider olan 24 Erzincanspor’umuza ligde başarılar dilerken
tüm taraftarlara, futbolculara, teknik heyete, Yönetim Kuruluna ve özellikle
son Başbakanımız Sayın Binali Yıldırım’a, tüm Erzincan halkına desteklerinden dolayı
herkese ayrı ayrı teşekkür ederken inanıyorum ki sezon sonunda 24
Erzincanspor’umuz şampiyon olacaktır diyorum. Ekranları başında bizi izleyen
bütün hemşehrilerimize saygılar sunar, herkese hayırlı akşamlar dilerim.
Sağ
olun Başkanım.
BAŞKAN
– Değerli milletvekilleri, 3’üncü sırada yer alan, Antalya Milletvekili Kemal
Çelik ile 104 Milletvekilinin Bazı Kanunlarda ve 375 Sayılı Kanun Hükmünde
Kararnamede Değişiklik Yapılmasına Dair Kanun Teklifi ile Tekirdağ Milletvekili
Mustafa Şentop’un Türk Vatandaşlığı Kanununda Değişiklik Yapılması Hakkında
Kanun Teklifi ve İçişleri Komisyonu Raporu’nun görüşmelerine kaldığımız yerden
devam edeceğiz.
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
3.- Antalya Milletvekili Kemal Çelik ile 104 Milletvekilinin Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/2368) ile Tekirdağ Milletvekili Mustafa Şentop’un Türk
Vatandaşlığı Kanununda Değişiklik Yapılması Hakkında Kanun Teklifi (2/2385) ve
İçişleri Komisyonu Raporu (S. Sayısı: 144) (x)
BAŞKAN
– Komisyon? Yerinde.
3/12/2019
tarihli 25’inci Birleşimde İç Tüzük’ün 91’inci maddesine göre temel kanun
olarak görüşülen 144 sıra sayılı Kanun Teklifi’nin ikinci bölümünde yer alan
31’inci maddenin önerge işleminde kalınmıştı.
Değerli
milletvekilleri, 31’inci madde üzerinde 4 önerge bulunmaktadır. Önergeleri
aykırılık sırasına göre okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 144 sıra sayılı Bazı Kanunlarda ve 375 sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 31’inci maddesinin teklif
metninden çıkarılmasını arz ve teklif ederiz. 
 Ali
Öztunç  Erkan Aydın Mehmet Ali Çelebi
 Kahramanmaraş Bursa İzmir
 Seyit
Torun Nihat Yeşil  Ahmet Kaya
 Ordu Ankara
 Trabzon
 İsmail
Atakan Ünver Abdurrahman Tutdere Yaşar Tüzün
 Karaman Adıyaman Bilecik
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Başkanım.
BAŞKAN
– Önerge üzerinde söz isteyen Ordu Milletvekilimiz Sayın Seyit Torun. (CHP
sıralarından alkışlar)
Süreniz
beş dakika Sayın Torun.
SEYİT
TORUN (Ordu) – Teşekkür ederim Sevgili Başkanım.
Sayın
Başkanım, değerli arkadaşlar; dün Ordu’da bir acı yaşadık, gencecik bir
çocuğumuzu, bir evladımızı toprağa verdik. 20 yaşındaydı Ceren, daha hayatının
baharındaydı ama maalesef, uğradığı bir saldırı sonucu hayatını kaybetti.
Öncelikle ailesine, yakınlarına, bütün hemşehrilerime başsağlığı diliyorum.
Ceren
benim oğlumun yaşındaydı ve gelecekle ilgili birçok hayalleri vardı. Ceren’le
birlikte hayaller de öldü, umutlar da öldü, insanlık da öldü, sevgi de öldü. 
Ceren’in
yarın doğum günüydü. O doğum gününü kutlamanın heyecanını yaşıyordu
arkadaşlarıyla, kutlama programı yapıyordu. Annesi, babası da o güne
hazırlanıyordu. Hiçbir şeyden habersiz evine gitmek için yola çıktığında belki
evde günün yorgunluğunu atmak için veya derslerini çalışmak için planlar
yapıyordu ama bir katil, cezaevinden kaçan, firar eden bir katil, on altı yıl
hapiste yatmış ve iyi hâlden dolayı açık cezaevine alınmış bir cani firar etti
ve Ceren’imizi hayattan kopardı. 
Aslında
-demin söylediğim gibi- insanlık öldü, kadınlık öldü, gençlik öldü. Suçsuz,
günahsız bu yavrumuz evinin önünde ve kardeşinin gözü önünde öldürüldü. Aslında
beni öfkelendiren, düşündüren, bu katiller, bu kadın düşmanları bu cesareti
nereden buluyor? Bu insanlar, bu caniler hapisten kaçıp nasıl iki gün boyunca
vatandaşlarımızın arasında dolaşıyor? Kaçtığı biline biline, seri bir katil
olduğu, geçmişinde de çok fazla cinayetin olduğu bilindiği hâlde nasıl
bulunamıyor, akıllara durgunluk verici bir olay. 
Hep
beraber bu bataklığı kurutmak zorundayız. Ceren hepimizin evladıydı, o yaşta
birçoğumuzun evladı var. Ceren aslında hepimizin üzerinde hassasça durması
gereken, bu konunun çözümüyle ilgili, bu bataklığın kurutulmasıyla ilgili
mutlaka birlikte bir karar almamız gereken bir konu. 
Biz
kadınlarımızın, gençlerimizin günün her saatinde, her dakikasında rahatlıkla,
özgürce dolaşmasını istiyoruz; korkmadan, çekinmeden günün her saatinde özgürce
her ortamı kullanmasını istiyoruz. Özgürlüğü ve hayatı yaşamayı her yerde, her
zaman savunacağız. 
Bakın
değerli arkadaşlar, gözü yaşlı anne Gülfer Özdemir ne diyor: “Psikopat birisi
cezaevinden bırakılır mı? O zaman bunu bırakan da suçlu, hepimiz suçluyuz.
Eğitim sistemi düzelsin, sevgi tohumu eksinler, insanlara nefretle bakılmasın.”
Gözü yaşlı anne o acısına rağmen ne kadar olgun bir ifade kullanıyor, ne kadar
birleştirici ve bütünleştirici. 
Bakın,
baba Yılmaz Özdemir de şöyle diyor: “O cinayetten yargılanan, cezaevinde açıkta
yatıyorsa da dışarıda insanlar kelepçeyle geziyor. Bunlara neden kelepçe
takılmadı? Firar edeceği bilinmiyor muydu? Dışarıdaki adama kelepçe takılıyor,
evine gidiş geliş saati takip ediliyor ama içerideki adama izin veriyorsun,
adam firar ediyor.”
Değerli
arkadaşlar, tüm kadın katillerini tekrar lanetliyorum. Sevgili Ceren, sevgili
kızım, seni unutmayacağız, seni unutturmayacağız. Doğum gününde doğum gününü
kutlamak isterdik ama seni rahmet ve minnetle anıyoruz. 
Teşekkür
ederim. (CHP ve İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte
olan 144 sıra sayılı Bazı Kanunlarda ve 375 Sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 31’inci maddesinin ikinci
fıkrasının (e) bendinde yer alan “on güne kadar” ibaresinin “on beş güne kadar”
şeklinde değiştirilmesini arz ve teklif ederiz. 
 Ali
Muhittin Taşdoğan Ayşe Sibel Ersoy Sefer Aycan
 Gaziantep Adana Kahramanmaraş
 Halil
Öztürk Hayati Arkaz  Erkan Haberal 
 Kırıkkale İstanbul Ankara

BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Başkanım. 
BAŞKAN
– Önerge üzerinde söz isteyen Ankara Milletvekilimiz Sayın Erkan Haberal. (MHP
sıralarından alkışlar)
Süremiz
beş dakika Sayın Haberal. 
ERKAN
HABERAL (Ankara) – Sayın Başkanım, değerli milletvekilleri; yüce Meclisi
saygıyla selamlıyorum. 
Bugün
bu kürsüden Ankara’nın Sincan ilçesine bağlı Yenikent Mahallesi’nin yaşadığı
sorunlar nedeniyle ilçe yapılma talebimizi ve sebeplerini sizlerle paylaşmak
istiyorum. Aslında Yenikent ilçesinde yaşanan sorunları 19 Nisan 2017 tarihinde
Ankara’nın köylerinin sorunlarını anlattığım konuşmada değinerek bahsetmiştim.
O zaman Yenikent dertli, Yenikent’in sıkıntıları var, Yenikent’in problemleri
var, gelin Yenikent’deki problemleri hep beraber çözelim demiştim. Ve sözlerime
Yenikent’in 100 bini aşan nüfusu olduğunu fakat hastanesinin olmadığını, sağlık
ocağının akşam beşten sonra çalışmadığını, büyük sıkıntılar çekildiğini
özellikle ulaşımda, bir nikâh salonunun dahi olmadığını, Yenikent’te polis
karakolunun olmadığını, Yenikentli gençlerimizin bir halı sahasının dahi
olmadığını, parkların sarhoşların ve müptelaların maalesef tekelinde olduğunu
burada bağıra bağıra söylemiştim fakat neredeyse iki sene geçti, bugüne
geldiğimizde bu aynı problemlerin katlanarak devam ettiğini görmekteyiz.
Yenikent’te Sayın Genel Başkan Yardımcımız Ankara Vekilimiz Yaşar Yıldırım
Bey’le yaptığımız ziyarette vatandaşlarımızla görüşüp köylere gidip dertlerini
ve sıkıntılarını anladığımız zaman Yenikent’in mahalle statüsünde değil, ilçe
statüsünde olması gerektiğine karar verdik ve Milliyetçi Hareket Partisi Grubu
olarak yasa teklifini verdik. Çünkü Yenikent beldeydi. 2008 yılında çıkan
yasayla, aslında Türkiye genelinde yapılan bir yasanın beldelerin özeline
geldiğinde nasıl mağduriyetler yarattığının bir sonucu olarak Yenikent’in ilçe
olması kararını verdik. Bu teklifle, Yenikent’in hak ettiği yere tekrardan
gelmesi ve Yenikentli hemşehrilerimizin daha rahat ve refah içinde yaşamasını
amaç bildik. 
Buradan
tekrarlamak isterim sayın milletvekilleri: Yenikent’in nüfusu 105 bin ama
baktığımızda, Ankara’da çok daha az nüfuslu yerleşimlerin ilçe statüsünde
olduğu görülüyor. Bakınız, Yenikent’te akşam beşten sonra eczane yok çünkü
mahalle statüsünde, Sincan’a tabi, aynı sıralamanın içine giriyor, acil bir
durumda vatandaşlar Sincan’a gitmek zorunda kalıyor. Yenikent’te hastane yok,
Yenikent’te sadece 1 tane poliklinik var, bu poliklinik de akşam beşten sonra
kapalı. Yenikentliler hastalanmaktan korkuyor. Ambulans otuz dakikadan önce
Yenikent’e gelmiyor. Yenikent’te polis karakolu yok, en yakın polis merkezi
kilometrelerce uzaklıktaki Sincan’da. Bir olay olduğu zaman vatandaşlar yardım
alamamaktan şikâyetçi.
Bir
de, Yenikent’te -bence çok önemli bu- itfaiye istasyonu yok. Allah göstermesin,
bir yangın olduğu zaman bekle ki Sincan’dan itfaiye gelsin. E, bir de, doğal
olarak, akşam trafiğini göz önünde bulundurursanız ciddi bir sıkıntı.
Yenikent’te arazöz yok, vidanjör yok, bir sel baskını olsa, maalesef,
Sincan’dan gelmesi bekleniyor. Bunda Sincan’ın da bir kabahati yok. Normalde
-tekrarlıyorum- 2008’de çıkarılan yasayla beldelerin mahalle yapılması,
mahalleye dönüştürülmesi Türkiye genelinde belki fayda sağlamıştır ama beldeler
özelinde baktığımız zaman gerçekten ciddi mağduriyetler yaşatmıştır.
Yenikent’te
iyi bir şeyler yok mu? Var. Yenikent-Ayaş-Sincan yolu genişletiliyor ama ne
kadar süreceği belli değil. E, Yenikent’te Başkentray Projesi başladı ama dört
yıl sonra bitecek, dört yıl daha vatandaşlarımız bu sıkıntıyı çekmek zorunda
kalacak.
Belediye
hizmetlerine gelince, Yenikent’te Sincan Belediyesinin bir binası var ama
malumunuz, merkezden yönetim yerelde maalesef yeterli derece vatandaşlara fayda
etmiyor ve daha pek çok şey…
(Mikrofon
otomatik cihaz tarafından kapatıldı) 
ERKAN
HABERAL (Devamla) - Sayın Başkanım, takdir edersiniz ki az konuşan bir
milletvekili olarak müsamaha göstereceğinizi umuyorum efendim. 
Teşekkür
ediyorum. 
BAŞKAN
– Devam edin. 
ERKAN
HABERAL (Devamla) – Gerçekten, Yenikent adına popülizm yapmıyoruz, yanlış ve
gereksiz bir şey de söylemiyoruz. Birçok nüfusu 100 bini aşan belediye il
yapılmışken, beldeler ilçe yapılmışken, biz Yenikent’in belde statüsünden
mahalle statüsüne gelmesinin doğru olmadığını sonuçları itibarıyla anlatıp ilçe
yapılması gerektiğini… Buradan taleplerimizi arz ediyoruz her bir
milletvekilimize. 
Sayın
İçişleri Bakanlığı yetkilileri -Sayın Bakan Yardımcılarım da burada olduğu
için- özellikle altını çizerek söylüyorum,: Yenikent’te ciddi bir mağduriyet
vardır, Yenikentli vatandaşlarımız ciddi sıkıntı içindedir. En önemli sorun
ulaşımdır, güvenliktir, hastalıktır ve burada Yenikent gerekli yardımı maalesef
alamamaktadır. 
Bunun
için, Milliyetçi Hareket Partisi olarak verdiğimiz yasa teklifinin olumlu
olarak yansımasını bekliyor, saygılarımı sunuyorum efendim. 
Teşekkür
ediyorum. (MHP ve İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 144 sıra sayılı Kanun Teklifi’nin 31’inci maddesinde geçen “İçişleri
Bakanlığı tarafından” ibaresinin “İçişleri Bakanlığınca” olarak
değiştirilmesini arz ve teklif ederiz. 
 Filiz
Kerestecioğlu Demir  Kemal Peköz Nuran İmir
 Ankara Adana
 Şırnak
 Zeynel
Özen Hüseyin Kaçmaz Züleyha Gülüm
 İstanbul Şırnak İstanbul

 Ali
Kenanoğlu
 İstanbul

BAŞKAN
– Komisyon önergeye katılıyor mu? 
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) - Katılmıyoruz Başkanım. 
BAŞKAN
– Önerge üzerinde söz isteyen İstanbul Milletvekilimiz Sayın Ali Kenanoğlu.
(HDP sıralarından alkışlar) 
Süreniz
beş dakika Sayın Kenanoğlu. 
ALİ
KENANOĞLU (İstanbul) – Sayın Başkan, değerli milletvekilleri; Genel Kurulu
saygıyla selamlıyorum. 
31’inci
maddede Jandarma personelinin izin konusu düzenleniyor, teknik bir konu. Tabii,
kanun teklifinin geneli üzerinde grup sözcülerimiz, konuya ilişkin bölüm
üzerinde konuşan arkadaşlarımız partimizin görüşünü ifade ettiler. Ben burada
güncel ve dile getirilmeyen bir konudan bahsedeceğim. 
Ayhan
Bilgen’i hepimiz tanıyoruz, Ayhan Bilgen bizim Kars Milletvekilimizdi ve Grup
Başkan Vekilimizdi, 31 Mart seçimlerinde Kars Belediye Eş Başkan adayımız oldu
ve Kars Belediye Eş Başkanlığını kazanarak Kars Belediye Eş Başkanlığı
koltuğuna oturdu. Şimdi, buraya kadar her şey normal. Kars Belediyesini MHP’li
Belediye Başkanından devraldı ve devraldığında 338 milyon 380 bin lira borçla
devraldı ve kendisi bu borçla ilgili olarak, bu borcun nasıl oluştuğuyla ilgili
olarak bir iç denetim incelemesi yaptırdı ve burada birtakım usulsüz
faturaların kesildiği, bu borca konu olan birtakım faturaların aslında
yapılmayan işlere ilişkin olduğu konusunda bir tespite vardı ve bu konuyla
ilgili suç duyurusunda bulundu, hatta CİMER üzerinden ilgili makamlara, ilgili
yerlere de şikâyet etti ve konu bir şekilde yargıya taşındı. 
Şimdi,
burada bir firma var. Bu firma “Biz yol yaptık.” diyor ve fatura kesiyor ama
ortada yol yok. Aynı firma, örneğin Kars Bülbül Mahallesi Serhat Kent Sokak’ta
“10.400 metre yol yaptık.” diye fatura kesiyor. Bugün Eş Başkanlarımız orada
basın açıklaması yaptılar ve orayla ilgili yapılmış ölçümler de var, bu
ölçümlerde çıkan sonuç ise 5.500 metre olduğu yani yol 5.500 metre. Bunun para
karşılığı şu arkadaşlar: Yapılan iş tutarı 742 bin lira, kesilen fatura 2
milyon 278 bin lira yani 1 milyon 535 bin lira hak edilmeden kesilen tutar.
Başka bir işte de yine aynı şekilde 6 milyon lira fazla fatura kesildiği tespit
ediliyor. Şimdi, bunun üzerine Ayhan Bilgen diyor ki: “Biz, Kars için yapılmayan
yolların parasını ödemeyiz.” Firma sahibi bunu kabul ediyor yani diyor ki:
“Evet, doğrudur, hak edişte bahsi geçen yolları yapmadık ama biz MİT’e yol
yaptık.” Millî İstihbarat Teşkilatına. 
Şimdi,
bir rivayet şöyle: Bu firma bilerek ve isteyerek MİT’in ismini veriyor, diyor
ki: “Bunlar nasıl olsa korkarlar MİT isminden, paramı hemen öderler.” Daha
sonra bunlar ağız değiştiriyorlar çünkü konu kamuoyuna yansıyor, diyorlar ki:
“Yok, biz bu işi Meteorolojiye yaptık.” Ama işin yapılmadığını yani hak edişte belirtilen,
ihalede belirtilen işin yapılmadığını kabul ediyorlar ve arkasından paranın
tahsili için icra dairesine başvuruyorlar, icra dairesi burayla ilgili olarak
banka hesaplarına haciz koyuyor. Zaten borçlardan kaynaklı olarak, Kars
Belediyesinin, personel maaşlarının yattığı Halkbank dışında hiçbir bankadaki
parası serbest değil, hepsinde haciz var, sadece personel maaşlarının yattığı
Halkbank hesabı açık. Ancak bu firmanın talebiyle gidiliyor, Halkbanktaki
personel maaşlarına da haciz konuluyor ve şu anda personel maaşları dahi
ödenemiyor. Yani Kars Belediyesinin elini kolunu hukuksuz bir şekilde bağlayıp,
maaşlara haciz konulamamasına rağmen haciz koydurarak kapatıyorlar. 
Ayhan
Bilgen şunu söylüyor, diyor ki: “Ben yapılmamış işin parasını ödemeyeceğim.
Bunun için gerekirse referandum yapacağım, Kars halkına soracağım. Kars halkı
derse ki; ‘Ya, bu iş yapılmamış, tamam, bunu kabul ediyoruz -çünkü yok ortada
iş- ama buna rağmen, bu parayı ödeyin.’ derse, ben görevimden istifa ederim,
Kars halkı kendisine, bu parayı ödeyecek, haksız hukuksuz parayı ödeyecek
birisini bulsun.” 
Arkadaşlar,
bu tutum… Biz “HDP’ye düşmanlık yapıyorsunuz.” dediğimiz zaman hopluyor
zıplıyor arkadaşlar ancak bu, HDP’ye oy veren bir halkı cezalandırmaktır. Bu,
siyasi bir linçtir bir taraftan.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Kenanoğlu. 
ALİ
KENANOĞLU (Devamla) – Bu uygulama, HDP’li belediyeleri halkın gözünden düşürme
operasyonudur. Bu, yolsuzluğu onaylamaktır. Bu, yolsuzluğa prim vermektir. Bu,
dürüst yöneticiyi cezalandırmaktır. Bu, halkı soyup soğana çevirmenin ve halkın
parasını gasbetmenin başka bir belgesidir. Bu uygulamadan vazgeçilmelidir ve
Kars Belediyesinde çalışan işçilerin maaşları ödenmeli, haciz kaldırılmalı ve
Kars halkının tercihine saygı duyulmalıdır. 
Teşekkür
ediyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Sayın
Akçay, buyurun. 
V.- AÇIKLAMALAR (Devam)
62.- Manisa Milletvekili Erkan Akçay’ın, İstanbul Milletvekili Ali
Kenanoğlu’nun 144 sıra sayılı Kanun Teklifi’nin 31’inci maddesiyle ilgili
önerge üzerinde yaptığı konuşmasındaki bazı ifadelerine ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Kürsüde
konuşan sayın konuşmacı, HDP’li Belediye Başkanının Kars Belediyesini MHP’den
devraldığını ve yapılan birtakım işlemlere ilişkin suç duyurusunda
bulunduklarını ifade etti. Bulunabilirler tabii yani bu, kimseye mâni bir durum
değil. Milliyetçi Hareket Partisi de kazandığı yüzlerce belediyeyle ilgili
çeşitli suç duyurularında bulunmuştur, sözümüz o değil. Yalnız, bilinmesi
gereken bir husus var. 2014 seçimlerinde Milliyetçi Hareket Partisi adayı Kars
Belediye Başkanlığını kazanmıştır. Yalnız, son 2019 seçimlerinden yaklaşık iki
yıl evvel bu Belediye Başkanı, HDP’li Belediye Meclis üyeleriyle partimizin
hukuken uygun görmediği birtakım münasebetleri nedeniyle partimizden,
Milliyetçi Hareket Partisinden ihraç edilmiştir. 
(Mikrofon
otomatik cihaz tarafından kapatıldı) 
BAŞKAN
– Devam edin. 
ERKAN
AKÇAY (Manisa) – Dolayısıyla “MHP’den devraldığımız belediye” ifadesi doğru bir
ifade değildir. O şahıs da şu anda Milliyetçi Hareket Partili değildir. 
Teşekkür
ederim. 
BAŞKAN
– Teşekkür ederim. 
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
3.- Antalya Milletvekili Kemal Çelik ile 104 Milletvekilinin Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/2368) ile Tekirdağ Milletvekili Mustafa Şentop’un Türk
Vatandaşlığı Kanununda Değişiklik Yapılması Hakkında Kanun Teklifi (2/2385) ve
İçişleri Komisyonu Raporu (S. Sayısı: 144) (Devam)
BAŞKAN
– Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Bazı Kanunlarda ve 375 Sayılı Kanun Hükmünde Kararnamede Değişiklik
Yapılmasına Dair Kanun Teklifi’nin 31’inci maddesinde yer alan
“değiştirilmiştir” ibaresinin “yeniden düzenlenmiştir” ibaresiyle
değiştirilmesini arz ve teklif ederiz. 
 Behiç
Çelik Dursun Ataş Ayhan Altıntaş
 Mersin Kayseri Ankara
 İmam
Hüseyin Filiz Hasan Subaşı Fahrettin Yokuş
 Gaziantep Antalya Konya
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Başkanım.
BAŞKAN
– Önerge üzerinde söz isteyen Mersin Milletvekilimiz Sayın Behiç Çelik. (İYİ
PARTİ sıralarından alkışlar)
Süreniz
beş dakika Sayın Çelik.
BEHİÇ
ÇELİK (Mersin) – Sayın Başkan, değerli milletvekilleri; görüşülmekte olan 144
sıra sayılı Kanun Teklifi’nin 31’inci maddesi için vermiş olduğumuz değişiklik
önergesi hakkında söz almış bulunuyorum. Bu vesileyle Genel Kurula saygılar
sunuyorum. 
Bu
madde, 2803 sayılı Jandarma Teşkilat, Görev ve Yetkileri Kanunu kapsamında,
jandarma subay, sözleşmeli subay, astsubay, sözleşmeli astsubay, uzman jandarma
ve uzman erbaşlar için izin düzenlemesi yapmaktadır. İzinler yıllık, mazeret ya
da sağlık izni olsun ya da doğum, ölüm ve hastalık izinlerinin süre, şekil ve
diğer ilkelerinin nasıl düzenleneceği hususunda bu maddede hükümler mevcuttur.
İzin vermeye yetkili makamları da bu madde düzenlemiştir.
Değerli
milletvekilleri, ekonomik krizin tüm yurdumuzu vurduğu bir sürecin
içerisindeyiz. İktidar bunu kabullenmek istemiyor olabilir ama güneş balçıkla
sıvanmaz. Genel bir yoksullaşmanın içindeki aziz halkımız hayatı idame
mücadelesi verirken ne yazık ki kurtuluş reçetesi sunulmuyor. Tam tersine,
muhalefete kıskaç, kendine yakın olmayan iş adamlarına tehdit gibi, iktidar
operasyonlarına tevessül ediliyor. Bu, çok tehlikeli bir gidişattır. Millî
ekonomi döviz ve borç batağına düşürülüp dışa bağımlı hâle gelirse tüketim
ekonomisine dönüşümüz kesinleşir. Bu da halkın yoksullaşması anlamına gelir.
Açlık, yoksulluk, zam, işsizlik, acilen çözmemiz gereken temel problemlerdir.
Başka hiçbir konu bu kadar acil değildir, hatta güvenlik konuları bile. 
Geçen
gün de ifade etmiştik; açlık toplumumuzu kasıp kavuruyor, 2.020 TL’lik sınır
açlık sınırı olarak kabul ediliyor. Şu anda Asgari Ücret Tespit Komisyonu
toplantı yapıyor ve inşallah çalışanlar lehine bir karar ittihaz edilir.
Toplumun yüzde 60’ının bu tutarın altında istihdam ediliyor olması, iktidar
için utanılacak bir durumdur. İşsizlik, çaresizlik, yoksulluk ve açlıkla
mücadele öngörüsü olmayan bir siyasal iktidarın bir an evvel yeniden iradesini
ortaya koyması da kaçınılmazdır.
Değerli
milletvekilleri, genel olarak kolluk güçleri personeliyle ilgili kanunlardaki
hükümlerin çoğu ortak hükümlerdir. Ortak hükümlerin bire bir Emniyet, Jandarma,
Sahil Güvenlik gibi teşkilatlar üzerinden veya uzman erbaş, uzman jandarma gibi
personel kanunları üzerinden tekrar edilmesi yerine, iyi bir düzenleme ilkesi
bağlamında, tek bir kanun içerisinde bunu ifade etmek mümkün olabilirdi. Kolluk
görevlileri özlük mevzuatı bu şekilde düzenlenmiş olsaydı, bu kanun teklifinin
hacmi en az üçte 1 oranında azaltılmış olabilirdi. 
Bu
kanun teklifi, 18 Kasımda İçişleri Komisyonu ile Plan ve Bütçe Komisyonuna
havale edilmiştir; önemli mali ve ekonomik hükümler içermesine rağmen Plan ve
Bütçe Komisyonunda görüşülmeden üç gün sonra İçişleri Komisyonunda görüşmelere
başlanmıştır. Teklifin yabancılar hukukunu ilgilendiren çok sayıda maddesinin
olmasına rağmen Dışişleri Komisyonuna havale edilmemiş olması da bir
eksikliktir. İhtisas komisyonlarının konu uzmanlıklarının kanun tekliflerine
yansıtılmaması sağlıksız düzenlemeler yapılmasına neden olmaktadır. Yasa yapım
sürecinde hız tutkusunun olduğu görülmektedir. 
Değerli
arkadaşlarım, hız ve kalite ters orantılıdır. İyi düzenlemeler, yeterince
tartışılarak, görüşülerek olgunlaştırılmış kurallardır. Madde 31 düzenlemeleri
bütünüyle teknik bir düzenleme olmakla birlikte, değişiklik teklifimizin Genel
Kurulca değerlendirileceğini ümit ediyor, saygılar sunuyorum. (İYİ PARTİ
sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
31’inci
maddeyi oylarınıza sunuyorum: Kabul edenler... Kabul etmeyenler... 31’inci
madde kabul edilmiştir. 
32’nci
madde üzerinde 5 önerge bulunmaktadır, önergeleri aykırılık sırasına göre
okutup işleme alıyorum. 
Türkiye Büyük Millet Meclisi
Başkanlığına
Görüşülmekte
olan 144 sıra sayılı Bazı Kanunlarda ve 375 sayılı Kanun Hükmünde Kararnamede
Değişiklik Yapılması Hakkında Kanun Teklifi’nin 32’nci maddesiyle 2803 sayılı
Jandarma Teşkilat, Görev ve Yetkileri Kanunu’nun ek 8’inci maddesine eklenmesi
teklif edilen birinci fıkrasının ilk iki cümlesi ile üçüncü fıkrasının madde
metninden çıkarılmasını arz ve teklif ederiz. 
 Ali
Öztunç Nihat Yeşil Ensar Aytekin
 Kahramanmaraş Ankara Balıkesir
 Ahmet
Önal Yaşar Tüzün  Erkan Aydın
 Kırıkkale Bilecik Bursa
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) - Katılmıyoruz Başkanım. 
BAŞKAN
– Önerge üzerine söz isteyen Bursa Milletvekilimiz Sayın Erkan Aydın. (CHP
sıralarından alkışlar) 
Süreniz
beş dakika. 
ERKAN
AYDIN (Bursa) – Teşekkür ederim Sayın Başkanım. 
144
sıra sayılı Kanun Teklifi’nin 32’nci maddesi üzerine söz almış bulunmaktayım.
Yüce heyetinizi saygıyla selamlıyorum. 
Evet,
bu kanun teklifinin görüşmeleri yaklaşık iki haftadır devam ediyor. Bizim de
verdiğimiz birtakım önergelerle, Komisyonda yaptığımız uyarıların birkaçının
dikkate alındığını ve kanun teklifinden çıkarıldığını... Şu anda konuşacağım
32’nci maddede ise -aslında birçoğunun düzeltilmesi hatta komple çıkarılması
daha doğru olurdu- bir düzenleme yapılarak... En azından muhalefetle oturulup
konuşulduğunda, Komisyonda yapılan uyarılar dikkate alındığında kanun çıkmadan
birtakım düzenlemeler yapılabilmesi önemli, bunu önemsiyoruz. Ancak burada
yapılan, askerî tesislerin, kuaför, sosyal tesis, gazino gibi yerlerin
kiralanması aslında Hükûmetin içine düştüğü aczi de göstermesi açısından
önemli. Satılacak yer kalmadı, kiralanacak yerler bitti; iş döndü dolaştı,
askeriyede erlerin, orada askerlik yapanların ucuz fiyata gidip çay, kahve
içeceği, yiyecek alabileceği yerlere kadar düştü. Bu madde, birtakım yandaşlara
kiralama ve buradan gelecek gelirlerin sadece yüzde 1’inin buradaki genel
bütçeye aktarılacağı, yüzde 99’unun ise ne şekilde denetleneceği belli olmayan
bir madde, aslında komple çekilmesi gerekirdi. Bu ne yapacak? Orada askerlik
yapanların daha pahalıya bu hizmetlerden yararlanmasına sebep olacak ve birçok
yandaşa da yeni bir gelir kaynağı olacak ya da gelir kapısı açacak. 
Uyarıların
dikkate alınmasıyla ilgili, en güncel, yaklaşık üç dört gündür de kamuoyunu
meşgul eden şey termik santrallerle ilgili düzenleme. O düzenleme geldiğinde de
biz bu uyarıları yaptık. İktidar vekilleri kabul etmediler, el kaldırdılar,
onayladılar. AKP’nin getirdiği teklifi, AKP Genel Başkanının getirdiği teklifi
Cumhurbaşkanı reddetti. Bu sefer de bu sıralardan, yine karşıda bulunan iktidar
partisi sıralarından “kuvvetler ayrılığı” diye sesler yükseldi ve veto edilen
teklif Komisyona geldi ve bugün de tekrar kabul edildi. O zaman şunu sormak
lazım: Madem kuvvetler ayrılığına dayanarak siz o zaman “Evet.” dediniz, diğer
kuvvet bunu veto etti. Geri gönderdiğinde -madem kuvvetiniz ayrı- siz tekrar
değiştirmeden geri gönderebilirdiniz. Buradaki çelişkinin de altını çizmek
gerekiyor. Demek ki kuvvetler ayrılığı değil, oradan gelen kamuoyu baskısı,
halkın baskısı, üzerinde oluşan bir baskıdan dolayı geri çekildi. Doğru mu?
Evet, doğru. Biz o zaman da söylemiştik. Eğer zamanında yapılsaydı iktidar
partisi de kendi içerisindeki bu çelişkiye düşmez, kamuoyu da hangisinin doğru,
hangisinin yanlış olduğu algısına kapılmazdı. 
Yine
uyarı yapayım: Bu kanun teklifi Komisyona geldiğinde, veto edilip geri
gönderildiğinde, temmuz ayında geçen ve otuz altı ay süre verilen bu filtresiz
baca takmayla ilgili olduğuna inandığımız soruyu dün Enerji Bakan Yardımcısına
sorduk. O da ısrarla o 18 Temmuzda geçen, 19 Temmuzda Resmî Gazete’de
yayımlanan konunun asla 1 Ocak 2020’den itibaren uzatmayı kapsamayacağını
söyledi “Bunun o kanunla ilgisi yok.” dedi. Çünkü biz, temmuz ayında da bu
uyarıları yapmıştık, otuz altı ay süre uzatmasıyla ilgili olacağına dair
uyarmıştık, Adalet ve Kalkınma Partisi de “Öyle değil.” dedi, dün Bakan da bir
kez daha yineledi. O zaman bundan sonra bize düşen gene bunu takip etmek. Çünkü
1 Ocaktan sonra, yaklaşık yirmi beş gün sonra filtresiz çalışma imkânı
bulamayacak 15 termik santralden yaklaşık 11’ini ya çalıştırmayacaksınız,
kapatacaksınız ya da kanuna aykırı şekilde çalışmaya devam edecekler. Biz de
bunun takipçisi olacağız. 
Seçim
bölgem Bursa Orhaneli’deki durum ise biraz daha farklı. Oradaki termik
santralin desülfürizasyon filtresi var ancak kârdan zarar ettirdiği için
özelleştirmeyle verilen şirket bunu çalıştırmıyor. Bunun takipçisi olacağız. 
İktidar
madem bunu gerçekten samimi olarak düzelttiğini, çevre baskısını, kamuoyu
baskısını, doğayı, insanları, canlıları düşündüğünü söylüyorsa, ondan sonra
yapılacak denetimlerde -ki bunlar anlık, valilik ve Çevre Bakanlığı tarafından
saniyelik izlenebiliyor, bu sistemler mevcut- bunu çalıştırmalarını ve millete
verdikleri sözü orada devam ettirmelerini biz talep ediyoruz. 
(Mikrofon
otomatik cihaz tarafından kapatıldı) 
BAŞKAN
– Tamamlayınız. 
ERKAN
AYDIN (Devamla) – Eğer bu olmazsa yine, günün sonunda biz uyarmıştık deriz,
iktidar da “Bunu biz iptal ettik.” der ama umarım, günün sonunda haklı çıkan
taraf biz olmayız; siz de kandırılan taraf ya da “Aldatıldık, affedin.” tarafı
olmazsınız. Çünkü burada, yetişen domatesten bibere kadar, KOAH hastalarından
kanser hastalarına kadar orada gerçekten çok fazla etkilenen insan, canlı ve
doğa var diyorum ve yüce heyetinizi saygıyla selamlıyorum. (CHP ve İYİ PARTİ
sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Bazı Kanunlarda ve 375 Sayılı Kanun Hükmünde Kararname’de Değişiklik
Yapılmasına Dair Kanun Teklifi’nin 32’nci maddesiyle 2803 sayılı Kanun’un ek
8’inci maddesine eklenen ilk fıkranın ilk cümlesinde yer alan “ile” ibaresinin
“içerisinde bulunan” ibaresiyle değiştirilmesini arz ve teklif ederiz. 
 Hüseyin
Örs Ayhan Altıntaş Dursun Ataş
 Trabzon Ankara Kayseri
 Fahrettin
Yokuş Hayrettin Nuhoğlu Hasan Subaşı
 Konya İstanbul Antalya
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Başkanım. 
BAŞKAN
– Önerge üzerinde söz isteyen Trabzon Milletvekilimiz Sayın Hüseyin Örs. (İYİ
PARTİ sıralarından alkışlar)
Süreniz
beş dakika Sayın Örs. 
HÜSEYİN
ÖRS (Trabzon) – Sayın Başkan, çok değerli milletvekilleri; ilgili kanun
teklifinin 32’nci maddesi üzerinde İYİ PARTİ Grubu adına söz almış bulunuyorum.
Hepinizi en derin saygılarımla selamlıyorum. 
Değerli
milletvekilleri, teklifin ilgili maddesindeki değişiklikle Jandarma Genel
Komutanlığına ait vardiya yatakhaneleri, gazinolar, sosyal tesisler, özel,
yerel ve kış eğitim merkezleri ile kantinlerin tamamen veya kısmen veya bazı
şubelerinin özel sektöre kiralanmasının önü açılmıştı. Daha önce 5 Nisanda Resmî
Gazete’de yayımlanan yönetmelikle, kantinlerin tamamının, bir kısmının veya
bazı şubelerinin Devlet İhale Kanunu hükümleri kapsamında kiraya verilmesinin
ya da üçüncü şahıslara işlettirilmesinin yolu daha önce de açılmıştı. Gerek
Jandarmanın gerekse de Sahil Güvenliğin ülkenin birçok bölgesinde çok güzel
yerlerinin olduğu göz önüne alınırsa bu sosyal tesislerin ve kantinlerin özel
sektör açısından oldukça cazip alanlar olduğunu söyleyebiliriz. Şu anda yapılan
değişiklik öncesi bu madde toplumda “Acaba yeni rant alanları mı
oluşturuluyor?” kuşkusunu yaratmıştı. Biz de Komisyonda İYİ PARTİ heyeti olarak
bu maddeyle ilgili şerhimizi ortaya koymuştuk fakat burada oluşan değişiklikle,
bu maddenin değişmesiyle, bu şerhimizin de doğrultusunda değişmesiyle olumlu
baktığımızı söyleyebilirim.
Değerli
milletvekilleri, bu noktadan sonra şunu söylemek istiyorum, bir hususu da arz
edeyim: “Vatan savunmasının sözleşmesi olmaz.” diyerek Türk Silahlı
Kuvvetlerinde devamlılık arz eden kritik noktalarda görev yapan uzman çavuşlarımızın
da sorunlarını bu vesileyle dile getirmek isterim. Sözleşmeli olarak görev
yapan uzman çavuş kardeşlerimizin çalışma yönetmelikleri yok, izin
yönetmelikleri yok, nöbet yönetmelikleri yok, sicil yönetmelikleri yok, sağlık
yönetmelikleri yok. Bunun yanında, uzman çavuş kardeşlerimiz orduevlerine
giremiyorlar, kamplardan yararlanamıyorlar, lojmanlardan da ancak yüzde 5
oranında yararlanabiliyorlar. Mevcutları şu anda 180 bin olmakla beraber,
sistemin değişmesiyle sayıları yükselmekte ancak mağduriyetleri de artmaktadır.
Türk Silahlı Kuvvetlerinin operasyonel yükünü de taşıyan sözleşmeli uzman
çavuşlar bu muameleyi hak etmemektedirler. Bu kahraman yiğitlerimizin özlük
hakları bir an önce teslim edilmelidir diyorum.
Bir
başka konu -yine bununla alakalı- şu: Türk Silahlı Kuvvetleri üniformasını
şerefle taşıyan, 6000 sayılı Kanun mağduru uzman çavuşlarımızın yaşadığı
mağduriyet vardır. 45 yaşına geldiklerinde, kanun gereği “Sivil memurluk
yapsınlar, öyle emekli olsunlar.” denilerek emekli yapıldılar. İçlerinden 3
bini emekliliklerine iki ay kala -uzman çavuş yerine- sivil memur yapılıp bu
şekilde görevlerini tamamladılar. Emeklilik sürelerini tamamlamak için yapmak
zorunda kaldıkları birkaç aylık sivil memurluk nedeniyle en alt kademeden sivil
memur statüsünde emekli olmak zorunda bırakıldılar. Bu nedenle, bu
kardeşlerimizin de mağduriyetleri söz konusudur. Bu mağduriyetin de
düzeltilmesi gerekmektedir. 
Mağduriyetlerin
ve kayıpların giderilmesi hususunu yüce Meclisimizin takdirine sunuyor,
hepinizi en derin saygılarımla selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 144 sıra sayılı Kanun Teklifi’nin 32’nci maddesinde geçen “İçişleri
Bakanlığı tarafından” ibaresinin “İçişleri Bakanlığınca” olarak
değiştirilmesini arz ve teklif ederiz.
 Nuran
İmir Zeynel Özen Züleyha Gülüm
 Şırnak İstanbul İstanbul
 Kemal
Peköz Hüseyin Kaçmaz Şevin Coşkun
 Adana Şırnak Muş
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz.
BAŞKAN
– Önerge üzerinde söz isteyen Muş Milletvekilimiz Sayın Şevin Coşkun. (HDP
sıralarından alkışlar) 
Süreniz
beş dakika Sayın Coşkun.
ŞEVİN
COŞKUN (Muş) – Sayın Başkan, değerli milletvekilleri; 32’nci madde üzerinde
partim adına söz almış bulunmaktayım. Genel Kurulu saygıyla selamlıyorum.
Bu
madde içeriğinden de anlaşılmaktadır ki iktidar, satışla, kiralamayla, gördüğü
yerden kazanç elde etmenin gayreti içerisindedir. Krizi ve yoksulluğu önleyici
politikalar geliştirmek yerine günü kurtaracak politikalarla uğraşan, kamuya
ait, halka ait ne varsa satmanın, kiraya vermenin çabası içerisinde olan bir yönetimle
karşı karşıyayız. Ülkenin ekonomik durumu tabii ki demokrasi ve adalet alanında
yaşanan krizden ayrı ele alınamaz. İnsan hakları ihlalleri, antidemokratik
uygulamalar, yasaklar, baskılar, siyasi ve ekonomik kriz olarak iç içe,
birlikte yaşanmaktadır. 
Değerli
milletvekilleri, hukukun, adaletin olmadığı yerde istikrar da olmaz. Hukuk ve
adaletin ne durumda olduğunun en açık göstergesi cezaevleridir. Cezaevleri bir
ülkenin demokrasisinin aynasıdır. Temel haklar olan yaşama, sağlık hakları ile
işkence yasağı, Türkiye’nin de taraf olduğu İnsan Hakları Sözleşmesi ve
Anayasa’yla güvence altına alınmasına rağmen cezaevlerindeki tutuklulara
yönelik kötü muamele ve hak ihlalleri sürekli gündeme gelmektedir. En son,
tutuklulara yönelik işkence ve kötü muamele Bakırköy Kadın Kapalı Cezaevinde
yaşanmıştır. Türkiye’nin kuzey ve doğu Suriye’ye dönük başlattığı operasyona
karşı sosyal medya paylaşımları nedeniyle tutuklu bulunan Esin Kavruk hakkında
İstanbul 5. Sulh Ceza Mahkemesi tarafından DNA örneğinin alınması kararı
verilmiştir. Kavruk’un rızası olmadan, 11 Kasımda, mahkemenin bu kararı
doğrultusunda Adli Tıp Kurumuna götürülüp kan ve tükürük örnekleri alınmak
istenmiştir. Kavruk’un uygulamayı reddetmesi üzerine orada bulunan doktor
tutanak tuttuktan sonra Kavruk tekrar cezaevine gönderilmiştir. 28 Kasımda DNA
örneği alınacağı gerekçesiyle, TEM Şubeye teslim etmek için, birinci ve ikinci
müdürlerin içerisinde olduğu 100 kişilik bir grup tarafından Bakırköy Kapalı
Kadın Cezaevi B-6 koğuşuna baskın yapılmıştır. Kadın tutuklular gardiyanların
saldırısına uğramış, yerlerde sürüklenmiş ve ağır işkenceye maruz kalmışlardır.
Sadece Bakırköy’de değil, birçok cezaevinde benzer uygulamalar söz konusudur.
Yaşanan kötü muamele ve hak ihlallerine karşı Osmaniye Cezaevinde 30 tutuklu 12
Kasımdan bu yana, Maraş Türkoğlu Cezaevinde 4 tutuklu 25 Kasımdan bu yana açlık
grevindedir. Ceza ve Güvenlik Tedbirlerinin İnfazı Hakkında Kanun’un 16’ncı
maddesinin (2)’nci fıkrasında yer alan, ağır hastalığı bulunan tutuklunun
cezasının infazı, hayatı için kesin bir risk barındırıyorsa geriye
bırakılabileceği hükmüne rağmen, İHD’nin 2019 yılı raporuna göre 458’i ağır,
1.334 hasta tutuklu bulunuyor. İHD’nin verilerine göre, on yedi yılda 3.500
hasta tutuklu yaşamını yitirmiştir. Urfa Cezaevindeki hasta tutuklu Emine Aslan
Aydoğan zamanında gerekli tedavi yapılmadığı için ne yazık ki iki gün önce
hayatını kaybetti. 64 yaşındaki Aydoğan’ın ailesine kayyum atanan Kızıltepe
Belediyesi tarafından taziyeevi verilmezken polis, ailenin taziye çadırı kurmasını
da engelledi. Taziyeye dahi tahammülü olmayan, insanlık dışı bir uygulamayla
karşı karşıyayız. Cezaevlerinde başka ölümlerin yaşanmaması için Adalet
Bakanlığını acilen göreve çağırıyoruz. 
Değerli
milletvekilleri, bir başka hukuksuzluk ve adaletsizlik örneği de basın alanında
yaşanmaktadır. Gerek Anayasa gerekse Avrupa İnsan Hakları Sözleşmesi’yle basın
ve ifade özgürlüğü güvence altına alınmış olmasına rağmen Türkiye, basın ve
ifade özgürlüğünün en çok ihlal edildiği ülkeler listesinde en başlarda yer
almaktadır. Sınır Tanımayan Gazeteciler Örgütü’nün yayınladığı 2019 Basın
Özgürlüğü Endeksi’ne göre 180 ülke arasında Türkiye, 157’nci sırada yer
almaktadır. 
Türkiye’de
150’ye yakın gazeteci cezaevindedir. Sadece 4 Kasımda 4 gazeteci tutuklanmış,
12 gazeteci gözaltına alınmış, 82 gazeteci, hâkim karşısına çıkarılmış, 8
gazeteciye dava açılmıştır; 12 gazeteciye seksen yıl dört ay ceza, 1 gazeteciye
7 bin lira para cezası verilmiş, 5 gazeteci ise saldırıya uğramıştır. 
Türkiye’de
gazetecilik ne yazık ki suç hâline getirilmeye çalışılmaktadır. 29 Kasımda
gözaltına alınan Mezopotamya Ajansı muhabirleri Sadiye Eser ve Sadık Topaloğlu
3 Aralıkta tutuklandı. 
(Mikrofon
otomatik cihaz tarafından kapatıldı) 
BAŞKAN
– Tamamlayalım. 
ŞEVİN
COŞKUN (Devamla) – KHK’yle kapatılan Dicle Haber Ajansı muhabiri Yusuf
Topaloğlu, dokuz gün önce gözaltına alınmıştı. Ne yazık ki bugün o da
tutuklandı. 
Gazetecilerin
gözaltına alınması, tutuklanması; halkın haber alma hakkının engellenmesi basın
özgürlüğüne yönelik bir saldırıdır. Basın üzerindeki bu iktidar ve yargı
baskısının bir an önce sonlandırılması, gazetecilerin görevlerini özgürce
yapabilmesine olanak sağlanması gerekmektedir. 
3
Aralık, Özgür Ülke gazetesinin 1994’te bombalanmasının 25’inci yıl dönümüydü.
90’larda gazeteler, gazeteciler bombalarla, faili meçhul cinayetlerle
susturulmaya çalışılıyordu; bugün de gözaltı ve tutuklamalarla, KHK’lerle,
yayın durdurma ve kapatmalarla aynı baskı süreci devam ettiriliyor. Ancak
gerçekler bu ülkede asla karartılmadı, karartılamayacaktır. Özgür gazeteciler,
tüm baskılara rağmen halkın haber alma özgürlüğü için mücadele etmeye devam
edecektir.
Hepinizi
saygıyla selamlıyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 144 sıra sayılı Bazı Kanunlarda ve 375 Sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 32’nci maddesinin üçüncü fıkrasındaki
“sayılan” ibaresinin “yer alan” şeklinde değiştirilmesini arz ve teklif ederiz.
 Yaşar
Yıldırım  İsmail Faruk Aksu  Mustafa Kalaycı
 Ankara
 İstanbul  Konya
 Esin
Kara  Olcay Kılavuz
 Konya
 Mersin
BAŞKAN
– Komisyon önergeye katılıyor mu? 
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılamıyoruz Başkanım. 
Önerge
üzerine söz isteyen, Mersin Milletvekilimiz Sayın Olcay Kılavuz. (MHP
sıralarından alkışlar)
Süreniz
beş dakika. 
OLCAY
KILAVUZ (Mersin) - Sayın Başkan, değerli milletvekilleri; ata yurdumuz olan
Doğu Türkistan’daki zulüm, gün geçtikçe artmakta ve derinleşmektedir. Birçok
uluslararası kuruluş ve Birleşmiş Milletler raporlarına göre, Çin’in Doğu
Türkistan’da yaptığı insan hakları ihlalleri, had safhaya ulaşmış vaziyettedir.
Açık cezaevini andıran bölgede soydaşlarımız, baskı altında hayatlarını idame
ettirmeye çalışıyor. Yürütülen asimilasyon ve imha çalışmaları neticesinde
Uygur Türkleri, Türklüklerinden ve millî benliklerinden uzaklaştırılmak
istenmekte. Toplama kampları, bu asimilasyon politikalarının en önemli ayağını
oluşturmaktadır. Dinî inançlarını yaşayamaz hâle gelen, dillerini konuşmaktan
menedilen, kültürleri gasbedilen Doğu Türkistan’daki Uygur Türklerinin feryadı
karşısında, 21’inci yüzyılda, sözde çağdaş ve medeni dünya neden kör, sağır ve
dilsizdir? Bu ayıp, insanlık adına tüm dünyaya yeter.
“Kardeş
Aile Projesi” adı altında her eve bir Çinli erkek yerleştirilerek
soydaşlarımızın namuslarına göz dikilmekte, sorgusuz sualsiz yapılan
tutuklamalar ve işkenceler hayatın bir parçası hâline getirilmektedir.
Erkeklerin sakal bırakması, kadınların uzun kıyafetler giymesi suç teşkil
etmekte, camiye gidenler fişlenmektedir. Camiler, Komünist Partinin propaganda
merkezleri hâline dönüştürülüp cami duvarları propaganda afişleriyle
donatılmaktadır. Her türlü örf, âdet, gelenek ve dinî vazifeler aşırılık olarak
değerlendirilip “rejim düşmanlığı” kisvesi altında değerlendirilmekte ve suç
unsuru hâline getirilmektedir.
Türkler
tarafından yapılan birçok tarihî yapı yıkılarak bölgedeki Türk-İslam izleri
silinmeye çalışılmakta, Doğu Türkistan'ın millî hafızası yok edilmek
istenmektedir. Soydaşlarımız “mesleki eğitim merkezi” adı altında faaliyet
gösteren toplama kamplarında millî kimliklerinden arındırılarak Çin devlet
politikasına uygun bir hayat yaşamaya zorlanmaktadır. Toplama kamplarına alınıp
kendinden haber alınamayan insanların sayısı gün geçtikçe artmakta, faili
meçhul cinayetler toplumsal yaşamda normalleşmektedir. Çocuklar ailelerinden
koparılmakta, aileler dağılmakta, çocuklar annelerinin feryadıyla karşı karşıya
kalmaktadır. 
Haberleşme
ve iletişim ağları kesilerek Doğu Türkistan âdeta tecrit altına alınmaktadır.
Uygur Türklerinin ülkeden çıkışlarına müsaade edilmemektedir.
4-5
Şubat 1997'de Gulca, 5 Temmuz 2009'da ise Urumçi katliamları, kısıtlı
imkânlarla dünya kamuoyunun öğrendiği katliamlardandır. Bu katliamlarda şehit
edilen soydaşlarımızın sayısı ise binlerle ifade edilmektedir. Soydaşlarımız,
her türlü haktan mahrum bir vaziyette yaşama tutunmaya çalışmakta, özgürce
yaşayacakları günlerin hayalini kurmaktadır.
Kızıl
renge bürünen gök bayrağın sessiz çığlığı arşı titretmektedir. Al bayraktan gök
bayrağa selam olsun.
Hazreti
Ali Efendimiz "Bir zulmü engelleyemiyorsanız bile onu herkese duyurun.”
buyuruyor.
Sözlerime
son verirken soydaşlarımızın her zaman yanlarında olacağımızı, onların sesi ve
nefesi olacağımızı bir kez daha ifade ediyorum.
Osman
Baturların, İsa Yusuf Alptekinlerin şahsında bu uğurda mücadele edip şehadet
şerbeti içen soydaşlarımızı rahmetle, minnetle anıyorum.
“Kanayan
bir yara gördüm mü yanar ta ciğerim,
Onu
dindirmek için kamçı yerim, çifte yerim!
‘Adam,
aldırma da geç git!’, diyemem aldırırım.
Çiğnerim,
çiğnenirim, hakkı tutar kaldırırım!”
Başbuğ’umuz
Alparslan Türkeş Beyefendi’nin ifade ettiği gibi, nerede bir Türk yaşıyorsa
dertleri derdimiz, sevinçleri sevincimizdir.
Yüce
Meclisi saygıyla selamlıyorum. (MHP, AK PARTİ ve İYİ PARTİ sıralarından
alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 144 sıra sayılı Kanun Teklifi’nin çerçeve 32’nci maddesiyle 2803 sayılı
Kanun’un ek 8’inci maddesine eklenen üçüncü fıkranın aşağıdaki şekilde
değiştirilmesini arz ve teklif ederiz.
"Vardiya
yatakhaneleri, gazinolar, sosyal tesisler, özel, yerel ve kış eğitim
merkezlerinde, özel bir ihtisas gerektiren hizmetlerin personel yetersizliği
veya maliyeti nedeniyle verilememesi durumunda bu hizmetler kiralama yoluyla
dışarıdan karşılanabilir, kantinlerin tamamı, bir kısmı veya bazı şubeleri
kiraya verilebilir, bu şekilde elde edilen gelirler genel bütçe gelirleri ile
ilişkilendirilmeksizin tesis ve kantin gelirlerine dâhil edilir. Özel, yerel ve
kış eğitim merkezleri ile birlik dışındaki kantinlerin aylık gayrisafi
hasılatının %1'i her ay genel bütçeye gelir kaydedilmek üzere ilgili muhasebe
birimine yatırılır.”
 Cahit
Özkan Abdullah Güler Ramazan Can
 Denizli İstanbul Kırıkkale
 Recep
Özel Salih Cora
 Isparta Trabzon
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Takdire bırakıyoruz
Başkanım.
RAMAZAN
CAN (Kırıkkale) – Gerekçe…
BAŞKAN
– Gerekçeyi okutuyorum:
Gerekçe:
Jandarma
Genel Komutanlığı tarafından kurulan vardiya yatakhaneleri, gazinolar, sosyal
tesisler, özel, yerel ve kış eğitim merkezlerinde, özel bir ihtisas gerektiren
hizmetlerin personel yetersizliği veya maliyeti nedeniyle verilememesi
durumunda bu hizmetlerin kiralama yoluyla dışarıdan karşılanabilmesi, kantinlerin
tamamının, bir kısmının veya bazı şubelerinin kiraya verilebilmesine ilişkin
maddeye açıklık getirilmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda 32’nci maddeyi oylarınıza sunuyorum: Kabul
edenler... Kabul etmeyenler... 32’nci madde kabul edilmiştir. 
33’üncü
madde üzerinde 3 önerge bulunmaktadır, önergeleri aykırılık sırasına göre
okutup işleme alacağım. 
Türkiye Büyük Millet Meclisi Başkanlığına
Görüşülmekte
olan 144 sıra sayılı Bazı Kanunlarda ve 375 Sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 33’üncü maddesinin teklif
metninden çıkarılmasını arz ve teklif ederiz.
 Ali
Öztunç  Erkan Aydın Mehmet Ali Çelebi
 Kahramanmaraş Bursa İzmir
 Ahmet
Kaya Nihat Yeşil Ensar Aytekin
 Trabzon Ankara Balıkesir
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Başkanım.
BAŞKAN
– Önerge üzerinde söz isteyen Balıkesir Milletvekilimiz Sayın Ensar Aytekin.
(CHP sıralarından alkışlar) 
Süreniz
beş dakika. 
ENSAR
AYTEKİN (Balıkesir) – Sayın Başkan, değerli milletvekilleri; görüşülmekte olan
teklifin 33’üncü maddesi üzerinde söz aldım. Genel Kurulu saygıyla
selamlıyorum.
Değerli
milletvekilleri, aslında konuşmamı 61’inci madde üzerine yapacağım çünkü daha
27 madde var, önümüzde birkaç saat zaman var, süre var, şimdiden uyarıyorum,
kayıtlara girsin: Geceye vakit var, eksikleri görün, Cumhurbaşkanı veto etmeden
bu maddeyi tekliften çıkarın.
Değerli
milletvekilleri, sivil toplum olgusu, özellikle İkinci Dünya Savaşı’nın
ardından gelişen bir olgudur ve sivil toplum hareketleri, anayasalarca güvence
altına alınan hareketlerdir. Bizim Anayasa’mızda da “temel hak ve hürriyetler”
başlığı altında ele alınan örgütlenme özgürlüğünün amacı, demokrasiyi
güçlendirmektir. 
Değerli
milletvekilleri, bu noktada “hak” ve “hürriyet” kavramlarına bakmakta fayda
var. Hak somuttur, mahkemelerce de ileri sürülebilir. Hürriyet ise soyuttur,
hürriyetlerin gerçekleşmesi için başkalarının veya devletin bir şey yapmasına
gerek yoktur. Hürriyet, kişinin kendi fiiliyle gerçekleşir. Örneğin,
Anayasa’mızın 33’üncü maddesinde “Herkes, önceden izin almaksızın dernek kurma
ve bunlara üye olma ya da üyelikten çıkma hürriyetine sahiptir.” ifadesiyle
dernek kurma hürriyeti tanınmıştır yani bu, bir hürriyettir.
Değerli
milletvekilleri, teklife getirilen bu madde, hürriyeti kısıtlama maddesidir. Bu
düzenlemeyle hangi derneğe kimin üye olduğunun o ilin mülki amirine bildirilmesi
zorunlu hâle getirilmektedir. Bunun adı, tek kelimeyle “fişleme”dir. Teklifin
gerekçesinde “yurttaşların bilgisi dışında, derneklere üye yapılması” gibi bir
kılıf icat edilmiştir. Mülki amire bildirilen bu isimler ne olacaktır? GBT
sorgusunda, mülakatlarda, kamuya alımlarda tek tek öne çıkarılacaktır ve yine,
bir dernek, siyasi gerekçelerle bir süre sonra terör örgütü ile
iltisaklandırıldığında üyelerinin de aynı şekilde, siciline not düşülecektir.
Bu durum, örgütlenme hakkı ihlalidir, özel hayatın gizliliği ihlalidir,
Anayasa’nın 13, 33 ve 90’ıncı maddelerine de aykırıdır. 
Anayasa’mız
“Cumhurbaşkanlığı kararnamesi yani CBK ile kanun hükümleri çatışırsa CBK
hükümsüzdür.” der. 17 sayılı CBK’yle bakanlığa yönetmelik çıkarma yetkisi
verilmiştir. Bu çerçevede, 9 Nisan 2019’da İçişleri Bakanlığı tebliği
çıkarılmıştır. Bu tebliğde dernek kayıtlarının elektronik ortamda tutulmasına
ilişkin düzenleme yapılmıştır ancak Dernekler Kanunu ve 4721 sayılı Kanun’la bu
kayıtların yazılı olarak tutulması gerektiği de ifade edilmiştir. Getirilen bu
düzenlemeyle kanunlar devre dışı bırakılıp Cumhurbaşkanlığı kararnamesi baz
alınmak istenmektedir. Bu hâliyle de Anayasa’ya aykırıdır.
Örneğin,
son zamanlarda, iktidar ve ortağının yüzüstü bıraktığı EYT’liler gerçeği
vardır. Bir dernek altında örgütleniyorlar. Bu teklifle birlikte vali, derneğin
tüm üye listesini alacak ve iktidarla paylaşacak. Bunun sonucunda tüm üyeler
her türlü baskının, yıldırmanın hedefi olacaktır. Bir hak altında örgütlenen
EYT’lilerde bile bu risk varken siyasi bir örgütlenmenin yaşayacağı riski varın
siz düşünün. Yine, Komisyonda karşı çıktığımızda “Dernek üyelerinin devlete
bildirilmesinde ne sakınca var? Namuslu, dürüst, temiz vatandaşın kimliğini biz
devlete bildiriyoruz. Bundan neden korksun vatandaşlarımız?” dedi
arkadaşlarınız. Değerli arkadaşlar, vatandaşlarımız, derneğe üye olacak
insanlar devletten korkmuyor; AKP’den, sizden korkuyor, sizin zulmünüzden
çekiniyorlar, bunu bilin. (CHP sıralarından alkışlar) 
Buradan
uyarıyoruz, Cumhurbaşkanı veto etmeden bu maddeyi tekliften çıkarın, sonra
filtrede olduğu gibi komik duruma düşmeyin. Bu yüzden bu maddeye karşı
çıkıyoruz.
Bu
duygu ve düşüncelerle Genel Kurulu saygıyla selamlıyorum. (CHP sıralarından
alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Bazı Kanunlarda ve 375 sayılı Kanun Hükmünde Kararnamede Değişiklik
Yapılmasına Dair Kanun Teklifi’nin 33’üncü maddesinde yer alan
"değiştirilmiştir” ibaresinin "yeniden düzenlenmiştir” ibaresi ile
değiştirilmesini arz ve teklif ederiz.
 İmam
Hüseyin Filiz Dursun Ataş Ayhan Altıntaş
 Gaziantep Kayseri Ankara
 Fahrettin
Yokuş 
 Konya
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Başkanım.
BAŞKAN
– Önerge üzerinde söz isteyen Ankara Milletvekilimiz Sayın Ayhan Altıntaş. (İYİ
PARTİ sıralarından alkışlar)
Süreniz
beş dakika Sayın Altıntaş.
AYHAN
ALTINTAŞ (Ankara) - Sayın Başkan, değerli milletvekilleri; 144 sıra sayılı
Kanun Teklifi’nin 33’üncü maddesi üzerine söz almış bulunuyorum. Genel Kurulu
saygıyla selamlıyorum.
33’üncü
maddede Jandarma Genel Komutanlığı personelinin ödüllendirilmesi önerilmektedir.
Bu maddeyi olumlu karşılıyoruz. Bizce de vazifeleri uğruna canlarını hiçe
sayan, üstün başarı gösteren, olumlu yenilikler getirecek projeler ortaya koyan
ve eğitim faaliyetlerinde bulunan çalışanlar desteklenmeli, teşvik edilmelidir.
Atalarımızın dediği gibi “Marifet iltifata tabidir.” Taltif edilen,
ödüllendirilen marifet gelişir. Ödüllendirmelerin yalnızca Jandarma Genel
Komutanlığıyla sınırlı kalmaması da gerekir. Bütün kurumlar, başarılı
çalışanlarını adil bir şekilde ödüllendirmelidir. Takdir edildikçe insanlarda
daha iyisini yapma arzusu ortaya çıkar. Takdir etmezseniz, görmezden gelirseniz
zamanla çalışkanlık da körelir. Fakat, hemen her yerde olduğu gibi burada da
önemli olan, liyakat ve adalettir. Ödülleri, layık olmayanlara dağıtmaya başlar,
kendinizden olmayanların başarısını görmezden gelirseniz çalışmak isteyenlerin
şevkleri kırılır. 
Liyakat,
Türk siyasi tarihinde her dönem gündemde olmuş bir husustur. Büyük devlet
adamlarımız, adalet ve liyakate önem vermişlerdir. Liyakat, adaletin bir sonucudur;
işi, yapabilecek olana vermezseniz hem o işten olursunuz hem de o işi
yapabilecek insanlardan olursunuz. Liyakatle seçilmiş çalışanlar, kurumların en
önemli unsurlarıdır. Liyakat kaybolmaya başlayınca yozlaşma, bozulma başlar.
Adaletsizlik de tıpkı vücudu içten içe çürüten bir kanser hücresi gibidir.
Hastalıklı hücre alınmazsa metastaz oluşur. Adaletsizliği devletin her
kademesinden atmak gerekir, yoksa sağlıklı hücrelerin nasıl hastalandığını
oturur seyredersiniz. 
Yusuf
Has Hacib’in 1070 yıllarında kaleme aldığı eseri Kutadgu Bilig, adalet üzerine
kuruludur. Kutadgu Bilig’e göre, adaleti hükümdar temsil eder. Adil
hükümdarlar, işleri ehli insanlara vermeye yani liyakate önem göstermelidir.
Nizamülmülk’ün Siyasetname’sinde de liyakatin önemini çok net bir şekilde
görebilirsiniz. Bu isimler, imrenerek baktığımız Türk devletlerinin
yöneticileri üzerinde söz sahibi olan insanlardı. Devlet yöneticileri, bu
insanların bilgi ve tecrübelerinden faydalanmıştır, onları dinlemiştir. Mesela,
devlet yönetimindeki kayırmacılığa başkaldırmış ve bu konuda yazılar yazmış
Koçi Bey. IV. Murat, Koçi Bey’in bilgi ve tecrübesine önem vermiş, kendisini
danışman atamıştır; devleti eleştirdiği için Koçi Bey’i ortadan kaldırmaya
uğraşmamıştır. Koçi Bey diyor ki: “Yüksek makamların, şunun bunun aracılığıyla
verilmesi doğru değildir. En bilgilisi hangisiyse ona vermek gerekir. Bir
cahilin, sırf eskidir diye bir bilginin önüne geçirilmesi haksızlıktır. Bilgi
ve diyaneti olunca genç de olsa zarar vermez. Yaşlı ile genç, bilgi ve
marifette eşit olunca yaşlının önüne geçmesi daha doğrudur. Ama bilgi ve
marifetten hissesiz olunca bin yaşında da olsa halka faydası olmaz ve hakkı,
yanlıştan ayıramaz.” 
Osmanlı’nın
en güçlü olduğu dönemlere bakın, liyakate ne kadar önem verildiğini görürsünüz.
Devletin kudretinin altında, Fatih Sultan Mehmet’in, hak etmeyenlere makam ve
mevki vermeyi vebal olarak görmesi vardır. 
Değerli
milletvekilleri, az önce saydığımız isimlere bakınız. Bin yıl önce yaşayan da
var beş yüz yıl önce de. Bunca zamandır adaletin önemini biliyoruz fakat hâlâ
ders almıyoruz. 
Hazreti
Ömer’in “Adalet, mülkün temelidir.” Sözü, akşam dost meclisinde otururken
söylenmiş bir söz değildir. Adalet sayesinde vatandaş huzur bulur, adalet
sayesinde halk güvende hisseder, adalet sayesinde makamlar layık olana verilir.
Adaleti ortadan kaldırırsanız yöneticilerin liyakati de ortadan kalkar.
Beceriksiz yöneticiler de kurumların temeline konulmuş dinamittir. 
Son
olarak, yüce kitabımız Kur’an-ı Kerim’den bir alıntı yapıyorum. Nisa suresi
58’inci ayet ne diyor? “Allah, size emanetleri mutlaka ehline vermenizi ve
insanlar arasında hükmettiğiniz zaman adaletle hükmetmenizi emrediyor. Doğrusu
Allah, bununla size ne güzel öğüt veriyor. Şüphesiz ki Allah, her şeyi
işitendir, her şeyi görendir.” 
Son
söz olarak, bu ödüller verilirken Yüce Allah’ın emri olan adalet ve liyakate
dikkat edileceğine ve “bizimki, öteki” ayrımı yapmayacağınıza inanıyor, Genel
Kurulu saygıyla selamlıyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 144 sıra sayılı Kanun Teklifi’nin
çerçeve 33’üncü maddesinin aşağıdaki şekilde değiştirilmesini arz ve teklif
ederiz.
 Cahit
Özkan Bahar Ayvazoğlu Salih Cora
 Denizli Trabzon Trabzon
 Abdullah
Güler  Ramazan Can Recep Özel
 İstanbul Kırıkkale Isparta
"MADDE
33- 2803 sayılı Kanunun ek 9 uncu maddesinin başlığı "Madalya ve para
mükâfatı” şeklinde değiştirilmiş ve maddeye aşağıdaki fıkralar eklenmiştir.
"Kendisine
tevdi edilen görevleri fiilen hayatını hiçe sayarak üstün bir cesaret, feragat
ve kahramanlıkla yerine getirdiği tespit edilen personele, İçişleri Bakanı
tarafından Üstün Cesaret ve Feragat Madalyası verilebilir. Başka devletlerce
tevcih edilen madalya ve nişanlar ile bunlara ait rozet ve minyatürler,
İçişleri Bakanlığınca tasvip ve tescil edildikten sonra takılabilir. Verilen
madalyaların imalatı ve bunların muhafazalarının temin giderleri bir defaya
mahsus olmak üzere bütçeden karşılanır.
Bu
madde gereğince verilen ödüllere ilişkin esaslar, teklif ve değerlendirme
işlemleri, ödül verme yetkileri, ödül gerekçelerine göre verilecek ödülün cinsi
ve miktarı ile diğer usul ve esaslar İçişleri Bakanlığınca çıkarılacak
yönetmelikler ile belirlenir.”
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Takdire bırakıyoruz
Başkanım. 
RAMAZAN
CAN (Kırıkkale) – Gerekçe… 
BAŞKAN
– Önergenin gerekçesini okutuyorum. 
Gerekçe:
Personele
madalya verilmesi ile madalya ve ödülle ilgili hususların yönetmelikle
düzenlenmesi amaçlanmıştır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul
edilen önerge doğrultusunda 33’üncü maddeyi oylarınıza sunuyorum: Kabul
edenler… Kabul etmeyenler… 33’üncü madde kabul edilmiştir. 
34’üncü
madde üzerinde 3 önerge bulunmaktadır. Önergeleri aykırılık sırasına göre
okutup işleme alıyorum. 
Türkiye Büyük Millet Meclisi
Başkanlığına
Görüşülmekte
olan 144 sıra sayılı Bazı Kanunlarda ve 375 Sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 34’üncü maddesinin, teklif
metninden çıkarılmasını arz ve teklif ederiz.
 Ali
Öztunç  Erkan Aydın Mehmet Ali Çelebi
 Kahramanmaraş Bursa İzmir
 Ahmet
Kaya Nihat Yeşil  Ensar Aytekin 
 Trabzon Ankara Balıkesir
 Abdurrahman
Tutdere
 Adıyaman
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkanım. 
BAŞKAN
– Önerge üzerinde söz isteyen, Adıyaman Milletvekilimiz Sayın Abdurrahman
Tutdere. (CHP sıralarından alkışlar)
Süremiz
beş dakika. 
ABDURRAHMAN
TUTDERE (Adıyaman) – Sayın Başkan, değerli milletvekilleri; yüce heyeti
saygıyla selamlıyorum. 
1
Aralık 1954, vekili olmaktan büyük onur duyduğum Adıyaman’ımızın il oluşunun
yıl dönümü. Buradan bütün Adıyamanlı hemşehrilerimin, Adıyamanlı dostlarımızın
yıl dönümünü kutluyorum, hepsine saygı ve selamlarımı iletiyorum.
Değerli
milletvekilleri, bir yılın daha sonuna geldik; 2020 yılına çok az süre kaldı.
2019 yılının sonuna geldiğimiz bugünlerde iktidarın bir 2019 karnesine bakmakta
yarar görüyorum. Değerli milletvekilleri, iktidarın Türkiye karnesine
baktığımızda 8 milyonu aşkın işsizler ordusu, 30 milyonu aşkın icra dosyası,
yoksulluktan, işsizlikten intihar eden onlarca kişi, sorunları çözülemeyen
EYT’liler, adalet özlemi ve talebi karşılanamayan milyonlar şeklinde
sıralanacak bir sürü kırık notla dolu bir yıl. 
2019
yılına seçim bölgem Adıyaman açısından baktığımızda iktidarın bir sürü kırık
nota sahip olduğunu üzülerek görmekteyiz. Değerli milletvekilleri, AK PARTİ
iktidarları döneminde seçim bölgem olan Adıyaman ihmal edilmiştir, kamu
hizmetleri bakımından mağdur edilmiştir. Bu iktidar döneminde…
ÖZNUR
ÇALIK (Malatya) – Adıyaman’a toplam yatırımın ne kadar olduğunu biliyor
musunuz? Adıyaman’a 18 katrilyon lira yatırım yapıldı Beyefendi. 
BAŞKAN
– Lütfen, sayın hatibin sözünü bölmeyelim. 
ABDURRAHMAN
TUTDERE (Devamla) – İktidarınız döneminde ulaştırma konusunda özellikle Gerger
yolu, Çelikhan yolu, Sincik yolu yapılmamıştır. 
LÜTFÜ
TÜRKKAN (Kocaeli) – Malatyalılar, hâlâ Adıyaman’ın il olmasını kabul edememiş,
hâlâ ilçe gözüyle bakıyorlar. 
ÖZNUR
ÇALIK (Malatya) – Hizmet yapıyoruz Adıyaman’a. 
BAŞKAN
– Değerli arkadaşlar, lütfen…
ABDURRAHMAN
TUTDERE (Devamla) – Taahhütte bulundunuz “yapacağız” dediniz yapmadınız.
“Adıyaman-Kâhta-Gölbaşı hızlı tren projesini yapacağız." dediniz,
seçimlerde billboardlara tren fotoğrafları koydunuz, 2019’un sonuna geldik
ortada ne yol var ne de proje var. Sağlık yönünden Adıyaman’ın tek devlet
hastanesini yıktınız, şu anda tabelası var, kendisi yok. “300 yataklı devlet
hastanesi yapacağız." dediniz, yapmadınız. Yine, “150 yataklı hastane
yapacağız." dediniz, yapmadınız.
Değerli
arkadaşlar, “Sulama projelerinde birtakım hizmetleri yapacağız.” dediniz, “2019
yılında Adıyaman topraklarını suyla buluşturacağız." dediniz,
buluşturmadınız. 
ÖZNUR
ÇALIK (Malatya) – Tamam da Adıyaman’ın ne kadarının sulandığını biliyor
musunuz?
BAŞKAN
– Lütfen… Ben size söz veririm isterseniz.
ABDURRAHMAN
TUTDERE (Devamla) – Daha geçen hafta Adıyaman’dan geldim, ortada su yok. Baraj
inşaatları başladı. Koçali Barajı’nda su tutulup 2019 yılında Adıyaman’a su
verilecekti, Bakana sordum, gelen cevap yüzde 45’inin tamamlanmış olduğu
yönünde. Barajın yüzde 45’i tamamlanmış, sulama projelerine henüz
başlanılmamış, kazma dahi vurulmamış; Çetintepe Barajı’nda aynı şekilde,
Gömükan Barajı’nda aynı şekilde; pompaj istasyonları yok; çiftçi, köylü su
bekliyor. 2019 yılında da bu özlem giderilemedi. 
SALİH
CORA (Trabzon) – Önergeyle ne alakası var?
ABDURRAHMAN
TUTDERE (Devamla) – Değerli milletvekilleri, iktidarınız döneminde Adıyamanlı
tütün üreticisini mağdur ettiniz. “Adıyamanlı tütün üreticisinin sorunlarını
çözeceğiz.” dediniz, tütün üreticisini üç yıldan altı yıla kadar hapisle
cezalandıracak kanunu çıkardınız. “Vergi indirimi yapacağız.” dediniz,
yapmadınız. 
VELİ
AĞBABA (Malatya) – Gözlerine, dizlerine dursun!
ABDURRAHMAN
TUTDERE (Devamla) – Geçen bütçe görüşmelerinde Maliye Bakanına sorduk “Vergi
indirimini, özellikle tek başına içilebilme özelliğine sahip sarmalık
tütünlerdeki vergi indirimini ne zaman yapacaksınız?” diye sorduk, daha önceki
Maliye Bakanı söz vermişti, yapılmadı. Aradan iki yıl geçti, ortada kanun yok,
indirim yok.
Değerli
milletvekilleri, son günlerde, özellikle, bu Mecliste elektrik üreten
santralleri, bacaları konuştuk. Ben de seçim bölgem olan Adıyaman’dan,
elektriğe başka bir yönüyle sizin bakmanızı öneriyorum ve başka bir tabloya
dikkatlerinizi çekiyorum. Bu fotoğraf, Afganistan’da çekilmedi.
MAHMUT
TANAL (İstanbul) – Türkiye’de, Türkiye’de.
ABDURRAHMAN
TUTDERE (Devamla) – Bu fotoğraf, Suriye’de savaş alanında çekilmedi. Bu
fotoğraf, Adıyaman’ımızın Gölbaşı ilçemizin Hamzalar köyünün Hasanlar mezrasında
çekildi. (CHP sıralarından alkışlar) Bu fotoğrafta ne var? Yüzükoyun ders
çalışan 4 kız öğrencimiz var, gaz lambasında ders çalışıyorlar. Değerli iktidar
milletvekilleri, gaz lambasında ders çalışan 4 öğrenci!
(Mikrofon
otomatik cihaz tarafından kapatıldı)
MAHMUT
TANAL (İstanbul) – Yıl 2019, yıl 2019. 
SALİH
CORA (Trabzon) – Yayla orası, yayla; mezra değil. 
BAŞKAN
– Tamamlayın Sayın Tutdere. 
ABDURRAHMAN
TUTDERE (Devamla) – Sayın Başkanım, derdimiz çok, biraz süre verirseniz.
BAŞKAN
– Bir dakika ekliyorum, lütfen toparlayın. 
MAHMUT
TANAL (İstanbul) – 2019’un Türkiyesi!
BAŞKAN
– Değerli arkadaşlar, hatip konuşuyor, rica ediyorum… 
ÖZNUR
ÇALIK (Malatya) – Arkadaş nerede yaşıyor acaba ya! 
ABDURRAHMAN
TUTDERE (Devamla) – Değerli milletvekilleri, Gölbaşı’nın bu mezrasında AK PARTİ
iktidarı döneminde elektrik yok. Geçen sefer de bu kürsüden söylemiştim,
Ramazan Bey not almıştı. Notunuzun gereği yerine getirilmedi Ramazan Bey;
elektrik yok, elektrik! (CHP sıralarından alkışlar) 
Siz,
zenginler para kazansın diye “Santrallere filtre takmasınlar, yıllar yıllar
uzatalım.” diyorsunuz ama bu mezralarda henüz elektrik yok değerli arkadaşlar. 
Velhasıl,
2019 karneniz seçim bölgem olan Adıyaman açısından da kırıklarla dolu.
İnşallah, 2020 yılında bu kürsüden bu konuştuklarımı konuşmak zorunda
bırakmazsınız diyor, Genel Kurulu saygıyla selamlıyorum. (CHP sıralarından
alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
VELİ
AĞBABA (Malatya) – Verilen oylar gözlerine dizlerine dursun inşallah!
SALİH
CORA (Trabzon) – Sen terörist ziyaretçilerinden bahset Sayın Ağbaba. 
BAŞKAN
- Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 144 sıra sayılı Kanun Teklifi’nin 34’üncü maddesinde geçen “sayılır”
ibaresinin “kabul edilir” olarak değiştirilmesini arz ve teklif ederiz. 
 Nuran
İmir Kemal Peköz Erdal Aydemir
 Şırnak Adana Bingöl
 Zeynel
Özen Hüseyin Kaçmaz Züleyha Gülüm
 İstanbul Şırnak İstanbul
SALİH
CORA (Trabzon) – Ziyaretçilerinden bahset, ziyaretçilerinden.
BAŞKAN
– Değerli arkadaşlar, susalım, salonda bir uğultu var. Rica ediyorum değerli
arkadaşlar… Konuşmak isteyenlere kürsü açık. 
VELİ
AĞBABA (Malatya) – Otellerine kat çıktılar, kat!
BAŞKAN
– Sayın Ağbaba, lütfen, karşılıklı olmasın. Lütfen değerli arkadaşlarım… 
Komisyon
önergeye katılıyor mu? 
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılamıyoruz Sayın
Başkan. 
BAŞKAN
- Önerge üzerine söz isteyen Bingöl Milletvekilimiz Sayın Erdal Aydemir. (HDP
sıralarından alkışlar) 
Süreniz
beş dakika Sayın Aydemir. 
ERDAL
AYDEMİR (Bingöl) – Sayın Başkanım, değerli milletvekilleri; özellikle son bir
hafta içerisinde “Ülkemizin en ciddi sorunları nelerdir?” diye yapılan, farklı
farklı şirketlerin yapmış olduğu araştırma sonuçları kamuoyuyla paylaşıldı.
Arkadaşlar, yapılan bütün farklı kamuoyu araştırmalarında halka “En büyük
sorunlarınız nedir?” diye sorulan soruda ilk 5’te -3’üncü sırada ve 4’üncü
sırada- kesinkes yargı mekanizması var; adaletin düşmüş olduğu hâl, ilk 5
içerisinde sayılan en ciddi problemler arasında.
Değerli
arkadaşlar, biliyorum ki Meclisimizin büyük bir çoğunluğu hukukçu;
yargıçlıktan, avukatlıktan, savcılıktan gelen arkadaşlarımız. Buradan genelde
Meclisimize, özelde de bu arkadaşlarımıza çağrımız şudur: Adaletin, yargının,
düşmüş olduğu bu hâlden bir an önce kurtarılması gerekir.
Arkadaşlar,
AKP hükûmetleri döneminde, özellikle de son, tek adam rejimiyle birlikte yargı,
gerçekten âdeta beyin kanaması geçirdi; geçirmiş olduğu bu beyin kanaması
neticesinde felç oldu, felç durumunun ötesinde de bitkisel hayata girdi.
Bununla ilgili yargı uygulamalarını, özellikle de AKP Hükûmetinin talimatıyla
harekete geçen savcıları ve bu savcıların hazırlamış oldukları fezlekeler
sonucunda hakkında yargılama yapılıp şu anda cezaevinde tutulan bir önceki Grup
Başkan Vekilimiz Sevgili İdris Baluken’in yargılama sürecini çok kısa bir
şekilde Sayın Meclisle paylaşmayı düşünüyorum. 
Arkadaşlar,
İdris Baluken hakkında, örgüt propagandası yapmak ve Toplantı ve Gösteri
Yürüyüşleri Yasası’na muhalefet etmekten dolayı onlarca fezleke düzenlendi ve
fezlekeler sonucunda da iddianameler hazırlanarak davalar açıldı. İdris
Baluken’le ilgili, hiçbir şekilde, örgüt üyeliğinden herhangi bir iddianame
hazırlanmadı. Hazırlanan iddianamelerin çokluğundan dolayı, yargılamayı yapan
mahkeme… Özellikle bu kürsüden yapmış olduğu konuşmalar -bu konuşmalar-
hakkında kurulan hükme delil teşkil etti. Bundan dolayı, yapmış olduğu
konuşmaların süreklilik arz etmesi, kastta yoğunluk gerekçesiyle, yapmış olduğu
7 konuşma… Yani âdeta 7 tane elma bir araya getirildi, zorlama bir şekilde
armut yaratıldı ve neticede, mahkemenin vermiş olduğu kararda, İdris Baluken
hakkında iddianame hazırlanmamasına rağmen, yedi sene altı ay, örgüt
üyeliğinden hüküm verildi. Yine, bununla da yetinilmedi arkadaşlar, bu kürsüden
yapmış olduğu konuşmalar gerekçe gösterilerek hakkında, propaganda ve 2911
sayılı Yasa’ya muhalefetten dolayı ayrı ayrı dokuz yıl iki ay hapis cezası
verildi. Yani toplamda on altı yıl sekiz ayla cezalandırıldı. 
Arkadaşlar,
daha bir ay önce bu Meclisten çıkan bir yasa vardı, bu yasada da aynen şu
belirleme yapıldı, denildi ki: “Bir düşüncenin açıklanmasının propaganda suçu
olabilmesi için iki kritere bakılır. Birincisi, eleştiri sınırları içerisinde
kalmış mı; ikincisi ise basına haber verme sınırları içerisinde mi, değil mi?” 
Şimdi,
buradan, özellikle de şu anda ülkemizdeki yüksek mahkeme olan Yargıtaya
çağrımız şudur: İdris Baluken’le ilgili, talimat neticesinde verilmiş bu kararı
gözden geçirecek misiniz? Haksız, âdeta hukukun, meri yasaların ayaklar altına
alınıp çiğnenmesi sonucunda verilen bu kararlar sizi tatmin ediyor mu? 
Arkadaşlar,
bugün 5 Aralık, kadınlara seçme ve seçilme hakkının tanınmış olduğu gün.
Arkadaşlar,
özellikle AKP Grubuna bu fotoğrafı göstermeyi istiyorum.
Hatice
Çevik…
(Mikrofon
otomatik cihaz tarafından kapatıldı) 
ERDAL
AYDEMİR (Devamla) – Başkanım, bir dakika rica ediyorum.
BAŞKAN
– Peki, tamamlayalım.
Hatice
Çevik Antalyalı bir Türkmen kadını, Türk gelini. Kendisi bir anne. 10 Ekim Gar
patlamasında çocuğunu yitirdi, çocuğuyla birlikte görümcesini yitirdi. Yine
aynı patlamada Hatice Çevik gözünü yitirdi, bir gözünü kaybetti, görme engelli
durumuna geldi. Hatice Çevik, AKP Hükûmetinin yapmış olduğu siyasi darbe
neticesinde -Suruç tarihinde ilk defa seçilen bir kadın belediye reisi
vasfıyla- haksız bir şekilde gözaltına alındı. Yaklaşık sekiz gün gözaltında
tutulduktan sonra mahkemece tutuklandı, Urfa Cezaevine gönderildi. 
SEMİHA
EKİNCİ (Sivas) – Gar patlaması olduğu için mi tutuklandı? 
ERDAL
AYDEMİR (Devamla) – Arkadaşlar, dün itibarıyla Hatice Çevik Urfa Cezaevinden
Tarsus Cezaevine sürgün edildi. 
(Mikrofon
otomatik cihaz tarafından kapatıldı) 
BAŞKAN
– Tamamlayın. 
ERDAL
AYDEMİR (Devamla) – Bu kadın, bugün, çok manidardır ki seçme ve seçilme
hakkının kadınlara verilmiş olduğu bir günde seçme ve seçilme hakkı elinden
alınarak âdeta bir çete, âdeta bir kabile hukukuyla, kabile yasalarıyla
cezaevine gönderildi. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Buyurun
Sayın Özkan. 
V.- AÇIKLAMALAR (Devam)
63.- Denizli Milletvekili Cahit Özkan’ın, Parlamentonun oluşturmuş
olduğu hukuk düzenine ve o hukuk düzenine uygun olarak yargılama yapan yargı
teşkilatımıza “çete” denilemeyeceğine ilişkin açıklaması
CAHİT
ÖZKAN (Denizli) – Sayın Başkan, tabii, herkesin hukuk düzenimize ilişkin
itirazları olabilir; herkes ve bütün mahkeme kararları eleştirilebilir ancak bu
ülkenin anayasal düzenine, şu anda görev yaptığımız Parlamentonun oluşturmuş
olduğu hukuk düzenine ve o hukuk düzenine uygun olarak yargılama yapan yargı
teşkilatımıza kimse “çete” diyemez. Eleştirileriniz olabilir ancak yargıya
“çete” diyorsanız bu ülkede barışı ve huzuru egemen kılmak mümkün olmaz. (HDP
sıralarından gürültüler)
MEHMET
RUŞTU TİRYAKİ (Batman) – 3 bin tanesini görevden aldınız, niye? 
CAHİT
ÖZKAN (Denizli) – Onun için, bu talepleri, bu ifadeleri tümden reddediyoruz. 
Teşekkür
ederim. 
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
3.- Antalya Milletvekili Kemal Çelik ile 104 Milletvekilinin Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/2368) ile Tekirdağ Milletvekili Mustafa Şentop’un Türk
Vatandaşlığı Kanununda Değişiklik Yapılması Hakkında Kanun Teklifi (2/2385) ve
İçişleri Komisyonu Raporu (S. Sayısı: 144) (Devam)
BAŞKAN
– Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Bazı Kanunlarda ve 375 Sayılı Kanun Hükmünde Kararnamede Değişiklik
Yapılmasına Dair Kanun Teklifi’nin 34’üncü maddesinde yer alan
“değiştirilmiştir” ibaresinin “yeniden düzenlenmiştir” ibaresiyle
değiştirilmesini arz ve teklif ederiz. 
 Fahrettin
Yokuş Hayrettin Nuhoğlu İmam Hüseyin Filiz
 Konya
 İstanbul Gaziantep 
 Ayhan
Erel Dursun Ataş
 Aksaray Kayseri

BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Sayın
Başkanım.
BAŞKAN
– Önerge üzerinde söz isteyen, Gaziantep Milletvekilimiz Sayın İmam Hüseyin
Filiz. (İYİ PARTİ sıralarından alkışlar) 
Süreniz
beş dakika.
İMAM
HÜSEYİN FİLİZ (Gaziantep) – Sayın Başkan, değerli milletvekilleri; 144 sıra
sayılı Kanun Teklifi’nin 34’üncü maddesiyle ilgili olarak İYİ PARTİ Grubumuzun
vermiş olduğu önerge üzerinde söz almış bulunuyorum. Genel Kurulu saygılarımla
selamlarım.
34’üncü
maddeyle, 2803 sayılı Kanun’un ek 10’uncu maddesinin birinci fıkrası “Jandarma
Genel Komutanlığı mensubu sözleşmeli subay, sözleşmeli astsubay, uzman erbaş,
sözleşmeli erbaş ve er statüsündeki personel için Türk Silahlı Kuvvetlerine
yapılan atıflar Jandarma Genel Komutanlığına, Millî Savunma Bakanlığı ve/veya
Genelkurmay Başkanlığına yapılmış atıflar İçişleri Bakanlığına yapılmış
sayılır.” şeklinde değiştirilmiştir. Bu değişikliği uygun bulmaktayız.
Değerli
milletvekilleri, biraz önce saydığım askerî unvanlar içerisinde sözleşmeli
erbaş ve erlerin çözüm bekleyen sorunları bazı milletvekillerimiz tarafından,
bu kanun teklifinin çeşitli maddeleri görüşülürken ve daha önceden de detaylı
olarak dile getirilmişti. Bazı sorunları bir defa daha dile getirmek istiyorum.
Sözleşmeli
erbaş ve erlerin aile bütünlüğünün temini amacıyla, evci izninin artırılması ya
da güvenlik imkânlarının elverdiği durumlarda vardiya sistemine geçilmesi
olumlu bir iyileştirme olacaktır. Uzman erbaşlar yaptıkları görevin sonunda
kamuda görev alabiliyorlar ancak sözleşmeli erbaş ve erlerimiz görev süreleri
yani sözleşme süresi tamamlandıktan sonra işsiz kalmaktadırlar. Bu konuda,
birçok sözleşmeli erbaş ve er çaresizliklerini dile getirmektedir. Bu, üzerinde
durulması gereken bir konudur. Kamuda ya da özel güvenlik şirketlerinde
istihdam edilmeleri için bir düzenleme yapılabilir diyorum. 
Sözleşmeli
erbaş ve erlerimiz şehit olduğunda ailelerine veya yakınlarına verilen aylığın
bunların dışında şehit olanların ailelerine verilen aylıktan az olduğu
söylenmektedir. Bu ayrım ortadan kaldırılmalıdır. Uzman erbaşların maaşlarında
yapılan iyileştirmeler sözleşmeli erbaş ve erlere de tanınmalıdır. 
Değerli
milletvekilleri, sözleşmeli erbaş ve erler terörle mücadelenin belkemiğini
oluşturuyorlar; Kuzey Irak’ta, Suriye’de ve sınırlarımızda yapılan
operasyonlarda diğer askerlerimizle birlikte en ön safta mücadele ediyorlar. Bu
mücadelelerde şehit düşen tüm askerlerimize Allah’tan rahmet diliyorum.
Sözleşmeli erbaş ve erlerimiz, yerine getirdikleri görevler bakımından eş
değerlerinin sahip oldukları tüm haklara sahip olmalıdır. Aslında sorunun
çözümü basit, “sözleşmeli erbaş ve er” yerine “uzman erbaş ve er” denilerek
ayrım ortadan kaldırılır ve sorunlar kökünden halledilir diye düşünüyorum. Bu,
sadece sorunların çözülmesini sağlamayacak, aynı zamanda “eşit göreve eşit
haklar” anlayışının hâkim olması ve Peygamber ocağı olarak zihnimizde yer eden
anlayışın pekişmesi açısından da önemlidir. 
Değerli
milletvekilleri, bir hususu daha tekrar dile getirmek istiyorum. Bilindiği
gibi, 2016 yılında IŞİD terör örgütü tarafından Suriye’den Kilis şehrine atılan
füzeler sonucu kimisi okulda, kimisi evinde, kimisi iş yerinde, kimisi de
camide hayatını kaybeden ve yaralanan vatandaşlarımız olmuştu. Bu
vatandaşlarımız anılırken şehit ancak resmiyette şehit sayılmamışlardır yani
şehit ve gazi ailelerine tanınan haklardan yararlanamıyorlar. Kilisliler, şehit
ve gazi ailelerinin mağduriyetlerinin giderilmesini talep etmektedirler.
Konuyla ilgili, 5 Kasım 2018 tarihinde, yaklaşık bir yıl önce 2330 sayılı Nakdi
Tazminat ve Aylık Bağlanması Hakkında Kanun’da değişiklik yapılmasına dair bir
kanun teklifi vermiştim. Vermiş olduğum kanun teklifinin bir an önce Meclis
gündemine gelmesi, Kilislilerin mağduriyetlerinin giderilmesini ve bir nebze de
olsa gönüllerinin alınmasını sağlayacaktır.
Değerli
milletvekilleri, son olarak bir konuya daha değinmek istiyorum. Geçtiğimiz
günlerde, havalimanlarında görev yapan pasaport polislerimizin kıyafetleri
değişti. Hudut kapılarında 100 milyondan fazla yolcuyu karşılayan pasaport
polisleri artık özel tasarım polis yeleği giyiyor. Turkuaz renkli yeni
yeleklerin sağ ön göğüs kısmında “Turkey” yazısı bulunuyor. Bütün dünya
ülkeleri kendi adını kendi dilinde yazarken bizim ülkemiz adını “Turkey” diye
yazmıştır; bu, kabul edilebilir bir durum değildir. Onun için, İngilizce
“Turkey” yerine “Türkiye” yazılması hem yerli hem millî anlayışın gereğidir
diyor, Genel Kurulu saygılarımla selamlıyorum. (İYİ PARTİ sıralarından
alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
34’üncü
maddeyi oylarınıza sunuyorum: Kabul edenler... Kabul etmeyenler... 34’üncü
madde kabul edilmiştir. 
Birleşime
yirmi dakika ara veriyorum. 
Kapanma Saati: 21.16
DÖRDÜNCÜ OTURUM
Açılma Saati: 21.45
BAŞKAN: Başkan Vekili Levent GÖK 
KÂTİP ÜYELER: Emine Sare AYDIN YILMAZ (İstanbul), Barış KARADENİZ
(Sinop)
-----0-----
BAŞKAN
– Türkiye Büyük Millet Meclisinin 27’nci Birleşiminin Dördüncü Oturumunu
açıyorum.
144
sıra sayılı Kanun Teklifi’nin görüşmelerine devam ediyoruz. 
Komisyon
yerinde.
35’inci
madde üzerindeki önerge işlemlerinde kalınmıştı. 
Değerli
milletvekilleri, 35’inci madde üzerinde 3 önerge vardır, önergeleri aykırılık
sırasına göre okutup işleme alacağım.
Türkiye Büyük Millet Meclisi Başkanlığına
Görüşülmekte
olan 144 sıra sayılı Bazı Kanunlarda ve 375 Sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 35’inci maddesinin teklif
metninden çıkarılmasını arz ve teklif ederiz.
 Ali Öztunç Ahmet
Kaya Nihat Yeşil
 Kahramanmaraş Trabzon Ankara
 Erkan Aydın Mehmet
Ali Çelebi Yaşar Tüzün
 Bursa İzmir
 Bilecik
 Faruk Sarıaslan
 Nevşehir
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Sayın
Başkan.
BAŞKAN
– Önerge üzerinde söz isteyen, Nevşehir Milletvekilimiz Sayın Faruk Sarıaslan.
(CHP sıralarından alkışlar)
Süreniz
beş dakika. 
FARUK
SARIASLAN (Nevşehir) – Sayın Başkan, değerli milletvekilleri; 5253 sayılı
Dernekler Kanunu’nda değişiklik yapan 59’uncu maddeyle ilgili görüşlerimi
belirteceğim.
59’uncu
maddedeki değişiklik teklifi, yönetim kurulu ve denetim kurulu ile derneğin
diğer organlarına seçilen asıl ve yedek üyelerin, üyeliğe kabul edilenler ile
üyeliği sona erenlerin adını, soyadını, doğum tarihini ve kimlik numarasını
otuz gün içinde mülki idare amirliğine bildirme zorunluluğu getiriyor. Teklifte,
yurttaşların bilgisi dışında derneklere üye yapılması ve üyelikten çekilenlerin
işlemlerinin yapılmaması gibi sorunların yaşanmaması gerekçe gösterilmekte.
Kanunun bu gerekçesi 59’uncu maddede getirilmek istenen değişikliği haklı
kılmaz çünkü Türk Ceza Kanunu’nda sayılan gerekçelere karşı yeteri kadar
yaptırımlar vardır. Anlaşılıyor ki amaç, örgütlenmenin “Fişleniyorum.”
korkusuyla engellenmesidir. Eğer siz insanların örgütlenmesini doğrudan ya da
dolaylı yollarla engellerseniz illegal örgütlenmenin yolunu açarsınız, sizlerin
çok kullandığı tabirle “merdiven altı” örgütlenmeler başlar. 
Örgütlenme
özgürlüğü, bireylerin kendi menfaatlerini korumak için, kendilerini temsil eden
bir toplu teşekkül oluşturarak bir araya gelme özgürlüğü olarak tanımlanabilir.
Örgüt kurma özgürlüğü, öncelikle, örgüt kurma ve örgüte üye olma hakkını
kapsamaktadır. Bu özgürlük, aynı zamanda bir tercih özgürlüğüdür ve bir örgüte
üye olmama hakkını da içermektedir. Örgütlenme özgürlüğü Evrensel İnsan Hakları
Beyannamesi’nin 20’nci maddesinde, Türkiye'nin taraf olduğu Medeni ve Siyasal
Haklara İlişkin Uluslararası Sözleşme’nin 22’nci maddesinde ve Avrupa İnsan
Hakları Mahkemesinin 11’inci maddesinde koruma altına alınmıştır. Türkiye,
örgütlenme özgürlüğüne yer veren tüm bu belgeleri usulüne uygun bir şekilde
onaylamış ve tamamını iç hukukuna aktarmıştır; Anayasa’nın 90’ıncı maddesi
doğrultusunda da bu belgeler iç hukukun bir parçası hâline gelmiştir. Avrupa
İnsan Hakları Sözleşmesi’nin 11’inci maddesine ve Anayasa’nın örgütlenme özgürlüğüne
ilişkin 33, 51, 53, 54, 68 ve 69’uncu maddelerine göre, örgütlenme özgürlüğünün
öznesi herkestir. Doğrudan ya da dolaylı yollarla bu örgütlenmeyi
engelleyemezsiniz. Bu konuda, Avrupa İnsan Hakları Mahkemesi, 2007 tarihli
Bulgaristan’la ilgili bir kararında, bir örgütün, devlet tarafından önüne
üstesinden gelinmesi zor koşullar getirilerek ve böylece örgütlenme özgürlüğünü
etkili bir şekilde kullanmasının engellenmesini doğru bulmamış, Bulgaristan
devletinin aleyhine karar vermiştir. 
Örgütlenme
özgürlüğünün demokrasiyle yakından ilişkisi ve bu bağlamda taşıdığı önem,
Anayasa Mahkemesi tarafından da kabul edilmiştir. Mahkemeye göre,
“Demokrasilerde vatandaşların bir araya gelerek ortak amaçları izleyebileceği
örgütlerin varlığı sağlıklı bir toplumun önemli bir bileşenidir. Demokrasilerde
böyle bir örgüt, devlet tarafından saygı gösterilmesi ve korunması gereken
temel haklara sahiptir.” denilmektedir. Örgütlenme özgürlüğüyle bir hukuki
uyuşmazlık söz konusu olduğunda dikkate alınacak bu hususlar uluslararası
sözleşmelerde yer alan veya özellikle Avrupa İnsan Hakları Mahkemesi, İnsan
Hakları Komitesi gibi denetim organları tarafından ortaya konulan standartlarda
olmalıdır. Eğer siz yukarıda saydığım Avrupa İnsan Hakları Mahkemesi, Anayasa
Mahkemesi kararlarını yok sayarak bu maddenin geçmesinde ısrar ederseniz
uluslararası alanda devleti zora sokar, ciddi tazminatlar ödersiniz. Korkarak
ve korkutarak ülke yönetilmez. 
Sayın
milletvekilleri, unutmamak gerekir ki demokrasi, özgürlüğü yok etmek özgürlüğü değildir.
Bir ülkenin gelişmesinin yolu, farklı fikirleri susturmak, senin gibi
düşünmeyenlerin örgütlenmesinin önüne geçmek değil; tam tersine, başkalarının
fikirlerini saygıyla dinlemek, onların örgütlenmesinin önünü açmak, ikna olmak
ya da ikna etmekten geçer. Demokrasi, toplumsal barışı güvence altına almak
için uzlaşma ve denge rejimidir diyor, hepinizi saygıyla selamlıyorum. (CHP
sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 144 sıra sayılı Kanun Teklifi’nin 35’inci maddesinde geçen “müştereken”
ibaresinin “ortaklaşarak” olarak değiştirilmesini arz ve teklif ederiz.
 Zeynel Özen Nuran
İmir Kemal Peköz 
 İstanbul Şırnak Adana
 Züleyha Gülüm Hüseyin
Kaçmaz
 İstanbul Şırnak
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Başkanım.
BAŞKAN
– Önerge üzerinde söz isteyen, İstanbul Milletvekilimiz Sayın Zeynel Özen. (HDP
sıralarından alkışlar)
Süreniz
beş dakika Sayın Özen. 
ZEYNEL
ÖZEN (İstanbul) – Sayın Başkan, değerli milletvekilleri; 35’inci madde aslında
teknik bir madde. 15 Temmuz darbesine karışan pilotların uzaklaştırılmasıyla,
aynı zamanda, AKP’nin Türk Hava Kuvvetleri içinde kök salmasına engel olacağı
düşünülen pilotların atılmasıyla ortaya çıkan pilot ihtiyacından dolayı zorunlu
hizmet süreleri on beş artı altı yıl olarak değiştirilmek isteniyor. Bu konuda
söylenecek fazla söz yok. 
Biliyorsunuz,
Asgari Ücret Komisyonu bu hafta çalışmalarına devam ediyor. DİSK 3.200 rakamını
belirlemiştir. Bu rakam çok mütevazı bir rakamdır çünkü temel gıda maddelerine,
akaryakıta, elektriğe, doğal gaza yapılan zamlar yüzde 50’leri, yüzde 60’ları
bulmuştur. Diğer taraftan, yaklaşık 13 milyon emeklimiz var. Bu emeklilerin
yüzde 90’ı açlık ve yoksulluk sınırının altında maaş almaktadırlar.
En
önemlisi de EYT’lilerin durumu, kazanılmış hakları gasbedilmiştir. Bugün
milyonlarca insan sosyal güvenlikten yararlanamamakta, aynı zamanda bunlar iş
de bulamamaktadır. En garip olanı da Cumhurbaşkanının söylediği sözdür, diyor
ki: “İskandinav ülkeleri EYT yüzünden iflas etti.” Böyle bir iflas keşke bizim
başımıza da gelse çünkü İskandinav ülkeleri refahın en yüksek olduğu ülkeler
-ben oradan gelen biriyim- kişi başına en düşük millî gelir 50 bin dolar, bu 75
bin dolara kadar çıkıyor arkadaşlar. 
Ülkemizde
moda olan çılgın projeler, havaalanları, köprüler, Kanal İstanbul. Arkadaşlar
“çılgın proje” diye diye bu toplumu çıldırttınız. Toplu intiharlar, her gün
birkaç kadının öldürülmesi ve her gün basından izliyorsunuz “İşsizim, kiramı
ödeyemiyorum. Kendimi mi yakayım, intihar mı edeyim?” diyen insanları. Artık,
bu çılgın projelerden vazgeçmeliyiz arkadaşlar. Türkiye'nin çılgın projelere
değil, ayağı yere basan, üretime dayanan, artı değer yaratan projelere ihtiyacı
var. Onun için, toplumun siyasette, ekonomide, dış politikada normalleşmeye
ihtiyacı vardır. 
Diğer
taraftan, İşsizlik Fonu: Arkadaşlar, işçilerden kesilen paralarla oluşturulan
bu İşsizlik Fonu’nun büyük bölümü işverenlere teşvik primi olarak veriliyor.
Bu, başlı başına bir haksızlıktır. 
Çiftçinin
durumu daha vahim. Çiftçi bugün kredilerini ödeyememekte, tarım girdilerinin
yüzde 100, yüzde 200 artmasından dolayı toprağını ekememektedir. Taban fiyat ya
yerinde sayıyor ya düşüyor arkadaşlar. 
Öğrenci
ve gençlik: Öğrenci ve gençlik aldığı kredileri ödeyememekte, 1 milyonun
üzerinde öğrenci bugün icralıktır arkadaşlar.
Diğer
taraftan, kadının durumu bellidir. Kadın nüfusunda işsizlik oranı çok
yüksektir, aynı zamanda, her gün birkaç kadın öldürülüyor ve ülkemiz hızla
toplumsal bir kaosa, patlamaya doğru gidiyor. 
Yani
bugün çevremizde yaşananlar, Güney Amerika’da yaşananlar; bu ülkelerde ne etnik
bir sorun var ne inançsal bir sorun var ama bu ülkelerde toplumsal patlamalar
yaşanıyor. 
Eğer
biz bu toplumsal sorunları çözmezsek, bu çılgın projeleri, bu İşsizlik
Fonu’ndakileri yatırıma dönüştürmezsek; diğer taraftan, biz bu vergileri, büyük
iş adamlarının yandaş şirketlerin vergilerini sık sık affedersek en son bir
toplumsal patlama olacaktır ve bunu, bir an önce... “Açım.” diyen “İşsizim.”
diyen işsizin, köylünün, emeklinin, dul ve yetimin hakkını koruyan bir Meclis
olması gerek. Bunun vebali tüm Meclisin üzerindedir.
Genel
Kurulu saygılarımla selamlıyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Bazı Kanunlarda ve 375 Sayılı Kanun Hükmünde Kararnamede Değişiklik
Yapılmasına Dair Kanun Teklifi’nin 35’inci maddesinde yer alan “eklenmiştir”
ibaresinin “ilave edilmiştir” ibaresiyle değiştirilmesini arz ve teklif ederiz.

 Ayhan
Altıntaş Dursun Ataş  Fahrettin Yokuş
 Ankara
 Kayseri  Konya
 Hayrettin
Nuhoğlu  Hasan Subaşı
 İstanbul
 Antalya
BAŞKAN
– Komisyon önergeye katılıyor mu? 
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılamıyoruz Sayın
Başkan. 
BAŞKAN
– Önerge üzerinde söz isteyen, Konya Milletvekilimiz Sayın Fahrettin Yokuş.
(İYİ PARTİ sıralarından alkışlar)
Süreniz
beş dakika. 
FAHRETTİN
YOKUŞ (Konya) - Sayın Başkan, değerli milletvekilleri; hepinizi saygıyla
selamlıyorum. 
Bugün
sizlerle, Türkiye'mizin en büyük tatlı su gölü olan Beyşehir Gölü’nün her geçen
gün kurumasıyla ilgili bazı düşüncelerimi paylaşmak istiyorum. 
Eğirdir
Gölü’ne tabandan bağlı olan Beyşehir Gölü, son yirmi yılda tam 112
kilometrekare küçülmüştür. Bilim adamları gerekli tedbirlerin alınmaması
hâlinde Beyşehir Gölü’nün yirmi yıl sonra kuruyacağını ifade etmektedirler. Göl
sularının yoğun sulamalar nedeniyle boşaltılması, gölde bulunan bazı endemik
balıkların da yok olmasına sebep olmuştur. Yine, son yirmi yılda göldeki
ortalama su derinliği 26 metreden, maalesef, 5,5 metreye düşmüştür. Beyşehir
Gölü’nü besleyen ırmak ve derelerin üzerine göletler yapılmış, göl
sığlaştırılmıştır. Gölün etrafındaki tüm yerleşim birimleri kirli sularla gölü
beslemektedir. Ne yazık ki bu sıkıntı Konya’mızın her yerinde vardır. Bin köy
ve kasabası olan, Türkiye'nin en büyük vilayeti olan Konya’mızın köy ve
kasabalarında, hatta 3 tane ilçemizde arıtma tesisi yoktur, kanalizasyonları,
maalesef, dere, ırmak, göl ve göletlere akmaktadır. 
Değerli
milletvekilleri, bugüne kadar Konya’da bir hayli gölümüz kurumuştur. Bu
göllerin sıralamasına geçmeden önce… Sayın Çevre Bakanımız 25 Şubat 2019’da
Beyşehir’e bir açılış töreni için geliyor -seçim öncesi, mahallî seçim öncesi-
ve orada Sayın Bakan diyor ki: “Ben Çevre ve Şehircilik Bakanıyım, Konyalıyım,
dolayısıyla Beyşehir Gölü kirli olamaz. Bakan yardımcımıza talimatımızı verdik.
Büyükşehir Belediyesi Başkanımız ve Beyşehir Belediyesi Başkanımızla iş birliği
içerisinde temizleme çalışmalarını başlatıyoruz.” Bu sözünden sonra tam dokuz
ay geçti fakat hâlâ gölümüzün temizlenmesiyle alakalı hiçbir çalışma yok. Tabii
seçim dönemiydi, seçim vaadiydi, hani suya yazılan yazılar gibi yazıldı
gidildi. 
Bugüne
kadar Konya’mızın Meke Gölü, Akşehir Gölü, Ereğli Sazlıkları, Çumra Sazlıkları,
Hotamış Sazlığı, Uyuz Gölü, Suğla Gölü ve Ilgın Çavuşçu Gölü kurumuştur.
Hepimiz hatırlayalım, hani geçtiğimiz günlerde Türkiye’nin gündemine gelmişti
Dipsiz Göl’ün kuruması, hani on iki bin yılda oluşmuş diye. Bilim adamları
diyorlar ki: “Kuruyan bir gölün tekrar eski hâline gelebilmesi için yüz yıl
geçmesi lazım ki içinde tekrar canlı oluşabilsin yani bitki ve diğer canlılar
oluşabilsin.”
Ve
buradan sesleniyorum: Allah aşkına, Konya Ovamızın göllerini kurutmaktan
vazgeçelim. Başta Beyşehir Gölümüz olmak üzere göllerimize sahip çıkalım.
Konya’mız susuz, Konya’mız Türkiye’nin en az yağış alan bölgesi ama Konya’mızda
hâlâ suya dayalı tarım üretimi bütün hızıyla devam ediyor. On binlerce kaçak
kuyumuz var. Her yıl taban suyumuz 2 metre aşağı iniyor. Bazı bölgelerimizde,
ilçelerimizde 150-200 metre derinlikten su çekiliyor. Göçükler oluşuyor,
obruklar. Obruklar, Karapınar ilçemize 5 kilometre kadar yaklaştı, Allah
muhafaza. Ama kimsenin umurunda değil; ülkemizi yönetenlerin umurunda değil,
Konya’nın değerli vekillerinin umurunda değil. Konya ilimizin acilen suya
ihtiyacı var. Diyoruz ki: Dicle-Fırat havzasından Konya vilayetimize yılda en
az 8 milyar metreküp su getirmemiz lazım, başka da çaremiz yok. Eğer böyle bir
kaynağı Konya’ya getiremezsek –bugün tarım arazilerimizin yüzde 30’u ekilemez
hâle gelmiştir- korkarım ki tarım kenti Konya’mız o özelliğini kaybedecektir.
(Mikrofon
otomatik cihaz tarafından kapatıldı)
FAHRETTİN
YOKUŞ (Devamla) – Bir dakika…
BAŞKAN
– Tamamlayalım. 
FAHRETTİN
YOKUŞ (Devamla) - Bu nedenle, buradan bir kere daha sesleniyorum: Geliniz, KOP
projesini GAP projesi gibi ihya edelim, Türk tarımını ve Konya’yı Türkiye’nin
yüz akı hâline getirelim diyor, bu vesileyle hepinize saygılar sunuyorum. (İYİ
PARTİ ve CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
35’inci
maddeyi oylarınıza sunuyorum: Kabul edenler… Kabul etmeyenler… 35’inci madde
kabul edilmiştir. 
36’ncı
madde üzerinde 3 önerge bulunmaktadır, önergeleri aykırılık sırasına göre
okutup işleme alıyorum: 
Türkiye Büyük Millet Meclisi Başkanlığına
Görüşülmekte
olan 144 sıra sayılı Bazı Kanunlarda ve 375 Sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 36’ncı maddesinin teklif
metninden çıkarılmasını arz ve teklif ederiz. 
 Ali
Öztunç Ahmet Kaya Nihat Yeşil
 Kahramanmaraş Trabzon Ankara
 Erkan
Aydın Mehmet Ali Çelebi Yaşar Tüzün
 Bursa İzmir Bilecik
 Okan
Gaytancıoğlu
 Edirne
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılamıyoruz Sayın
Başkanım. 
BAŞKAN
– Önerge üzerine söz isteyen, Edirne Milletvekilimiz Sayın Okan Gaytancıoğlu.
(CHP sıralarından alkışlar) 
Süreniz
beş dakika. 
OKAN
GAYTANCIOĞLU (Edirne) – Sayın Başkan, değerli milletvekilleri; 36’ncı madde
üzerinde söz aldım. Yüce Meclisi saygıyla selamlıyorum.
Evet,
biz teklifin tamamına neredeyse katılıyoruz. Bu maddede devlet görevini yapmış,
demiş ki: “Sınır ötesi operasyonlarda yaralanan askerlerin tedavisi yapılır ve
bunun masrafları devlet tarafından karşılanır.” Devlet görevini yapmış ama
devletin görevini yapmadığı bir kurum var: Vakıflar Genel Müdürlüğü. 
Vakıflar
Genel Müdürlüğü Edirne’de görevini yapmıyor. Bölge müdürlüğüne ait birçok
taşınmaz var, buralarda birçok esnaf var, esnafın kiraları enflasyon oranında
artırılmamış. Enflasyon kaç? İki gün önce açıkladınız, yüzde 10’u geçti. Peki,
esnafın kiraları ne kadar artırıldı? Yüzde 110. Bu ne demek? Bu devlet görevini
yapmıyor demek. Esnaf zaten zar zor geçiniyor, vergilerini ödeyemiyor, BAĞ-KUR
primlerini ödeyemiyor. İnanın bütün esnaf beş yılı bekliyor. “Dört yıl, beş yıl
emekliliğime kalsın, banka bana kredi versin, bu krediden kesinti yapılsın da
ben emekli olayım.” Peki, Vakıflar Genel Müdürlüğü Türkiye'nin her yerinde
böyle mi yapmış, her yerde yüzde 110 mu artırmış? Hayır, sadece Edirne’de. 
Edirne’den
ne istiyorsunuz? Derdiniz ne? Neden böyle bir artışı öngördünüz Edirne
esnafına? 
MAHMUT
TANAL (İstanbul) – Çünkü belediyeyi alamıyorlar, onun için.
OKAN
GAYTANCIOĞLU (Devamla) - Türkiye genelinde araştırdık, yüzde 10’larda, 15’lerde
artış var ama Edirne’de nedense yüzde 110. Evet, neden böyle oluyor? Biz de
soruyoruz. Peki, esnaf bunu ödeyecek mi? Esnaf sürekli bizlere söylüyor, diyor
ki: “Gelin, bu işi çözelim.” Evet, bu işi tatlılıkla çözelim. Hazır Edirne
turist çekiyor. Yunanistan’dan, Bulgaristan’dan bir sürü turist geliyor. Bu
turistler alışveriş yapıyorlar -esnaf biraz para kazansın- Edirne’nin
Selimiye’sini geziyorlar, dolaşıyorlar, çarşısında alışveriş yapıyorlar,
vakıflara ait birçok eseri ziyaret ediyorlar. Türkiye geneline de Edirne bir
örnek teşkil etsin. Edirne aynı zamanda Osmanlı’nın başkentliğini yapmış yani
“sultanların şehri, şehirlerin sultanı Edirne” olarak anılır. O yüzden, biz esnafımıza
kolaylık sağlansın istiyoruz. 
Esnafımız
gerçekten zor durumda. Bakın, Esnaf Kefaletten bir sürü esnafımız kredi
kullanıyor. Yani Esnaf Kefaletin kredileri uygun; yüzde 4’tü, yüzde 8’e
çıkarıldı; sonra sizler oturdunuz, tekrar düşündünüz, yüzde 5’e çektiniz; bu
güzel. Ama esnaf kredilerinde bir komisyon var, ekspertiz ücreti; bu ödeniyor,
bu da esnafın belini büküyor. 
Bakın,
esnaf kim? Esnaf orta direk, hepimizin akrabaları içerisinde var. Orta direk
yıkıldığı zaman ülkenin sorunları artar. Esnafımızı korumak zorundayız.
Esnafımız günde ne kadar kazanıyor, siftah yapabiliyor mu? Elektrik parasını
düşünüyor, işçinin parasını düşünüyor “Mal bitti, eyvah! Mal koymam lazım, para
kalmadı.” diyor; e, bir de siz bunu kira artışlarıyla artırırsanız esnafı zor
duruma düşürürsünüz. 
MAHMUT
TANAL (İstanbul) – Kapanıyor, kapanıyor. 
OKAN
GAYTANCIOĞLU (Devamla) – Bizim burada önerimiz: Lütfen, bunu biraz daha dikkate
alalım. Makul bir artışı esnaf da istiyor “Benim kiralarım makul bir şekilde
artsın.” diyor. Makul bir şekilde artsın, ödemeye razı ama bu fahiş fiyatla
ödemeye hiç razı değil. Dolayısıyla, bu bir serbest piyasa ekonomisi değil,
vakıflar devletindir, devlet kendini korusun Sayın Tanal. Biz “Kira artmasın.”
demiyoruz, “Vakıflar zarar etsin.” demiyoruz ama kaynak yaratmak istiyorsanız
illaki bu kaynakları esnaf üzerinden yaratmayalım. Esnafımıza gözümüz gibi
bakalım. Esnafın durumu iyileşirse ne yapacak esnaf? Sabahtan akşama kadar, on
iki saat dükkânında duruyor, diyecek ki: “Ben altı saat durayım, 1 kişi daha
istihdam edeyim.” İşte size istihdamı artırmanın da formülü. Esnafımızı
güçlendirelim, para kazansın, hem devlete daha fazla vergi ödemeye çalışsın hem
alışverişlerini artırsın hem de ülke ekonomisine katkıda bulunsun. Bunu bir
daha gözden geçirelim diyorum.
Saygılar
sunuyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Etmeyenler... Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 144 sıra sayılı Kanun Teklifi’nin 36’ncı maddesinde geçen “İçişleri
Bakanlığınca” ibaresinin “İçişleri Bakanlığı tarafından” olarak
değiştirilmesini arz ve teklif ederiz.
 Nuran
İmir Kemal Peköz Serpil Kemalbay Pekgözegü
 Şırnak Adana İzmir
 Zeynel
Özen Hüseyin Kaçmaz Züleyha Gülüm
 İstanbul Şırnak İstanbul
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılamıyoruz Sayın
Başkanım.
BAŞKAN
– Önerge üzerinde söz isteyen İzmir Milletvekilimiz Sayın Serpil Kemalbay
Pekgözegü. (HDP sıralarından alkışlar) 
Süreniz
beş dakika.
SERPİL
KEMALBAY PEKGÖZEGÜ (İzmir) – Sayın Başkan, değerli milletvekilleri; söz konusu
olan 144 sıra sayılı Kanun Teklifi’nin bu maddesi için söyleyeceğim çok fazla
şey yok. Özellikle, tarif edilen güvenlik personeline kullandırılacak olan ilaç
ve tıbbi sarf malzemelerinden ücret veya katılım payı alınmayacağı yönündeki
öngörü yerindedir diye düşünüyorum. Çünkü biz, sosyal devletin, sağlık hakkını
tüm yurttaşlara parasız olarak sağlaması gerektiğini düşünüyoruz ve aslında
sosyal devlet anlayışının bir gereği olarak da sağlığın ticarileşmesinin
durdurulması ve tüm yurttaşlara sağlık hakkının eşit bir şekilde sağlanması
lazım.
Biz,
bu yasa tekniğine dair de bir şeyler söylemek istiyoruz. Şimdi, sürekli olarak
torba yasalar getiriliyor yamalı bir bohça gibi. Bu, aslında fiilî olarak OHAL
sürecinin devam ettiğinin her defasında göstergesi oluyor. OHAL devam ediyor,
KHK’lerin bütün etkileriyle sürdüğünü görüyoruz ve OHAL uzantısı torba yasalar
ve buradaki maddeler de önümüze geliyor. Bir an önce bu fiilî OHAL durumunun
ortadan kaldırılması gerektiğini ve bu OHAL uzantısı yasa yapma tekniğine son
verilmesi gerektiğini düşünüyoruz. Yani ceberut bir devlet anlayışıyla
yürütülen, sürdürülmeye çalışılan bir iktidar var ve bunun yarattığı sonuçlar
her gün yurttaşları hem ekonomik krizin ağır şartlarına itiyor hem de halk
üzerindeki istibdat rejimi yoğunlaşarak, artarak kendini sürdürüyor.
Bugün
burada bahsedildi, dendi ki: “Biz bir vesayet rejimini ortadan kaldırdık.” 5
Aralık vesilesiyle söylendi. Bir vesayet rejimi belki ortadan kaldırıldı ama
başka bir vesayet rejimi ortaya konuldu. Bunun göstergeleri neler diye
baktığımız zaman, örneğin Demirtaş 6,5 milyon insanın iradesini temsil ediyor
ve tutsak. Bugün cezaevinde sağlık hakkının gasbedilmeye çalışıldığına tanıklık
ediyoruz. Yine, tutsakların cezaevlerinde sağlık hakkına müdahale edilerek
ekstra cezalandırıldığını görüyoruz.
Değerli
arkadaşlar, AKP vesayet rejimini kaldırmadı, aslında yeni bir vesayet rejimiyle
bu süreci sürdürüyor. Bugün AKP’nin partimize yönelik yaptıklarının, KHK’lilere
yönelik yaptıklarının, muhaliflere yönelik yaptıklarının aslında “Başörtülü eşi
olan Cumhurbaşkanı olamaz.” mantığıyla aynı olduğunu, bire bir eşit olduğunu
düşünüyoruz. O yüzden de şunu söyleyeceğim ben: Saray korkusu ahiret korkusunu
çoktan aştı.
OYA
ERONAT (Diyarbakır) – Sen ahiretten korkuyor musun? 
SERPİL
KEMALBAY PEKGÖZEGÜ (Devamla) – Onca kul hakkının hesabını AKP milletvekilleri,
AKP nasıl verecek; onu bilemiyoruz.
Şimdi,
biraz da asgari ücrete dair konuşmak istiyorum. Asgari ücretin belirlenmesi
için toplanılıyor. Bir kere, Asgari Ücret Tespit Komisyonunun tamamen sermaye
yanlısı bir komisyon olduğunu ve tamamen patronların ve devletin, Hükûmetin
çıkarlarına göre kararlar aldığını ve yine, devletin, kendilerinin belirlediği
TÜİK verilerine göre bir asgari ücret belirlediklerini görüyoruz. Dolayısıyla
Asgari Ücret Tespit Komisyonunun yapısının tamamen değiştirilmesi gerektiğini
düşünüyoruz ve bu Meclisin hak gasplarıyla dolu bu torba yasaları değil de işte
böyle yasalar çıkartması gerektiğini düşünüyoruz. Asgari Ücret Tespit
Komisyonunda işçilerin ağırlığı artırılmalıdır, sermayenin ve devletin koltuk
sayısı orada azaltılmalıdır diyoruz. 
Yine,
asgari ücretten vergi alınmaması gerektiğini düşünüyoruz çünkü bu ülkede
vergiler tamamen ücretlilerden ve yurttaşlardan alınıyor, yüzde 90’ına yakını
bu şekilde toplanıyor ve krizin faturası da yine halkımıza ödetiliyor ve şu
anda büyük bir ekonomik krizle yurttaşlar karşı karşıya. Asgari ücretten vergi
kaldırılarak bir nebze olsun, bir miktar olsun bu sorunun hafifletilebileceğini
düşünüyoruz.
(Mikrofon
otomatik cihaz tarafından kapatıldı)
BAŞKAN
– Tamamlayalım.
SERPİL
KEMALBAY PEKGÖZEGÜ (Devamla) – Teşekkürler Sayın Başkan.
Yine,
asgari ücret belirlenirken, asgari ücret sadece Türkiye’deki ücretlilerin
alacağı en az ücreti belirlemiyor, asgari ücret pek çok şeyi de belirliyor;
örneğin emekli maaşlarını, SGK primlerini, işsizlik ödeneklerini ve evde bakım
hizmetleri gibi pek çok şeye etki ediyor. O yüzden işçilerden, emekçilerden
yana bir şekilde çok daha dikkatle ve düzgün planlanmalı. Bunun için, örneğin
bakanlar, vekiller, sendika konfederasyonları o masada bordrolarını da oraya
koymalılar ve kendi bordrolarına bakarak asgari ücrete yaklaşmalılar. Asgari
Ücret Tespit Komisyonu işçiler lehine yapılandırılmış olmalı ve böylece de
belirlenebilmeli diye düşünüyoruz. Ekonomik krizin faturası yine işçilere
ödetilmemeli, işçiler müzakere sürecinde grev ve toplu eylem haklarını kullanabilmeliler
ve büyümeden asgari ücretliler ve emekçiler pay almalı diyoruz.
Teşekkür
ediyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Buyurun
Sayın Özkan.
V.- AÇIKLAMALAR (Devam)
64.- Denizli Milletvekili Cahit Özkan’ın, İzmir Milletvekili Serpil
Kemalbay Pekgözegü’nün 144 sıra sayılı Kanun Teklifi’nin 36’ncı maddesiyle
ilgili önerge üzerinde yaptığı konuşmasında ifade ettiği Adalet ve Kalkınma
Partisinin bir istibdat rejimi oluşturduğu ve yeni bir vesayet inşa ettiği
yönündeki iddialarını reddettiklerine ilişkin açıklaması
CAHİT
ÖZKAN (Denizli) – Sayın Başkan, hatibin kürsüden AK PARTİ’nin bir istibdat
rejimi oluşturduğu ve vesayeti tasfiye etmediği, yeni bir vesayet oluşturduğu
iddialarının tümünü reddediyoruz. AK PARTİ olarak ülkümüz, milletimizin
refahını, huzurunu ve barışını yükseltmektir. Demokratik hukuk standartlarını
yükseltmek ve geliştirmektir. Bugün Meclis çatısı altında partiler kapatılmadan
siyaset yapma imkânı bu sayede oluşturulmuştur. 
Teşekkür
ediyorum. (AK PARTİ sıralarından alkışlar)
BAŞKAN
– Buyurun Sayın Özel.
65.- Manisa Milletvekili Özgür Özel’in, İzmir Milletvekili Serpil
Kemalbay Pekgözegü’nün 144 sıra sayılı Kanun Teklifi’nin 36’ncı maddesiyle ilgili
önerge üzerinde yaptığı konuşmasında ifade ettiği Adalet ve Kalkınma Partisinin
bir istibdat rejimi oluşturduğu ve yeni bir vesayet inşa ettiği yönündeki
görüşlerine aynen iştirak ettiklerine ilişkin açıklaması
ÖZGÜR
ÖZEL (Manisa) – Sayın Başkan, şüphesiz, Mecliste beş farklı siyasi partinin
grubu var ve biraz önce konuşan sayın hatibin partisiyle de farklı siyasi
partilerdeyiz ve farklı görüşlerimiz var. Ancak, biraz önce Sayın Grup Başkan
Vekilinin ifade ettiği, Adalet ve Kalkınma Partisinin bir istibdat rejimi
oluşturduğu ve bir vesayeti ortadan kaldırmak yerine yeni bir vesayet inşa
ettiği noktasındaki görüşlerine aynen iştirak ettiğimizi ifade etmek isterim.
Teşekkür
ederim. (CHP sıralarından alkışlar)
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan.
66.- Denizli Milletvekili Cahit Özkan’ın, istibdat oluşturmanın anayasal
bir suç olduğuna ilişkin açıklaması
CAHİT
ÖZKAN (Denizli) – Sayın Başkan, elbette eleştiri olabilir. Bakınız, istibdat
oluşturmak anayasal açıdan suçtur, biz bunu kabul etmiyoruz. Suç teşkil eden
bir eylemi grubumuza isnat ettikleri için itirazımız vardır.
Teşekkür
ediyorum.
BAŞKAN
– Peki.
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
3.- Antalya Milletvekili Kemal Çelik ile 104 Milletvekilinin Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/2368) ile Tekirdağ Milletvekili Mustafa Şentop’un Türk
Vatandaşlığı Kanununda Değişiklik Yapılması Hakkında Kanun Teklifi (2/2385) ve
İçişleri Komisyonu Raporu (S. Sayısı: 144) (Devam)
BAŞKAN
- Diğer önergeyi okutuyorum. 
Türkiye Büyük Millet Meclisi Başkanlığına
Görüşülmekte
olan Bazı Kanunlarda ve 375 Sayılı Kanun Hükmünde Kararnamede Değişiklik
Yapılmasına Dair Kanun Teklifi’nin 36’ncı maddesinde yer alan “eklenmiştir”
ibaresinin “ilave edilmiştir” ibaresiyle değiştirilmesini arz ve teklif ederiz.
 Ayhan
Altıntaş Dursun Ataş  Fahrettin Yokuş
 Ankara
 Kayseri  Konya
 İmam
Hüseyin Filiz  Hasan Subaşı Feridun Bahşi
 Gaziantep Antalya Antalya
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan.
BAŞKAN
– Önerge üzerinde söz isteyen Antalya Milletvekilimiz Sayın Feridun Bahşi. (İYİ
PARTİ sıralarından alkışlar) 
Süreniz
beş dakika. 
FERİDUN
BAHŞİ (Antalya) – Sayın Başkan, değerli milletvekilleri; 144 sıra sayılı Yasa
Teklifi’nin 36’ncı maddesi üzerine söz aldım. Hepinizi saygıyla selamlıyorum. 
Değerli
milletvekilleri, Meclise getirilen her yasa teklifi torba yasa olarak
getirilmektedir. Şimdi size torba yasanın hukuk tarihinde ilk ortaya çıkışı ve
çıktığı dönemdeki serüveninden bahsedeceğim. 
İlk
torba yasa uygulamaları Roma’da ortaya çıkmıştır. Önceden yazılı olmayan
geleneksel hukukun geçerli olduğu Roma’da milattan önce 452 yılında halk
tarafından 10 kişilik konsey seçilmiş ve geleneksel hukukun yazılı hâle
getirilmesi istenmiştir. Konsey iki yıl çalışmış, hukukun bütün alanlarında
uygulanan geleneksel hukuku yazılı hâle getirerek büyük levhalara yazdırıp Roma’nın
en büyük meydanına asmışlardır. Altmış yıl sonra Galya’nın Roma’yı yağmalaması
ve bu levhaların tahrip edilmesiyle hukuk alanında kargaşa yaşanmaya başlamış,
bugün Türkiye’de uygulanagelen “torba yasalar” dediğimiz tek yasa içinde farklı
konular içeren yasalar çıkarılmaya başlanmıştır. 
Özellikle
toplumun onaylamayacağı, tepkisine sebep olabilecek konulardaki yasaların
Meclisten geçirilebilmesi amacıyla yasanın içerisine rüşvet sayılabilecek bir
konu da eklenerek torba hâline getirilmeye başlanmış, böylece kolaylıkla
Meclisten geçirilebilmiştir. Örneğin, toplumda tepki yaratacak bir vergi
yasasının içine o dönemde İtalyan topraklarında yaşayan herkese Roma
vatandaşlığı da verilmesi konusu eklenerek Parlamentodan geçirilmiş ve toplumun
tepkisi önlenmeye çalışılmıştır. 
Milattan
önce 98 yılına kadar bu böyle devam etmiş ancak bu yılda çıkarılan bir yasadan
sonra itirazlar yükselmiş ve torbayı yasaklayan bir ilke kabul edilmiştir. O
tarihte çıkarılan yasanın 2’nci maddesi, farklı konuların tek bir yasada toplanmasının
doğru olmadığını, bunların ayrı ayrı yasalarla çıkarılması gerektiğini kesin
olarak kurala bağlamıştır. 
Değerli
milletvekilleri, günümüzün gelişmiş demokrasilerinde de bu ilkeye uyulmakta,
her konu ayrı teklifle parlamentoya getirilmektedir. Ülkemizde ise özellikle 12
Eylül darbesinden sonra kanun hükmünde kararnameler ve torba yasalar uygulaması
yoğun bir şekilde başlamıştır. Yeni Türkiye’de ise kanun hükmünde kararname
yerine Cumhurbaşkanlığı kararnameleri rutin hâline getirilmiş ve Türkiye Büyük
Millet Meclisi işlevsiz hâle sokulmuştur. Son yıllarda ise özellikle AK PARTİ
hükûmetleri tarafından başvurulan torba yasa mantığı maalesef iflas etmiş,
yapboz yasalar hâline getirilmiştir. Alelacele, yangından mal kaçırır gibi
çıkarılan yasalar sağlıksız ve sorunludur. Bütün bunlar daha önce de defalarca
söylenmesine rağmen, iktidar yanılmaz olduğunu düşünüp yaptığı her işin doğru
olduğunun kabul edilmesini istiyor. Nitekim geçen hafta AK PARTİ Genel Başkanı
Recep Tayyip Erdoğan’ın talimatıyla Meclisten geçirilerek yasalaşan torba kanun
içindeki termik santrallere filtre takılmasının ertelenmesi konusundaki madde
Cumhurbaşkanı Recep Tayyip Erdoğan tarafından veto edilmiştir. Teklifi
oylarıyla yasalaştıran iktidar partilerinin milletvekilleri ise yasanın veto
edilmesi üzerine, yine veto kararını alkışlayan açıklamalara girişmişlerdir.
Yaşananlar
bir torba yasa klasiği olması bakımından güzel bir örnek teşkil etmektedir.
Yasalar toplumun tamamının ihtiyaçlarını belirleyen bireylerin hak ve
özgürlüklerini belirlemek için vardır ancak bizde bu torba yasalar sayesinde
yandaşların ihtiyaçlarına göre yasa yapılır hâle gelinmiştir. Bu,
sürdürülebilir bir yasa yapma tekniği değildir. 
Değerli
milletvekilleri, işte yine bir torba yasayla karşı karşıyayız. Bu görüştüğümüz
teklif de torba yasadır. 98 maddelik bir torba yasanın içinde 1 tane kanun
hükmünde kararname ve 29 ayrı kanunda değişiklik vardır. Hepimiz biliyoruz ki
bu teklif aslında altında imzası bulunan milletvekillerinin teklifi değil,
direkt olarak yürütmenin başının gönderdiği ve milletvekillerine imzalattırdığı
bir tekliftir. Yasama artık etkisizleştirilmiştir. Artık dayatma kanunlardan
vazgeçilmelidir. Sadece iktidardan gelen teklifler değil, halkın gözü kulağı
olan muhalefetin de yasa teklifleri değerlendirilmelidir. 
2020
yılında Meclise getirilecek tekliflerde torba yasa uygulamasından vazgeçilmesi
dileğiyle Gazi Meclisi ve yüce Türk milletini saygıyla selamlıyorum. (İYİ PARTİ
sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
36’ncı
maddeyi oylarınıza sunuyorum: Kabul edenler… Kabul etmeyenler… 36’ncı madde
kabul edilmiştir.
37’nci
madde üzerinde 2 önerge bulunmaktadır, önergeleri aykırılık sırasına göre
okutup işleme alıyorum.
Türkiye Büyük Millet Meclisi
Başkanlığına
Görüşülmekte
olan 144 sıra sayılı Bazı Kanunlarda ve 375 Sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 37’nci maddesinin teklif
metninden çıkarılmasını arz ve teklif ederiz.
 Ali
Öztunç Ahmet Kaya Nihat Yeşil
 Kahramanmaraş Trabzon Ankara
 Erkan
Aydın Mehmet Ali Çelebi Yaşar Tüzün
 Bursa
 İzmir  Bilecik
 Ali
Mahir Başarır
 Mersin
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkanım.
BAŞKAN
– Önerge üzerinde söz isteyen Mersin Milletvekilimiz Sayın Ali Mahir Başarır…
(CHP sıralarından alkışlar) 
Süreniz
beş dakika.
ALİ
MAHİR BAŞARIR (Mersin) – Genel Kurulu saygıyla selamlıyorum. 
İki
gündür yoğun bir şekilde Doğa Okullarıyla ilgili mağduriyeti gerek medya gerek
bizler gerek veliler gerek öğrenciler işliyor. Bugün bu konuda konuşmak
istiyorum çünkü gerçekten büyük bir sıkıntı var. Bu okullarda 82 bin öğrenci
eğitim alıyor. 13.500 öğretmen ve personel İş Kanunu’na göre çalışan hizmetli
çalışanı var ve 124 tane kampüs var. Şimdi, neden bunu gündeme getiriyorum? 3
Mayısta, yedi ay önce biz velilerden, öğrencilerden ciddi şikâyetler aldık ve
bu durumu Sayın Millî Eğitim Bakanına yönelttik; sadece ben değil, Gaziantep Milletvekilimiz,
hatta Meclis Başkanımız bu hassasiyeti kendisine sordu ve bir ay sonra bize bir
cevap geldi. “Bu durumla ilgili, öğretmenlerin maaş almamasıyla ilgili elimize
ulaşan bir belge yok." dedi. Şimdi, öncelikle, şunu söyleyeyim: Bu Mecliste
3 milletvekili durumu Bakana soruyor, hassas bir konu ve gerçekten gelen
şikâyetler üzerine soruyor, Sayın Bakan ne belgesi arıyor? Bu Parlamentoya, bu
milletvekillerine güvenmiyor mu? İçimizden bir arkadaşımızın bir bakana bir
mağduriyeti sorması yeterli değil mi? Öncelikle, bu, çok ayıp bir şey her
şeyden önce. 
İki,
sen Millî Eğitim Bakanısın, resen araştırmak durumundasın.
SALİH
CORA (Trabzon) – Geriyorsunuz ortamı.
ALİ
MAHİR BAŞARIR (Devamla) – Sen müfettiş yollayabilirsin, yerinde tespit
edebilirsin. Ne oldu bugün? Aralık ayında, dün 90 bin evladımız eğitim alamadı.
Peki, neden bunu mayısta, gelir gelmez sorduk biz? Eğer gerçekten böyle bir
durum varsa, böyle bir sıkıntı varsa -bakın, ortamı germek için söylemiyorum,
bu gerçekten hassas bir konu, bunu muhalefet yapmak anlamında da söylemiyorum-
mayıs ayında bu okulla ilgili Millî Eğitim Bakanlığı gerekli tedbirleri alır,
öğrencilere, velilere, öğretmenlere kendilerini 2019-2020 eğitim öğretim
yılında ayarlama fırsatı verirdi. Şimdi, bu çocuklar nerede okul bulacak?
Bakın, okul bir bankayla anlaşmış, veliler kredi çekmiş yani okulun parası
garanti. Ödeyemeyenler var, bu parayı tekrar bulamayacak insanlar var, ne
olacak? Geçen hafta da bunu söyledim: Halkın seçtiği vekilleri atanmış bakanlar
hesaba almıyor. Evet, çok yoğun sorular gelebilir ama bunlar incelenmeli. Eğer
mayıs ayında biz ciddiye alınsaydık, bu okuldaki sıkıntı tespit edilseydi bugün
okulun önünde eylem yapılmayacaktı. Empati yapalım, 2 evladım var benim,
onların başına bu gelse ne yapacağız? Kolay mı? Nerede okul bulacaklar?
SALİH
CORA (Trabzon) – Allah bağışlasın. 
ALİ
MAHİR BAŞARIR (Devamla) – Okul bulamadıklarını düşünelim, eğitimlerine bir yıl
ara verecekler. Bir yıl sonra hayata atılacaklar.
VELİ
AĞBABA (Malatya) – Herkesin çoluğu çocuğu var. 
ALİ
MAHİR BAŞARIR (Devamla) – Bir yıl sonra meslek sahibi olacaklar. Bence, burada,
Millî Eğitim Bakanı çıkıp bir açıklama yapmalı, sorumluluk almalı. İktidar,
Hükûmet bu sorunu çözmeli. (CHP sıralarından alkışlar) Bakın, az değil, 90 bin
öğrenciden bahsediyorum, 13.500 çalışandan bahsediyorum. Asgari ücretle çalışan
insanlar var, üç aydır, dört aydır maaş alamıyorlar. Öğretmenler grevde, evine
ekmek götüremiyor. Bunu mutlaka ki çözmek zorunda. 
Sayın
Bakan “Belge yok.” diyor. Sayın Bakan nasıl bir belge istiyor benden? Nasıl bir
belge istiyor? Hiç mi gündemi takip etmiyor? Hiç mi sosyal medyayı takip
etmiyor? Hiç mi şikâyetlere bakmıyor? Hadi bizi dinlemiyor… 
MAHMUT
TANAL (İstanbul) – Haberleri dinlemiyorlar mı? 
ALİ
MAHİR BAŞARIR (Devamla) – Haberlere bakmıyor mu? 
Mayıs
ayında bunu gündeme… 
SALİH
CORA (Trabzon) – Gidin, görüşün. 
ALİ
MAHİR BAŞARIR (Devamla) – Bakın, diyorsunuz ki: “Gidin, görüşün.” 
SALİH
CORA (Trabzon) – Gidin, görüşün ya! 
ALİ
MAHİR BAŞARIR (Devamla) - Ben bir milletvekili olarak Sayın Bakana soru
önergesi vermişim, neyi göreceğim kendisiyle ben? Neyi görüşeceğim kendisiyle
ben? (CHP sıralarından alkışlar) Yasal hakkımı kullanmışım ben. 
SALİH
CORA (Trabzon) – Soru önergesi verme; git, görüş. 
ALİ
MAHİR BAŞARIR (Devamla) – Bakın “Soru önergesiyle olmuyor.” diyorsun. Neyle
olacak? 
SALİH
CORA (Trabzon) – Git, görüş ya! 
ALİ
MAHİR BAŞARIR (Devamla) – Olur mu böyle şey! 
(Mikrofon
otomatik cihaz tarafından kapatıldı) 
BAŞKAN
– Tamamlayın. 
Değerli
arkadaşlar…
SALİH
CORA (Trabzon) – Tembellik yapma, tembellik yapma! 
BAŞKAN
- Sayın Cora, lütfen… 
ALİ
MAHİR BAŞARIR (Devamla) – Bakın, diyor ki: “Tembellik yapma!” 
Ben,
bu olayı duyuyorum, yedi ay önce gündeme getiriyorum, Sayın Bakan hesaba
almıyor. Burada tembellik yapan bu 3 milletvekili mi Sayın Millî Eğitim Bakanı
mı? Burada duyarsız olan ben miyim, Sayın Millî Eğitim Bakanı mı? (CHP
sıralarından alkışlar) 
ABDULLAH
NEJAT KOÇER (Gaziantep) – Haksızlık yapıyorsunuz. 
ALİ
MAHİR BAŞARIR (Devamla) – Ben haksızlık yapmıyorum ama Sayın Bakan hadsizlik
yapıyor. 
BAŞKAN
– Değerli arkadaşlar lütfen… 
SALİH
CORA (Trabzon) – Hadsizliği sen yapıyorsun. 
BAŞKAN
- Sayın Cora… Lütfen…
ALİ
MAHİR BAŞARIR (Devamla) – Bakın, neden hadsizlik yapıyor? 
ABDULLAH
NEJAT KOÇER (Gaziantep) – Bağırmayın!
ZÜLFÜ
DEMİRBAĞ (Elâzığ) – Ya, ne bağırıyorsun? Sıkan mı var?
ALİ
MAHİR BAŞARIR (Devamla) - İçişleri Bakanı, Sağlık Bakanı, Millî Eğitim Bakanı;
bunlar Parlamentonun, milletvekillerinin sorularına cevap vermiyor. 
ZÜLFÜ
DEMİRBAĞ (Elâzığ) – Ya, sıkan mı var? Ne bağırıyorsun? 
ALİ
MAHİR BAŞARIR (Devamla) – Sıkan birisi varsa o da sensin şurada! (CHP
sıralarından alkışlar)
ZÜLFÜ
DEMİRBAĞ (Elâzığ) – Sensin!
ALİ
MAHİR BAŞARIR (Devamla) – Geliyorsun, car car konuşuyorsun! 
BAŞKAN
– Değerli arkadaşlar, niye böyle oluyor? 
ALİ
MAHİR BAŞARIR (Devamla) – Senin görevin burada hatibi rahatsız etmek değil. Şu
hâline bak senin! 
BAŞKAN
– Sayın Başarır… 
ZÜLFÜ
DEMİRBAĞ (Elâzığ) – Bağırma! Burası sokak değil, Meclis.
ALİ
MAHİR BAŞARIR (Devamla) – Şu hâline bak!
ZÜLFÜ
DEMİRBAĞ (Elâzığ) – Burası sokak değil!
BAŞKAN
– Sayın Başarır, siz Genel Kurula hitap edin. 
ALİ
MAHİR BAŞARIR (Devamla) – Şurada oturuyorsun, taciz ediyorsun insanları.
Terbiyeni takın! 
ZÜLFÜ
DEMİRBAĞ (Elâzığ) – Sen takın!
BAŞKAN-
Genel Kurula hitap edin Sayın Başarır. 
Teşekkür
ederim. 
Önergeyi
oylarınıza sunuyorum: Kabul edenler... Kabul etmeyenler...
ZÜLFÜ
DEMİRBAĞ (Elâzığ) – Anca gidersin!
BAŞKAN
– Değerli arkadaşlar, lütfen, bir saniye…
LÜTFÜ
TÜRKKAN (Kocaeli) – Sayın Başkan, şu arkadaşa şu kürsüden bir söz verin de merakı
geçsin ya, bir konuşsun.
BAŞKAN
– Yani hakikaten söz istiyorsanız ben size söz veririm, oradan bağırmanıza
gerek yok. 
ZÜLFÜ
DEMİRBAĞ (Elâzığ) – Lütfü konuşmasa olmaz!
BAŞKAN
– Rica ediyorum, lütfen, gerek yok. 
LÜTFÜ
TÜRKKAN (Kocaeli) – Geç, şuradan konuş! Hadi geç, sıkıyorsa geç bakalım! 
ALİ
MAHİR BAŞARIR (Mersin) – Konuşamıyor ki… Sayın Başkan, ancak bu kadar
konuşabiliyor.
LÜTFÜ
TÜRKKAN (Kocaeli) - AKBİL sanığı.
ZÜLFÜ
DEMİRBAĞ (Elâzığ) – Her şeye maydanoz olmasan olmaz! Her şeye maydanoz olma!
BAŞKAN
– Değerli arkadaşlar, sakin olun. 
LÜTFÜ
TÜRKKAN (Kocaeli) – AKBİL sanığı.
ZÜLFÜ
DEMİRBAĞ (Elâzığ) – Her şeye maydanoz olma Lütfü!
LÜTFÜ
TÜRKKAN (Kocaeli) – Utanmaz adam, hâlâ burada oturuyorsun! Tuh, utanmaz adam
seni! 
ZÜLFÜ
DEMİRBAĞ (Elâzığ) – Maydanoz olma!
LÜTFÜ
TÜRKKAN (Kocaeli) - AKBİL sanığı, belediye yolsuzluğu yapan adam!
BAŞKAN
– Değerli arkadaşlar, bakın, işlemi tesis edemiyoruz.
LÜTFÜ
TÜRKKAN (Kocaeli) – Hâlâ burada oturuyorsun utanmadan bir de! Adam utanır biraz
be, boyundan posundan utanır! 
BAŞKAN
– Lütfen Sayın Türkkan, sizden de rica ediyorum. 
Değerli
arkadaşlar, önerge reddedilmiştir.
Diğer
önergeyi okutuyorum…
VELİ
AĞBABA (Malatya) – Sayın Başkan, Elâzığ adına üzülüyorum, Elâzığ adına!
ALİ
MAHİR BAŞARIR (Mersin) – Ben ülkem adına üzülüyorum!
MAHMUT
TANAL (İstanbul) – Başkan, bu “AKBİL sanığı” nedir, kimdir; merak ettim, kim
acaba? AKBİL sanığı kim?
LÜTFÜ
TÜRKKAN (Kocaeli) – O, AKBİL sanığı işte. Kelleyi milletvekili olarak
kurtardın. 
BAŞKAN
– Değerli arkadaşlar, lütfen… 
MAHMUT
TANAL (İstanbul) – Başkan, AKBİL sanığı kim, onu merak ettik biz? 
BAŞKAN
- Bir önerge okutacağım.
Türkiye Büyük Millet Meclisi Başkanlığına
Görüşülmekte
olan Bazı Kanunlarda ve 375 sayılı Kanun Hükmünde Kararnamede Değişiklik
Yapılmasına Dair Kanun Teklifi’nin 36’ncı maddesinde yer alan “eklenmiştir”
ibaresinin “ilave edilmiştir” ibaresi ile değiştirilmesini arz ve teklif
ederiz.
 İmam
Hüseyin Filiz Dursun Ataş  Fahrettin Yokuş
 Gaziantep
 Kayseri  Konya
 Ayhan
Altıntaş Muhammet Naci Cinisli Hasan Subaşı
 Ankara Erzurum Antalya
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkanım.
BAŞKAN
– Önerge üzerinde söz isteyen Erzurum Milletvekilimiz Sayın Muhammet Naci
Cinisli. (İYİ PARTİ sıralarından alkışlar) 
Süreniz
beş dakika Sayın Cinisli. 
MUHAMMET
NACİ CİNİSLİ (Erzurum) – Sayın Başkan, değerli milletvekilleri; bugünlere
gelmemizde büyük pay sahibi olan mücadele insanları Kara Fatma ve Nene Hatun’la
sembolleşen kadınlarımızın seçme ve seçilme haklarının yıl dönümünü kutluyor,
aziz milletimizi ve sizleri saygıyla selamlıyorum. 
Türkiye
Büyük Millet Meclisinin iradesine ve kutsiyetine saygılı şekilde yasa yapma
becerisine hepimiz sahibiz çok şükür. Bizlere verilen millet emanetini
bugünlerdeki gibi iyi polis-kötü polis kandırmacasına meyletmeden layıkıyla
yerine getirmek hepimizin boynunun borcudur. Üzerinde söz aldığım maddeyle
Jandarma Kanunu’na ilave ek madde konulması teklif ediliyor, uzman
jandarmalıktan astsubaylığa geçenlerin rütbe yaş hadleri yeniden belirleniyor.
Teklif edilen maddeyle daha fazla sayıda uzman jandarmanın astsubay olarak
istihdam edilmesinin amaçlandığı aşikâr ancak teklifteki yaş haddi düzenlemesi,
ne yazık ki, uzman jandarma statüsündeki personelin yıllardır boğuştuğu sorunları
çözemiyor. Uzman jandarmaların çözüm beklediği sorunların en önemlilerini
dikkatlerinize sunmak istiyorum.
2012
yılında uzman jandarma okulu kapatılmış, uzman jandarma kadroları astsubay
kadrolarına dönüştürülmüştü ancak dönüştürülen astsubay kadrolarında
çalıştırılan uzman jandarmalara astsubay özlük hakları verilmemişti. Astsubay
kadrolarında uzman jandarma olarak çalışan kardeşlerimiz, özlük haklarının da
hak ettikleri şekilde bir an evvel düzenlenmesini, 3600 ek göstergeye
kavuşturulmalarını bekliyorlar. 
Diğer
yandan, Silahlı Kuvvetlerimiz bünyesinde görev yapan subay ve astsubaylarımızın
tabi oldukları bazı haklardan da uzman jandarmalarımız maalesef
faydalanamıyorlar. Örneğin Türk Silahlı Kuvvetlerinde “temsil tazminatı” adı
altında subay ve astsubaylara hizmet yıllarına göre ödenen tazminattan uzman
jandarmalar muaf tutuluyorlar. 
Subay
ve astsubaylara mümtaz terfi hakkı tanınmışken, yüksek lisans eğitimi alan
subay ve astsubaylarımız derece ilerlemesi kazanırken uzman jandarmalara bu
haklar tanınmıyor. Silah arkadaşları arasında ayrımcılığa yol açabilecek
böylesi ikilemleri düzeltmek önceliğimiz olmalı. 
Ülkemizin
her yerinde üstleri ve astlarıyla beraber canları pahasına omuz omuza mücadele
eden uzman jandarmaların yararlanabilecekleri bir sosyal tesise, orduevlerine
giriş hakları bulunmuyor. Uzman jandarmalar Türk Silahlı Kuvvetlerinin ayrılmaz
bir parçasıdır. Orduevlerine uzman jandarmaların alınmamasını ve kontenjan
ayrılmamasını doğru bulmuyoruz. 
Uzman
jandarmalar, Jandarma Genel Komutanlığı mevcudunun yarısından fazlasını temsil
etmekte. Buna rağmen kendilerine yüzde 25’lik bir lojman kontenjanı tahsis
ediliyor. Jandarma teşkilatının yüzde 5’lik bir kısmını temsil eden subaylara
yüzde 30, astsubaylara yüzde 40, sivil memurlara yüzde 5 oranında lojman
tahsisi yapılıyor. Bu dağılımın adaletli olduğunu söylemek çok zor. 
Hastalık
nedeniyle subay, astsubay ve uzman erbaşlar emeklilik hakkı kazanırken Türk
Silahlı Kuvvetleri Sağlık Yeteneği Yönetmeliği’nde “Branş değişikliği yapılır.”
hükmü bulunmasından dolayı uzman jandarmalara hastalık sebebiyle emeklilik
hakkı tanınmıyor. Bu çerçevede, hasta olarak görevlerini yerine getirmeye
çalışan çok sayıda uzman jandarmamız var. 
Astsubaylara
ayrılan kadrolarda görevlerini yerine getirmelerine rağmen, başta 3600 ek
göstergeleri ve diğer özlük hakları verilmeyen, orduevlerine giriş hakları
olmayan, aldıkları eğitimleri fiilî hizmetten sayılmayan, canını vatanı ve
milleti uğruna seve seve vermekte bir an olsun tereddüt etmeyecek olan kahraman
ordumuzun uzman jandarma sınıfı mensupları için vicdani bir düzenleme
yapmalıyız. 
Değerli
milletvekilleri, uzman jandarmaların sorunları memleketim Erzurum’un
sorunlarıyla çok benzer. Erzurum da yapmış olduğu fedakârlıkların karşılığını
alamıyor. 
(Uğultular)
BAŞKAN
– Biraz sessizlik değerli arkadaşlarım. 
MUHAMMET
NACİ CİNİSLİ (Devamla) – Düşünün lütfen, Doğu Anadolu Bölgesi’nin en büyük
kenti, en fazla vergi ödeyen ili olan Erzurum’un millî gelirden yüzde 1’in
altında pay alması nasıl açıklanır? Bu durum, ne şehrimizin şanlı tarihine ne
de memleketim Erzurum’un asil insanlarına yakışıyor. Erzurum’a yapılan kamu
yatırımları da hem Türkiye ortalamasının çok altında hem de yıllardır
tamamlanamıyor. Bütün bu sorunların çözümlerini münasiple dile getirirken
beterin beteri var dercesine Erzurum’un ülkesiyle bağı koparıldı. Göz göre göre
gelen büyük bir ihmal nedeniyle uçaklar Erzurum’a artık en ufak bir hava
muhalefetinde inemiyorlar. Günlerdir uçak seferleri iptal ediliyor. Bu durumun
sorumluluğu kime ait? İptal edilen eski iniş sisteminin yerine yeni sistem
kurmak bu kadar mı zor olabilir? Tam bir vurdumduymazlık. Aşırı yüksek uçak
bilet fiyatları ve çok azalan sefer sayılarından şikâyet ederken uçak
seferlerinin iptal edilmesiyle Erzurum halkı, ekonomisi büyük sıkıntıda. Zaten
bir emekli ve öğrenci kenti hâline getirilen Erzurum’umuz, ısınmak için yüksek
maliyetli doğal gaz, elektrik tüketimi gibi büyük sorunlarla boğuşurken bu
darbeyi hiç beklemiyordu. Erzurum’a ulaşamıyoruz. 
(Mikrofon
otomatik cihaz tarafından kapatıldı) 
BAŞKAN
– Tamamlayalım. 
MUHAMMET
NACİ CİNİSLİ (Devamla) – Bir şehrin iyi niyeti ve iktidar partisine verdiği
destek bu kadar da gözünün içine baka baka nasıl istismar edilir? En azından
kış turizminde Erzurum’un payı artsın derken havalimanının hizmet verememesinde
ihmali olan seçilmiş siyasi iktidar sorumluluktan kaçamaz. Sizler hiç
İstanbul’a uçak inemediğini düşünebiliyor musunuz? Bu çarpık düzen Erzurum’a da
ülkemize de reva olamaz. Doğu Anadolu Bölgesi’nin kadim şehri olan Erzurum’a
hak ettiği özel ilgiyi gösterip tekrar kalkınmasını sağlamalıyız. 
Erzurum’un
sahipsiz olmadığını bilmenizi ister, Genel Kurulu saygıyla selamlarım. (İYİ
PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul edilmemiştir.

37’nci
maddeyi oylarınıza sunuyorum: Kabul edenler… Kabul etmeyenler… 37’nci madde
kabul edilmiştir.
38’inci
madde üzerinde 3 önerge bulunmaktadır. Önergeleri okutup aykırılık sırasına
göre işleme alıyorum: 
Türkiye Büyük Millet Meclisi Başkanlığına
Görüşülmekte
olan 144 sıra sayılı Bazı Kanunlarda ve 375 sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 38’inci maddesinin teklif
metninden çıkarılmasını arz ve teklif ederiz.
 Ali
Öztunç Erkan Aydın Mehmet Ali Çelebi
 Kahramanmaraş Bursa İzmir
 Ahmet
Kaya Nihat Yeşil Yaşar Tüzün
 Trabzon Ankara Bilecik
 Veli
Ağbaba
 Malatya
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan.
BAŞKAN
– Önerge üzerinde söz isteyen Malatya Milletvekilimiz Sayın Veli Ağbaba. (CHP
sıralarından alkışlar)
Süreniz
beş dakika.
VELİ
AĞBABA (Malatya) – Sayın Başkan, değerli milletvekilleri; hepinizi saygıyla
sevgiyle selamlıyorum. 
Değerli
milletvekilleri, Meclis çalışmalarından bulduğum her fırsatta Malatya’ya
giderek Malatya’nın köylerini, mahallelerini geziyor, sorunlarını dinliyorum.
Bugün buradan, Darende’den Kuluncak’a, Arguvan’dan Akçadağ’a, Hekimhan’dan
Pütürge’ye, Doğanyol’dan Yazıhan’a, Doğanşehir’den Arapgir’e Malatyalıların
Meclise selamlarını ve sitemlerini sizlere iletmek istiyorum.
Değerli
milletvekilleri, Malatya, bildiğiniz gibi, Türkiye'nin en güzel illerinden ve
en büyük tarım merkezlerinden biri olmasına rağmen, dünyaca ünlü kayısısını ve
birçok ürünü barındırmasına rağmen, maalesef hâlâ sulama suyu sorununu
çözebilmiş değildir ve bu sorun maalesef artarak devam etmektedir. Sulama suyu
Malatya açısından, Malatya’da siyaset yapanlar, özellikle iktidar partisinde
bulunanlar açısından utanç verici bir durumdur çünkü Malatyalılar hâlâ,
maalesef, kanalizasyon borusunu kırarak kayısılarını, bostanlarını
sulamaktadır. AKP sadece kayısıya kötülük etmemiştir. Malatyalılar, maalesef,
Malatya’nın merkeze bağlı Dilek gibi, Topsöğüt gibi merkezlerinde artık bostan
ekemez ve biberini, domatesini manavdan alacak duruma düşmüştür. Onların adına,
Malatyalıları bu duruma düşürenlere yazıklar olsun diyorum.
Değerli
arkadaşlar, daha önce Mecliste konuşmalar yapmıştım, demiştim ki: AKP sulama
barajı yapıyor ama kanal yapmayı unutuyor. Sonra, bu kanalın ihalesi, bizim
sözlerimiz üzerine üç yıl sonra yapıldı, hem Boztepe Barajı’na hem Kapıkaya
Barajı’na kanal yapılarak beş yıl sonra Malatyalılar suya kavuştu. 
Yine,
Türkiye’de örneği olmayan şaka gibi bir olayı Doğanşehir ilçesine bağlı Söğüt
beldesinde yaşadık. Değerli arkadaşlar, kocaman gölet var, su yok. Bakın,
fotoğrafları burada. Fotoğrafları iktidar partisi milletvekilleri de görsün.
Burada gölet var kocaman. Söğütlüye “Gölet yapacağız.” diye söz vermişler,
göleti yapmışlar ama su tutmuyor. Bakın, tekrar söylüyorum, göleti yapmışlar
ama su tutmuyor. Seçim zamanı Söğütlüleri kandırmışlar, oylarını almışlar,
işlerine bakmışlar. Bakın, burasını, bu yaz çektiğimiz görüntüyü AKP’lilere
gösterelim, belki, biraz görürler de “Bunu nasıl yaptık, nasıl denetlemedik, bu
müteahhide nasıl para verdik?” diye düşünürler. (CHP sıralarından alkışlar) 
Değerli
arkadaşlar, yine daha önce belki Türkiye’de yaşamadığımız bir olayı Malatya’da
yaşadık, onu da anlatayım. Rahmetli hemşehrimiz, hemşehrisi olmaktan gurur
duyduğumuz, Türkiye'nin, herkesin ortak sevgisini kazanmış Kemal Sunal’ın bir
filmi var; Propaganda filmi. Aynen Propaganda filminde yaşanan olay Malatya’da
yaşanıyor. Darende’ye bağlı bir köyümüz âdeta Batı Şeria ile Gazze gibi bölünmüş,
insanlar kendi köylerinde mülteci durumuna düşürülmüş.
ZÜLFÜ
DEMİRBAĞ (Elâzığ) - Nerede yaşanmış?
VELİ
AĞBABA (Devamla) – Darende Hacılar’da kurulan HES önce -suyu satılarak- köyü
bölmüş, ardından yüzyıllardan beri köylünün kullanmış olduğu, köyü ortadan
ikiye bölen yol HES’in firmasına, patronlarına, iş adamlarına satılmış, peşkeş
çekilmiş. Değerli arkadaşlar, atalarının, dedelerinin kullandığı yol birkaç
liraya satılmış; olacak iş değil. AKP Malatya’da dağları sattı, ovaları sattı,
suları sattı, şimdi de maalesef yolu satıyor. 
Değerli
arkadaşlar, şimdi, o köyde yaşayan Hacılar Şeyhli köylüleri “Allah gözünüzü
doyursun AKP milletvekilleri, Allah gözünüzü doyursun.” diyorlar, 200 metrelik
yolu, 200 metrede gidecekleri yolu 12 kilometrede gidiyorlar. Köy ikiye
bölünmüş; cemaat bir tarafta, cami bir tarafta kalmış. Eğer bu bizim
iktidarımızda olsaydı “Köylüye namaz kıldırmıyorlar.” diye propaganda
yapardınız. (CHP sıralarından alkışlar) AKP, köylülere namaz kıldırmıyor,
bayram namazı kıldırmıyor, cuma namazı kıldırmıyor. Niye? 
KADİR
AYDIN (Giresun) – Bir cami de oraya yaparız. 
VELİ
AĞBABA (Devamla) – Bakın, niye? Arkadaşlar, köyü ortadan ikiye bölmüş, 200
metrelik bir yol var böyle, bu yolun burasında bir bariyer, burada bir bariyer,
köylülerin bir kısmı burada, bir kısmı burada.
SALİH
CORA (Trabzon) – Düzeltiriz.
VELİ
AĞBABA (Devamla) – Köylü burada, mezarlık burada. Diyor ki: “AKP bize Fatiha
okutmuyor.” Size söylüyor. (CHP sıralarından alkışlar) Bakın, arkadaşlar, dede
torununu göremiyor, baba kızını göremiyor, âdeta Hacılarlı, Şeyhlilerli
yakınlarının başına Fatiha okumaya gidemiyorlar. Bu köylüler -AKP
milletvekilleri bilir- size yıllarca oy vermişler. Şimdi, diyorlar ki:
“Verdiğimiz oy, gözünüze, dizinize dursun!” Onların mesajını ben size iletiyorum.
(CHP sıralarından alkışlar) 
SALİH
CORA (Trabzon) – Hangi köy?
ZÜLFÜ
DEMİRBAĞ (Elâzığ) - Seçim olursa bir daha oy verecekler. 
VELİ
AĞBABA (Devamla) – Arkadaşlar, bu seçimde dersinizi aldınız orada, onu da
söyleyelim.
Sayın
Başkan, tabii, benim Malatya’nın sorunlarını beş dakikaya sığdırmam mümkün
değil. 
(Mikrofon
otomatik cihaz tarafından kapatıldı) 
VELİ
AĞBABA (Devamla) – Beş gün verseniz yine sığdırmam mümkün değil ama birazcık
ilave yaparsanız sözlerimi toparlarım. 
MUSTAFA
KÖSE (Antalya) – Malatya’nın en büyük sorun sensin. 
BAŞKAN
– Ben bir dakika daha ilave ediyorum. 
Buyurun.

VELİ
AĞBABA (Devamla) – Şimdi, arkadaşlar, yine Türkiye’de yaşanan bir durum var;
biliyorsunuz, AKP iktidarı, kendi yandaşı olmayan memurların tayinini sık sık
çıkarıyor. Arkadaşlar, bir durum var ki yine evlere şenlik; Malatya’daki kamu
kurumlarının tayinini çıkarıyor. Bir daha söylüyorum: AKP, Malatya’daki kamu
kurumlarının tayinini çıkarıyor.
ZÜLFÜ
DEMİRBAĞ (Elâzığ) – Nereye?
VELİ
AĞBABA (Devamla) – Niye? Anlamak mümkün değil. Bakın, Nüfus Müdürlüğü Valilik
binasındaydı, sonra kiralık yer tuttular. Diyorsun ya “Niye?” Çünkü kiraya
tuttuğunuz yer muhtemelen AKP’li bir yöneticinin yakınıdır. “Niye?” diyorsun
ya, cevabı da orada. 
SALİH
CORA (Trabzon) – İnsanları töhmet altında bırakmayın, doğru bir yaklaşım değil.

VELİ
AĞBABA (Devamla) – Bakın, Halk Eğitim Merkezi 3 kez yer değiştirmiş, Fen Lisesi,
Kernek Anadolu Lisesi 3 kez, İŞKUR’un binasının, Sosyal Güvenlik Kurumunun tayini
çıkmış. 
Yine,
değerli arkadaşlar, bir şey daha var ki bir de İl Halk Kütüphanesi var,
Malatya’yı belki birileri bilmez, Malatya’ya çok sık gelmeyenler bilmez,
Malatya büyükşehir. Bizim İl Halk Kütüphanemiz var, önce onun da tayinini
çıkardılar, kütüphanenin tayinini çıkardılar.
(Mikrofon
otomatik cihaz tarafından kapatıldı) 
VELİ
AĞBABA (Devamla) – Sayın Başkan, hemen toparlıyorum. 
BAŞKAN
– Toparlayın, buyurun. 
VELİ
AĞBABA (Devamla) – 800 bin nüfuslu Malatya’da kütüphane yok. Önce kırk yıldır
hizmet veren kütüphaneyi Beşkonaklar’da bir binaya taşıdılar, şimdi o da yok,
nereye gittiğini bilen yok değerli arkadaşlar. 
Bakın,
bir hikâye var ya, diyorlar ya: “Ağaç nerede? Balta kesti. Balta nerede? Suya
düştü. Su nerede? İnek içti. İnek nerede? Dağa kaçtı. Dağ nerede? Yandı, bitti,
kül oldu.” Kütüphane nerede? Kütüphane yandı, bitti, kül oldu. Malatya’da
kütüphane yok, kütüphane! 
CAHİT
ÖZKAN (Denizli) – Cumhurbaşkanımızın hikâyesini anlatıyorsun. 
VELİ
AĞBABA (Devamla) - Sizin çocuklarınız özel kurslara gidiyor ama Malatyalı fakir
fukara çocuklar ders çalışacak yer bulamıyor. (AK PARTİ sıralarından
gürültüler) Laf atarsın, senin tuzun kuru ama Malatyalı fakir fukara nerede
okuyacak, nerede? Sen zenginsin tabii! Özel hoca tutuyorsun, özel kursa
yolluyorsun! Malatyalı nerede...
Saygılar
sunuyorum.
Başkanım,
sağ olun. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 144 sıra sayılı Kanun Teklifi’nin 38’inci maddesinde geçen “ne şekilde”
ibaresinin “nasıl” olarak değiştirilmesini arz ve teklif ederiz.
 Nimetullah
Erdoğmuş Kemal Peköz Nuran İmir
 Şanlıurfa Adana Şırnak
 Zeynel
Özen Züleyha Gülüm Hüseyin Kaçmaz
 İstanbul İstanbul Şırnak
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan.
BAŞKAN
– Önerge üzerinde söz isteyen Şanlıurfa Milletvekilimiz Sayın Nimetullah
Erdoğmuş. (HDP sıralarından alkışlar) 
Süreniz
beş dakika Sayın Erdoğmuş.
NİMETULLAH
ERDOĞMUŞ (Şanlıurfa) – Veli Vekilimden sonra konuşmak biraz zor olacak ama
deneyeceğim.
Sayın
Başkan, çok değerli milletvekili arkadaşlarım ve hazırun; hepinizi saygı ve
hürmetle selamlıyorum. 
Bu
hafta içerisinde tabii birçok konu gündeme geldi. Ben üç konuyla ilgili hülasa
bir şekilde sizlere birtakım düşüncelerimi arz etmeye çalışacağım. 
Öncelikle,
bir önceki dönemin Eş Genel Başkanı Sayın Demirtaş’ın rahatsızlığı nedeniyle
hepimiz müteessir olduk. Buradan kendisine geçmiş olsun derken cezaevi
yönetiminin tutumunu şahsen ben -anlayış kıtlığıma veriniz- anlamış değilim.
Adalet dağıtıcısı olarak ki adalet dağıtıcılarının başı olan Sayın Bakan
inşallah, bu konuyla ilgili üzerine düşen sorumluluğu yerine getirmiştir ve
getirecektir. 
Değerli
arkadaşlar, engellilerle ilgili, yine gelip geçen her mevzu gibi onların da bir
gününü burada ihya etmiş olduk, konuştuk. Aslında, engellilik durumu her şeyden
önce ahlaki bir meseledir. Ahlaki bir mesele olduğu için de gelip geçmesi
mümkün değil. Neden mümkün değil? Bakınız, bir örnek vermek istiyorum. Kur'an-ı
Kerim’de İslam Peygamberi’nin alnından soğuk terler döktüren, onu kendinden
geçirip bayıltan bir sure var. Bu surenin adı Abese suresi. “Abese” kelime
anlamı itibarıyla “yüzünü ekşitmek” demek. Olay şudur: Hazreti Peygamber
Mekke’nin o günkü muktedirleriyle beraber, güç sahipleriyle, sermaye
sahipleriyle, yöneticileriyle beraber toplantıdayken Abdullah İbn Ummi Mektûm,
Hazreti Peygamber’in meclisine girip -ve henüz Müslüman da değil kendisi- o
meclise girip kendisiyle ilgilenmesini ister. O esnada Hazreti Peygamber
misafirleriyle, o günkü heyetle toplantı hâlindeyken ona gereken ihtimamı
göstermez ve bu sure iner. “Kıyamete kadar, yeryüzü durdukça yüzünü ekşitti,
sırtını döndü, ilgi ve alaka göstermedi.” şeklinde ilahi bir ikazla Hazreti
Peygamber uyarılır. Neden? Çünkü onun huzuruna giden, gözleri görmeyen bir
şahıs, bir hemşehrisi, bir şehirlisiydi. Bakınız, değerli arkadaşlar, bütün
Kur'an-ı Kerim için demiyorum, sadece Abese suresiyle ilgili İslam dünyası bir
sınava tabi tutulsa kaçta kaçı bu sınavdan başarılı bir şekilde çıkar, sizin
takdirlerinize bırakıyorum. 
OYA
ERONAT (Diyarbakır) – Bundan ne anladık? Derdi ne yani? Ben anlamadım, siz
anladınız mı bir şey? 
NİMETULLAH
ERDOĞMUŞ (Devamla) – İkinci bir husus: Alevilerle ilgili…
OYA
ERONAT (Diyarbakır) – Ben anlamadım. Ne anlatıyor?
NİMETULLAH
ERDOĞMUŞ (Devamla) – Ben konuşayım, siz -buyurun, kürsü burada- gelip
konuşursunuz. 
BAŞKAN
– Sayın Erdoğmuş, siz Genel Kurula hitap edin.
Sayın
Eronat, lütfen…
OYA
ERONAT (Diyarbakır) – Sen işine bak. 
NİMETULLAH
ERDOĞMUŞ (Devamla) – Müsaade edin, sözlerimi tamamlayayım. 
OYA
ERONAT (Diyarbakır) – Sen işine bak.
BAŞKAN
– Sayın Eronat…
NİMETULLAH
ERDOĞMUŞ (Devamla) – Sözlerimi tamamlayayım müsaade ederseniz. 
OYA
ERONAT (Diyarbakır) – Tamamla.
BAŞKAN
– Sayın Erdoğmuş, siz Genel Kurula hitap edin lütfen.
OYA
ERONAT (Diyarbakır) – Arkadaşımla konuşuyorum ya, biz kendi aramızda
konuşuyoruz. 
SALİH
CORA (Trabzon) – Sizinle alakalı bir durum yok. 
OYA
ERONAT (Diyarbakır) – Yarası var herhâlde!
BAŞKAN
– Sayın Eronat, lütfen, rica ediyorum…
NİMETULLAH
ERDOĞMUŞ (Devamla) – Şimdi, Alevilerle ilgili yeni bir şey değil bu yaşanan
olay. Alevi evlerinin işaretlenmesi yeni düzenlenen bir sahne değil. Aslında,
yüzyılların bir birikimi sonucu yanlış bir bilgilendirme, kirli bir bilginin
sonucu Alevilikle ilgili içinde bulunduğumuz bir durum var. 
OYA
ERONAT (Diyarbakır) – Yalancısın!
SALİH
CORA (Trabzon) – Yalan, çok büyük bir yalan bu. 
MEHMET
ERDOĞAN (Gaziantep) – Provokasyon, tamamen provokasyon o. 
BAŞKAN
– Değerli arkadaşlar, lütfen, müdahale etmeyelim. 
NİMETULLAH
ERDOĞMUŞ (Devamla) – Ben çok kısa bir şekilde Aleviliği tanımlamak istiyorum,
siz de itiraz edin. 
MEHMET
ERDOĞAN (Gaziantep) – Alevilikle ilgili hiçbir sorun yok.
NİMETULLAH
ERDOĞMUŞ (Devamla) – Alevilik “hakperestlik” demektir, Alevi demek “hakperest”
demektir. 
(Mikrofon
otomatik cihaz tarafından kapatıldı) 
OYA
ERONAT (Diyarbakır) – Sana ekmek çıkmaz buradan. 
BAŞKAN
– Sayın Eronat…
Tamamlayın
Sayın Erdoğmuş. 
NİMETULLAH
ERDOĞMUŞ (Devamla) – Alevi demek “mesleği muhabbet olan” demektir. Bunu onların
cemlerinde, onların sazlarında, onların sözlerinde, onların divanlarında
görmekteyiz ve biz buna şahidiz. 
SALİH
CORA (Trabzon) – Buna bir itirazı olan yok. Buna itirazı olan mı var?
NİMETULLAH
ERDOĞMUŞ (Devamla) – Bu konuda da ülkemizin ve diğer kültürel çevrelerin ve
Aleviliğin dışındaki diğer mezheplerin sicilinin çok da düzgün olmadığını İfade
etmek istiyor, Genel Kurulu saygıyla selamlıyorum. (HDP sıralarından alkışlar)
SALİH
CORA (Trabzon) – Toplumu ayrıştırmayın. 
OYA
ERONAT (Diyarbakır) – Senin görüşün.
MEHMET
ERDOĞAN (Gaziantep) – Sayın Vekilim, hiç yakışmadı size. Türkiye’nin
Alevi-Sünni meselesi yoktur. Sorun çıkarmayın.
OYA
ERONAT (Diyarbakır) – Ekmek çıkmaz ona.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Bazı Kanunlarda ve 375 Sayılı Kanun Hükmünde Kararnamede Değişiklik
Yapılmasına Dair Kanun Teklifi’nin 38’inci maddesinde yer alan “eklenmiştir”
ibaresinin “ilave edilmiştir” ibaresiyle değiştirilmesini arz ve teklif ederim.
 İmam
Hüseyin Filiz Dursun Ataş Arslan Kabukcuoğlu
 Gaziantep Kayseri Eskişehir
 Fahrettin
Yokuş Hasan Subaşı Hayrettin Nuhoğlu
 Konya Antalya İstanbul
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan.
BAŞKAN
– Önerge üzerinde söz isteyen Eskişehir Milletvekilimiz Sayın Arslan
Kabukcuoğlu. (İYİ PARTİ sıralarından alkışlar)
Sayın
Kabukcuoğlu, süreniz beş dakika.
ARSLAN
KABUKCUOĞLU (Eskişehir) – Sayın Başkan, kıymetli milletvekilleri; tüm
kadınlarımızın Kadın Hakları Günü’nü kutluyorum.
Kurucu
Önderimiz Atatürk 5 Aralık 1934’te Türk kadınına seçme ve seçilme hakkının
verilmesinin ardından demiştir ki: “Medeni memleketlerin birçoğunda kadından
esirgenen bu hak bugün Türk kadının elindedir ve onu salahiyet ve liyakatle
kullanacaktır.” Kadınlara bu hak Fransa’da 1944 yılında, Medeni Kanunu
aldığımız İsviçre’de ise 1971 yılında tanınmıştır. 
Sayın
Genel Başkanımız Meral Akşener partimizin kurulduğu günden bu yana yüzde 25
kadın kotasını uygulayarak kadınlarımızın sadece seçim dönemlerinde değil,
siyasetin her alanında özne olarak yer almasını sağlamıştır.
Görüşülmekte
olan torba yasanın 38’inci maddesinden bahsedeceğim.
Kamunun
nasıl ve ne şekilde personel çalıştıracağı 1965 tarihinde çıkarılan 657 sayılı
Devlet Memurları Kanunu’yla düzenlenmiştir. 657 sayılı Kanun’da 1980 yılında
yapılan değişikliklerle 14 kurum kanun kapsamı dışına çıkartılmıştır. Ancak
yıllar içerisinde gördük ki bu kanun, 8’i Anayasa Mahkemesinin iptali ve 227’si
kanun ve kanun hükmünde kararnamelerle olmak üzere 235 defa değişikliğe
uğramış, tabiri caizse yamalı bohçaya dönmüştür. 657 sayılı Kanun kamuda 4
çeşit istihdam hükmederken 2017 yılında 4/C maddesinin ilga edilmesi ve çeşitli
ayrı düzenlemelerle kamuda istihdam şekilleri hiç kimsenin tam olarak bilmediği
karmaşık bir yapıya kavuşmuştur. Nitekim, Türkiye Büyük Millet Meclisi
Araştırma Başkanlığından istediğim “Kamuda kaç çeşit istihdam yöntemi vardır?”
bilgi talebime verilen cevapta, bunu kimsenin bilemeyeceğini ancak bunun iki
yıl kadar bir zaman alabileceğini tahmin ettiklerini belirtmişlerdir. 
2016
yılındaki darbe girişimi sonrası bu iş daha da karmaşık hâle gelmiştir. Sahil
Güvenlik Komutanlığı ve Jandarma Genel Komutanlığının İçişleri Bakanlığına
bağlanmasıyla, emniyet hizmetleri sınıfına dâhil olmayan, 657 sayılı Devlet
Memurları Kanunu’na tabi olmadığı hâlde o kanunda sınıf olarak sayılan yeni bir
sınıf doğdu. Şöyle ki: İçişleri Bakanlığına bağlı ancak emniyet hizmetleri
sınıfında yer almayıp devlet memuru da olmayan jandarma subay, astsubaylarının
emrinde, Türk Silahlı Kuvvetlerine bağlı ama 926 sayılı Türk Silahlı Kuvvetleri
Personel Kanunu’na da tabi olmayan uzman jandarmalar ile tüm bu personelin
emrinde, İçişleri Bakanlığına bağlı ama asker sayılan uzman erbaşlarla karşı
karşıya kaldık. Vatandaşımız o hâle geldi ki üniforma giyen bir askerimizin
hangi kanuna tabi olduğunu, nereye bağlı olduğunu, yetkileri ve
sorumluluklarının ne olduğunu artık bilmiyorlar. 657 sayılı Devlet Memurları
Kanunu yürürlükte, 926 sayılı Türk Silahlı Kuvvetleri Personel Kanunu
yürürlükte, 6320 sayılı Çavuş ve Uzman Çavuş Kanunu yürürlükte, 2692 sayılı
Sahil Güvenlik Komutanlığı Kanunu yürürlükte, 2803 sayılı Jandarma Teşkilat,
Görev ve Yetkileri Kanunu yürürlükte, 3269 sayılı Uzman Erbaş Kanunu
yürürlükte, 3466 sayılı Uzman Jandarma Kanunu yürürlükte. Hepsinde de üniformalı
askerlerin görev, sorumluluk, görevden uzaklaştırılmalarına yönelik hükümler
var. Bu hükümlerin birbiriyle çelişenleri de var. Torba yasalara konulan ek
maddelerle zaten kırk yamalı bohça hâline gelen personel rejimini iyice
karmaşık hâle getirmek yerine, kamuda istihdam edilen tüm personeli kapsayacak,
Anayasa’mızın emrettiği gibi her çalışanın aynı haklardan eşit ve adil bir
şekilde yararlandığı, her çalışanın sorumluluğunu bildiği doğru düzgün bir
personel kanununun yapılması gerekir. Emeklilik sistemini altüst ettiniz, bari
çalışanların sistemini düzgün yapınız. 
Sayın
Başkan, değerli milletvekilleri; İYİ PARTİ Grubu olarak, teklifin geri
çekilmesini ve kamu hizmetlerinde sadelik, şeffaflık, hesap verilebilirlik
ilkelerine uygun bir personel mevzuatının üzerinde çalışılarak Meclisimizde
hazırlanmasını istiyoruz. 
Yüce
Meclisi saygıyla selamlarım. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
38’inci
maddeyi oylarınıza sunuyorum: Kabul edenler… Kabul etmeyenler... 38’inci madde
kabul edilmiştir. 
39’uncu
madde üzerinde 3 önerge bulunmaktadır. Önergeleri okutup aykırılık sırasına
göre işleme alıyorum. 
Türkiye Büyük Millet Meclisi Başkanlığına
Görüşülmekte
olan 144 sıra sayılı Bazı Kanunlarda ve 375 Sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 39’uncu maddesinin teklif
metninden çıkarılmasını arz ve teklif ederiz. 
 Ali
Öztunç  Erkan Aydın Mehmet Ali Çelebi 
 Kahramanmaraş
 Bursa  İzmir 
 Ahmet
Kaya  Nihat Yeşil Yaşar Tüzün 
 Trabzon
 Ankara  Bilecik
 Deniz
Yavuzyılmaz
 Zonguldak
BAŞKAN
– Komisyon önergeye katılıyor mu? 
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılamıyoruz Sayın Başkan. 
BAŞKAN
– Önerge üzerinde söz isteyen, Zonguldak Milletvekilimiz Sayın Deniz
Yavuzyılmaz. (CHP sıralarından alkışlar)
Süreniz
beş dakika. 
DENİZ
YAVUZYILMAZ (Zonguldak) – Sayın Başkan, değerli milletvekilleri; kanun
teklifindeki 64’üncü maddeye göre, kumarla etkin mücadele için kumar
oynayanlara verilen 100 TL’lik ceza 1.000 TL’ye çıkarılmaktadır. Yeter mi?
Yetmez. Neden? Çünkü vatandaşlarımız bir şekilde kumara yöneliyor; sebebi,
yasal yoldan oynatılan şans oyunlarının üzerindeki büyük şaibe. 
Bakın,
bir Türkiye rekoru: Yirmi üç yıldır aynı firma her yıl uzatma alarak Millî
Piyangodan ihale alıyor. Bu firma, Millî Piyango İdaresinin yazılımlarını
yapıyor, danışmanlık, müşavirlik hizmetleri veriyor, çekiliş ürünlerini satıyor
yani bir nevi çekilişleri yönetiyor. Bu firma, Sayıştay raporlarında bakın
nasıl geçiyor. Bir KİT Komisyonu üyesi olarak… Bakın, Millî Piyango İdaresi
Genel Müdürlüğüyle ilgili Sayıştay Raporu’unda deniyor ki: “Bu firma,
Amerika’nın Delaware eyaletinde Rhode Island’da tescil edilmiş olan ‘GTECH
Corporation’ adındaki Amerika merkezli bir firma.” Bu firma aynı zamanda 2016
yılının Ekim ayında unvan değişikliği yapıyor, “IGT Turkey” adını alıyor. IGT
yani International Game Technology.” 
Bu
silah ticareti gibi dünyada çok yüksek bir kâr oranı olan, hesaplanamayan ancak
hesaplanabildiği ölçüde 300-400 milyar euroluk bir piyasa. 1996 yılından
itibaren ilk beş yıllık ihalesini aldıktan sonra bu firma, her yıl otomatikman
yenilenen ihalesiyle birlikte, Millî Piyangonun çekilişlerini bir nevi yöneten
bir konuma geliyor. Bu konuyla ilgili yaptığımız araştırmaları derinleştirdik,
Meclisin arşivlerine girdik. Arşivlerinden yirmi yıl geriye giderek Başbakanlık
Yüksek Denetleme Kurulu raporlarını teker teker inceledik, sayfa sayfa
inceledik. Bu raporlara göre, 2001 yılında yetkililer, bu konuda oluşacak bir
tekelin Millî Piyango üzerine getireceği şaibe nedeniyle, bu tekeli kırmak için
TÜBİTAK ve HAVELSAN’a yetki veriyor. TÜBİTAK ve HAVELSAN 52 bin dolar bir bütçe
oluşturuyor, on altı haftalık bir çalışma programı yapıyor ve bu doğrultuda,
yazılımı yapacak olan personelle ilgili de bir altyapı oluşturuyor. 
Sonrası…
2008 yılına kadar TÜBİTAK ve HAVELSAN’ın yapmaya çalıştığı yerli ve millî
yazılım engelleniyor, yine bir lobi tarafından engelleniyor ve neticesinde de
2008 yılından sonra ne Başbakanlık Yüksek Denetleme Kurulu raporlarında ne
Sayıştay raporlarında TÜBİTAK ve HAVELSAN’la ilgili, bu konularla ilgili bir
yazılım çalışmasından bahsedilmiyor. Millî Piyango İdaresinin 2017 yılı
Sayıştay Raporu’nda deniyor ki: “İdarenin 1996 yılından beri, sayısal oyunlar
sistemi, oyun işletim sistemi yazılımını ve merkezî sistem donanımlarını aynı
firma üzerinden yürüttüğü, bu durumun idare açısından sakıncaları olduğu
aşikârdır. Bu nedenle, yapılacak ihalelerin rekabete açık hâle getirilerek
birçok firmanın ihaleye katılabilmesi temin edilmiş olacaktır.” Sayıştay bas
bas bağırıyor “Millî Piyango İdaresinin üzerinde büyük bir şaibe var.” diyor.
Millî Piyango İdaresinin yazılımını yerli ve millî yapmak yerine, yapılan
özelleştirmeyle birlikte bir konsorsiyum üzerinden yine yabancı şirket ortaklı
hâle getirdiniz.
(Mikrofon
otomatik cihaz tarafından kapatıldı)
BAŞKAN
– Buyurun.
DENİZ
YAVUZYILMAZ (Devamla) – Bu da ileride, aynı TÜRK TELEKOM’un ihalesinde olduğu
gibi fiyaskoyla sonuçlanmaya açıktır. Millî Piyango İdaresinin ve şans
oyunlarının üzerindeki büyük soru işaretlerini kaldırmak AKP Hükûmetinin
üzerinde bir borçtur. Aynı zamanda yazılımı yapan ve data on-line ürünlerini
satan firmalar hangi rakamların oynandığını, bu çekilişlerde hangi rakamlara
büyük ikramiyelerin çıkabileceğini, hangi rakamlara ise çıkmayarak kasaya
kalacağını da bilmektedir. Bu da milyar dolarlık Türkiye piyasası açısından
büyük bir tehlikedir ve Türkiye ekonomisinin de speküle edileceğinin en önemli
göstergelerinden bir tanesidir. Dolayısıyla bu konuyla ilgili tedbir alınması
ve ihalelerinin şeffaf bir şekilde yapılması büyük bir zarurettir.
Saygılar
sunuyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 144 sıra sayılı Kanun Teklifi’nin 39’uncu maddesinde geçen “yürürlükten
kaldırılmıştır” ibaresinin “bu madde ile yürürlükten kaldırılmıştır” olarak değiştirilmesini
arz ve teklif ederiz.
 Murat
Çepni Kemal Peköz Nuran İmir
 İzmir Adana Şırnak
 Zeynel
Özen Züleyha Gülüm Hüseyin Kaçmaz
 İstanbul İstanbul Şırnak
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan.
BAŞKAN
– Önerge üzerinde söz isteyen İzmir Milletvekilimiz Sayın Murat Çepni.
Buyurun.
(HDP sıralarından alkışlar) 
MURAT
ÇEPNİ (İzmir) – Teşekkürler Başkan.
Genel
Kurul ve değerli halkımız; bugün milyonlarca emekçiyi ilgilendiren asgari ücret
belirlemesi sürecindeyiz. Asgari ücretle yaşayan ve asgari ücrete yakın maaş
alan, çalışan 10 milyon işçi ve emekçi yaşanabilir bir ücret beklentisi
içerisinde. İşçi sınıfı kimseden yardım beklemiyor, kimseden sadaka beklemiyor,
kimseden hoşgörü beklemiyor; emeğinin karşılığını istiyor yani sermaye
tarafından el konulan emeğinin karşılığını istiyor, yüzde 1’in iktidarından
yüzde 99’un hakkını istiyor yani işçi sınıfı kendisinin olanı istiyor. 
Asgari
ücret, kapalı kapılar ardında, saray odalarında hesaplamaların değil, doğrudan
siyasi bir mücadelenin konusudur. Asgari ücret, toplumsal bir sözleşmedir; ülke
kaynaklarının, daha fazla kârdan başka tek bir derdi olmayan sermaye
çevrelerine mi yoksa üreten ve yaratan halka mı aktarılacağının göstergesidir,
meselesidir. Asgari ücret süreci, halktan vergilerle toplananların teşviklerle,
hortumlarla, yolsuzluklarla patronlara aktarılmasına karşı mücadelenin
sürecidir. 
Türkiye,
Avrupa’nın en düşük asgari ücrete sahip ülkelerinden bir tanesi. Asgari ücretin
yarısına yakını da vergi ve kesintilere gidiyor. Peki, hangi koşullarda asgari
ücret tartışmasındayız? Türkiye’de yüzde 1’lik kesim toplam zenginliğin yüzde
50’sine hükmediyor, gasbediyor; yüzde 99 ise sadece ve sadece yüzde 47’sine
ancak erişebiliyor ve AKP sürecinde büyüyen tek şey, bu makasın kendisi. Yani
AKP’li yıllarda zenginler daha zengin, fakirler daha fakir oldu. 
4
kişilik bir ailenin açlık sınırı 2.397 TL, yoksulluk sınırı ise 6.610 TL.
Birkaç kalemin son bir yıldaki zam oranlarına baktığımızda şunları görüyoruz
değerli arkadaşlar: Elektrik yüzde 44,2; doğal gaz yüzde 44, tütün ürünleri
yüzde 40; ulaşım, toplu taşıma yüzde 40; çay yüzde 32, şeker yüzde 16, köprü
geçiş ücretleri yüzde 47, yurt dışı harçları yüzde 33 oranında zam almış son
bir yılda. 
SALİH
CORA (Trabzon) – Fındık?
MURAT
ÇEPNİ (Devamla) – On iki aylık ortalamalara göre enflasyon yüzde 16,81
düzeyinde. TÜİK verilerine göre, ortalama gıda enflasyonu yüzde 22,5; ev eşyası
enflasyonu yüzde 22,77. Evet, işçi sınıfı ve emekçilerin karşı karşıya kaldığı
açlık ve yoksulluk tablosu tam olarak bu.
Asgari
ücret açısından dün ile bugün arasındaki farka baktığımızda yine enteresan,
çarpıcı rakamlara ulaşıyoruz. Bir emekçi maaşıyla 2004 yılında 23 çeyrek altın
alınırken 2019’da 9 adet çeyrek altın alınabiliyor. Yine, bir maaşıyla 2018’de
1.070 dolar alabilirken 2019’da 748 dolar alabiliyor. İşte, AKP’nin tozpembe
tablosu, gerçek ve hakikatler tam olarak bunlar. Evet, yolsuzluk ve savaş
siyaseti altında ölmemek için yaşamaya çalışan emekçiler ya kölelik
koşullarında çalışmakla ya da işsizlikle karşı karşıyalar; ya güvencesiz
çalışmakla ya da işsizlikle karşı karşıyalar; ya kendi canlarına kıyacaklar
çaresizlik içerisinde ya da kendilerine bu zulmü yaşatan kapitalist soygun
düzenine karşı mücadeleyi yükseltecekler. İşte bu koşullarda, bu görüşmelerde
DİSK’in asgari ücret talebi 3.200 TL. Evet, bugün asgari ücret, işte bu
tablonun üzerinde, yaşanabilir bir düzeyde olmalıdır. 
SALİH
CORA (Trabzon) – DİSK kendi çalışanlarına veriyor mu 3.200 lira?
MURAT
ÇEPNİ (Devamla) – Emek ve demokrasi güçleri bir dizi kentte miting düzenliyor.
“İnsanca yaşamak istiyoruz.” başlığı altında, işten çıkarmalar yasaklansın,
güvenceli emeklilik hakkı sağlansın, EYT’lilerin talepleri kabul edilsin,
İşsizlik Fonu işçilere verilsin, asgari ücret vergiden muaf tutulsun
talepleriyle 8 Aralıkta İstanbul’da, 21 Aralıkta Mersin’de, 22 Aralıkta
Diyarbakır’da ve 11 Ocakta İzmir’de bölge mitingleri düzenleniyor. 
Evet,
işçi sınıfı ve emekçiler ve tüm halklarımız tıpkı dünyanın dört bir tarafında
sınıf kardeşlerinin yaptığı gibi alanlara çıkmalı, iş, ekmek, özgürlük
mücadelesini yükseltmelidir.
Teşekkür
ediyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Bazı Kanunlarda ve 375 Sayılı Kanun Hükmünde Kararnamede Değişiklik
Yapılmasına Dair Kanun Teklifi’nin 39’uncu maddesinde yer alan “kaldırılmıştır”
ibaresinin “çıkarılmıştır” ibaresiyle değiştirilmesini arz ve teklif ederiz.
 Tuba
Vural Çokal Dursun Ataş Hasan Subaşı
 Antalya Kayseri Antalya
 Ayhan
Altıntaş Fahrettin Yokuş İmam Hüseyin Filiz
 Ankara Konya Gaziantep
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkanım.
BAŞKAN
– Önerge üzerinde söz isteyen Antalya Milletvekilimiz Sayın Tuba Vural Çokal.
(İYİ PARTİ sıralarından alkışlar) 
Süreniz
beş dakika.
TUBA
VURAL ÇOKAL (Antalya) – Sayın Başkan, değerli milletvekilleri; Genel Kurulu
saygıyla selamlıyorum.
Bu
torba kanun teklifinde, keyfîliğin önünü açacak, vatandaşların kişisel
verilerinin gizliliğinin çiğnenmesine neden olabilecek çok sıkıntılı maddeler
olduğunu açıkça görüyoruz. Mesela, 1700 sayılı Dahiliye Memurları Kanunu’nda
yapılan değişiklik planına göre, birinci sınıf memurların bu statülerini
kaybetmelerinde nihai karar yetkisi İçişleri Bakanına veriliyor. Ömürlerini
devlete hizmete adamış kişilerle ilgili nihai kararı bir siyasinin vermesi
kabul edilemez. Partisi ya da siyasi kimliği ne olursa olsun bir siyasetçiye
devletin tecrübeli memurları hakkında bu kararları alabilme yetkisini vermek
çok büyük bir yanlış olur; bu, devlet geleneğimizle bağdaşmaz. Birinci sınıf
devlet memurlarına bu unvanı, kendileri gibi tecrübeli devlet adamlarından
oluşan bir komisyonun vermesinin ve geri almasının doğru olduğunu düşünüyorum.
Bir
de Dernekler Yasası’yla ilgili madde var. 5253 sayılı Dernekler Kanunu’nun
23’üncü maddesi değiştirilerek derneklere, tüm üyelerini ve bunların kimlik
bilgilerini idareye bildirme zorunluluğu getiriliyor. Demokrasiyle
bağdaşmayacak, sivil toplum örgütlerine çok büyük zarar verecek bu maddenin
burada görüşülüyor olması bile abestir, sivil toplum kuruluşlarının ruhuna ve
varlık sebebine aykırıdır. Bu, zaten güçlükle ayakta duran sivil toplum
kuruluşlarının üye bulamamalarına neden olur. 
Bir
ülkenin sivil toplum kuruluşları ne kadar güçlüyse o kadar güçlüdür. Sivil
toplum kuruluşları hayatın içinde ne kadar fazla olursa, ülkenin sorunlarına ne
kadar fazla eğilirse ülkemiz daha yaşanabilir bir ülke olacaktır. Bizlere düşen
de sivil toplum kuruluşlarını desteklemek, onların sivil kalmalarını
sağlamaktır. Ancak bizler sivil toplumu güçlendirecek yasaları, sivil toplumların
bağımsızlıklarını teminat altına alacak çalışmaları yapmak yerine, sivil toplum
örgütlerinin yeni üye bulmalarını zorlaştıracak kanunları konuşuyoruz burada. 
Türkiye
Büyük Millet Meclisinin çok değerli üyeleri, bizler milletin vekilleriyiz,
önceliğimiz millet ve milletin sorunları olmalı. Bugün kadınlara seçme ve
seçilme hakkının verilmesinin yıl dönümü. Kadına seksen beş yıl önce bu hakları
veren bir devlet bugün kadın cinayetleriyle boğuşuyor. “Birini öldürecektim,
rahat öldüreceğim birini aradım.” diyen bir manyak elini kolunu sallaya sallaya
sokaklarda dolaşıyor, gencecik kızımızı katlediyor; biz burada “Hayatını
devlete adamış memurun elde ettiği bir sıfatı İçişleri Bakanı kaldırabilsin
mi?”yi tartışıyoruz. İnsanlar yokluktan, açlıktan, çaresizlikten kendi
evlatlarını, eşlerini öldürerek intihar ediyor; biz burada “Trafikte kimlerin
arabasında çakar olsun?”u tartışıyoruz. Asgari ücretliler perişan, çiftçi artan
maliyetler nedeniyle toprağını ekemeyecek hâlde, emekli pazara gitmektense
mezara gitmeyi tercih eder durumda, pazarda zamlanmayan ürün neredeyse yok;
bizler ise “Hangi yetkiyi verelim?”i oyluyor ve konuşuyoruz. Cumhurbaşkanına
hakaret edenlere karşı tavrınızı asayiş için de bekliyoruz. Adam elini kolunu
sallaya sallaya cezaevinden kaçmış, potansiyel suç makinesi; biz burada ülke
daha iyi olsun diye çalışan sivil toplum kuruluşlarının üyelerini fişlemeyi
konuşuyoruz. İstanbul’da, Ankara’da, Bursa’da, Gaziantep’te, Urfa’da, Hatay’da
hiç Türkçe konuşulmayan mahalleler var, aç kalsan Türkçe isteyerek ekmek
bulamayacaksın.
ABDULLAH
NEJAT KOÇER (Gaziantep) – Gaziantep’te öyle bir şey yok.
TUBA
VURAL ÇOKAL (Devamla) – Gidip gezin o zaman.
Haydi,
Suriyelileri “savaş” falan dediniz, doldurdunuz. Bu kadar Afgan’ın,
Afrikalının, Libyalının, Iraklının, İranlının elini kolunu sallaya sallaya bu
ülkeye gelmesi normal mi? Tabii ki değil. Eğitim diyoruz, devlet okullarının
yarısı tek kelime Türkçe konuşmayan göçmen çocuklarla dolu. Senin ülkene kaçak
giriş yapan, kimseye hesap vermeden yaşayan milyonlarca kişinin kaydını almayan
devlet, derneğe üye olanın kimlik bilgilerini bilmek istiyor. Sağlıkta
skandallar almış başını gitmiş, fıkra gibi bir ülke. Son dönemlerde
yaşadıklarımızı ancak fıkralarda görürüz. 
On
iki bin yıllık Dipsiz Göl’ü define aramak için devlet gözetiminde yok ettiniz.
Bunu başka bir ülkede ancak absürt bir komedi filminde görebilirsiniz, tabii
hayal eden bir senarist bulabilirseniz.
AKP
tarafından Meclise getirilen ve AKP oylarıyla Meclisten geçen yasayı aynı
zamanda AKP Genel Başkanı olan Sayın Cumhurbaşkanı Recep Tayyip Erdoğan veto
etti. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Çokal.
TUBA
VURAL ÇOKAL (Devamla) – Yüz binlerce kişinin sağlığını hiçe sayan bu yasayı
Meclise getiren arkadaşlar da yasayı veto ettiği için Cumhurbaşkanına teşekkür
etti. 
Ha,
bir de bebeğe tektaş yüzük takan müşavirler var bu ülkede. Hukuk olan bir
ülkede bu müşavire “Bu şatafatı nasıl yaşıyorsun, nasıl aldın, nasıl elde
ettin?” diye hesap sorarlar. Çok sevdiğim bir benzetmeyi buradan söylemek
istiyorum: “Bu ülke, emeklilikte yaşa takılanlardan sonra emeklerken tektaşa
takılan bebekleri bile gördü.” deyip Genel Kurulu saygıyla selamlıyorum. (İYİ
PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
39’uncu
maddeyi oylarınıza sunuyorum: Kabul edenler… Kabul etmeyenler… 39’uncu madde
kabul edilmiştir.
40’ıncı
madde üzerinde 3 önerge bulunmaktadır. Önergeleri aykırılık sırasına göre
okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 144 sıra sayılı Bazı Kanunlarda ve 375 Sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 40’ıncı maddesinin teklif
metninden çıkarılmasını arz ve teklif ederiz. 
 Ali
Öztunç  Erkan Aydın Mehmet Ali Çelebi
 Kahramanmaraş Bursa İzmir
 Yaşar
Tüzün Nihat Yeşil  Ahmet Kaya
 Bilecik Ankara
 Trabzon
 Özgür
Ceylan
 Çanakkale
BAŞKAN
– Komisyon önergeye katılıyor mu? 
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkanım. 
BAŞKAN
– Önerge üzerine söz isteyen Çanakkale Milletvekilimiz Sayın Özgür Ceylan. (CHP
sıralarından alkışlar) 
Süreniz
beş dakika Sayın Ceylan. 
ÖZGÜR
CEYLAN (Çanakkale) – Sayın Başkan, değerli milletvekilleri; 144 sıra sayılı Teklif’in
40’ıncı maddesi üzerinde grubum adına söz almış bulunuyorum. Bu vesileyle yüce
heyetinizi saygıyla selamlıyorum. 
Yasama
faaliyeti açısından AKP klasiğine dönüşen bir torbayla daha karşı karşıyayız.
Toplam 30 farklı kanun ve KHK’de -98 madde- değişiklik öngören teklifi
görüşüyoruz. Farklı alanlardaki düzenlemeleri sayısal çoğunluğunuza rağmen
böyle torbaya doldurarak aceleyle getirmenizdeki mantık izaha muhtaçtır. 
Değerli
milletvekilleri, Türk Silahlı Kuvvetlerinin neredeyse bütün hücrelerine yerleşen
FETÖ mensuplarının tertiplediği alçak darbe teşebbüsü sonrasında TSK’nin
yapısının baştan aşağıya değiştirilmesine tanıklık ettik. Bu kapsamda Jandarma
Genel Komutanlığı ve Sahil Güvenlik Komutanlığı alelacele Türk Silahlı
Kuvvetleri kadro ve teşkilat yapısından çıkarılarak silahlı bir genel kolluk
kuvveti statüsüne dönüştürüldü. Tabii, bu değişiklikler enine boyuna
tartışılmadığından, ölçülüp biçilmeden el yordamıyla yapıldığı için o günden bu
yana onlarca değişiklik yapılması gündeme geldi, gelmeye de devam ediyor. 
Değerli
milletvekilleri, üzerinde görüştüğümüz madde sebebiyle Türk Silâhlı Kuvvetleri
Personel Kanunu’nu inceleme fırsatı buldum. Evet, şu anda Silahlı Kuvvetler
bünyesinde görev yapan personelin arzu ettiği bir düzenlemeyi gerçekleştiriyoruz.

926
sayılı Türk Silâhlı Kuvvetleri Personel Kanunu’nda astsubaylıktan subaylığa
geçenler bakımından rütbe yaş hadlerinin yeniden tanzim edilmesini sağlamış
olacağız. Ancak ilginç olan nokta, milletimizin göz bebeği olan kurumun
personel kanununda 98 maddenin ek geçici madde ve onlarca ek maddeyle
düzenlenmiş olmasıdır. Bu durum bende TSK Personel Kanunu’nun Silahlı
Kuvvetlerin ve personelinin ihtiyaçlarına cevap verecek şekilde yeniden
yazılması ihtiyacı olduğu kanısını doğurmuştur. 
Değerli
milletvekilleri, Sahil Güvenlikten Jandarmaya, Emniyetten derneklere,
Suriyelilerden TBMM üyelerine, askerî gazinoların özelleştirilmesine kadar her
şeyin iç içe geçtiği bir teklif bu. 
Özelleştirme
deyince… Türkiye’nin özelleştirme yolculuğunda emekçiler açısından yaşamı
çekilmez kılan 24 Ocak Kararlarını milat olarak alabiliriz. O tarihten bu yana
iktidara gelen sağ siyasal çizgi çeşitli özelleştirme girişimlerinde
bulunmuştu. Şöyle ki: 1986 yılından 26 Ağustos 2019 tarihine kadar
gerçekleştirilen özelleştirme tutarı 70,3 milyar dolardır. Bu özelleştirmelerin
62 milyar dolarlık kısmı AKP iktidarları döneminde gerçekleştirilmiştir.
Cumhurbaşkanlığı 2020 bütçe gerekçesine göre, şu anda Millî Emlak Genel
Müdürlüğü devlete ait 7 bin taşınmazı satmak için ilana çıkarmış ve alıcı
beklemektedir. Devletin neyi varsa neyi yoksa üç otuz paraya birilerine
verilmiş ve elde edilen özelleştirme gelirleriyle de bu ülkenin yoksul, emekçi
yığınlarına yönelik dişe dokunur hiçbir yatırım yapılmamıştır.
“Kamu-özel
iş birliği” adı altında yürüttüğünüz müşteri garantili projelere 2018
bütçesinden 6,2 milyar, 2019 bütçesinden ise 9,7 milyar kaynak aktardınız. 2020
bütçesinde ise garanti ödemesi olarak ayrılan miktar 18,9 milyar TL olarak
görünüyor. Yani milletin büyük bir bölümü, kullanmadığı otoyol ve köprülere,
havalimanlarına ve uzak olduğu için gidemediği şehir hastanelerine bu parayı
ödeyecek. Kime ödeyecek bu milyarlarca lirayı? Ballı müteahhitlere ödeyecek,
hem de farkında bile olmadan. (CHP sıralarından alkışlar)
Ne
oldu da bu askerî gazinolara kadar elde avuçta ne varsa yandaşa satma ya da
kiralama gayreti içerisine düşüldü? Tank Palet Fabrikasından sonra sıra askerî
gazinolara da mı geldi?
Sayın
Genel Başkanım Kemal Kılıçdaroğlu 15 Temmuz şehit ve gazileri için toplanan
paraların nereye gittiğini her hafta soruyor. Henüz yetkililer konuya ilişkin
tatmin edici bir yanıt veremediler. Tutanaklara geçmesi açısından bir kez de
ben soruyorum: Türkiye Şehit Yakınları ve Gazileri Dayanışma Vakfı 15 Temmuz
şehit ve gazileri için toplam 309 milyon TL toplanmış mıdır? Toplanan bu para
nereye gitmiştir, hangi şehit ve gazimizin yakınına verilmiştir, açıklayın da
herkes öğrensin. 
Saygılarımla.
(CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Bazı Kanunlarda ve 375 Sayılı Kanun Hükmünde Kararnamede Değişiklik
Yapılmasına Dair Kanun Teklifi’nin 40’ıncı maddesinde yer alan “eklenmiştir”
ibaresinin “ilave edilmiştir” ibaresiyle değiştirilmesini arz ve teklif ederiz.
 İmam
Hüseyin Filiz Dursun Ataş Ayhan Altıntaş
 Gaziantep Kayseri Ankara
 Fahrettin
Yokuş Hasan Subaşı Aydın Adnan Sezgin
 Konya Antalya Aydın
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan.
BAŞKAN
– Önerge üzerinde söz isteyen Aydın Milletvekilimiz Sayın Aydın Adnan Sezgin.
(İYİ PARTİ sıralarından alkışlar) 
Süreniz
beş dakika Sayın Sezgin.
AYDIN
ADNAN SEZGİN (Aydın) – Sayın Başkan, değerli milletvekilleri; görüşmekte
olduğumuz madde, Jandarma Genel Komutanlığı bünyesinde görev yapmakta olan
astsubayların subaylığa geçişte tabi oldukları yaş haddini yeniden
düzenlemektedir. 
Astsubaylar
Türk Silahlı Kuvvetlerinin diğer asli unsurları gibi ordumuzun belkemiğidir.
Emekli Astsubaylar Derneği (TEMAD) astsubayları şöyle tanımlıyor: “Tankların,
uçakların, gemilerin, tüm silah ve sistemlerin bakımı, sevk ve idaresi
astsubaylardadır. Her bölgeden, etnik kökenden, ekonomik ve kültür seviyesinden
gelen Mehmetçikleri askerliğe hazırlamak onların görevidir. Mehmetçik’e en
yakın olan onlardır. Şehit düşen evladımızın cansız bedenini topraktan kaldıran
da onlardır.”
Ayrıca
hatırlamamız gerekir ki astsubaylarımız arasından çok sayıda şehit verdik, çok
sayıda gazimiz de var. 
Değerli
arkadaşlar, iç güvenlikte, asayişte, depremde, sel felaketinde, kargaşada,
karışıklıkta, terörde, ordunun her kademesinde ilk müdahaleyi astsubaylar
yapmaktadır. Astsubaylar, gerektiğinde subayın da vazifesini üstlenmektedir.
Dolayısıyla astsubay kadrolarının moral ve maddi imkânlar yönünden
kuvvetlendirilmesi, caydırıcılığımız, egemenliğimiz ve bağımsızlığımız
açısından önem taşımaktadır. Hâlihazırda muvazzaf olarak sayıları 100 binin üzerinde
olan astsubayların ve yüz binlerce emekli astsubay ailesinin yıllardır
çözülmemiş pek çok sorunu vardır. 
Düzenledikleri
bir imza kampanyasında astsubayların talepleri şöyle sıralanmıştır: Sayın
Cumhurbaşkanının 24 Haziran genel seçimlerinden hemen önce Kayseri Komando
Tugayında yaptığı bir konuşmada “Hayırlı olsun.” diyerek vadettiği göreve
başlangıç dereceleri sorunu henüz çözülmemiştir. Astsubaylar göreve başlangıç
derecelerinin yüksekokul mezunları için 9/2, fakülte mezunları için 8/1
olmasını talep etmektedir. Ayrıca, subaylara farklı isimler altında 6 farklı
tazminat verilmekteyken astsubaylar bu imkânlardan mahrum bırakılmaktadır.
İktidar bu konuyu da bir önceki seçimlerde, 2015 yılında seçim malzemesi yapmış
ama hiçbir adım atılmamıştır. Tazminatların astsubaylara da verilmesi Hükûmet
programına girmiş olmasına rağmen bu tazminatların on sekiz yılını dolduran
görevdeki astsubaylara ve emekli astsubayların tamamına verilmesi sözü hâlâ
yerine getirilmemiştir.
Astsubaylar
emekli olurken de mağdur edilmekte, çifte standarda maruz kalmaktadır.
Subaylara emekli maaşı bağlama oranı yüzde 70-85’ken astsubay, uzman erbaş ve
kıdemli binbaşı emeklilerine emekli maaşı bağlama oranı yüzde 40 ile 55
arasındadır. Ayrıca, uzman erbaşların kadro, 3600 ek gösterge ve 6000 sayılı
Kanun kapsamında 45-52 yaş haddi mağduriyetleri konusu da önemli bir sorundur.
Bu durum, Türk Silahlı Kuvvetlerinin bir aile olma kültürüne zarar vermektedir,
eşitsiz muameleye tabi tutulan sınıfların aidiyet duygusunu zedelemektedir. 
Astsubaylar,
geçtiğimiz yıllar içinde tüm kamu personeline yapılan sicil affının yüz
kızartıcı suç işlemeyen Türk Silahlı Kuvvetleri mensupları için de
uygulanmasını talep etmektedir. Astsubaylar kendilerine her seçimde vadedilen
haklı taleplerini Sayın Cumhurbaşkanına bizzat iletmek için defalarca randevu
istemelerine rağmen, bu talepleri cevapsız bırakılmıştır. 
Emekli
astsubaylar çok daha düşük eğitim düzeyine sahip işçi ve memur emeklilerinden
daha alt seviyede, hatta yoksulluk sınırının altında emekli maaşı almaktan
mustariptir. 2’nci dereceden emekli olan astsubaylar 3000 olan maaş ek
göstergelerinin diğer memurlara verilmesi düşünülen 3600 ek göstergeye
yükseltilmesini talep etmektedir. 
(Mikrofon
otomatik cihaz tarafından kapatıldı) 
BAŞKAN
– Tamamlayalım. 
AYDIN
ADNAN SEZGİN (Devamla) – Teşekkürler 
Ayrıca,
18 yaş altında astsubay sınıf okullarında geçen sürenin, fiilî hizmet
süresinden sayılabilmesi talebi bulunmaktadır. 
İktidarın
bu taleplere kulak vermesi ve yıllardır ihmal edilen, görmezden gelinen düzenlemelerin
gerçekleştirilmesi son derece önemlidir. 
Silahlı
Kuvvetlerimizdeki birlik ve beraberlik duygusunun perçinlenmesi ve iktidarın
yanlış dış politikası nedeniyle içinden geçmekte olduğumuz bu zor dönemde
yanlışların bütün yükünü çekmek zorunda kalan Türk Silahlı Kuvvetlerinin
motivasyonunun en canlı şekilde tutulabilmesi açısından iktidarı
astsubaylarımıza sahip çıkmaya davet ediyorum. 
Genel
Kurula saygılarımı sunarım. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 144 sayılı Kanun Teklifi’nin 40’ıncı maddesinde geçen “aşağıda” ibaresinin
“aşağıdaki şekilde” olarak değiştirilmesini arz ve teklif ederiz. 
 Züleyha
Gülüm Hüseyin Kaçmaz Kemal Peköz
 İstanbul Şırnak Adana
 Nuran
İmir Zeynel Özen
 Şırnak İstanbul
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkanım.
BAŞKAN
– Önerge üzerinde söz isteyen İstanbul Milletvekilimiz Sayın Züleyha Gülüm.
(HDP sıralarından alkışlar) 
Süreniz
beş dakika. 
EMRULLAH
İŞLER (Ankara) – “Aşağıda” ile “aşağıdaki”nin arasındaki farkı bir açıklarsanız
Sayın Vekilim, çok memnun olacağız gecenin bu saatinde. 
ZÜLEYHA
GÜLÜM (İstanbul) – Efendim?
EMRULLAH
İŞLER (Ankara) – Verdiğiniz önergenin sebebini de açıklarsanız çok memnun
olacağız.
ZÜLEYHA
GÜLÜM (İstanbul) – Dinlerseniz açıklayacağım, dinlemeyi öğrenirseniz iyi olur.
(AK PARTİ sıralarından gürültüler)
EMRULLAH
İŞLER (Ankara) – Dinleriz.
BAŞKAN
– Değerli arkadaşlar…
EMRULLAH
İŞLER (Ankara) - “Aşağıda” ile “aşağıdaki” arasındaki farkları bir açıklayın.
ZÜLEYHA
GÜLÜM (İstanbul) – Arkadaşlar, artık “iyi geceler” diyeceğim “merhaba”
diyemeyeceğim, arkadaşlarım “‘Merhaba’ de.” dediler ama iyi geceler artık yani.

Evet,
bu ülke çok iktidar gördü, sadece iktidarlar değil, darbeler de gördü, çok
zarar gördü, bu halk, çok baskı altında kaldı, zulüm altında kaldı ama bu
iktidar gibisini görmedi. Yani gerçekten bu iktidarın halka verdiği zararla,
geri dönüşümsüz yarattığı tahribatlarla, bu halk, hiçbir zaman diğer
iktidarlarda karşı karşıya kalmadı. Evet, bütün iktidarlar kapitalistti,
yoksullardan yana değildi, emekçilerden yana değildi ama halkı bu kadar yok
sayan, yoksulu bu kadar görmeyen, bu kadar zulmeden bir iktidar görmedi.
Halkın, gerçekten yarına, geleceğine olan umudunu yitirttiniz, en büyük kayıp
bu, umudu yitirttiniz. Hayatlarımızdan, yaşamlarımızdan emin olamadığımız bir
hayat dayatıyorsunuz. 
NİYAZİ
GÜNEŞ (Karabük) - Gözünüze dizinize dursun!
ZÜLEYHA
GÜLÜM (Devamla) - Dinlemeyi öğren!
Yarınımızın,
geleceğimizin ne olacağını bilmiyoruz, işsiz kalıp kalmayacağımızı bilmiyoruz,
zar zor koşullarda krediyle aldığımız evlerimizin elimizden gidip
gitmeyeceğinin kaygısıyla yaşıyoruz. Emeklilik, bir hayale dönüştü; başta
emeklilikte yaşa takılanlar olmak üzere mezarda emekliliği dayattınız. Eğer
ölmezsek de emekli olursak üç kuruş maaşla nasıl geçineceğimizi kara kara
düşünmek zorunda bırakıyorsunuz. 
SEMİHA
EKİNCİ (Sivas) – Kanunun çıkış tarihini söyler misiniz?
ZÜLEYHA
GÜLÜM (Devamla) – İş kazalarında ölüp ölmeyeceğimizin ya da tren kazalarında ya
da sokakta sizin yarattığınız şiddetle baş başa kalıp kalmayacağımızın
garantisi yok. Geleceğini göremeyen, yarını karanlık olan yoksullar olarak,
işsizler olarak, birden çok insan, sayısız insan intihar ediyor. Siz intihara
çözümü nasıl buluyorsunuz? Siyanürü yasaklayarak. Siyanürü yasaklayarak çözüm
falan üretilmez, intiharların kaynağına gitmek zorundasınız, bu da sizin
politikanız. Aslında intihar değil, sizin politikalarınız öldürüyor. 
Yargıya
güveni sıfırladınız, kimsenin umudu kalmadı adaletten, bir beklentisi yok.
Herkes gelip “Tanıdık bir hâkiminiz, bir savcınız var mı?” diye soruyor
avukatlara, haberiniz var mı? O da olmazsa, parası olan, gidiyor adaleti mafya
aracılığıyla arıyor. Yargının tekelini elinde bulundurduğunuzu, siyasi
davalarda kararı yargının değil, sizin verdiğinizi herkes biliyor. Yargıyı,
sesini çıkaranı, hak isteyeni susturma aracı hâline getirdiğinizi, yargıyla
istediğiniz gibi oynadığınızı da biliyoruz. 
Cezaevlerinde,
insanları oralara tıktığınız yetmiyor, bir de hasta mahpusları tahliye
etmeyerek onların ölümüne sebep oluyorsunuz. 
Kadına
yönelik erkek şiddetini daha fazla artırıyor, kadın cinayetlerinin, çocuk
istismarlarının önünü açıyorsunuz. Çocuk tecavüzcülerine af getirmek sizin
işleriniz. Uyguladığınız şiddet politikaları, sokaklarda, evlerde,
mahallelerde, yaşadığımız her alanda şiddeti daha da fazla artırıyor. 
Sosyal
devlet uygulamalarını tümüyle ortadan kaldırdınız. Evet, eskiden de çok fazla
yoktu ama bugün artık esamesi okunmuyor. Her şeyi parayla satın alınır hâle
getirdiniz; eğitimden sağlığa, barınma hakkına, havayı, suyu, her şeyi rant
alanı olarak görüyorsunuz. 
Doğayı
talan ediyorsunuz. Nerede bir ağaç görseniz, bir arazi görseniz “Acaba buraya
nasıl bir köprü yapsam?” “Buraya nasıl bir alışveriş merkezi diksem de nasıl
paralar kazansam?” diye bakıyorsunuz. Gözünüz paradan başka bir şey görmüyor. Yaşanacak
bir ülke bırakmadınız. 
KHK’lerle
insanları sivil ölümlere terk ettiniz. Hak, hukuk, adalet sizin lügatinizde
yok. İnsanların her ne kadar antidemokratik olsa da seçimlere olan güvenini
bile yerle bir ettiniz. Seçilenleri, sivil darbelerle, kayyumlarla
görevlerinden aldınız; halkın iradesini yok saydınız. Kürt sorununun demokratik
yollarla çözümü yerine savaşı, militarizmi dayattınız çünkü barış size
kaybettiriyordu. İnsanları birbirine düşman ettiniz. Komşuyu komşuya güvenemez
hâle getirdiniz, ihbarcılığı siz yaygınlaştırdınız. Hiçbir değer
tanımıyorsunuz, topluma da bu değersizliğinizi dayatıyorsunuz. 
Bu
ülkeye verdiğiniz zarar yetmedi, emperyalist hayalleriniz, Kürt düşmanı
politikalarınız sizi Suriye’ye müdahaleye götürdü. Yetmedi, göçmenleri kendi
iktidarınızın aracı hâline getirdiniz. Göçmenleri Avrupa Birliğine tehdit
olarak kullanıyorsunuz. 
(Mikrofon
otomatik cihaz tarafından kapatıldı) 
EMRULLAH
İŞLER (Ankara) – Önergeyle ilgili bir kelime etmedin daha. Hani açıklayacaktın?

BAŞKAN
– Tamamlayın. 
ZÜLEYHA
GÜLÜM (Devamla) – “Kapıları açarsak altı ay dayanamazsınız, hükûmetleriniz
düşer.” diyerek aslında göçmenleri insan olarak görmediğinizi, politikanızın,
iktidarınızın bir aracı olarak gördüğünüzü çok açıkça beyan ediyorsunuz. Bunlar
da yetmedi, Afrin’i işgal ettiniz, Kuzeydoğu Suriye’yi işgal ettiniz; yetmedi,
şimdi de Libya’da emperyalist hayallerinizi gerçekleştirmeye çalışıyorsunuz.
(AK PARTİ sıralarından gürültüler) 
ABDULLAH
NEJAT KOÇER (Gaziantep) – İşgal değil, hayır; terörle mücadele yapıyoruz! 
NİYAZİ
GÜNEŞ (Karabük) – Arkalarına bakmadan kaçtılar. 
ZÜLEYHA
GÜLÜM (Devamla) – Dinleyin, dinleyin. (AK PARTİ sıralarından gürültüler) 
BAŞKAN
– Tamamlayın Sayın Gülüm. 
Buyurun.

EMRULLAH
İŞLER (Ankara) – Önergeyle ilgili konuşacaktın, ne oldu Sayın Vekil? 
İLYAS
ŞEKER (Kocaeli) – Kanunla ilgili ne konuştunuz siz? 
ZÜLEYHA
GÜLÜM (Devamla) – Evet, şunu çok iyi bilin ki… 
İLYAS
ŞEKER (Kocaeli) – Önergeyle ilgili ne söylediniz? 
BAŞKAN
– Arkadaşlar, lütfen sükûnetle dinleyelim. 
İLYAS
ŞEKER (Kocaeli) – Hayır, önergeyle ilgili ne söylediler, ona göre oy
kullanacağız. Bir şey söylesin ki ona göre oy kullanalım! 
ZÜLEYHA
GÜLÜM (Devamla) – Evet, geri dönülmez tahribatlar yaratmış olsanız da bu ülkede
siz kaybediyorsunuz, gidicisiniz. 
BURHAN
ÇAKIR (Erzincan) – Bölücü sensin! 
ZÜLEYHA
GÜLÜM (Devamla) – Evet, yarattığınız tahribatı düzeltmek zor olacak ama
halklarımız, kadınlar, emekçiler, yoksullar bilsin ki Halkların Demokratik
Partisi var, onun devrimci yoldaşları var, mücadele eden insanlar var ve birlikte
kazanacağız. (HDP sıralarından alkışlar, AK PARTİ sıralarından gürültüler) 
ABDULLAH
NEJAT KOÇER (Gaziantep) – Terör var, PKK var! 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
40’ıncı
maddeyi oylarınıza sunuyorum: Kabul edenler… Kabul etmeyenler… 40’ıncı madde
kabul edilmiştir. 
Buyurun
Sayın Özkan. 
CAHİT
ÖZKAN (Denizli) – Sayın Başkan, hatibin kürsüden yaptığı “Kürt düşmanı
politika” ithamını asla kabul etmiyoruz, reddediyoruz. Bunu defaatle açıkladık,
Türkiye kamuoyu, aziz milletimiz biliyor. Tekrar açıklamayı, tekrar ifade
etmeyi gereksiz görüyorum.
Teşekkür
ediyorum. (AK PARTİ sıralarından alkışlar) 
BAŞKAN
– Değerli milletvekilleri, 41’inci madde üzerinde 3 önerge bulunmaktadır.
Önergeleri okutup aykırılık sırasına göre işleme alıyorum: 
Türkiye Büyük Millet Meclisi Başkanlığına
Görüşülmekte
olan 144 sıra sayılı Bazı Kanunlarda ve 375 sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 41’inci maddesinin, teklif
metninden çıkarılmasını arz ve teklif ederiz.
 Ali
Öztunç Erkan Aydın Mehmet Ali Çelebi
 Kahramanmaraş Bursa İzmir
 Ahmet
Kaya Nihat Yeşil Yaşar Tüzün
 Trabzon Ankara Bilecik
 Necati
Tığlı
 Giresun
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan.
BAŞKAN
– Biraz sessiz olalım değerli arkadaşlarım. Bugün biraz sabırlı olacağız,
lütfen sükûnetimizi koruyalım. 
Önerge
üzerinde söz isteyen Giresun Milletvekilimiz Sayın Necati Tığlı.
Buyurun
Sayın Tığlı. (CHP sıralarından alkışlar)
NECATİ
TIĞLI (Giresun) – Sayın Başkan, değerli milletvekilleri; öncelikle hepinizi
saygıyla, sevgiyle selamlıyorum. 
Türk
kadını, erkeklerle eşit olduğunu seksen beş yıl önce tüm dünyaya duyurmuşken,
maalesef bugün, gördüğü şiddetle, tecavüzle ve cinayetle anılıyor. Türk kadını,
2000’li yıllarla birlikte hızla artan kadın cinayetleri karşısında, 6284 sayılı
Ailenin Korunması ve Kadına Karşı Şiddetin Önlenmesine Dair Kanun ve İstanbul
Sözleşmesi’ne rağmen korunamıyor. Yani kanun var ama uygulayan yok, sözleşme
var ama uyan yok.
Eğer
kanun ve sözleşme uygulanmış olsaydı, Eskişehir’de Ayşe Tuba Arslan, eski eşi
tarafından satırlı saldırıya uğramayacak ve günlerce komada kaldıktan sonra
ölmeyecekti. Ayşe Tuba Arslan, gördüğü şiddetten ve uğradığı tecavüzden
kurtulabilmek için tamı tamına 23 defa suç duyurusunda bulunmuş ama şikâyetler
delil yetersizliği nedeniyle takipsizlikle sonuçlanmıştır yani delil yokmuş. Ne
delili arıyoruz? Ne delili arıyoruz, bunu bir düşünmeliyiz değerli
milletvekilleri. Kadının ifadesinden daha önemli hangi delil olabilir ki?
Geçtiğimiz
gün Adalet Bakanı Abdulhamit Gül “İhmaller yapıldı. Ayşe Tuba Arslan aramızda
olabilirdi. Adalet, kapısına gelen kadının feryadına sessiz kalamaz, kulağını
kapatamaz. Bu feryadı duymayan uygulama incelenmektedir.” dedi. Ama unuttuğu
şuydu: Bunları söylemekle cinayetler engellenmiyor. Cinayetleri engellemenin
tek yolu kanunları uygulatmaktır. O kanunları uygulatacak olan, Adalet
Bakanıdır ama o Adalet Bakanı, bu Adalet Bakanı değildir. Bu açıklamalara göre,
görevini yapamadığını kabul eden Adalet Bakanı bence istifa etmelidir.
Bir
de iktidar temsilcilerinin 6284 sayılı Kanun ve İstanbul Sözleşmesi için
söyledikleri akla zarar sözler var. Her fırsatta “Kadına yönelik şiddet,
küresel bir sorun.” dediniz ama bu sorunun çözülmesi için hiçbir şey
yapmadınız. Batı menşeli sözleşmeyi ölçü almadığınızı belirterek “İstanbul
Sözleşmesi nas değildir, bizim için ölçü değildir.” dediniz ve bunları
söylerken, kadınlar erkekler tarafından öldürülmeye devam etti. 
Kıymetli
milletvekilleri, kadına şiddetin “ama”sı, “fakat”ı olmaz, olmamalı. Yılın ilk
on bir ayı en az 422 kadın öldürüldü ve en az 151 kadın cinsel saldırıya
uğradı. Bunları duymak istemiyorsanız, 6284 sayılı Kanun ve İstanbul Sözleşmesi
harfiyen uygulanmalıdır ve sağda solda 6284 sayılı Kanun’un kaldırılması için
yürütülen saçma sapan kampanyalara Dur denilmelidir.
Sizlere
Berfin Özek’i de hatırlatmak istiyorum. 19 yaşındaki Berfin Özek, asitli
saldırıya uğradı; her ameliyatında ölümle burun buruna geliyor, yüzü
tanınmayacak hâlde, bir gözü hiç görmüyor, diğeri de kötü ama savcılık,
saldırgan için kasten yaralamadan ceza istiyor. Ve Ceren Özdemir: Katilin on
dört yıl önce de 1 çocuğu öldürdüğü, on üç yıl boyunca kaçtığı, geçen sene de
hırsızlık yaparken yakalandığı ortaya çıktı. Bu ülkede Ceren, sorumsuzluk
yüzünden öldü, ihmal yüzünden öldü. Ceren Özdemir “Doğum günümde hediye
almayın, beni unutmayın yeter.” demişti. 6 Aralık, onun doğum günü: Ceren, seni
unutmayacağız, unutturmayacağız. 
Kadına
yönelik şiddetin, taciz ve cinayetlerin önüne geçmek istiyorsanız kadınlara
yönelik şiddeti engelleyeceksiniz, şiddet mağdurlarını koruyacaksınız,
suçluların cezalandırılması için iyi hâl uygulamalarını ortadan kaldıracaksınız.
Unutmayın, toplumsal cinsiyetin dayattığı roller şiddeti doğurur. Bu şiddeti
önlemek ve şiddet mağdurlarını korumak, devletin en asli görevidir. Kadın
haklarıyla ilgili sorunları çözmeden bu ülkenin beli doğrulmaz.
Bu
vesileyle, kadınlarımızın kazandığı seçme ve seçilme hakkının yıl dönümünde
Zübeyde Hanım’ı, Gördesli Makbule’yi, Halide Edib Adıvar’ı, Erzurumlu Kara
Fatma’yı, Şerife Bacı’yı, Sabiha Gökçen’i, Türkan Saylan’ı ve... 
(Mikrofon
otomatik cihaz tarafından kapatıldı) 
NECATİ
TIĞLI (Devamla) – Hemen bitiriyorum Sayın Başkanım.
BAŞKAN
– Tamamlayın Sayın Tığlı. 
NECATİ
TIĞLI (Devamla) - ...daha birçok cumhuriyet aydını Türk kadınını rahmetle
anarken tüm kadınlarımızın 5 Aralık Dünya Kadın Hakları Günü’nü kutluyor, Genel
Kurulu saygıyla selamlıyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte
olan Bazı Kanunlarda ve 375 Sayılı Kanun Hükmünde Kararnamede Değişiklik
Yapılmasına Dair Kanun Teklifi’nin 41’inci maddesiyle değişiklik yapılmakta
olan 2918 sayılı Kanun’un 5’inci maddesinin birinci fıkrasında yer alan (h)
bendinin kanun metninden çıkarılmasını arz ve teklif ederiz. 
 Ayhan
Erel İmam Hüseyin Filiz Dursun Ataş 
 Aksaray Gaziantep Kayseri
 Ayhan
Altıntaş Hayrettin Nuhoğlu
 Ankara İstanbul
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan.
BAŞKAN
– Önerge üzerinde söz isteyen Aksaray Milletvekilimiz Sayın Ayhan Erel. (İYİ
PARTİ sıralarından alkışlar) 
Süreniz
beş dakika Sayın Erel.
AYHAN
EREL (Aksaray) – Sayın Başkanım, değerli milletvekilleri, yüce Türk milleti;
görüşülmekte olan kanun teklifinin 41’inci maddesi üzerinde partim İYİ PARTİ
adına söz almış bulunmaktayım. Hepinizi gönülden selamlıyorum. 
Görüşülmekte
olan Bazı Kanunlarda ve 375 Sayılı Kanun Hükmünde Kararnamede Değişiklik
Yapılmasına Dair Kanun Teklifi’nin 41’inci maddesinde, değişiklik yapılmakta
olan madde 5’in (h) bendiyle kanunun metnine “sürücü sicili” diye kavram
yerleştirilmiştir. Hukuk sisteminde böyle bir kavram mevcut olmayıp kanunun
“Tanımlar” bölümünde de bir açıklama getirilmemiştir. Ehliyet alımında
sürücülerin hangi mahrem bilgilerinin sürücü sicili adına talep edileceği belli
değildir. Ayrıca, İçişleri Bakanlığına bu sicilde yer alan bilgileri yasal
istisnalar hariç paylaşabilme yetkisi verilmektedir. Bu verilerin kime, hangi
şartlarda, hangi sınırlılıkta verileceği belli değildir. Bu, özel hayatın
gizliliği ve kişisel verilerin korunması anlayışına karşı, vatandaş açısından
büyük sıkıntılar doğurmaktadır. Bu kapsamda, maddenin kanun metninden
çıkarılmasını talep etmekteyiz. 
Başta
Sayın Genel Başkanımız, eşim, kızım olmak üzere bütün kadınlarımızın Dünya
Kadın Hakları Günü’nü kutluyorum. Bilimsel ve teknolojik ilerlemenin mimarları
olan, bilim ve teknolojiyle ülkemizi kalkındıracak, fikirleriyle her daim
üretkenlik gösteren, farklı çalışmalar ve projelerle, bilgi ve becerilerle hayatımıza
verimlilik katan başta oğlum, kızım olmak üzere, 5 Aralık Mühendisler Günü’nü
kutluyorum. 
Aynı
zamanda, bugün Dünya Toprak Günü. Yaşanabilir bir dünya için bütün
zenginliklerin en büyük kaynağı olan topraklarımızı, Âşık Veysel’in gönül
gözüyle gördüğü, “Benim sadık yârim kara topraktır.” dediği dizelerinde
insanoğlu için toprağın önemini vurguladığı gibi, çoraklaştırmadan, yok
olmasına fırsat vermeden, el ele vererek korumalıyız. Atatürk “Toprak o kadar
cömert ki, dökülen her damla, alın terinin karşılığını verir.” buyurmuştur.
Sağlıklı yaşam için sağlıklı topraklara ihtiyacımız vardır. 
Bugün,
aynı zamanda, Dünya Gönüllüler Günü’dür. Gönüllü olarak ülkemizin çeşitli
alanlarında gönülle hizmet eden tüm gönüllüleri ben de gönülden selamlıyorum. 
Değerli
Başkan, kıymetli milletvekilleri; ben Aksaray’dan yolculuğumu mümkün olduğunca
kara yoluyla, otobüsle yapmaktayım. Otobüsle geldiğimde otobüsçüye “Falan
yerden niye gitmiyorsunuz?” dediğimde bana, sabah 06.00 ile 10.00 arasında,
öğleden sonra da 16.00 ile 22.00 arasında Gölbaşı’ndan Çevre Yolu’na girmek
zorunda olduklarını, eğer Çevre Yolu’na girmeyip Mevlâna Bulvarı’ndan, Konya
yolundan gelirlerse çok büyük cezalarla karşı karşıya geldiklerini beyan
etmiştir.
Şimdi
ben buradan, Ankara’da kim düzenlemeyi yapıyorsa -İl Trafik Komisyonu mu bu
düzenlemeyi yapıyor, Valilik mi yapıyor, İçişleri Bakanlığı mı yapıyor- bu
yetkilileri ve ilgilileri uyarıyorum. Zaten kamyoncular, otobüsçüler
hayatlarını zor şartlarda devam ettirme çabası içindeler. Bir otobüste ancak
20-25 yolcu olursa masrafını karşılıyor. Sizler çakarlı araçlarınızla, özel
şoförlerinizle, Mercedeslerinizle yolculuk yaptığınız için bunların çilesini
bilemiyorsunuz. Bir gün otobüsle yolculuk yapar, bu arkadaşlarımızı dinlerseniz
çektikleri çileyi görürsünüz. Yani 25 yolcuyla anca masrafını karşılayan bir
otobüsü siz, bir de 45 kilometre gidiş, 45 kilometre de dönüş, yaklaşık 80-90
kilometre bir yol masrafına mecbur ederseniz zaten kazanamazsınız. 
Yani
Ankara trafiğini binlerce araç tıkamıyor da sadece güneyden gelen, o da belli
saatlerde gelen 5-10 tane otobüs mü tıkıyor? Bunu sizlerin takdirinize
bırakıyorum. Lütfen, kamyonculardan, otobüsçülerden elinizi ayağınızı çekin.
Kimse bu çok bilmiş kişiler, bu düzenlemeyi lütfen ortadan kaldırsınlar. Hem
zaman kaybı var hem araçların yakmış olduğu akaryakıt kaybı var hem de
görevine, işine veya hastaneye zamanında yetişmek isteyen insanların sinir
sistemi bozulmaktadır. 
Yine,
bu otobüsçülerimizin, kamyoncularımızın İstanbul’da Yavuz Sultan Selim Köprüsü’nden
geçişe zorlanmaları da bunlar için ayrı bir ızdırap konusudur. 
(Mikrofon
otomatik cihaz tarafından kapatıldı) 
BAŞKAN
– Tamamlayalım.
AYHAN
EREL (Devamla) – Siz, Yavuz Sultan Selim Köprüsü’nde garanti parasını çıkarmak
için bula bula garip otobüsçüleri, bula bula garip kamyoncuları mı buldunuz?
Mercedes’i olanları, Audi’si olanları -modeller aklıma gelmiyor- milyarlarla
ifade edilen araçları olanları o köprüye zorlamıyorsunuz da kamyoncuları,
otobüsçüleri niye zorluyorsunuz? Lütfen, elinizi vicdanınıza koyun, geçim
derdinde olan insanlar ile keyif derdinde olan insanları birbirinden ayırın
diyorum, yüce heyetinizi sevgiyle, saygıyla selamlıyorum. (İYİ PARTİ
sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 144 sıra sayılı Kanun Teklifi’nin 41’inci maddesinde geçen “aşağıdaki
şekilde” ibaresinin “aşağıda belirtilen şekilde” olarak değiştirilmesini arz ve
teklif ederiz. 
 Semra
Güzel Nuran İmir Kemal Peköz
 Diyarbakır Şırnak Adana
 Zeynel
Özen Hüseyin Kaçmaz
 İstanbul Şırnak

BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan.
BAŞKAN
– Önerge üzerinde söz isteyen Diyarbakır Milletvekilimiz Sayın Semra Güzel.
(HDP sıralarından alkışlar)
Süreniz
beş dakika. 
SEMRA
GÜZEL (Diyarbakır) – Teşekkür ediyorum Sayın Başkan.
Değerli
milletvekilleri, söz konusu kanun teklifinin 41’inci maddesinde yer alan 2918
sayılı Karayolları Trafik Kanunu’nun 5’inci maddesinin değiştirilmesine dair
söz almış bulunmaktayım. Madde, trafikteki idari işlemlerin Emniyet ve Jandarma
tarafından yapılmasından kaynaklı, madde isminin ve görev yetkisinin İçişleri
Bakanlığı olarak değiştirilmesini öngörüyor. Bu ülkede her şey zaten ya
Cumhurbaşkanlığına ya da İçişleri Bakanlığına bağlı, memleketin ne yapacağına,
yurttaşın nasıl yaşayacağına bu iki kurum karar veriyor. Bu da demokrasinin
değil, tekçi anlayışın bir sonucudur. Son dönemlerde ayyuka çıkan gözaltı ve
tutuklamalar da bunu çok net gösteriyor. Bu ülkeye resmen bir suç mahalliymiş
gibi davranılıyor. Öyle ki artık bir karakol ve hapishane ülkesi hâline geldik,
her yıl yeni cezaevleri yapılıyor. 
Değerli
milletvekilleri, bu ülkede her gün onlarca insan gözaltına alınıp
tutuklanıyorsa bu Hükûmetin durup bir düşünmesi lazım. İktidara göre, sokaktaki
her 2 insandan 1’i suç zanlısı. Tabii, durum HDP olunca tutuklamaların sayısını
Hak getire, birer birer değil, onar onar değil, yüzer yüzer gözaltına alınıp
tutuklanıyor HDP’liler. Bir ayda 350 HDP’li gözaltına alındı. Temmuz 2016
tarihinden beri en az 16 bin kişi gözaltına alınmış, 4.904 kişi tutuklanmıştır.
Bunlar genel merkezimizin ulaşabildiği rakamlar tabii. Gözaltıları ve
tutuklamaları o kadar çok yapıyorsunuz ki bazen takip etmek dahi imkânsız hâle
geliyor. Mahkeme, bırakılan arkadaşlarımıza, bir hafta sonra itirazla tekrar
tutuklama kararı veriyor. Tutuklama gerekçelerinin hepsi de arkadaşlarımızın
yürüttükleri siyasi parti faaliyetleri, bu ülkenin yasalarına göre kurulmuş,
tüzükleri, çalışma yöntemleri yasal, meşru olan parti faaliyetleri.
Değerli
milletvekilleri, Van’da, Batman’da, Diyarbakır’da, Antep’te kadınlar KJA
aktivisti olduğu için gözaltına alındı ve ertesi gün, yandaş medya “KJA Terör
Örgütü” diye manşet yaptı. KJA, kamusal alanda kadın hakları için mücadele
eden, kadına yönelik şiddete, tacize, tecavüze karşı politikalar üreten, farklı
kesimlerden birçok kadının kendini içerisinde bulduğu özgün ve özerk bir
platformdur; neye dayanarak terör örgütü olarak anılıyor ve iddianamelere böyle
konuluyor? 
Yine,
Diyarbakır’da merkezi bulunan, kamuoyuna açık faaliyet yürüten birçok kurumun,
Kürt aydınının ve politikacının içerisinde yer aldığı DTK faaliyetleri yürütmek
suç kapsamına alınıyor. Geçtiğimiz hafta birçok ilde onlarca kişi, DTK
faaliyetleri gerekçesiyle gözaltına alındı. DTK, yasal zeminde kurulmuş ve
meşrudur, Eş Başkanlarının ikisi de bu Meclisin birer milletvekilidir. Bugün,
iddianamelere giren DTK, Anayasa çalışmaları kapsamında 2012’de Meclis Başkanı
olan Cemil Çiçek tarafından bizzat resmî bir şekilde Meclise davet edildi ve bu
resmî davetiye ve DTK’nin Meclise sunduğu somut öneriler hâlâ mevcut. 
Şu
an tutuklu olan önceki dönem Milletvekilimiz İdris Baluken DTK’nin organize
ettiği demokratik özerklik tartışmalarının yapıldığı bir toplantıya eski MİT
Müsteşarıyla beraber katıldı. Şimdi, bütün bunlar olmamış gibi, DTK
faaliyetleri suç sayılıyor, gözaltı ve tutuklamaya gerekçe yapılıyor. Bu ülkede
suç işleyen birileri var ise o da kendi iktidarına muhalif olanları terörize
eden ve hapishanelere kapatarak sindirmeye çalışan iktidardır. Kadınları,
halkın sorunları için bir araya gelen, politika üreten kurumları bu şekilde
kriminalize etmenize izin vermeyeceğiz. Şunu çok net bir şekilde ifade
ediyoruz: Aldığınız her bir gözaltı ve tutuklama kararı, bizlerin değil,
sizlerin meşruluk sorunudur. Bizim halk nezdinde bir meşruluk sorunumuz yok,
son yıllarda yapılan her seçim bize bunu gösterdi. Fakat bu ülkenin en karanlık
işlerine bulaşmış, yolsuzlukla halkı açlığa mahkûm etmiş, savaş kararı vermiş,
hukuku askıya almış, seçilmişi tanımayıp yerine kayyum atamış bu Hükûmetin
meşruluk sorunu vardır. 
Değerli
milletvekilleri, yüz yıldır Kürtler, demokrasi mücadelesi verenler kriminalize
edildi ve katledildi. 90’larda 17 bin insan faili meçhul cinayetlerle
katledildi, binlerce insan gözaltında, cezaevlerinde işkenceyle öldürüldü, yüz
binlercesi ise gözaltına alındı. Köyü yakılmayan insan kalmadı, şimdi ise şehirler
bombalanıyor. Üç gün önce Tel Rıfat’ta gerçekleştirilen saldırıda 8’i çocuk 10
sivil katledildi. Bölgeye huzur götüreceğini söyleyen Hükûmet, 9 Ekimden bu
yana kaç sivilin yaşamını yitirdiğini biliyor mu? Biz söyleyelim o zaman: En az
130 sivil katledildi. Bizler çatışmanın hiçbir şekilde çözüm olmayacağını
defalarca söyledik ve bu yüzden de tezkereye “hayır” dedik. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Güzel.
SEMRA
GÜZEL (Devamla) – Değerli milletvekilleri, sivil ölümleri savaş suçudur ve
düşman hukukunun bir sonucudur. Daha önce de Birleşmiş Milletler bu konuda
uyarmış ve Türkiye’nin destek verdiği gruplar tarafından da gerçekleştirilen
sivillere yönelik infazların savaş suçu olarak kabul edileceğini ve Ankara’nın
bundan sorumlu tutulacağını söylemişti. Biz de buradan, gelin, yıllardır
uyguladığınız bu savaş politikalarından vazgeçin diyoruz ve tutuklama,
katletme, cezasızlık politikasıyla hiçbir yere varılamayacağını söylüyoruz. 
Teşekkür
ederim. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
41’inci
maddeyi oylarınıza sunuyorum: Kabul edenler... Kabul etmeyenler… 41’inci madde
kabul edilmiştir. 
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan. 
CAHİT
ÖZKAN (Denizli) – Sayın Başkan, hatibin kürsüden yapmış olduğu ithamları
reddediyoruz. Türkiye'nin Kürt sorunu yoktur. Kürt vatandaşlarımız bu ülkenin
eşit vatandaşıdır, yurttaşıdır. 
NURAN
İMİR (Şırnak) – Türkiye'nin AKP sorunu vardır, AKP. 
CAHİT
ÖZKAN (Denizli) – Türkiye'nin terör sorunu vardır. Terörle mücadeleye yılmadan,
yorulmadan devam ediyoruz. 
SEMİHA
EKİNCİ (Sivas) – Onların Türklerle sorunu var. 
BAŞKAN
– 42’nci madde üzerinde 2 önerge bulunmaktadır. Önergeleri aykırılık sırasına
göre okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 144 sıra sayılı Bazı Kanunlarda ve 375 Sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 42’nci maddesinin teklif
metninden çıkarılmasını arz ve teklif ederiz. 
 Ali
Öztunç  Erkan Aydın Mehmet Ali Çelebi 
 Kahramanmaraş
 Bursa  İzmir 
 Ahmet
Kaya  Nihat Yeşil Yaşar Tüzün 
 Trabzon Ankara
 Bilecik
 Müzeyyen
Şevkin 
 Adana

 BAŞKAN
– Komisyon önergeye katılıyor mu? 
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan. 
BAŞKAN
– Önerge üzerinde söz isteyen, Adana Milletvekilimiz Sayın Müzeyyen Şevkin.
(CHP sıralarından alkışlar)
Süreniz
beş dakika Sayın Şevkin. 
MÜZEYYEN
ŞEVKİN (Adana) - Sayın Başkan, değerli milletvekilleri; yüce Meclisi saygıyla
selamlıyorum. 
Evet,
sabah yapılan konuşmalarda İstanbul Sözleşmesi’yle iftihar edildiği ifade
edildi. Evet, biz de gerçekten İstanbul’da kadına yönelik şiddete dair böyle
bir sözleşmenin imzalanmış olmasından iftihar ediyoruz ama iftihar etmediğimiz
bir şey var ki o da kadın cinayetlerinin azalacağı yönünde bir eğilim olması
beklenirken bu İstanbul Sözleşmesi’nden sonra, ne yazık ki kadına yönelik
şiddet ve cinayet yüzde 1.400 artmıştır. Demek ki anlaşmaları sadece imzalamak
ya da kanunları yapmak yeterli olmuyor. 
Evet,
Ayşe Tuba Arslan 23 kez bildirim yapmış olmasına rağmen eşiyle yani celladıyla
uzlaşma yapması konusunda devlet baba önayak olmaya çalışmıştır ve ne yazık ki
celladı canını almıştır Ayşe Tuba Arslan’ın. Yine, Güleda Cankel erkek
arkadaşından ayrılmak istediği için tam on yedi saat işkenceye maruz kalıyor
arkadaşlar. Komşular şikâyet ediyor, zanlı gözaltına alınıyor. Ama ne beklenir?
Bizim kızımız da orada olabilirdi değerli milletvekilleri. Hepimizin evlatları
var, bizim çocuğumuz da orada olabilirdi. On yedi saat işkence gören o kızımıza
“Şikayetçi misin?” diye soruyor devlet baba ve zanlı serbest bırakılıyor. 3 kez
kaçma eğiliminde bulunmasına rağmen bu kızımız da ne yazık ki hayatını
kaybediyor. 
Yine,
son olarak, Ceren Özdemir, ne yazık ki, çocuk katili olan bir cani tarafından
öldürülüyor, 20 yaşında hayata veda ediyor. 
Arkadaşlar,
yine, Şule Çet davasında bu kadar sivil toplum örgütü, bu kadar partililer
sahip çıkmış olmasa herhâlde bu cezayı da almazdı. Ağırlaştırılmış müebbet
hapis verilmesi gerekirken Şule Çet’in zanlısına iyi hâlden dolayı -nasıl
oluyorsa artık o iyi hâl, bir katilin iyi hâli nasıl oluyorsa- müebbet hapis
veriliyor. 
Evet,
değerli milletvekilleri, Albert Camus diyor ki: “Bir ülkeyi tanımak istiyorsan
orada insanların nasıl öldüğüne bakacaksın.” Herhâlde bizim ülkemize uyarlarsak
“Nasıl öldürüldüğüne bakacaksın” demek gerekiyor. Artık, bu kadın cinayetleri
lafta kalmasın, son bulsun diyoruz arkadaşlar. (CHP ve HDP sıralarından
alkışlar) Çok teşekkür ediyorum. Umuyorum ki bir daha kadın cinayeti yaşanmasın
ülkemizde. 
Değerli
milletvekilleri, Plan ve Bütçe Komisyonunda, vaktim yettiği ölçüde, hemen hemen
bütün bakanlıkların bütçesine katılmaya çalıştım ama öyle bir tablo çizildi ki
Alice Harikalar Diyarında... İnanılmaz bir ülkede yaşıyormuşuz da bizim
haberimiz yok. Bütçe uçuyor. Evet, değerli dostlar, yani ya siz başka bir
ülkede yaşıyorsunuz ya biz başka bir dünyada yaşıyoruz. Bunu bilemedik, bir
türlü konduramadık. 
Cumhurbaşkanlığının
2018 bütçesinde 56 milyonu yata, 406 milyonu uçağa, 21 milyonu otomobile, 56
milyonu mobilya ve mefruşata, 5 milyonu tabak çanak, bardağa, 4 milyonu
temizliğe ayrılmış. Bu kadar harcama yetmemiş olacak ki Cumhurbaşkanlığı bütçesinde
her yıl düzenli artış öngörülüyor. Sarayın 2018 bütçesine 1,6 milyar lira
ayrılmış, 2019’da bu bütçe 2,8 milyara, 2020’de de 3 milyar 152 milyon liraya
çıkarılmış değerli milletvekilleri. 
Evet,
Meclisin halıları 1 milyon 350 bin liraya yenilenirken, Meclise süper lüks
donanımlı 66, saraya 25 yeni araç kiralanıyor. Daha dün, onlarca makam ve
koruma aracının tırlarla, konvoy eşliğinde, sıra sıra dizilişini izledik. Halk
ekonomik krizle boğuşurken bu, bizim içimizi yakıyor değerli milletvekilleri. 
Arkadaşlar,
birileri lüks ve şatafat içerisinde hayatını sürdürürken son on gün içerisinde
3 aile siyanürle intihar etti, toplu intiharlar yaşanıyor ülkemizde. Esnaflar,
sanatkârlar, atanamayan öğretmenler intihar ediyor; bu, sosyal patlama değildir
de nedir değerli arkadaşlar? Evet, yazıktır, günahtır. Biz “ekmek” diyoruz, siz
“mermi” diyorsunuz değerli milletvekilleri. Biz “Emeklilikte yaşa takılanların
haklarını vermemiz gerekir.” diyoruz ama siz emeklilikte yaşa takılanların daha
adını bile içselleştirmemişsiniz, “EYP” diye bahsediliyor “EYT” denilmesi
gerekirken. Emeklilikte yaşa takılanlara lütuf yapmıyorsunuz arkadaşlar, bu,
onların hakkı. Siz maç sırasında kural değiştirdiniz. Bu, insanların hakkı,
lütuf değil. (CHP sıralarından alkışlar) 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Şevkin. 
MÜZEYYEN
ŞEVKİN (Devamla) – Hemen bitiriyorum. 
Emeklilikte
yaşa takılanlara lütuf yapmıyorsunuz, kapıları kapattınız. Atanamayan
mühendislere -jeoloji mühendisleri, inşaat mühendisleri, ziraat mühendisleri-
veterinerlere, öğretmenlere, sözleşmeli çalışanlara, taşeron çalışanlara söz
verilmesine rağmen hiçbirinin… Ataması yapılmayan sağlıkçıların, asgari
ücretlilerin, sayıları 8 milyonu geçen işsizlerin sürekli sorunlarına çözüm
ararken sarayın bütçesi sürekli artış gösteriyor, sarayın bütçesi arttıkça
vatandaşın bütçesi daralıyor. Öyle, söylendiği gibi ekonomide büyüme falan yok
değerli milletvekilleri. Ne yazık ki asgari ücretliden hâlâ vergi alıyorsunuz,
işsizlik had safhada, her şeye ortalama yüzde 50 zam yapılırken siz enflasyonu
yüzde 10,56 olarak saptadınız, oysa bu ülkede 4 kişilik bir ailenin yoksulluk
sınırı 6.500 lira. 
Değerli
milletvekilleri, hepimiz çok iyi biliyoruz ki bu sistem artık tıkanmış durumda,
lafı sağa sola çevirmenin anlamı yoktur.
(Mikrofon
otomatik cihaz tarafından kapatıldı) 
BAŞKAN
– Buyurun.
MÜZEYYEN
ŞEVKİN (Devamla) – Hemen bitiriyorum.
Türkiye
Cumhuriyeti ancak ve ancak Mustafa Kemal Atatürk’ün gösterdiği muasır
medeniyetler seviyesine Cumhuriyet Halk Partisi iktidarında kavuşacaktır. 
Hepinizi
sevgi ve saygıyla selamlıyorum. Sağ olun. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Bazı Kanunlarda ve 375 Sayılı Kanun Hükmünde Kararnamede Değişiklik
Yapılmasına Dair Kanun Teklifi’nin 42’nci maddesinde yer alan
“değiştirilmiştir” ibaresinin “yeniden düzenlenmiştir” ibaresiyle
değiştirilmesini arz ve teklif ederiz.
 İsmail
Koncuk İmam Hüseyin Filiz Dursun Ataş Adana Gaziantep Kayseri Ayhan
Altıntaş Hasan Subaşı Ayhan Erel
 Ankara Antalya Aksaray
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan.
BAŞKAN
– Önerge üzerinde söz isteyen, Adana Milletvekilimiz Sayın İsmail Koncuk.
Buyurun.
(İYİ PARTİ sıralarından alkışlar) 
Süreniz
beş dakikadır.
İSMAİL
KONCUK (Adana) – Sayın Başkan, değerli milletvekilleri; yüce heyetinizi saygıyla
selamlıyorum.
42’nci
madde aslında bir uyum maddesi. Hileli yollarla elde edilmiş sürücü
belgelerinin iptal edilmesini ve iptal etmeyle ilgili yetkili makamları
belirliyor. Daha önce Emniyet teşkilatındaydı, nüfus idaresine de bu yetki
devredildiği için “ilgili makam tarafından iptal edilmesi”yle ilgili bir madde
yani problemli bir madde değil.
Burada
nüfus idaresi çalışanlarının durumunu bir değerlendirmemiz gerekir diye
düşünüyorum, onlara bir borcumuz var. Nüfus idaresi çalışanları üzerine çok
ciddi yükler yükledik. Nüfus cüzdanları zaten üzerlerindeydi, üzerine ehliyet
yani sürücü belgelerini de nüfus idaresine yükledik, pasaport işlemlerini nüfus
idaresinin üzerine yükledik. Tabii, seçim dönemlerinde nüfus idarelerinin yükü
ekstra artıyor fakat bu kadar yük yüklediğimiz nüfus idaresine yeterli sayıda
personel atamayı akıl edemedik. Bu kadar yük yüklediğimiz nüfus idaresi
çalışanlarına -yani iş yükü neredeyse 3 katına çıkmış- fazla çalışma ücreti
olarak ayda 50 saatlik ücret veriyoruz -sadece 50 saat- takriben 300 TL yapıyor
ve fazla çalışma süresini yılda 500 saatle sınırlandırmışız. Bakın, şimdi o 500
saat bitti, 10’uncu ayda bitiyor, 12’nci ayda, aralık ayında fazla çalışma
yaptırılıyorsa ücret ödenmiyor. Hâlbuki Anayasa’mız gereği angarya yasaklanmış.
Bir kere, bu 500 saat sınırını kaldırmamız lazım. 
Toplu
sözleşmede bir hata yapılmış herhâlde, bu 500 saat sınırlaması yapılmış, bir de
şu yapılmış: “Nüfus idaresi çalışanlarına fazla mesai ücreti 5 kat ödenir.”
hükmü vardı, bu “3 kat ödenir.” şeklinde düzeltilmiş. 
Değerli
milletvekilleri, belki malumatınız yoktur, 1 saatlik ücret 2 lira 13 kuruş. Bu
ne yapıyor? Saat başına toplamda 6 lira filan yapıyor. Gerçi 2020 yılında
-Allah razı olsun Maliye Bakanımızdan, memurların fazla çalışma ücretlerine yüzde
6,1 zam yaptı- memurlarımız 2 lira 13 kuruş almayacaklar, 2 lira 26 kuruş
alacaklar yani tabiri caizse, bozdur bozdur harca. Bu bir zulüm, bu gerçekten
bir zulüm. Siz yeni bir düzenleme yapıyorsunuz, amenna; Emniyet teşkilatından
birtakım görevleri alıyorsunuz, doğrudur, katılıyoruz ama bu yükü yüklediğiniz
insanların da iş yükünün 3 kat arttığını düşünmüyorsunuz, onların özlük
haklarına yönelik bir iyileştirme yapmıyorsunuz.
İçişleri
Bakanı Sayın Süleyman Soylu’nun bu konuda bir sorumluluk alması gerektiğini
düşünüyorum. Öncelikle buraya personel ataması yapılması lazım. Gerçekten,
geçen gün ben, nüfus idaresine ehliyetim ile nüfus cüzdanımı değiştirmeye
gittim, çocuklarımı da götürdüm; başlarını kaldıramıyorlar. 2 polis görevliydi
nüfus müdürlüğünde, sağ olsunlar, o polislerimiz de oradaki nüfus memurları
gibi memurluk yapıyorlar, çalışıyorlar onlara yardımcı olmak için; öyle bir
yükümlülükleri yok aslında ama o arkadaşlarının iş yükünü görüyorlar, oradaki
polis memuru arkadaşlarımız da nüfus idaresi çalışanı gibi iş ve işlemler
konusunda yardımcı oluyorlar. İşte bütün bunların değiştirilmesi vicdanen de
doğrudur.
Ben
“İnşallah bütçe kanununda böyle bir düzenleme yapılsın.” diyeceğim ama böyle
bir düzenlemenin bütçe kanununda olmadığını biliyoruz. Dolayısıyla nüfus
idaresi çalışanlarına özel bir fazla çalışma esasları düzenlemesi mutlaka
yapılmalıdır diyorum.
Saygılar
sunuyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
42’nci
maddeyi oylarınıza sunuyorum: Kabul edenler... Kabul etmeyenler... 42’nci madde
kabul edilmiştir.
43’üncü
madde üzerinde 2 önerge bulunmaktadır. Önergeleri aykırılık sırasına göre
okutup işleme alacağım. 
Türkiye Büyük Millet Meclisi Başkanlığına
Görüşülmekte
olan 144 sıra sayılı Bazı Kanunlarda ve 375 Sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 43’üncü maddesinin teklif
metninden çıkarılmasını arz ve teklif ederiz.
 Ali
Öztunç  Erkan Aydın Mehmet Ali Çelebi
 Kahramanmaraş Bursa İzmir
 Ahmet
Kaya Nihat Yeşil Veli Ağbaba
 Trabzon Ankara Malatya
 Yaşar
Tüzün 
 Bilecik

BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkanım.
BAŞKAN
– Önerge üzerinde söz isteyen, Malatya Milletvekilimiz Sayın Veli Ağbaba. (CHP
sıralarından alkışlar) 
Süreniz
beş dakika Sayın Ağbaba.
VELİ
AĞBABA (Malatya) – Sayın Başkan, değerli milletvekilleri; hepinizi saygıyla
selamlıyorum.
Değerli
arkadaşlar, Malatya’nın önemli bir probleminden daha bahsetmek istiyorum.
Biliyorsunuz, Malatyaspor’umuz Süper Lig’de mücadele ediyor, şu anda iyi bir
durumda. Yine, karaciğer nakil merkezimiz var ki sadece Malatya’nın değil,
Türkiye’nin gururu. Dünyada en çok karaciğer nakli yapan enstitü Malatya’da.
Turgut Özal Tıp Merkezimiz var, önemli bir sanayi merkezimiz var, üniversitemiz
var, kayısımız var ama buna rağmen uçağımız yok değerli arkadaşlar. Malatya
büyükşehir ama maalesef büyükşehirlik lafta kalıyor. Malatya’nın havaalanı var
ama uçak saatleri yeterli değil. Bizler, buradaki AKP’li ve MHP’li
milletvekillerimiz de dâhil, hep beraber Elâzığ’dan gidip Elâzığ’dan geliyoruz.
Sabah altıda bir uçak koymuşlar, bir de gece 23.45’te; onun dışında uçak yok.
Malatya âdeta kendi içine hapsedilmiş durumda, bunun çözülmesi gerekiyor
değerli arkadaşlar, bu Malatya için ciddi bir problem. 
Şimdi,
Erzurumlu teyzeye demişler ki: “Teyze teyze, ağustos ayında Erzurum’a kar
yağıyor.” Teyze de “Yağar tabii, sahipsiz memleket.” demiş. Değerli arkadaşlar,
peki, Malatya’nın sahibi var mı? Vallahi, sahibi gibi davrananlar var; kimin
müdür olacağına, kimin memur olacağına, hangi müdürün nereye atanacağına, hangi
ihalenin kime verileceğine, ihaleyi kimin alacağına, kimin çocuğunun memur
olacağına karar verenler var. Ama bir de Malatya’nın hakkını hukukunu savunan
Malatya Milletvekili Veli Ağbaba var. (CHP sıralarından “Bravo” sesleri,
alkışlar) Ben birileri gibi Malatya’nın sahibi değilim, Malatya’nın
hizmetkârıyım. Malatya’nın hakkını hukukunu savunmak benim boynumun borcu, bunu
da sonuna kadar yapmaya devam edeceğim.
Değerli
arkadaşlar, biraz önce birkaç konudan bahsettim, ilginç durumlar var dedim. Bir
iki ilginç durumu daha dikkatinize sunmak istiyorum. Malatya iline bağlı
Kuluncak ilçesi var, Kuluncak ilçesine bağlı bir köy var, Ilısuluk köyü, bu köy
Kuluncak’ın en büyük köyü. Köyde fıkraları aratmayacak bir olay var değerli
arkadaşlar. Köyün girişinde çok keskin bir viraj var, bu virajın altında uçurum
var. Bu virajı alamayan araçlar zaman zaman aşağıya düşüyor. Ne yapılmasını
beklersiniz? Normal şekilde o viraja bir bariyer yapılmasını beklersiniz değil
mi Sayın Özkan? Bariyer yapılmasını beklersiniz ama ne yapmış siyasi anlayış?
Oraya bariyer yapmak yerine düşen araçları çıkarmak üzere yol yapmışlar. 
HAYDAR
AKAR (Kocaeli) – Recep’e söyle, Recep bilir.
VELİ
AĞBABA (Devamla) – Bakın, abartmadan söylüyorum: Bariyer yapmamışlar, o
araçları çıkarmak için yol yapmışlar. Değerli arkadaşlar, olacak iş değil,
Allah akıl fikir versin diyoruz.
Yine,
bir sorunumuz var ki, bir derdimiz var ki âdeta sadece Malatya’yı değil,
Türkiye'nin birçok ilini ilgilendiren bir problem, çevre problemi değerli
arkadaşlar. Bu ÇED raporları o kadar gelişigüzel veriliyor ki Malatya’da taş
olup da taş ocağı ruhsatı verilmeyen yer yok. Malatya’nın hemen yanı başında
Çerkezyazısı dediğimiz bölgede köylüler taş ocaklarına isyan ediyordu, taş
ocaklarının durdurulması gerekirken bu yaz yeni taş ocağı ruhsatları veriliyor
değerli arkadaşlar. Bu, Görgü (Cafana), Atalar (Haçova), Fatih gibi birçok köyü
ilgilendiriyor ve maalesef bu köyler âdeta yok olma durumunda. Niye bu köylere
veriliyor biliyor musunuz? Çünkü bu köyler hemen merkezin yanı başında,
şirketler para kazansın diye -köylü kimsenin umurunda değil, fakir fukara
kimsenin umurunda değil- âdeta orası yok ediliyor. 
Bakın,
değerli arkadaşlar, Görgü, Haçova, Kuyulu, Kuşdoğan, Fatih, Duruldu köyleri,
geçen günlerde, seslerini Türkiye’ye duyursunlar diye, seslerini yanı
başlarındaki iktidar milletvekillerine duyursunlar diye ana yolu kestiler,
eylem yaptılar. Ne yaptılar biliyor musunuz? Oraya hemen biber gazıyla, copla
müdahale ettiler; bir gün AKP iktidarında bilin ki herkes terörist olmayı
tadacaktır. Bu taş ocağı ruhsatı verenleri, buna göz yumanları buradan
kınıyorum. Maalesef, Malatya’nın birçok yerinde taş ocakları su kaynaklarımızı,
köylerimizi yok ediyor.
Değerli
arkadaşlar, yine bir meselemiz var, çevre meselesi. Bir Tohma Çayı’mız var.
Sivas’ın Malatya sınırından çıkıp Malatya’ya hayat veren bir Tohma ki bu Tohma
kanalizasyon sularıyla kirletiliyor; eskiden girilen, sulama suyu olarak
kullanılan Tohma maalesef kullanılamıyor. Bu Tohma’nın üzerine maalesef birçok
HES yapıldı, bu HES’ler suyu yok ettiği gibi şimdi de çevremizi yok ediyor. 
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Ağbaba.
VELİ
AĞBABA (Devamla) – Bu yaz bir şey yaşadık Tohma’da değerli arkadaşlar, Kangal
Termik Santrali’nin göletinden kirli sular sızdı, Tohma tamamen yok oldu,
içindeki balığından canlısına kadar yok oldu ve bununla ilgili bir tek kişi
cezalandırılmadı. Tohma maalesef baştan aşağıya yok ediliyor, Tohma artık eski
Tohma değil değerli arkadaşlar. Buranın mutlaka kanalizasyon sorununun
çözülmesi gerekiyor, mutlaka buradaki bu çevreyi kirleten sorunların çözülmesi
gerekiyor. 
Değerli
arkadaşlar, yine bu Tohma’yla ilgili bir şeyi söyledikten sonra -Tohma’nın
mutlaka kurtulması gerekiyor- geçtiğimiz yaz Hekimhan’ın bir köyünde
yaşadığımız bir manzarayla sözümü tamamlamak istiyorum. Güvenç köyü var, burada
çok büyük, devasa maden şirketleri var. Bu maden şirketlerinin Güvenç köyünden
çıkardıkları maden, işledikleri maden, ne köylülerin kayısı ekmesine ne bostan
ekmesine ne de pestil yapmasına izin veriyor. Maalesef, şirketlerin hırsları
köylülerin ekmeğini yok etmiş durumda. AKP milletvekillerini, iktidarı bu
konuda göreve çağırıyorum: Lütfen Malatya’nın hakkını hukukunu savunun, lütfen
Malatya’nın bu sorunlarına kulaklarınızı tıkamayın.
Hepinizi
saygıyla selamlıyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Bazı Kanunlarda ve 375 Sayılı Kanun Hükmünde Kararnamede Değişiklik
Yapılmasına Dair Kanun Teklifi’nin 43’üncü maddesinde yer alan
“değiştirilmiştir” ibaresinin “yeniden düzenlenmiştir” ibaresiyle
değiştirilmesini arz ve teklif ederiz.
 Ayhan
Erel İmam Hüseyin Filiz Dursun Ataş 
 Aksaray Gaziantep Kayseri
 Ayhan
Altıntaş Mehmet Metanet Çulhaoğlu Bedri Yaşar
 Ankara Adana Samsun
 Hasan
Subaşı
 Antalya
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan.
BAŞKAN
– Önerge üzerinde söz isteyen, Samsun Milletvekilimiz Sayın Bedri Yaşar. (İYİ
PARTİ sıralarından alkışlar)
Süreniz
beş dakika Sayın Yaşar.
BEDRİ
YAŞAR (Samsun) – Sayın Başkan, değerli milletvekilleri; yüce heyetinizi
saygıyla selamlıyorum. 
1996
yılında Trafik Araştırma Merkezi kurulmuştu, bu kanunla da biz Trafik Araştırma
Merkezini kapatıyoruz. Bu kurum tarafından yürütülen görevler ümit ediyoruz ki
başka kurum ve kuruluşlara verilir.
Bugün,
trafik konusunda toplum hakikaten hâlâ duyarlı bir hâle maalesef gelemedi.
Şöyle söyleyeyim: Türkiye’de 2009-2018 yılları arasında 12 milyon trafik kazası
meydana gelmiş, yaşanan kazalarda 52 bin kişi hayatını kaybetmiş, 2 milyon 694
bin kişi de yaralanmıştır. Ölümlü ve yaralanmalı trafik kazalarının nedenlerine
bakıldığında ilk sırada sürücü hataları yer alırken onu sırasıyla yaya, yol,
araç ve yolcu hataları takip etmektedir. 
Yine,
Türkiye’de 2007 ve 2016 yılları arasında 105 milyon 320 bin kişiye toplam 18
milyar 1 milyon 281 bin lira para cezası kesilirken 7 milyon 845 bin araç da
trafikten menedilmiştir. Sizin de gördüğünüz gibi, depremlerde kaybettiğimiz
insanlarımızdan daha fazlasını trafikte kaybediyoruz. 
Hükûmet
son dönemlerde trafik cezalarından elde ettiği parayı maalesef bütçeye gelir
kaydetmeye başladı, bütçe açıklarını bu rakamlarla kapatmaya çalıştı. Son
dönemlerde duyuyoruz, özellikle bu EDS uygulamalarından dolayı elde ettiği
gelirlerin yüzde 70’ini Emniyet Genel Müdürlüğüne, yüzde 30’unu da belediyelere
aktarıyor. 
Trafik
cezalarının hiçbir zaman artırmakla caydırıcı olmadığını hepimiz biliyoruz. Son
dönemde de trafik cezalarını artırdık ama kazalar açısından çok fazla değişen
bir şey olmadı. 
Bizim
daha ilkokul döneminden itibaren çocuklarımıza trafikle ilgili gerekli eğitimi
vermemiz lazım. Yine ilkokulda, ortaokulda, lisede bu eğitimin kesinlikle
verilmesi lazım. Maalesef bugün trafikle ilgili ön lisans seviyesinde
okullarımız var, lisans seviyesinde trafik eğitimi veren hiçbir kurum veya
kuruluşumuz yok.
Bir
de belediyelerin trafikle ilgili bir bölümü var. Türkiye’de 3 kurum yapıyor
trafikle ilgili hizmetleri. Meskûn mahallerin dışında Jandarma yapıyor bu işi,
il ve ilçe belediyeleri içerisinde polis bu hizmeti veriyor, diğer taraftan
belediyelerde de trafikle ilgili bir şube müdürlüğü var, daire başkanlığı var.
Biz trafikle ilgili bir araştırma komisyonunda, Ankara Büyükşehir Belediyesinin
trafikten sorumlu daire başkanını komisyona çağırmıştık. “Ben ne anlarım
trafikten. Burası sürgün yeri. Bize uygun makam burası olduğu için bizi buraya
gönderiyorlar.” demişti ama görüyoruz ki o günden bugüne trafikle ilgili çok ciddi
mesafeler katedilmemiş. Maalesef, bunun bedelini de toplum her geçen gün daha
ağır şartlarda ödemeye devam ediyor. 
Bugün
özellikle bu tedbirleri almadığımız takdirde, sizler de göreceksiniz ki toplum
bununla ilgili çok ağır bedeller ödeyecek. Hiçbir zaman trafik cezalarını
artırmakla kazaları önlememiz mümkün değil. Bu konuda, başta kamu olmak üzere,
bütün kesimlere görev düşmektedir. 
Trafikle
ilgili görev ve sorumlulukların bir çatı altında toplanmasında fayda var. Yani
Jandarma, polis, belediyeleri bir araya getirip bununla ilgili, tek çatı
altında toplayan bir yasa çıkarılmasında ve bunların tek çatı altında faaliyet
göstermesinde fayda var. 
Gecenin
bu ilerleyen saatinde bu konuya bir kez daha dikkat çekmek istedik. İlla
ölümler olmasın, ölümlerden sonra bunların peşine düşmeyelim. Hakikaten, bu
ölümcül kazalarla ilgili geçtiğimiz aylarda Parlamentodan bir yasa çıktı,
bunların cezaları ağırlaştırıldı ama bunun en temel çözüm noktası eğitim.
Bu
konuyla ilgili gerekli eğitimin verileceğini ümit ediyor, hepinizi saygıyla
selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
43’üncü
maddeyi oylarınıza sunuyorum: Kabul edenler… Kabul etmeyenler… 43’üncü madde
kabul edilmiştir. 
Değerli
milletvekilleri, 60’a göre söz talebinde bulunan 8 arkadaşıma söz vereceğim,
ondan sonra birleşime on beş dakika ara vermeyi planlıyorum. Saatin ilermiş
olduğunu düşünerek bundan sonra 60’a göre söz talebinde bulunmamanızı özellikle
sizlerden rica edeceğim çünkü önümüzde görüşeceğimiz çok madde var, onları
bitirelim. Biliyorsunuz, ben kimseyi de kırmamaya özen gösteriyorum ama gelinen
süreç zorunlu olarak bizleri bazı kararlar almaya itiyor.
Sayın
Özyürek…
V.- AÇIKLAMALAR (Devam)
67.- Sivas Milletvekili Ahmet Özyürek’in, Sivas ili Doğanşar-Koyulhisar
ilçeleri arasındaki yol ile Hafik-Doğanşar ilçeleri arasındaki yolun
tamamlanması gerektiğine ilişkin açıklaması
AHMET
ÖZYÜREK (Sivas) – Teşekkürler Sayın Başkanım.
Sivas
ilimizin Doğanşar-Koyulhisar ilçeleri arası yolu 2000-2005 yılları arasında
kamulaştırılmış olup 2006 yılındaysa yol yapımına başlanmıştır. Ancak bu zamana
kadar 27 kilometrelik yolun yalnızca 5 kilometresi yapılmıştır. Hafik-Doğanşar
arası 60 kilometrelik yolunsa 15 kilometresi tamamlanmıştır. Yolun
standartlarının çok düşük olması nedeniyle araçların gidiş gelişlerinde
zorluklar yaşanmaktadır. Yine, yolun bir kısmının Pusat-Özen Barajı çevresinden
geçmesi ve yolun çok virajlı olması kazaları meydana getirmektedir. Barajın en
kısa noktasından karşıya bir köprü yapılması hâlinde yol hem kısalmış olacak
hem de yakıt ve zamandan tasarruf edilmiş olacaktır.
Gereğinin
yapılmasını saygıyla arz ediyorum.
BAŞKAN
– Sayın Ersoy, buyurun.
68.- İstanbul Milletvekili Oya Ersoy’un, VEDAŞ elektrik şirketinin
yanına jandarmayı alarak Hakkâri ili Yüksekova ilçesi Dilekli köyüne baskın
yaptığına ilişkin açıklaması
OYA
ERSOY (İstanbul) – Teşekkürler Sayın Başkan.
Bugün
sabaha karşı beş buçukta, Yüksekova’ya 5 kilometre uzaklıktaki Dilekli köyünde
Jandarma baskını gerçekleşti. Jandarma tek başına baskın yapmadı, VEDAŞ’la
birlikte baskın yaptı. Yani bir elektrik şirketi yanına Jandarmayı alıyor ve
bir köye baskın yapıyor. Bu baskında 5 çocuk annesi 45 yaşındaki Fahriye Gürbüz
kalp krizi geçirerek yaşamını yitirdi. Şimdi, VEDAŞ’ın sahibi kim? Türkerler
Holding. Biz bu Türkerler Holdingi çok iyi biliyoruz. Biz bu Türkerler Holdingi
HES’lerden biliyoruz; aynı zamanda hem Ankara’daki hem İzmir’deki şehir
hastanelerinden biliyoruz; aynı zamanda, Batman’da TÜRGEV’e bağlı bir
imam-hatip yapmasından biliyoruz. 
Ben
şunu sormak istiyorum…
(Mikrofon
otomatik cihaz tarafından kapatıldı) 
OYA
ERSOY (İstanbul) - Nasıl bir ülke ki bu, bir özel şirket yanına yüzü maskeli
jandarmaları alarak bir köye baskın düzenliyor? 
BAŞKAN
– Sayın Kemalbay… 
69.- İzmir Milletvekili Serpil Kemalbay Pekgözegü’nün, Hükûmetin yoksul
hanelere suçlu muamelesi yapmasının ve jandarmanın VEDAŞ elektrik şirketinin
tahsildarı gibi davranarak halka zulmetmesinin kabul edilemez olduğuna ilişkin
açıklaması
SERPİL
KEMALBAY PEKGÖZEGÜ (İzmir) – Teşekkürler Sayın Başkan. 
Türkiye’de
istibdat rejimi var demiştim. Gerçekten, biraz önce Oya Vekilimizin de
söylediği gibi, Yüksekova Dilekli köyüne elektrik dağıtım şirketi VEDAŞ ve
yüzleri maskeli jandarmaların kaçak elektrik kullanıldığı gerekçesiyle sabahın
saat beş buçuğunda yaptığı baskında 5 çocuk annesi Fahriye Gürbüz kalp krizi
geçirerek yaşamını yitirdi. Fahriye Gürbüz’ün ailesine, sevenlerine başsağlığı
diliyorum. 
Hükûmetin
yoksul hanelere suçlu muamelesi yapması, Jandarmanın VEDAŞ’ın tahsildarı gibi
davranarak halka zulmetmesi kabul edilemez. Evlere baskın değil, halka ücretsiz
elektrik, su ve barınma hakkı sağlanmalıdır diyorum. HDP iktidarında da
sağlanacaktır. 
Teşekkürler.

BAŞKAN
– Sayın Güzel… 
70.- Diyarbakır Milletvekili Semra Güzel’in, Siirt ili Kurtalan ilçesi
Anadolu Lisesi Müdürüyle ilgili okuldaki öğrencilere psikolojik şiddet
uygulaması nedeniyle gerekli işlemin başlatılması gerektiğine ilişkin
açıklaması
SEMRA
GÜZEL (Diyarbakır) – Teşekkür ediyorum Sayın Başkan. 
Siirt’in
Kurtalan ilçesi Anadolu Lisesi Müdürünün okuldaki öğrencilere uyguladığı
psikolojik şiddet bugün ses kayıtlarıyla sosyal medyada yer almıştır. Okul
Müdürü, kız öğrencilerin kıyafetlerine, etek boyuna, saçına müdahale ederek,
bağırarak hakaret etmiştir. Öğrencilerin kendisine “Biz köle değiliz,
öğrenciyiz; bize bağıramazsınız.” demesi ve öğrencilerin ağlamasına rağmen
bağırmaya, hakaret etmeye devam etmiştir. Yapılan bu psikolojik şiddet kabul
edilemez. Okul Müdürü hakkında derhâl gerekli işlem başlatılmalıdır. 
Teşekkür
ediyorum. 
BAŞKAN
– Sayın Demirbağ…
71.- Elâzığ Milletvekili Zülfü Demirbağ’ın, yer, tarih, zaman değişse de
hastalıklı zihniyetlerin değişmediğine, şiddet, taciz ve katliamların devam
ettiğine, özellikle gencecik kızlarımızı dağlarda yaşamaya mahkûm eden,
istismar eden ve gerektiğinde canlı bomba olarak kullanan PKK, DAEŞ, YPG, FETÖ
gibi illegal terör örgütlerini nefretle kınadığına ilişkin açıklaması
ZÜLFÜ
DEMİRBAĞ (Elâzığ) – Teşekkür ederim Sayın Başkan. 
Ben
de bu özel günde, toplumun kanayan yarası kadına şiddetten bahsetmek istiyorum.

Ankara,
Şule Çet; Isparta, Güleda Cankel; Ordu, Ceren Özdemir… Yer, tarih, zaman
değişse de hastalıklı zihniyet değişmedi, şiddet, taciz ve katliamlar devam
ediyor. Her şey, çocuklarımızı kadın-erkek ayrımına tabi tutmadan, sadece iyi
bir insan olma bilinciyle yetiştirmekten geçiyor. Erkek olmak değil, insan
olmak meziyettir. Kadın üzerinde üstünlük kurma çabası sadece âcizliktir. Bu
hastalıklı bireylerin yetişmemesi için aileleri, yargı mensuplarını ve
milletimizi daha hassas olmaya çağırırken özellikle gencecik kızlarımızı
dağlarda, mağaralarda yaşamaya mahkûm eden, istismar ve taciz eden,
gerektiğinde canlı bomba olarak kullanan PKK, DAEŞ, YPG, FETÖ gibi illegal terör
örgütlerini nefretle kınıyorum. (AK PARTİ sıralarından alkışlar) 
BAŞKAN
– Sayın Ünsal…
72.- Ankara Milletvekili Servet Ünsal’ın, 5 Aralık Dünya Kadın Hakları
Günü’nü kutladığına ilişkin açıklaması
SERVET
ÜNSAL (Ankara) – Teşekkürler Başkan. 
5
Aralık Dünya Kadın Hakları Günü’nü bir şiirle kutlayacağım arkadaşlar. 
“Ve
kadınlar/Bizim kadınlarımız/Korkunç ve mübarek elleri, ince küçük çeneleri,
kocaman gözleriyle/Anamız, avradımız, yârimiz/Ve sanki hiç yaşanmamış gibi
ölen/Ve soframızdaki yeri öküzümüzden sonra gelen/Ve dağlara kaçırıp uğrunda
hapis yattığımız/Ve ekinde, tütünde, odunda ve pazardaki/Ve karasabana
koşulan/Kadınlar/Bizim kadınlarımız/Şimdi ayın altında/Kağnıların ve
hartuçların peşinde/Harman yerine kehribar başlı sap çeker gibi/Aynı yürek
ferahlığı, aynı yorgun alışkanlık içindeydiler/Ve on beşlik şarapnelin
çeliğinde/İnce boyunlu çocuklar uyuyordu/Ve ayın altında kağnılar
yürüyordu/Akşehir üzerinden Afyon’a doğru.”
Teşekkürler.
(CHP sıralarından alkışlar) 
BAŞKAN
– Evet, gecenin bu saatlerinde gerçekten ilginç, güzel konuşmalar da oluyor. 
Sayın
Tanal, sizden de bekliyoruz. 
Buyurun.

73.- İstanbul Milletvekili Mahmut Tanal’ın, kendisini görüp ayağa
kalkmadı diye belediyede çalışan şoföre tuvalet önünde oturma cezası veren AK
PARTİ’li Güngören Belediyesi Başkan Yardımcısı Veysel İpekçi hakkında ne gibi
işlem yapılacağını öğrenmek istediğine ilişkin açıklaması
MAHMUT
TANAL (İstanbul) – Teşekkür ederim Sayın Başkan.
Değerli
milletvekilleri, gazetelerde çıkan haberlere göre, AK PARTİ’li Güngören
Belediye Başkan Yardımcısı Veysel İpekçi, kendisini görüp ayağa kalkmadı diye
şoföre tuvalet önünde oturma cezası verdi. Cezalı şoför, belediye mesaisi
boyunca Belediyenin Başkanlık katındaki tuvalet önünde oturup Belediye Başkan
Yardımcısı Veysel İpekçi gelip geçtikçe ayağa kalkıp selam vermek zorunda
kalmış. Bu uygulama insanlık dışı bir uygulamadır. İçişleri Bakan Yardımcısı şu
anda Meclis Genel Kurulundadır. Bu Belediye Başkan Yardımcısıyla ilgili ne
işlem yapacaksınız? Herhangi bir cezai işlem yapacak mısınız? 
YAŞAR
KIRKPINAR (İzmir) – Görevden alındı Sayın Tanal. 
MAHMUT
TANAL (İstanbul) – Bu görevden alma insanlık suçunu kapatır mı? Yani insanlık
suçunu görevden alma kapatmayacağına göre, ne tür işlem yapacaksınız? 
Teşekkür
ederim.
Saygılarımı
sunarım. 
BAŞKAN
– Sayın Kılıç…
74.- Kahramanmaraş Milletvekili İmran Kılıç’ın, 6 Aralık âlim ve
mütefekkir Said Halim Paşa’nın katledilişinin 98’inci yıl dönümüne ilişkin
açıklaması
İMRAN
KILIÇ (Kahramanmaraş) – Teşekkür ederim Sayın Başkanım. 
Doksan
sekiz yıl önce bugün, son dönem Osmanlı sadrazamlarından âlim ve mütefekkir
Sait Halim Paşa, Roma’da Ermeni bir komitacı tarafından katledilmişti. 
Döneminde
Türkleşmek, İslamlaşmak, muasırlaşmak mücadelesine de katılan Paşa’nın
yayınlanmış 9 adet kitabı da bulunmaktadır. Batı’yı çok iyi tanıyan, aynı
zamanda da Osmanlı Devleti’nin sorunlarını iyi analiz etmiş, siyasal ve
toplumsal sorunların çözümünü kendi tarihinden ve İslam anlayışından bulmaya
çalışmış, geri kalma sebeplerini ve yeniden yükseliş için çıkış yollarını
irdelemiştir. Medeniyet tasavvurumuz, gerileme ve din, hürriyet ve eşitlik,
devlet anlayışı, devlet başkanı ve hükûmet, millî hâkimiyet, yasama hakkı,
Meclisin görevleriyle ilgili birçok görüş ve teklifler ortaya koymuştur. Ona
göre, hür olmak aynı zamanda eşit olmayı, bu da sevgiyi ve yardımlaşmayı
beraberinde getirir.
BAŞKAN
– Sayın Kaboğlu…
75.- İstanbul Milletvekili İbrahim Özden Kaboğlu’nun, İçişleri
Komisyonunun İç Tüzük madde 88’e göre 144 sayılı Kanun Teklifinin 11’inci
maddesini Anayasa’ya aykırılık gerekçesiyle geri çekip çekmeyeceğini öğrenmek
istediğine ilişkin açıklaması
İBRAHİM
ÖZDEN KABOĞLU (İstanbul) – Teşekkürler Sayın Başkan. 
Sorum
Komisyona: Geçen hafta 11’inci maddeyi görüşürken, Emniyet mensuplarının
sınavının yapılış tarzına ilişkin olarak Anayasa’ya aykırı olduğunu
belirtmiştik ve tam bir gün sonra, Anayasa Mahkemesi, bir başka yasa
vesilesiyle, verdiği kararla yasayı iptal ederken bizim burada öne sürdüğümüz
Anayasa’ya aykırılık gerekçesini kullanarak iptal etti. Bu durumda 11’inci
madde Anayasa’ya aykırı hâle geldi. Anayasa madde 153’ün son fıkrasına göre
yasama organı da buna uymak durumunda. 
Soruyorum:
Komisyon İç Tüzük madde 88’e göre bu maddeyi geri çekecek mi?
Teşekkür
ederim.
BAŞKAN
– Sayın Özen…
76.- İstanbul Milletvekili Zeynel Özen’in, Selahattin Demirtaş gibi
siyasi tutuklular yüksek güvenlikli hücrelerde tutulurken kadın cinayeti
işleyenlerin nasıl açık cezaevinde tutulduğunu Adalet Bakanından öğrenmek
istediğine ilişkin açıklaması
ZEYNEL
ÖZEN (İstanbul) – Teşekkürler. 
Ordu’da
Ceren Özdemir isimli 20 yaşındaki canımız, evvelki gün akşam saatlerinde evinin
önünde bıçaklı saldırıya uğrayarak katledildi. 
Ulubey
Kumanlar Cemevi’nde Hakk’a uğurlanıp toprağa sırlandı. Ceren’imizin devri daim,
ışığı bol olsun. 23 kez savcılığa suç duyurusunda bulunmasına rağmen hiçbir
önlem alınmadığı için katledilen Ayşe Tuba Arslan’la beraber kasım ayında 39
kadın cinayeti gerçekleşti. Kadınlara karşı resmen bir imha politikası
yürütülüyor. Gerektiği gibi cezalandırılmayacağını bilen bağnaz, eril
zihniyetlere karşı gerekli adımları atmayan iktidar bu cinayetlerden
sorumludur.
Demirtaş
gibi siyasi tutuklular yüksek güvenlikli hücrelerde tutulurken Ceren’in katili
gibi kadın katillerinin nasıl açık cezaevinde tutulduğunu Adalet Bakanına sormak
isterim. 
Teşekkürler.

BAŞKAN
– Sayın Cora, kontenjan dışı faydalanıyorsunuz, ona göre.
Buyurun.

77.- Trabzon Milletvekili Salih Cora’nın, bir toplumda kadına gösterilen
saygı ve değerin o toplumun demokratikliğinin, çağdaşlığının ve gelişmişliğinin
göstergesi olduğuna ilişkin açıklaması
SALİH
CORA (Trabzon) – Teşekkür ediyorum Sayın Başkanım, farkındayım. 
Kadın
fedakârlıktır, merhamettir, nezakettir. Bir toplumda kadına gösterilen saygı ve
değer, o toplumun demokratikliğinin, çağdaşlığının, gelişmişliğinin göstergesi
ve en önemlisi, insanlığın gereğidir. 
AK
PARTİ olarak kadınların sosyal, ekonomik ve siyasi hayatın içerisinde yer
almalarını sağlamak amacıyla büyük mücadeleler ortaya koyduk. Sadece erkekler
ile kadınlar arasındaki değil, kadınlar arasındaki ayrımcılığı da ortadan
kaldırdık. İmkân ve fırsat eşitliği sağlayarak kadınlarımızın eğitim ve inanç
haklarının yanı sıra onurunu da güvence altına aldık. Kadın haklarının
genişletilmesi için her türlü yasal düzenlemeyi hayata geçirmeye devam ediyoruz.

Kadına
yönelik şiddet ve cinayetlere karşı verilen mücadeleye de vurgu yapmak
istiyorum. Hükûmet olarak, şiddet ve cinayet vakaları karşısında koruyucu ve
önleyici tedbirler alıyoruz ancak sadece yasalarla tedbir almak bu cinayetleri
ve kadına yönelik şiddeti önlemeye yetmemektedir. Kadın haklarına saygılı ve
duyarlı toplumsal bir bilinç geliştirilmelidir.
(Mikrofon
otomatik cihaz tarafından kapatıldı) 
BAŞKAN
– Son olarak, Sayın Koncuk… 
78.- Adana Milletvekili İsmail Koncuk’un, Doğu Türkistan’daki
soydaşlarımızın tabi tutuldukları soykırımı kınamak adına Meclis çatısı
altındaki siyasi partileri ortak bir deklarasyon yayınlamaya davet ettiğine
ilişkin açıklaması
İSMAİL
KONCUK (Adana) – Sayın Başkan, değerli milletvekilleri; Doğu Türkistan, Türk
milletinin kadim toprağıdır. Doğu Türkistan’da aziz soydaşlarımız, alenen ve
bütün dünyanın gözü önünde âdeta bir soykırıma tabi tutulmaktadır. Amerika
Birleşik Devletleri dahi birtakım yaptırımlar uygulama kararı vermişken
Türkiye'nin ve Türkiye’de faaliyet gösteren siyasi partilerin Doğu
Türkistan’daki bu zulmü kınamak adına bir ortak deklarasyon yayımlamaması kabul
edilemez bir eksikliktir. 
Onun
için, Türkiye Büyük Millet Meclisini, bütün siyasi partileri Doğu
Türkistan’daki zulmü kınayan bir deklarasyon yayımlamaya davet ediyor, saygılar
sunuyorum. (İYİ PARTİ sıralarından alkışlar)
BAŞKAN
– Değerli milletvekilleri, birleşime on beş dakika ara veriyorum. 
Kapanma Saati: 00.43
BEŞİNCİ OTURUM
Açılma Saati: 01.10
BAŞKAN: Başkan Vekili Levent GÖK 
KÂTİP ÜYELER: Barış KARADENİZ (Sinop), Emine Sare AYDIN YILMAZ
(İstanbul)
-----0-----
BAŞKAN
– Türkiye Büyük Millet Meclisinin 27’nci Birleşiminin Beşinci Oturumunu
açıyorum.
144
sıra sayılı Kanun Teklifi’nin görüşmelerine devam ediyoruz. 
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
3.- Antalya Milletvekili Kemal Çelik ile 104 Milletvekilinin Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/2368) ile Tekirdağ Milletvekili Mustafa Şentop’un Türk
Vatandaşlığı Kanununda Değişiklik Yapılması Hakkında Kanun Teklifi (2/2385) ve
İçişleri Komisyonu Raporu (S. Sayısı: 144) (Devam)
BAŞKAN
- Komisyon yerinde.
Değerli
milletvekilleri, 44’üncü madde üzerindeki önerge işlemlerinde kalmıştık, şimdi
kaldığımız yerden devam ediyoruz. 
Değerli
milletvekilleri, 44’üncü madde üzerinde 1 önerge bulunmaktadır, önergeyi okutup
işleme alacağım.
Türkiye Büyük Millet Meclisi Başkanlığına
Görüşülmekte
olan 144 sıra sayılı Kanun Teklifi’nin çerçeve 44’üncü maddesinin aşağıdaki
şekilde değiştirilmesini arz ve teklif ederiz.
"MADDE
44- 2918 sayılı Kanunun 71 inci maddesinin birinci fıkrasının (f) bendi
aşağıdaki şekilde değiştirilmiş, fıkraya aşağıdaki bent, maddeye aşağıdaki
fıkra ve Kanuna aşağıdaki (1) Sayılı Liste eklenmiştir.
"f)
Devletin yasama, yürütme ve yargı organlarının üst makamlarına ait ekli (1)
sayılı listede gösterilen araçlar,
g)
Görev ve hizmet gerekleri veya güvenlik nedenleriyle geçiş üstünlüğüne sahip
olduğu Yönetmelikte belirlenen araçlar,”
"Bu
maddenin uygulanmasına ilişkin usul ve esaslar İçişleri Bakanlığınca çıkarılan
yönetmelikte belirlenir.”
“(1) Sayılı Liste
 TBMM
Başkanı
 Cumhurbaşkanı
yardımcıları
 TBMM'de
en çok üyeye sahip birinci siyasi parti grup başkanı
 TBMM'de
en çok üyeye sahip ikinci siyasi parti grup başkanı
 Eski
Cumhurbaşkanları
 Anayasa
Mahkemesi Başkanı
 Yargıtay
Birinci Başkanı
 Danıştay
Başkanı
 Sayıştay
Başkanı
 Bakanlar
 TBMM
Başkanvekilleri
 TBMM'de
grubu bulunan siyasi partilerin genel başkanları
 TBMM
üyeleri (TBMM Kurumsal Protokol Listesi esas alınır.)
 Yükseköğretim
Kurulu Başkanı
 Genelkurmay
Başkanı
 Diyanet
İşleri Başkanı
 Cumhurbaşkanlığı
İdari İşler Başkanı
 Uyuşmazlık
Mahkemesi Başkanı
 TBMM
Genel Sekreteri
 Cumhurbaşkanlığına
bağlı kurum ve kuruluş yöneticileri (Milli İstihbarat Teşkilatı Başkanı,
Savunma Sanayi Başkanı, Devlet Denetleme Kurulu Başkanı, Milli Güvenlik Kurulu
Genel Sekreteri, Strateji ve Bütçe Başkanı, İletişim Başkanı, Cumhurbaşkanı
Özel Kalem Müdürü, Devlet Arşivleri Başkanı, Milli Saraylar İdaresi Başkanı)
 Yargıtay
Cumhuriyet Başsavcısı
 Danıştay
Başsavcısı
 Yüksek
Seçim Kurulu Başkanı
 Anayasa
Mahkemesi üyeleri 
 Bakan
yardımcıları 
 İl
Valileri
 Kuvvet
Komutanları
 Jandarma
Genel Komutanı, Emniyet Genel Müdürü, Sahil Güvenlik Komutanı
 Hakim
ve Savcılar Kurulu Başkan Vekili”
 Cahit
Özkan Erkan Akçay Orhan Yegin
 Denizli Manisa Ankara
 Mehmet
Doğan Kubat Erkan Haberal Recep Özel
 İstanbul Ankara Isparta
 Mustafa
Ataş Zülfü Demirbağ Mücahit Durmuşoğlu
 İstanbul Elâzığ
 Osmaniye
 Yılmaz
Tunç Ramazan Can
 Bartın
 Kırıkkale
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Takdire bırakıyoruz
Başkanım. 
MEHMET
DOĞAN KUBAT (İstanbul) – Gerekçe...
BAŞKAN
– Önerge üzerinde gerekçeyi okutuyorum.
Gerekçe:
Karayolları
Trafik Kanunu’nun 71’inci maddesinde düzenlenen geçiş üstünlüğü hakkı ve bu
hakkın kapsamının zamanın gereklerine göre İçişleri Bakanlığınca çıkarılacak
yönetmelikte güncellenmesi amaçlanmıştır.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir. 
Kabul
edilen önerge doğrultusunda 44’üncü maddeyi oylarınıza sunuyorum: Kabul
edenler... Kabul etmeyenler... 44’üncü madde kabul edilmiştir. 
45’inci
madde üzerinde herhangi bir önerge bulunmamaktadır. 
45’inci
maddeyi oylarınıza sunuyorum: Kabul edenler... Kabul etmeyenler... 45’inci
madde kabul edilmiştir. 
46’ncı
madde üzerinde herhangi bir önerge bulunmamaktadır. 
46’ncı
maddeyi oylarınıza sunuyorum: Kabul edenler... Kabul etmeyenler... 46’ncı madde
kabul edilmiştir. 
47’nci
madde üzerinde 2 önerge bulunmaktadır.
Önergeleri
aykırılık sırasına göre okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 144 sıra sayılı Bazı Kanunlarda ve 375 Sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 47’nci maddesinin aşağıdaki
şekilde değiştirilmesini arz ve teklif ederiz.
“MADDE
47- 9/10/1984 tarihli ve 3055 sayılı Cumhurbaşkanı Yardımcıları ve Bakanların
Ödenek ve Yollukları ile Temsil Ödenekleri Hakkında Kanuna 4 üncü maddesinden
sonra gelmek üzere aşağıdaki madde eklenmiş ve diğer maddeler buna göre
teselsül ettirilmiştir.
"MADDE
5- Cumhurbaşkanı yardımcıları ve bakanlar, bu görevlerde bulunmuş olanlar ile
bunların eşleri ile bakmakla yükümlü oldukları aile fertleri ve ölenlerden
Sosyal Güvenlik Kurumu ile ilişiği bulunmayan dul ve yetimlerinin sağlık
giderleri Cumhurbaşkanlığı bütçesinden ödenir.”
 Ali
Öztunç  Nihat Yeşil  Yaşar Tüzün
 Kahramanmaraş
 Ankara Bilecik
 Ensar
Aytekin Ahmet Önal
 Balıkesir Kırıkkale
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Başkanım.
BAŞKAN
– Önerge üzerinde gerekçeyi okutuyorum.
Gerekçe:

Maddenin
kapsamının netleştirilmesi amaçlanmıştır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 144 sıra sayılı Kanun Teklifi’nin çerçeve 47’nci maddesinin aşağıdaki
şekilde değiştirilmesini arz ve teklif ederiz.
“MADDE
47- 9/10/1984 tarihli ve 3055 sayılı Cumhurbaşkanı Yardımcıları ve Bakanların
Ödenek ve Yollukları ile Temsil Ödenekleri Hakkında Kanunun 4 üncü maddesinin
birinci fıkrasına aşağıdaki cümleler eklenmiştir.
"Bu
kapsamda yapılacak ödemeler Cumhurbaşkanı yardımcıları için Cumhurbaşkanlığı
bütçesinden, Bakanlar için görevlendirildikleri son bakanlık bütçesinden
karşılanır. Görevi sona eren Cumhurbaşkanı yardımcıları ve bakanlar hakkında da
bu hüküm uygulanır.”
 Cahit
Özkan Mehmet Doğan Kubat Recep Özel
 Denizli 
İstanbul Isparta
 Ahmet
Kılıç  Abdullah Güler Burhan Çakır
 Bursa İstanbul Erzincan
 Akif
Çağatay Kılıç Erkan Akçay
 İstanbul Manisa
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Takdire bırakıyoruz 
MEHMET
DOĞAN KUBAT (İstanbul) – Gerekçe…
BAŞKAN
- Gerekçeyi okutuyorum.
Gerekçe:

3055
sayılı Cumhurbaşkanı Yardımcıları ve Bakanların Ödenek ve Yollukları ile Temsil
Ödenekleri Hakkında Kanun’un 4’üncü maddesinin birinci fıkrasında, 26/10/1990
tarihli ve 3671 sayılı Türkiye Büyük Millet Meclisi Üyelerinin Ödenek, Yolluk
ve Emekliliklerine Dair Kanun’un diğer hükümleri Cumhurbaşkanı Yardımcıları ve
Bakanlar hakkında da uygulanacağı belirtilmiş ancak bu ödemelerin hangi kurum
bütçesinden yapılacağı açıkça belirtilmemiştir. Bu çerçevede fıkraya eklenen
cümleyle uygulamada oluşan tereddütlerin ortadan kaldırılması amaçlanmıştır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul
edilen önerge doğrultusunda 47’nci maddeyi oylarınıza sunuyorum: Kabul edenler…
Kabul etmeyenler… 47’nci madde kabul edilmiştir. 
48’inci
madde üzerinde herhangi bir önerge bulunmamaktadır. 
48’inci
maddeyi oylarınıza sunuyorum: Kabul edenler… Kabul etmeyenler… 48’inci madde
kabul edilmiştir. 
49’uncu
madde üzerinde herhangi bir önerge bulunmamaktadır. 
49’uncu
maddeyi oylarınıza sunuyorum: Kabul edenler… Kabul etmeyenler… 49’uncu madde
kabul edilmiştir.
50’nci
madde üzerinde herhangi bir önerge bulunmamaktadır. 
50’nci
maddeyi oylarınıza sunuyorum: Kabul edenler… Kabul etmeyenler… 50’nci madde
kabul edilmiştir.
51’inci
madde üzerinde herhangi bir önerge bulunmamaktadır. 
51’inci
maddeyi oylarınıza sunuyorum: Kabul edenler… Kabul etmeyenler… 51’inci madde
kabul edilmiştir.
52’nci
madde üzerinde 1 önerge bulunmaktadır, önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 144 sıra sayılı Kanun Teklifi’nin çerçeve 52’nci maddesinin aşağıdaki
şekilde değiştirilmesini arz ve teklif ederiz. 
“"MADDE
52- 3671 sayılı Kanunun ek 1 inci maddesi aşağıdaki şekilde değiştirilmiştir.
"EK
MADDE 1- Türkiye Büyük Millet Meclisi Başkanlığınca, milletvekilleri ve yasama
organı eski üyelerine, 24/6/2018 tarihinden önce dışarıdan atandığı bakanlık
görevi sona erenlere ve bunların sıfat ve vazifesine bağlı olarak kanunlarda
belirtilen hak sahiplerine, şekli ve içeriği Türkiye Büyük Millet Meclisi
Başkanlık Divanınca belirlenecek kimlik belgesi verilir. Bu kimlik belgesi, tüm
resmî ve özel kuruluşlar tarafından kabul edilecek resmî kimlik hükmündedir.
Milletvekilleri
ve yasama organı eski üyeleri ile 24/6/2018 tarihinden önce dışarıdan atandığı
bakanlık görevi sona erenlerin Türkiye Cumhuriyeti kimlik kartı, sürücü
belgesi, diplomatik pasaport ve yivli ve yivsiz silah ruhsatı alma ve yenileme
işlemleri ile bunların sıfat ve vazifesine bağlı olarak bir hakkın kullanımına
dair resmî kurumlara yapılacak yazılı bildirimler ilgili kanunlarda izin
verilen illerde yapılabileceği gibi Ankara ilinde de yapılabilir. Bu işlemler
ve bildirimler ilgilinin talebi halinde, resmî kurumlar nezdinde Türkiye Büyük
Millet Meclisi Başkanlığı vasıtasıyla yürütülür. Ayrıca, bu fıkrada
sayılanların talebi halinde, kendilerine ait veya edinecekleri araçlara Ankara
ilinin plakası verilir.
Milletvekilleri
ve yasama organı eski üyeleri ile 24/6/2018 tarihinden önce dışarıdan atandığı
bakanlık görevi sona erenlerin bu sıfat veya vazifelerinden dolayı 15/7/1950
tarihli ve 5682 sayılı Pasaport Kanununda belirtilen hak sahiplerinin pasaport
alma ve yenileme işlemleri hakkında da ikinci fıkra hükmü uygulanır.
Bu
maddeye göre Türkiye Büyük Millet Meclisi Başkanlığı tarafından yapılacak iş ve
işlemlere dair usul ve esaslar Türkiye Büyük Millet Meclisi Başkanlık Divanı
tarafından çıkarılan yönetmelikle düzenlenir.""
 Cahit
Özkan  Erkan Haberal  Yılmaz Tunç 
 Denizli
 Ankara  Bartın
 Akif
Çağatay Kılıç  Mustafa Ataş  Mücahit Durmuşoğlu 
 İstanbul
 İstanbul  Osmaniye 
 Erkan
Akçay  Orhan Yegin  Mehmet Doğan Kubat
 Manisa
 Ankara  İstanbul 
 Ramazan
Can  Zülfü Demirbağ  Recep Özel
 Kırıkkale
 Elâzığ  Isparta 
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Takdire bırakıyoruz
Başkanım. 
MEHMET
DOĞAN KUBAT (İstanbul) – Gerekçe…
BAŞKAN
– Önergenin gerekçesini okutuyorum: 
Gerekçe:
Milletvekilleri,
yasama organı eski üyeleriyle 24/6/2018 tarihinden önce dışarıdan atandığı
bakanlık görevi sona erenler ile bunların sıfat ve vazifesine bağlı olarak
kanunlarda belirtilen hak sahiplerine bu hakların kullanımında kolaylık
sağlamak amacıyla Türkiye Büyük Millet Meclisi Başkanlığınca kimlik kartı
verilmesi amaçlanmıştır. 
Milletvekilleri
ve yasama organı eski üyeleri ile 24/6/2018 tarihinden önce dışarıdan atandığı bakanlık
görevi sona erenlerin bazı resmî evrak işlemlerinin ilgilinin yerleşim yerinin
bulunduğu ilde veya Ankara’da yapılabileceği veya talep hâlinde bu işlemlerin
TBMM vasıtasıyla yapılabileceği hususunda seçimlik bir imkân getirilmiştir. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda 52’nci maddeyi oylarınıza sunuyorum: Kabul edenler…
Kabul etmeyenler… 52’nci madde kabul edilmiştir. 
Değerli
milletvekilleri, ikinci bölümde yer alan maddelerin oylamaları tamamlanmıştır. 
Şimdi
üçüncü bölümün görüşmelerine başlıyoruz. 
Üçüncü
bölüm 53 ila 72’nci maddeleri kapsamaktadır. 
Üçüncü
bölüm üzerinde gruplar adına söz talebi yok, şahıslar adına söz talepleri var,
onları yerine getireceğim.
Şahıslar
adına ilk söz, Mersin Milletvekili Sayın Behiç Çelik’e aittir. (İYİ PARTİ
sıralarından alkışlar)
BEHİÇ
ÇELİK (Mersin) – Sayın Başkan, değerli milletvekilleri, 144 sıra sayılı Kanun
Teklifi’nin üçüncü bölümü üzerine şahsım adına söz almış bulunuyorum. Bu
vesileyle Genel Kurulu saygıyla selamlıyorum.
53
ve 72’nci maddeler arasını kapsayan üçüncü bölüm yine ağırlıklı olarak İçişleri
Bakanlığı ve ilgili diğer kurumları ilgilendiren maddeler içermektedir.
Burada,
özellikle bu vesileyle ifade etmek istediğim bir husus var, o da: 15 Temmuz
2016 hain FETÖ/PDY darbe girişiminden sonra ülkede OHAL ve buna dayalı olarak
değiştirilen bir kısım teşkilatlar devlet anlayışını kuruluş felsefesinin
dışına savurmuş, böylece ifrattan tefrite geçişler olmuştur. FETÖ’yle
mücadelede uzun menzilli hedeflere sağlıksız ve plansız olarak gitmek
benimsenmiştir. Kısa vadede gereğini yapmak yerine yıllara sari olarak
yapılması veya yapılıyor görünmesi devlet düşmanlarını cesaretlendirmektedir.
Bu sebeple, bir plan hazırlanmalı ve ona göre hareket edilmelidir. Nitekim,
Adil Öksüz olayı ve bugünlerde yapılan açıklamalar dahi mücadelede zayıflamanın
işaretlerini veya gizli iş birliklerini içermektedir. Adliyede, askeriyede,
idarede FETÖ’yle mücadele esastır. Bu ihanetin hesabı henüz sorulmuş değildir.
Hesap sormak için iyi eğitimli ve bilinçli kadroların yetkilendirilmesi esas
olmalıdır.
Bir
diğer konu, 15 Temmuzun ardından askerî yapılara yönelik hücumlardır. Bu
hücumları FETÖ yaparken hangi akla hizmet ediyorsa buna benzer hücumları AKP
iktidarı da yapmıştır, yapmaktadır. Bu yıkıcı saldırılar sonucu askerî sağlık,
askerî eğitim kurumları, kuvvet komutanlıkları, Genelkurmay, Jandarma, Sahil
Güvenlik, askerî istihbarat, askerî tesisler ve fabrikalar ve emir komuta
ilişkileri darmadağın edilmiştir. Güvenlik bürokrasisinin yeniden
teşkilatlanması şarttır. Bu yolda tedbir almak 82 milyon vatandaşın istikbali
ve huzuru, güveni için zorunludur. Dileğimiz ve temennimiz bu yöndedir.
İnşallah sağduyu hâkim olur ve düzenleme yapılır.
Değerli
milletvekilleri, görüşmekte olduğumuz kanunun güvenlik bürokrasisine, özellikle
Jandarmamıza, Sahil Güvenlik ve Emniyet teşkilatımıza hayırlı uğurlu olmasını
temenni ediyor, hepinize tekrar saygılar sunuyorum. 
Teşekkür
ederim. (İYİ PARTİ sıralarından alkışlar)
BAŞKAN
– Şahıslar adına ikinci söz talebi Kırıkkale Milletvekilimiz Sayın Halil
Öztürk’e aittir. (MHP sıralarından alkışlar) 
Süreniz
beş dakika Sayın Öztürk. 
HALİL
ÖZTÜRK (Kırıkkale) – Sayın Başkan, değerli milletvekilleri; görüşülmekte olan
144 sıra sayılı Kanun Teklifi’nin üçüncü bölümü üzerine şahsım adına söz almış
bulunmaktayım. Genel Kurulu saygıyla selamlıyorum.
Değerli
milletvekilleri, Türkiye, FETÖ’den etnik bölücü PKK’ya, aşırı sol terör örgütü
DHKP-C’den El Kaide ve DEAŞ gibi dini istismar eden terör gruplarına ve 17
Kasım ya da ASALA gibi yabancı, ırkçı terör örgütlerine kadar terörizmin farklı
biçimleriyle yıllardan beri mücadele etmektedir. Türkiye Cumhuriyeti’nin
bekasına, milletimizin huzuruna, güvenliğine ve insanına karşı ciddi tehditler
hâlen sürse de 15 Temmuz ihanetine karşı Türk milletinin aklını temsil eden
Cumhur İttifakı’nın teröre karşı çelikten duruşu, bekamıza karşı güçlü
hassasiyeti bu tehditleri bertaraf etmektedir. Bu kapsamda, terör belasından
ülkemizi kurtarmak için sonuç alıcı ve çok boyutlu politikaların tavizsiz
sürdürülmesi şarttır. Günlük siyasi kaygılardan arındırılmış, uzun vadeli ve
istikrarlı, millî ve etkin bir terörle mücadele politikasının uygulanması
gerekliliğini bir kez daha hatırlatmak istiyorum. 
Değerli
milletvekilleri, bize göre terör, bütün insanlığa çevrilmiş kanlı bir silah,
barış ve huzurun önüne döşenmiş mayın tarlası, ölüm tuzağıdır. Türkiye, tüm
imkânlarıyla yaklaşık kırk yıldır bölücü terör örgütüne karşı amansız bir
mücadele vermektedir. Devletimizi yok etmeyi, millî birlik ve bütünlüğümüzü
parçalamayı amaçlayan iş ve dış mihraklar, ülkemize karşı terörü alçakça
kullanmayı sürdürmekte ve ahlaksızca sütre gerisinden kumanda etmektedirler.
Yıllardır millî birliğimizi parçalamayı başaramayan terörün ağababaları, güzel
ülkemizin başına çeşit çeşit, şekilden şekile giren terörün her türlüsünden
çorap örmeye kalksa da her seferinde aziz Türk milletinin tokadını yemiş ve
bundan sonra da yemeye devam edecektir. Aynı şekilde, devletimizin şefkatli eli
de gün gelecek ifade özgürlüğü kisvesine sığınıp da teröre destek veren, terörü
söylemleriyle cesaretlendirenlere çelikten bir yumruk gibi hiç kuşkusuz
inecektir. 
Saygıdeğer
milletvekilleri, hafızamızı diri tutmak zorundayız. Unutulmasın ki Türkiye, 15
Temmuz 2016’da istila ve infazı engellemiş, bunun da en büyük şeref payesi hiç
kuşku yok ki büyük Türk milletinin olmuştur. Millî bir yürekle kahramanlaşan
milletimiz, devletine ve bekasına sahip çıkmanın yanında, egemenlik haklarını
canı pahasına müdafaa etmiş, terörizmin şer, niyet ve tetikçilerini bir vuruşta
yere sermiştir. Bu çerçevede, bir yandan PKK terör örgütünün belini kırmaya
devam ederken diğer yandan da FETÖ/PDY terör örgütüyle mücadele
yürütülmektedir. Nitekim, bu kanlı terör örgütünün finans kaynakları
kurutulurken diğer yandan da kahraman güvenlik güçlerimizin özverili
çalışmaları sonucunda ağır darbeler indirilmektedir. Unutulmasın ki Türk
milletinin bekasına yönelik saldırıda bulunan teröristler halkın gözünde bir
diken, boğazında bir kemik konumundadır. Bin yıl önce Haşhaşilerle mücadele
eden Sultan Muhammet Tapar’ın dediği gibi, teröristlere karşı yapılan mücadele
küffara karşı yapılan mücadeleyle eş değerdedir. Bu kararlılıkla yolumuza devam
etmeliyiz. 
Geçtiğimiz
günlerde Sayın İçişleri Bakanımızın “Ben onların böyle bir noktaya
geleceklerini sanmıyordum.” yönündeki açıklamasının ardından 25 bin yeni byLock
kullanıcısının tespit edilmesini ve bunun da bir kısmının kamuda görev yapıyor
olmasını çok önemsiyoruz. Bu açıklamadan da anlaşılacağı üzere hain FETÖ’nün
kripto yapılanmaları hâlen kurumlarda mevcuttur. Bu yüzden tüm kurumlarımızda
FETÖ ile mücadele kesintisiz ve tavizsiz sürmelidir. Bu konuda en küçük
tavsamaya asla müsaade edilmemelidir. 15 Temmuzda Türk milletinin vatanı uğruna
göğsünü siper ettiği hain FETÖ’cüler bir daha asla umut sahibi olmamalıdır. Bu
bakımdan, hukuk sınırları içerisinde, son FETÖ’cü hesap verinceye kadar
mücadele devam ettirilmeli; bu hususta bundan önce olduğu gibi atılacak her
adıma destek olacağımız bilinmelidir. 
Saygıdeğer
milletvekilleri, Milliyetçi Hareket Partisi olarak terörle mücadelenin sonuna
kadar yanındayız, Hükûmetin ve devletimizin arkasındayız. Zalimlere karşı
biriz, hainlere karşı sarsılmaz ve şaşmaz birliktelikte duruş gösteriyoruz. 
Son
söz olarak belirtmeliyim ki tüm dünya şunu bilsin: Cumhur İttifakı’nın kararlı
ve güçlü Türkiye vizyonu kapsamında…
(Mikrofon
otomatik cihaz tarafından kapatıldı) 
BAŞKAN
– Tamamlayın.
HALİL
ÖZTÜRK (Devamla) – …bölgesel ve küresel ayak oyunlarına Türkiye teslim
olmayacak ve kesinlikle boyun eğmeyecektir. 
Genel
Kurulu ve Gazi Meclisi saygıyla selamlıyorum. (MHP ve AK PARTİ sıralarından
alkışlar) 
BAŞKAN
– Değerli milletvekilleri, üçüncü bölüm üzerinde soru-cevap işlemi yok.
Üçüncü
bölüm üzerindeki görüşmeler tamamlanmıştır. 
Şimdi
üçüncü bölümde yer alan maddeleri, varsa o maddeler üzerindeki önerge
işlemlerini yaptıktan sonra ayrı ayrı oylarınıza sunacağım. 
53’üncü
madde üzerinde herhangi bir önerge yok.
53’üncü
maddeyi oylarınıza sunuyorum: Kabul edenler… Kabul etmeyenler… 53’üncü madde
kabul edilmiştir. 
54’üncü
madde üzerinde önerge işlemi yok. 
54’üncü
maddeyi oylarınıza sunuyorum: Kabul edenler… Kabul etmeyenler… 54’üncü madde
kabul edilmiştir.
55’inci
madde üzerinde 2 önerge vardır, önergeleri aykırılık sırasına göre okutup
işleme alıyorum: 
Türkiye Büyük Millet Meclisi Başkanlığına
Görüşülmekte
olan 144 sıra sayılı Bazı Kanunlarda ve 375 sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 55’inci maddesiyle 4721 sayılı
Türk Medeni Kanunu’nun 436’ncı maddesinin birinci fıkrasına eklenen 6 ve 7’nci
bentlerin madde metninden çıkarılması arz ve teklif olunur. 
 Ali
Öztunç Ahmet Önal Nihat Yeşil
 Kahramanmaraş Kırıkkale Ankara
 Erkan
Aydın Bayram Yılmazkaya Yaşar Tüzün
 Bursa Gaziantep Bilecik
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Başkanım. 
BAŞKAN
– Önerge üzerinde söz isteyen Gaziantep Milletvekilimiz Sayın Bayram
Yılmazkaya.(CHP sıralarından alkışlar)
Süreniz
beş dakika. 
BAYRAM
YILMAZKAYA (Gaziantep) – Sayın Başkan, değerli milletvekilleri; yasa teklifinin
55’inci maddesi üzerine söz aldım. Yüce heyetinizi saygıyla selamlıyorum.
Gecenin bu ilerleyen saatinde, belki de yasa teklifinin bence en önemli ve ağır
sonuçlara neden olacak maddesini konuşacağım. Aslında 54, 55 ve 56’ncı maddenin
tamamı üzerinde bir değerlendirme olacak. 
Değerli
arkadaşlar, şu andaki mevcut hâliyle Türk Medeni Kanunu’nda “Akıl hastalığı,
akıl zayıflığı, alkol veya uyuşturucu madde bağımlılığı, ağır tehlike arz eden
bulaşıcı hastalık veya serserilik sebeplerinden biriyle toplum için tehlike
oluşturan her ergin kişi, kişisel korunmasının başka şekilde sağlanamaması
hâlinde, tedavisi, eğitimi veya ıslahı için elverişli bir kuruma yerleştirilir
veya alıkonulabilir.” şeklindedir. “Görevlerini yaparlarken bu sebeplerden
birinin varlığını öğrenen kamu görevlileri, bu durumu hemen yetkili vesayet
makamına bildirmek zorundadırlar. İlgili kişi durumu elverir elvermez kurumdan
çıkarılır.” şeklinde düzenlenmiş olup ülkemizde toplum açısından tehlike
oluşturan ciddi ruhsal bozukluklarda ya da alkol veya uyuşturucu madde
bağımlılığında istemsiz tedavi uygulamalarının hâlen temel yasasıdır.
Getirdiğimiz bu 55’inci maddeyle, mevcut 5’inci fıkradan sonra 6’ncı ve 7’nci
fıkraları ilave ediyoruz. Bu gelen madde de koruma amacıyla özgürlüğün
kısıtlanması bağlamında resmî sağlık kurulu raporunun alınabilmesini temin
amacıyla kişinin vücudundan çeşitli örneklerin alınabileceğini, kişiye gerekli
tıbbi müdahalelerin yapılabileceğini, gerektiğinde kişinin hekim ön raporu
üzerine yirmi güne kadar sağlık kuruluşuna yerleştirilebileceğini ve bu madde
kapsamında alınan kararların icrası için gerektiğinde ilgili kişi hakkında zor
kullanılabileceğini öngörmektedir.
Görüldüğü
üzere söz konusu düzenlemeler bir yandan kişinin vücut bütünlüğüne rızası
yokken ve zor kullanmak suretiyle müdahale etmeyi, öte yandan da sadece salt
bir hekim ön raporu üzerine yirmi gün süreye kadar ilgilinin özgürlüğünün
kısıtlanabileceğini içermektedir değerli arkadaşlar. Kişinin vücut bütünlüğünün
dokunulmazlığı Anayasa’mızın 17’nci maddesi ve Avrupa İnsan Hakları
Sözleşmesi’nin 3’üncü ve 8’inci maddeleri tarafından güvence altına alınmıştır.
Vücut bütünlüğünün dokunulmazlığı hukuk düzenimizin en temel değerlerindendir.
Ne şartlarda olursa olsun resmî sağlık kurulu raporunun alınabilmesini temin
etme düşüncesi zor kullanmak suretiyle kişinin vücut bütünlüğüne müdahale
etmeyi haklı kılacak bir meşru amaç değildir. Öte yandan, tamamen keyfîliğe
açık olan, bireye hiçbir koruyucu güvence sunmayan, salt bir hekim ön raporuyla
kişinin özgürlüğünün yirmi güne kadar kısıtlanabilmesi düzenlemesi, Anayasa’nın
2’nci ve 19’uncu maddesi ve bu arada yine Avrupa İnsan Hakları Sözleşmesi’nin
5’inci maddesine de aykırıdır.
Değerli
arkadaşlar, aslında söz konusu yasal düzenlemeler bu hâliyle yürürlüğe girerse
olgular mahkemece tedavi amacıyla özgürlüklerinin kısıtlamalarına karar
verilmelerine dayanak teşkil edecek resmî sağlık kurulu raporu düzenlenmeden
önce sağlık kuruluşlarına istemsiz bir biçimde ve zorla yatırılabileceklerdir.
Böylece bilirkişilik hizmeti ile tedavi amacıyla hastaneye yatırma süreci
karmaşık hâle gelecek, istemsiz olarak hastaneye yatırma ve tıbbi müdahaleler
bilirkişilik hizmetinin önüne geçecektir. Bu şekilde bir uygulama öncelikle
hasta hakları ve insan hakları açısından kabul edilebilir değildir. Bunun
altını özellikle çizmek istiyorum.
Öte
yandan günümüzdeki psikiyatri polikliniklerinin yoğun hizmet yükü altındaki
uygulamalarda ön raporun düzenlenmesi talebi çok sık yatırılma ve gereksiz
gözlem kararları alınmasına yol açacaktır. Bu bakımdan söz konusu yasal
düzenleme, bir yandan gereksiz sevklere neden olabilecek, hâkimlerin
gecikmeksizin karar vermesi hâlinde ise uygulamanın hızla yapılması, zaten
sınırlı sayıdaki psikiyatri yatağı bulunan kapalı psikiyatri kliniklerinde
idari, hukuki ve benzeri sorunları da içeren ilave bir hasta yükünü
doğuracaktır. 
Değerli
arkadaşlar, özellikle Komisyon üyelerimiz; bu kadar alakasız bir teklifin içine
durup dururken sağlıkla ilgili madde koymanızı bir doktor olarak da açıkçası
anlamış değilim. Üstelik, burada, akli dengesi ve şuuru yerinde olmayan kişiden
zorla ve cebren kan, tırnak ve saç örnekleri almayı yasallaştırıyorsunuz.
Şiddet eylemlerini artırıcı ortamı yasal düzenlemeyle daha meşru hâle
getiriyoruz. Kanun bu şekilde çıktığında, acillerde bu kişiler ile sağlık
çalışanlarını ve kolluk kuvvetlerini daha sıkıntılı bir ortamda karşı karşıya
bırakıyor ve sonucu kötü olaylara neden olabilecek tablolara zemin
hazırlıyorsunuz. 
Devlet,
şiddet aracı olacak; gelin, engel olalım diyorum. Gün geçmiyor ki ülkemizde
sağlık çalışanlarına şiddet artıyor, durmak bilmiyor arkadaşlar. Bu kanun bu
şekilde geçtiği takdirde, daha fazla ortam sağladığımızdan, sağlıktaki şiddet
olayları günden güne artacaktır ve bence bunun vebali ağır olacaktır. Gelin, bu
yasayı şu anda çekelim diyorum, aksi takdirde çok kötü sonuçlara neden olacak.
Yüce
heyetinizi saygıyla selamlıyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Bazı Kanunlarda ve 375 Sayılı Kanun Hükmünde Kararnamede Değişiklik
Yapılmasına Dair Kanun Teklifi’nin 55’inci maddesinin birinci fıkrasında yer
alan “eklenmiştir” ibaresinin “ilave edilmiştir” ibaresiyle değiştirilmesini
arz ve teklif ederiz. 
 Bedri
Yaşar Ümit Beyaz Arslan Kabukcuoğlu
 Samsun İstanbul Eskişehir
 Orhan
Çakırlar Mehmet Metanet Çulhaoğlu
 Edirne Adana
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Başkanım.
BAŞKAN
– Önerge üzerinde söz isteyen Samsun Milletvekilimiz Sayın Bedri Yaşar. (İYİ
PARTİ sıralarından alkışlar) 
Süreniz
beş dakika Sayın Yaşar.
BEDRİ
YAŞAR (Samsun) – Sayın Başkan, değerli milletvekilleri; yüce heyetinizi
saygıyla selamlıyorum.
Tabii,
madde 55 olup iktidarı da bu kadar kalabalık görünce, hiç olmazsa bugün
Samsun’un bazı temel problemlerini sizlerle paylaşmak istiyorum.
Samsun
Büyükşehir Belediyesi ile Kültür Bakanlığı tarafından iş birliği içinde
yapımına başlanan Arkeoloji ve Etnografya Müzesi inşaatı, yapımcı firmanın
ekonomik krize girmesi dolayısıyla dört yıldır bekliyor. Yeni müze inşaatıyla
birlikte eski Arkeoloji ve Etnografya Müzesi kapatılmıştır ve burada yer alan
Hitit, Roma ve Osmanlı Dönemlerine ait yaklaşık 7.400 çok değerli eser maalesef
depoda bekletilmektedir. Müzelerin turizme olan katkısı tartışılmaz. Bu tarihî
eserlerin depoda değil sergilenmek üzere yerlerini almasını biz ümit ediyoruz.
Samsun milletvekili arkadaşlarımız da var, buradan da arkadaşlara sesleniyorum:
Şu müze inşaatı bir an önce başlasın, dört yıldır duruyor, devam edelim;
özellikle Samsun’a çok ciddi katkısı olacağını düşünüyoruz, hepinizin de
desteğini bekliyoruz. 
Diğer
önemli meselelerden biri de değerli arkadaşlar, Samsun’un Bafra ilçesinde
Yeşilırmak Vadisi’nde kral mezarları var. Bu kral mezarları Amasya’ya kadar
devam ediyor. Geçtiğimiz günlerde Gümüşhane’deki Dipsiz Göl’den bahsetmiştik.
Bakın, ben size… Şimdi, bu, Bafra’nın Kolay Mahallesi’ndeki -Samsun
milletvekillerimiz çok rahat bilecektir- normal kral mezarları, gördüğünüz gibi
kolonları molonları yerinde. Bu da mevcut hâli; ne kadar anlaşılıyor bilmiyorum
ama normal yığma, bildiğiniz taşlarla dizilmiş mezarın önünü size gösteriyorum.
Şimdi, Avrupa’da bu tür tarihî eserleri gördüğünüz zaman pırıl pırıl ama
maalesef Samsun’daki bu eserler bu şekilde. Milattan önce yaklaşık yüz elli
yıllarına ait bu eserlerin hâli maalesef Gümüşhane’nin Dipsiz Göl’ünden hiç de
farklı değil. 
Devamında,
yine bizim Samsun’da, özellikle Çarşamba Ovası’nda son dönemde biyokütle
tesislerinin kurulmasına yönelik ruhsatlar gündemde var. Allah’a şükür ki nasıl
bu termik santrallerin bacalarına takılan filtrelerle ilgili yasa
Cumhurbaşkanımızdan döndü, buraya yapılacak biyokütle tesisi de idari mahkeme
tarafından durduruldu. Buradan ifade ediyorum: Çarşamba Ovası, Türkiye'nin en
büyük 10 ovasından 1 tanesi. Bırakın bu ovaya biyokütle tesisinin yapılmasını,
tarım alanlarına konut alanı ve sanayi tesisi de dâhil hiçbir şey yapılmamalı.
Dünyanın her yerinde tarım arazileri dokunulmazdır, kendi işlevleri yönünde
kullanılmalıdır. İnşallah bu mahkeme kararı devam eder çünkü biz Samsun’da,
özellikle Tekkeköy ilçesinde çevre kirliliğinin ne demek olduğunu gayet iyi
biliyoruz. Bugün oradaki azot sanayisinden ve farklı tesislerden kaynaklanan
hava kirliliği maalesef bu ilçemizi Türkiye’nin en kirli ilçeleri arasına
sokmaktadır. Dolayısıyla ben bu sorunun da sizlerin gayretleri ve yardımlarıyla
çözüleceğini ümit ediyorum. 
Yine,
aynı şekilde, zaman zaman ifade ediyoruz, Samsun’un demir yolu meselesi. Sivas
Kalın köyü-Samsun arasındaki 378 kilometrelik tren yolu -bahsetmiştim daha
önce- maalesef bir türlü bitirilemedi. Altı yılda kazmanın ucuyla cumhuriyet
döneminde yapılan şu demir yolunu dört yılda maalesef tamamlayamadık. Buradan
arkadaşlara sesleniyorum. Tabii, bakım ve onarıma alındığı için şu anki mevcut
işlevini de yapmıyor, bu manada da durdurulmuş vaziyette. Karadeniz’in,
Zonguldak’tan sonra demir yoluyla bağlantısı olan tek ili Samsun. Bu demir
yolunun da bir an önce yapılmasında çok büyük faydalar var. Bu konuyla ilgili
de arkadaşlarımızla beraber yardımlarınızı talep ediyoruz. 
Yine,
Samsun büyükşehir ama maalesef havaalanının mevcut şartlar itibarıyla
modernizasyona ve yenilenmeye ihtiyacı var. Diğer Anadolu şehirlerinde olduğu
gibi, Samsun’un uluslararası arenaya açılabilmesi için Orta Asya’ya, Orta
Doğu’ya, Avrupa’ya direkt uçuşların olması lazım. Bugün Samsun’un Ankara’yla
bağlantısı sadece 06.00 uçağıyla Samsun-Ankara, 23.55 uçağıyla da
Ankara-Samsun. Tabii, İstanbul’a da bağlantıları var ama Samsun… Biliyorsunuz,
Samsun kurtaran şehirdir, Samsun cumhuriyetin temel taşlarının döşendiği
şehirdir. Samsun’a yapacağımız hizmetlerin…
(Mikrofon
otomatik cihaz tarafından kapatıldı)
BEDRİ
YAŞAR (Devamla) – Toparlıyorum Başkanım.
BAŞKAN
– Buyurun.
BEDRİ
YAŞAR (Devamla) – İnşallah bu eksikliklerimizi de giderdiğimiz takdirde Samsun
Türkiye’deki yerini, konumunu alacaktır; eski şanlı, şöhretli günlerine
dönecektir diye ümit ediyorum.
Yine,
Vezirköprü Kanyonu’muz var. Yani nasıl söyleyeyim, dünyanın en güzel
kanyonlarından biri ama sosyal tesisleri konusunda ciddi problemleri var.
İnşallah bu sosyal tesisler konusundaki problemleri de orta yerden
kaldırdığımız takdirde turizmden ciddi oranda payını alacağına inanıyorum. Bu
konuda yardımlarınızı talep ediyor, hepinize saygılar sunuyorum. (İYİ PARTİ
sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
55’inci
maddeyi oylarınıza sunuyorum: Kabul edenler… Kabul etmeyenler… 55’inci madde
kabul edilmiştir.
56’ncı
madde üzerinde 1 önerge vardır, okutup işleme alıyorum.
Türkiye Büyük Millet Meclisi Başkanlığına
Görüşülmekte
olan Bazı Kanunlarda ve 375 sayılı Kanun Hükmünde Kararnamede Değişiklik
Yapılmasına Dair Kanun Teklifi’nin 56’ncı maddesinin birinci fıkrasında yer
alan "değiştirilmiştir” ibaresinin "yeniden düzenlenmiştir” ibaresiyle
değiştirilmesini arz ve teklif ederiz.
 Mehmet
Metanet Çulhaoğlu İbrahim Halil Oral Ayhan Erel
 Adana Ankara Aksaray
 Dursun
Ataş Lütfü Türkkan
 Kayseri Kocaeli
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Başkanım.
BAŞKAN
– Önerge üzerinde söz isteyen Ankara Milletvekilimiz Sayın İbrahim Halil Oral.
(İYİ PARTİ sıralarından alkışlar)
Süreniz
beş dakika.
İBRAHİM
HALİL ORAL (Ankara) – Sayın Başkan, kıymetli milletvekilleri; 144 sıra sayılı
Kanun Teklifi’nin 56’ncı maddesi üzerinde İYİ PARTİ Grubu adına söz almış
bulunuyorum.
Öncelikle,
Pençe 3 Harekâtı’nda PKK terör örgütü ihanet şebekesine karşı kahramanca
mücadele ederken şehit olan Bitlis Mutkili hemşehrim, evladımız Alparslan
Kurt’a Allah’tan rahmet diliyorum. Ruhu şad, mekânı cennet, ailesinin ve Türk
milletinin başı sağ olsun.
Ayrıca
Ordu’da korkunç bir saldırıya uğrayarak hayatını kaybeden evladımız Ceren
Özdemir’e Cenab-ı Allah’tan rahmet ve mağfiret diliyorum.
Sayın
milletvekilleri, 2019’un ilk on bir ayında en az 430 kadın öldürülmüştür, bu ay
ise cinayete kurban gidenlerin sayısı 39’dur. Bu sayılar birer istatistik
olarak görülse de her biri bir hayattır, her biri bir ailenin acısı, her biri
hayata vurulmuş bir darbedir. Ben de bir kız babasıyım, benim de bir kızım,
evladım var ve her geçen gün sayısı artan kadın cinayetleri beni daha çok
korkutuyor. Suni tartışmaları bırakıp “Biz nasıl bu hâle geldik?” sorusunu
toplum olarak kendimize sormamız gerekiyor. “Cennet, anaların ayağı altındadır
ve sizin en hayırlınız kadınlara en iyi davrananızdır.” şiarını benimseyen bir
Peygamber’in ümmetiyiz. Türk töresinde devlet kararı “Han ve hatun buyurdu.”
diye açıklanırken gönlümüzün sanatçısı Neşet Ertaş’ın “Kadın insandır bizse insanoğlu.”
diyerek insanlığın merkezine kadını koyduğu bir kültürün sahibiyken tacizin,
tecavüzün, kadın cinayetlerinin zirve yaptığı bir dönemi yaşamak bu milletin
kıyametidir, yok oluşudur diye düşünüyorum.
Şu
da unutulmamalıdır ki ülkemizde yaşanan ekonomik krizler, sosyal travmalar,
siyasi kutuplaşma, kültürel ve dinî yozlaşma bu gibi cinayetlerin önünü
açmaktadır. Sadece kadın haklarını düzenleyen kanunlarla bu meseleyi çözemeyiz.
Ülkemizde refah sağlanmalı ve iyilik hâkim olmalıdır. “Erkek mutlak hâkim.” bir
dinî anlayıştan uzaklaşmalıyız, vazgeçmeliyiz. Bunun anahtarı da başta iktidar
olmak üzere bütün siyasi partilerin elindedir ve sorumluluğundadır.
Saygıdeğer
milletvekilleri, teklifin bu maddesi yeni kurumlara ve sisteme bir uyum
düzenlemesi olarak karşımıza çıkmaktadır. Ancak, konuyla alakalı olduğu için
bir hususu dile getirmek istiyorum: Ankara Milletvekili olarak Ankara
sokaklarında, caddelerinde çok geziyorum. AK PARTİ Genel Merkezi önündeki
caddeyi de sıklıkla kullanıyorum. Burada gördüğüm bir şey beni cidden rahatsız
etmiştir. AK PARTİ Genel Merkezi’ni koruyan polislerin omuzlarında
Cumhurbaşkanlığı forsu mevcuttur. Yani buradan anlıyoruz ki buradaki koruma
görevi Cumhurbaşkanlığı Koruma Hizmetleri Genel Müdürlüğündedir. AK PARTİ
iktidara tek parti dönemini sert bir şekilde eleştirerek gelmişti. Şimdi
görüyoruz ki AK PARTİ yeni bir tek parti olma hevesine kapılmıştır. 
Cumhurbaşkanlığı
hükûmet sisteminin kuvvetler ayrılığı ilkesini nasıl tahrip ettiğini en son
veto meselesinde de gördük. AK PARTİ Genel Merkezî’ni Cumhurbaşkanlığı armalı
polislerin koruması devlet-hükûmet-siyaset ayrımının kalmadığını
göstermektedir. Bunun simgesel olarak çok önemli olduğunu düşünüyorum. 
AK
PARTİ Genel Başkanının aynı zamanda Cumhurbaşkanı olması devlet işleri ile parti
işlerinin birbirine karışmasına yol açmıştır. Devletin valilerinin belediyelere
kayyum olarak atanması, sonra o atanan kayyumların AK PARTİ’den aday olması
parti içi siyaseti ile devlet idaresinin birbiri içine girdiğine çok önemli bir
örnektir. 
AK
PARTİ devletin bütün imkânlarını kendi için kullanmaktan ve 16 Türk devletini
simgeleyen Cumhurbaşkanlığı forsunu taşıyan polisleri parti genel merkezi
önünde bekletmekten hicap duymayan bir hâldedir. Bütün bunların çözümü Genel
Başkanımız Meral Akşener Hanımefendi’nin de sürekli vurguladığı gibi
iyileştirilmiş parlamenter sistemden geçmektedir. Bu bir geriye dönüş değil,
bilakis ileriye gidiş olacaktır. 
Sözlerimi
Genel Başkanımız Sayın Meral Akşener Hanımefendi’nin şu sözleriyle bitirmek
istiyorum…
(Mikrofon
otomatik cihaz tarafından kapatıldı) 
BAŞKAN
– Tamamlayın. 
İBRAHİM
HALİL ORAL (Devamla) – Teşekkür ederim. 
“İyileştirilmiş
parlamenter sistem hakkın ve adaletin tarifidir. İyileştirilmiş parlamenter
sistem çalışan, üreten, geleceğe ve ülkesine güvenen gençliğin parolasıdır.
İyileştirilmiş parlamenter sistem birbirine saygı duyan insanlarımızın, konuşan
Türkiye’nin anahtarıdır. İyileştirilmiş parlamenter sistem demokratik
cumhuriyetin ekonomik kurtuluş reçetesidir.”
Bu
düşüncelerle teşekkür ediyor, hepinize saygılar sunuyorum. (İYİ PARTİ ve CHP
sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
56’ncı
maddeyi oylarınıza sunuyorum: Kabul edenler… Kabul etmeyenler… 56’ncı madde
kabul edilmiştir. 
57’nci
madde üzerinde herhangi bir önerge bulunmamaktadır. 
57’nci
maddeyi oylarınıza sunuyorum: Kabul edenler… Kabul etmeyenler… 57’nci madde
kabul edilmiştir. 
58’inci
madde üzerinde herhangi bir önerge bulunmamaktadır. 
58’inci
maddeyi oylarınıza sunuyorum: Kabul edenler… Kabul etmeyenler… 58’inci madde
kabul edilmiştir. 
59’uncu
madde üzerinde 1 önerge vardır, okutup işleme alıyorum. 
Türkiye Büyük Millet Meclisi
Başkanlığına
Görüşülmekte
olan 144 sıra sayılı Kanun Teklifi’nin çerçeve 59’uncu maddesinin teklif
metninden çıkarılmasını ve diğer maddelerin buna göre teselsül ettirilmesini
arz ve teklif ederiz. 
 Cahit
Özkan  Mehmet Doğan Kubat Ramazan Can
 Denizli İstanbul Kırıkkale
 Mustafa
Ataş  Zülfü Demirbağ Yılmaz Tunç
 İstanbul
 Elâzığ Bartın
 Recep
Özel Mücahit Durmuşoğlu 
 Isparta Osmaniye
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Takdire bırakıyoruz
Başkanım. 
MEHMET
DOĞAN KUBAT (İstanbul) – Gerekçe…
BAŞKAN
– Gerekçeyi okutuyorum. 
Gerekçe:

Önergeyle
5253 sayılı Dernekler Kanunu’nda yapılan düzenlemenin maddenin yeniden
değerlendirilmesinin uygun olacağı kanaatiyle tekliften çıkarılması
öngörülmektedir. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Oy birliğiyle
kabul edilmiştir. 
Kabul
edilen önerge doğrultusunda madde metinden çıkarılmıştır. 
Herhangi
bir karışıklığa mahal vermemek amacıyla, görüşmelere sıra sayısında bulunan
mevcut madde numaraları üzerinden devam edilecektir. Madde numaraları Başkanlıkça
kanunun yazımı sırasında teselsül ettirilecektir. Bu açıklamam bundan sonra
metinden çıkarılacak diğer maddeler için de geçerli olacaktır. 
Sayın
grup başkan vekillerinin bu çıkarılan maddeyle ilgili söz talepleri varsa
onları da karşılarım. 
Sayın
Türkkan, buyurun. 
LÜTFÜ
TÜRKKAN (Kocaeli) – Sayın Başkan, değerli milletvekilleri; bu kanun daha
hazırlanırken, Komisyonda görüşülürken üzerinde hassasiyetle durduğumuz birkaç
madde vardı. Kanunun genelinde önemli miktarda katkı sunduğumuz, oluşmasında
İYİ PARTİ’yle beraber Cumhuriyet Halk Partisinin, HDP’nin, MHP’nin de katkı
verdiği bir kanundu bu. Üzerinde çekincelerimiz olan maddelerin çekilmesinden
sonra, daha sonra görüşülmek üzere kanun içeriğinden çekilmesinden sonra
grupların da anlaşabileceği bir kanun teklifi hâline geldi. Bu yüzden, keşke bu
meseleyi daha Komisyondayken, kamuoyunda bu kadar tartışılmadan çözebilseydik
diyorum. Özellikle, derneklerle ilgili meselede çekincelerimiz vardı. Kişilerin
özel bilgilerinin birtakım mahrem ellere geçmesine imkân verebilecek birtakım
düzenlemeler olduğunu düşünüyoruz. 
(Mikrofon
otomatik cihaz tarafından kapatıldı)
LÜTFÜ
TÜRKKAN (Kocaeli) – Sayın Başkanım, bitiriyorum.
BAŞKAN
– Tamamlayalım. 
LÜTFÜ
TÜRKKAN (Kocaeli) – Bunların tekrar daha uygun bir şekilde düzenlenerek Meclis
Genel Kuruluna gelmesini arzu ediyoruz. Bu konudaki tavsiyelerimizin bizzat
yerine getirilmesinden dolayı da memnun olduğumuzu belirtmek istiyorum.
Teşekkür
ederim.
BAŞKAN
– Sayın Oluç, buyurun.
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, bu 59’uncu madde ve biraz sonra konuşacağımız 61’inci ve 62’nci
maddeler de bizim önem verdiğimiz maddelerdi. Çünkü örgütlenme özgürlüğü
açısından derneklerin sivil toplum kuruluşları olarak özgürce örgütlenmesi, çalışmalarını
yapması ve yurttaşlarımızın herhangi bir rahatsızlık duymadan oraya,
istedikleri derneklere üye olabilmeleri hem Türkiye’deki anayasal ve yasal yapı
açısından hem de Türkiye’nin imzalamış olduğu uluslararası demokratik
sözleşmeler açısından önemlidir. Bu konuda bir mutabakat sağlanmış olması
siyasi partilerimiz açısından da iyi bir adımdır diye değerlendiriyoruz. O
nedenle, destekledik bu adımı.
Teşekkür
ediyorum.
BAŞKAN
– Peki. 
Sayın
Özel…
ÖZGÜR
ÖZEL (Manisa) – Sayın Başkan, oldukça fazla maddeye sahip bir kanun teklifi, 98
madde ve bu kanun teklifi görüşülmeye başlandığında daha Komisyonda, Komisyon
sözcümüz 1’inci maddeden başlayarak özellikle 1’inci maddenin, 59’uncu
maddenin, 61’inci maddenin ve 62’nci maddenin bu metinden çıkarılmasıyla daha
kolay yol alınabilir, üzerinde konuşulabilir bir kanun teklifine dönüşeceğini
söylemişti. Milletvekillerimiz hatırlar, Sayın Grup Başkan Vekilimiz Engin
Altay geçen hafta salı günü bu görüşmeler başladığında “15 tane maddede
itirazlarımız var, 4-5 tane majör itirazımız var, bunları çıkarın, birkaç saat
içinde bu kanunu gerçekleştirelim, buradan geçirelim.” dedi ancak o zaman, bu
uzlaşı noktasına gelinemedi. Üstünden geçen yaklaşık on gün, saatler süren
müzakereler sonucunda, bugün, bütün itirazlarımızın kabul edildiğini söylemek
güç ancak …
(Mikrofon
otomatik cihaz tarafından kapatıldı) 
BAŞKAN
– Devam edin. 
ÖZGÜR
ÖZEL (Manisa) - …en çok üzerinde durduğumuz maddeler, özellikle örgütlenme
özgürlüğünün önünde bir engel, bir fişleme, kişilerin sivil topluma, derneklere
katılımı, bir de geçmişte birkaç yıl içinde yaşanan birtakım olaylar da göz
önüne alındığında, kişileri derneklere üye olmaktan soğutacak, korkutacak bu
tip düzenlemeleri, bugün, iktidar partisinin çıkarma önergeleri olduğu için biz
çıkarma önergelerimizi çektik, bir uzlaşma noktasına geldi ve bu noktadan
memnunuz ama şunu da asla istemeyiz: Bundan on gün sonra, on beş gün sonra
“Benzer mahiyetteki maddeleri bir başka şeyle getirelim, tekrar bu fişlemeyi,
bu derneklerle ilgili maddeleri bir başka torba kanuna koyalım.” derseniz, bu
da etik olarak birbirimize karşı güvenimizi sarsma açısından da yanlış bir
nokta olur. 
(Mikrofon
otomatik cihaz tarafından kapatıldı) 
BAŞKAN
– Tamamlayın. 
ÖZGÜR
ÖZEL (Manisa) – Tamamlıyorum. 
Bu
59, 61 ve 62’inci maddelerin çıkarılması son derece doğrudur. Bu doğru kararın
süreklilik arz etmesini temenni ediyor, teşekkür ediyoruz. 
BAŞKAN
– Ben de teşekkür ederim. 
Değerli
milletvekilleri, 60’ıncı madde üzerinde herhangi bir önerge bulunmamaktadır. 
60’ıncı
maddeyi oylarınıza sunuyorum: Kabul edenler… Kabul etmeyenler… 60’ıncı madde
kabul edilmiştir. 
61’inci
madde üzerinde 1 önerge vardır, önergeyi okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 144 sıra sayılı Kanun Teklifi’nin çerçeve 61’inci maddesinin teklif
metninden çıkarılmasını ve diğer maddelerin buna göre teselsül ettirilmesini
arz ve teklif ederiz. 
 Cahit
Özkan Mehmet Doğan Kubat Ramazan Can
 Denizli İstanbul Kırıkkale

 Mustafa
Ataş Zülfü Demirbağ Yılmaz Tunç
 İstanbul Elâzığ Bartın
 Recep
Özel Mücahit Durmuşoğlu 
 Isparta Osmaniye

BAŞKAN
– Komisyon önergeye katılıyor mu? 
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Takdire bırakıyoruz
Başkanım. 
MEHMET
DOĞAN KUBAT (İstanbul) – Gerekçe… 
BAŞKAN
– Gerekçeyi okutuyoruz. 
Gerekçe:

Önergeyle
5253 sayılı Dernekler Kanunu’nda yapılan düzenlemenin, maddenin yeniden
değerlendirilmesinin uygun olacağı kanaatiyle tekliften çıkarılması
öngörülmektedir.
BAŞKAN
– Değerli milletvekilleri, önergeyi oylarınıza sunuyorum: Kabul edenler...
Kabul etmeyenler... Önerge kabul edilmiştir. 
Kabul
edilen önerge doğrultusunda madde metinden çıkartılmıştır.
62’nci
madde üzerinde 1 önerge bulunmaktadır, okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 144 sıra sayılı Kanun Teklifi’nin çerçeve 62’nci maddesinin teklif
metninden çıkarılmasını ve diğer maddelerin buna göre teselsül ettirilmesini
arz ve teklif ederiz.
 Cahit
Özkan Mehmet Doğan Kubat Ramazan Can 
 Denizli 
İstanbul Kırıkkale
 Mustafa
Ataş  Recep Özel Zülfü Demirbağ
 İstanbul Isparta Elâzığ

 Mücahit
Durmuşoğlu Yılmaz Tunç
 Osmaniye Bartın
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Takdire bırakıyoruz
Başkanım. 
MEHMET
DOĞAN KUBAT (İstanbul) – Gerekçe…
BAŞKAN
– Gerekçeyi okutuyorum:
Gerekçe:

Önergeyle
5253 sayılı Dernekler Kanunu’nda yapılan düzenlemenin, maddenin yeniden
değerlendirilmesinin uygun olacağı kanaatiyle tekliften çıkarılması
öngörülmektedir. 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir. 
Kabul
edilen önerge doğrultusunda madde metinden çıkartılmıştır. 
63’üncü
madde üzerinde 1 önerge bulunmaktadır, önergeyi okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 144 sıra sayılı Bazı Kanunlarda ve 375 Sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 63’üncü maddesinin teklif
metninden çıkarılmasını arz ve teklif ederiz.
 Ali
Öztunç Erkan Aydın Mehmet Ali Çelebi 
 Kahramanmaraş Bursa İzmir
 Ahmet
Kaya Nihat Yeşil Sibel Özdemir
 Trabzon Ankara İstanbul
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Başkanım. 
BAŞKAN
– Önerge üzerinde söz isteyen, İstanbul Milletvekilimiz Sayın Sibel Özdemir.
(CHP sıralarından alkışlar) 
Süreniz
beş dakika Sayın Özdemir. 
SİBEL
ÖZDEMİR (İstanbul) – Teşekkür ederim Sayın Başkan. 
63’üncü
madde üzerine söz aldım. Sizleri saygıyla selamlıyorum. 
Evet,
oldukça geç bir saat oldu, sabrınıza sığınarak ben de görüşlerimi paylaşacağım.

Torba
bir yasa teklifi yine ve çok geniş kapsamlı bir yasa teklifi, yaklaşık 29 tane
kanunda düzenlemeler yapıyor ve 1 tane de kanun hükmünde kararnamede değişiklik
yapıyor. 
Baktığımız
zaman, sağlıklı ve nitelikli bir çalışma ortamından uzağız. Gerçekten gecenin
ilerleyen bir saati oldu ve bu bölümde de açıkçası çok önemli düzenlemeler var,
özellikle göç konusuyla ilgili kapsamlı düzenlemeler var. Bizim de karşı
karşıya kaldığımız temel bir sorun alanı göç sorunu. Evet, doğal olarak yasal
düzenlemeler gerektiriyor, kanunlarımızda boşluklar var, bunlara ihtiyaç var
ama baktığımız zaman göçle ilgili, özellikle yasa dışı göçmenlerin barınmasına,
konaklamasına imkân sağlayanlara ve mülkiyetindeki gayrimenkulü kiralayanlara
para cezası, göçmen kaçakçılığı, insan ticareti, resmî kurumlarla ilgili, bazı
şirketlerle ilgili düzenlemeler var. Bunlar, bu boşlukları giderecek bazı
düzenlemeler. 
Burada,
tabii ki belki birkaç hatip de değerlendirecektir, bazı sıkıntılı düzenlemeler
de var. 
Burada,
bizim bakış açımız, temel olarak insan hakları odaklı ve insan haklarını
koruyan bir bakış açısı. Ayrıca, elbette ülkemizin güvenliğini ve ihtiyaçlarını
karşılayan düzenlemeler yapmalıyız.
Benim
söz aldığım madde de göçmen kaçakçılığı ve insan ticareti suçlarını, Ceza
Muhakemesi Kanunu’nda sayılan katalog suçlar arasına almaktadır. 
Ben,
burada, sizlerle şunu paylaşmak istiyorum: Göç konusu, özellikle 2011 sonrası,
komşu ülkelerimizle ve resmî olarak aday ülke olduğumuz Avrupa Birliğiyle
ilişkilerimizi doğrudan etkileyen bir sürece evrildi. 
Değerli
milletvekilleri, burada, biz, Avrupa Birliği ülkeleriyle yapmış olduğumuz veya
kurumlarla yapmış olduğumuz görüşmelerde, bu konuda yalnız kaldığımız ve tek başımıza
mücadele etmek durumunda olduğumuz ancak bu göç konusunu Avrupa Birliği
ülkelerine tam olarak anlatamadığımız bir durumla karşı karşıya kaldık. 
Ülkemiz
açısından temel bir sorun alanı. Şüphesiz ekonomik, sosyal, toplumsal
sorunların giderek artan maliyetleri, maalesef, bu iktidarın, özellikle 2011
sonrası, bölgemizde öngörüsüz, tutarsız, günübirlik ve kişisel ilişkiler
üzerinden yürüttüğü dış politikanın bir sonucu olarak ortaya çıktı. Özellikle
yasa dışı göçle ilgili, doğal olarak Avrupa Birliği ve diğer komşu ülkelerle
bir sorumluluk üstlenmek durumunda kaldık ve göçle mücadelede ortak
taahhütlerimiz oldu ve bunun sonucu da o dönemde, 2016 döneminde Avrupa Birliği
ülkeleriyle bir vize mutabakatı anlaşması imzaladık ve vize serbestisi diyaloğu
başlattık. Türkiye ile Avrupa Birliği arasındaki geri kabul anlaşmasını, işte
“18 Mart mutabakatı” dediğimiz anlaşmayı imzaladık. Tabii, temel unsurları,
burada, insan kaçakçılığını önlemek, Ege’deki toplu ölümlerin -hepimizin şahit
olduğu- önüne geçmek ve düzensiz göçü düzenlemekti. Biz, burada, Avrupa
Birliğine belli sığınmacıları alma konusunda ve ülkemizde, doğal olarak, onlara
yaşam alanı sağlama noktasında taahhütlerde bulunurken Avrupa Birliğinden de
bir mali yardım almayı amaçlamıştık; Avrupa Birliğinin taahhüdü de bu yöndeydi.

72
kriteri belli bir sürece getirdik, burada hepimizin yoğun çalışmasıyla birçok
kriteri tamamladık ve bunun sonucunda da Avrupa Birliğinin serbest vize alanına
giriş taahhüdü vardı ülkemizdeki vatandaşlarımıza. Bu, gerçekten, Avrupa
Birliğiyle ilgili üyelik ilişkilerimizde önemli bir eşik olacaktı, bir eşiği
aşmış olacaktık ama maalesef orada hepimizin, birçoğumuzun burada şahit olduğu,
iktidar partisinin -bilemiyoruz- siyasi ikballeri, belki içsel gelecek
kaygıları nedeniyle o zaman bu mutabakatı yapan dönemin Başbakanı Davutoğlu
hükûmetinin sonlanmasıyla doğal olarak bu süreç, bu mutabakat sonuçlanamadı.
Vize konusunu da açıkçası o dönem Avrupa Birliği kurumlarıyla çok önemli bir
aşamaya getirmiştik yani o mutabakatı yapan hükûmet mayısta sonlanmıştı ve
Haziran 2016’da açıkçası Avrupa Birliği kurumları ve Konseyi vize mutabakatında
tatmin edici bir noktaya geldiğimizi, belki bir sonuç alacağımızı bize
belirtmişlerdi. Ama ne oldu? Söylem değişti, biz şu noktaya geldik, Sayın Cumhurbaşkanı
şu açıklamayı yaptı: “Vizeyi kaldıracağım, bunun şartı da şunu değiştirmen…
Hadi bakalım, kusura bakma, sen yoluna, biz yolumuza.” Böyle bir söylem
değişikliğine geçtik. Yine Cumhurbaşkanı belki dönemin o zamanki Başbakanına
atıfla Avrupa Birliğine şunu söyledi: “Kiminle anlaşıyorsan git, onlarla
anlaş.” Böyle bir sürece evrildik ve belki bu göç sorununu çözeceğimiz ve vize
serbestisi kazanımı sağlayacağımız Avrupa Birliğinde bu maalesef sonuçsuz
kaldı. 
(Mikrofon
otomatik cihaz tarafından kapatıldı) 
SİBEL
ÖZDEMİR (Devamla) – Bitiriyorum Sayın Başkanım, son bir dakika. 
BAŞKAN
– Tamamlayın Sayın Özdemir. 
SİBEL
ÖZDEMİR (Devamla) – Daha da kötüsü, biz, bu Suriyeli sığınmacılar konusunu
Avrupa Birliğiyle üyelik sorununda bir pazarlık konusuna getirdik ve göç
sorunuyla tek başımıza mücadele eden bir ülke konumuna düştük. Geçen gün de
değerli AK PARTİ’li milletvekillerimizle, Helsinki’de, parlamenterlerle bir
toplantıya katıldık. Orada da gerçekten, o ülkelerin bizim gerçekliğimizden ne
kadar uzak olduğunu, bu vize sorununun, göç sorununun ülkemizde yarattığı
maliyetleri hiç anlatamadığımızı… Tekrar söylüyorum, bu konu gerçekten önemli
bir değerlendirme gerektiriyor. Ne oldu? “Kiminle anlaşabiliyorsan anlaş.”
noktasından, bugün, 2019 yılında, Cumhurbaşkanı, bir genelgeyle, vize
serbestisi kriterlerinin gerçekleşmesi noktasına geldi. 
Yani
şunu söylemeye çalışıyorum: Zamanında önemli stratejik adımları atsaydık…
Maalesef bunu gerçekleştiremedik. Öngörüden uzak, günübirlik, kısa vadeli,
kişisel çıkarlar nedeniyle maalesef dış politikamızda her geçen gün
yalnızlaşıyoruz, kazanımlarımızda geriye gidiyoruz.
(Mikrofon
otomatik cihaz tarafından kapatıldı) 
SİBEL
ÖZDEMİR (Devamla) – Son on saniye Başkanım. 
BAŞKAN
– Tamamlayın Sayın Özdemir.
SİBEL
ÖZDEMİR (Devamla) – Çok özür diliyorum, gecenin çok geç bir saati oldu. 
İktidar
partisi, maalesef dış politikada özellikle, kendi kişisel önceliklerini değil,
ülkemizin, 81 milyon vatandaşımızın haklarını, hukukunu öncelemelidir diyorum. 
Sabrınız
için teşekkür ediyorum.
Genel
Kurulu selamlıyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
63’üncü
maddeyi oylarınıza sunuyorum: Kabul edenler… Kabul etmeyenler… 63’üncü madde
kabul edilmiştir.
64’üncü
madde üzerinde herhangi bir önerge bulunmamaktadır. 
64’üncü
maddeyi oylarınıza sunuyorum: Kabul edenler… Kabul etmeyenler… 64’üncü madde
kabul edilmiştir. 
65’inci
madde üzerinde önerge bulunmamaktadır. 
65’inci
maddeyi oylarınıza sunuyorum: Kabul edenler… Kabul etmeyenler… 65’inci madde
kabul edilmiştir. 
66’ncı
madde üzerinde önerge bulunmamaktadır. 
66’ncı
maddeyi oylarınıza sunuyorum: Kabul edenler… Kabul etmeyenler… 66’ncı madde
kabul edilmiştir. 
Sayın
Tüzün, bir talebiniz oldu, buyurun.
YAŞAR
TÜZÜN (Bilecik) – Teşekkür ediyorum Sayın Başkan.
Sayın
milletvekilleri, 67’nci madde üzerinde, Cumhuriyet Halk Partisi Grubu olarak
yeni bir madde ihdası konusunda bir önergemiz var. Bu önergenin içeriği… Tabii,
yeni madde ihdası olduğu için Komisyonun çoğunluğu gerekiyor. Belki çoğunluğun
da sağlanma ihtimali söz konusu olabilir. Geçmişte seçim kampanyalarında
özellikle uzman jandarmalarımıza verilen sözler var. Bunlardan önemli olan,
subayların harp okulunda veya astsubayların bir yıllık askerî okulda geçen
askerî eğitim süreleri fiilî hizmet sürelerinden sayıldığı hâlde, uzman
jandarmaların önceki askerî okulda geçen yani askerlikteki eğitim süreleri
fiilî hizmet sürelerinden sayılmamaktadır.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Tüzün.
YAŞAR
TÜZÜN (Bilecik) - Dolayısıyla verdiğimiz bu önergeyle ortada bulunan bir
mağduriyeti gidermek istiyoruz. Uzman jandarmalarımızın bir yıllık okul
sürelerinin fiilî hizmet süresinden sayılması noktasında bir önergemiz var,
yeni madde ihdası gerektiriyor, Komisyonun çoğunluğu gerekiyor. Komisyonun
çoğunluğunun sağlanması ihtimaliyle bu önergemizin kabulü noktasında ki
düşüncemizi arz etmek için söz aldım. Bu konuda, uzman jandarmalarımız “Eğer
bütçeye yük getiriyorsa bizler iki yıl içerisinde eşit taksitlerle
ödeyebiliriz.” diyorlar. Bu noktada, bütün gruplarımızdan destek bekliyoruz.
Teşekkür
ederim Sayın Başkanım.
BAŞKAN
– Teşekkür ederim.
67’nci
maddeden sonra gelmek üzere yeni madde ihdası vardır.
Önce,
67’nci maddenin oylamasını yapalım.
67’nci
madde üzerinde önerge bulunmamaktadır. 
67’nci
maddeyi oylarınıza sunuyorum: Kabul edenler... Kabul etmeyenler... 67’nci madde
kabul edilmiştir. 
Değerli
milletvekilleri, şimdi Sayın Tüzün’ün bahsettiği yeni madde ihdasına dair bir
önerge vardır, önergeyi okutup Komisyona soracağım. Komisyon önergeye salt
çoğunlukla, 14 üyesiyle katılırsa önerge üzerinde yeni bir madde olarak görüşme
açacağım; Komisyonun salt çoğunlukla katılmaması hâlinde ise önergeyi işlemden
kaldıracağım.
Şimdi
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 144 sıra sayılı Bazı Kanunlarda ve 375 Sayılı Kanun Hükmünde Kararnamede
Değişiklik Yapılması Hakkında Kanun Teklifi’nin çerçeve 67’nci maddesinden
sonra gelmek üzere aşağıdaki maddenin eklenmesini arz ve teklif ederiz.
“MADDE
68 - 31/5/2006 tarihli 5510 sayılı Sosyal Sigortalar ve Genel Sağlık Sigortası
Kanununa aşağıdaki geçici madde eklenmiştir.
"GEÇİCİ
MADDE 80 - 28/5/1988 tarihli 3466 Sayılı Uzman Jandarma Kanununa tabi olarak çalışan
Uzman Jandarmaların naspedilmeden önce askeri okulda geçen süreleri fiili
hizmet süresinden sayılır.”
 Müzeyyen
Şevkin Mahmut Tanal Yaşar Tüzün
 Adana İstanbul Bilecik
 Özgür
Özel İbrahim Özden Kaboğlu
 Manisa İstanbul
BAŞKAN
– Sayın Komisyon önergeye salt çoğunlukla katılıyor musunuz?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Efendim, salt
çoğunluğumuz yok, katılamıyoruz. 
BAŞKAN
– Komisyon önergeye salt çoğunlukla katılmamış olduğundan önergeyi işlemden
kaldırıyorum. 
MAHMUT
TANAL (İstanbul) – Efendim, Başkan, üyeleri dışarı gönderiyor, Meclis üyesi
üzerinde iradesini kullanıyor, baskı kuruyor. 
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Komisyon üyeleri kendi
takdirlerini bilirler, nerede ne zaman duracağını milletvekili bilir. 
Sayın
Tanal, teşekkür ediyorum. 
MAHMUT
TANAL (İstanbul) – Biraz önce gönderdiniz işte, kamera kayıtlarında belli Sayın
Başkanım. 
BAŞKAN
– Sayın Komisyon Başkanım, söz bende, ben sizin görüşünüzü aldım. 
Değerli
milletvekilleri, tekrarlıyorum, Komisyon önergeye salt çoğunlukla katılmamış
olduğundan önergeyi işlemden kaldırıyorum. 
68’inci
madde üzerinde herhangi bir önerge bulunmamaktadır. 
68’inci
maddeyi oylarınıza sunuyorum: Kabul edenler... Kabul etmeyenler... 68’inci
madde kabul edilmiştir. 
69’uncu
madde üzerinde herhangi bir önerge bulunmamaktadır. 
69’uncu
maddeyi oylarınıza sunuyorum: Kabul edenler... Kabul etmeyenler... 69’uncu
madde kabul edilmiştir. 
ÖZGÜR
ÖZEL (Manisa) – Sayın Başkan, 69’uncu madde üzerinde önergemiz var, Sayın
Kaboğlu konuşacaktı. 
BAŞKAN
– Sayın Özel, konuşmacınızı bildirecekseniz ben alabilirim, daha sonraki
maddelerde konuşabilir. 
ÖZGÜR
ÖZEL (Manisa) – Tamam Başkanım, öyle yapalım. 
BAŞKAN
– Bize iletilen taleplerde yoktu. 
70’inci
madde üzerinde herhangi bir önerge bulunmamaktadır. 
70’inci
maddeyi oylarınıza sunuyorum: Kabul edenler... Kabul etmeyenler... 70’inci
madde kabul edilmiştir. 
71’inci
madde üzerinde herhangi bir önerge bulunmamaktadır. 
71’inci
maddeyi oylarınıza sunuyorum: Kabul edenler... Kabul etmeyenler... 71’inci
madde kabul edilmiştir. 
72’nci
madde üzerinde herhangi bir önerge bulunmamaktadır. 
72’nci
maddeyi oylarınıza sunuyorum: Kabul edenler... Kabul etmeyenler... 72’nci madde
kabul edilmiştir. 
Sayın
milletvekilleri, yeni madde ihdasına dair bir önerge vardır. Önergeyi okutup
Komisyona soracağım. Komisyon önergeye salt çoğunlukla, 14 üyesiyle katılırsa
önerge üzerinde yeni bir madde olarak görüşme açacağım, Komisyonun salt
çoğunlukla katılmaması hâlinde ise önergeyi işlemden kaldıracağım.
Şimdi
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 144 sıra sayılı Kanun Teklifi’ne aşağıdaki maddenin eklenmesini, diğer
maddelerin buna göre teselsül ettirilmesini arz ve teklif ederiz. 
MADDE
73– 5/1/1961 tarihli ve 237 sayılı Taşıt Kanununa bağlı (1) sayılı cetvelde yer
alan “T.B.M.M Başkanlık Divanı üyeleri, Komisyon Başkanları ve Grup
Başkanvekilleri” satırına “Komisyon Başkanları” ibaresinden sonra gelmek üzere
“, Grup Başkanları” ibaresi eklenmiş, aynı satırda yer alan “50” ibaresi “1 er”
şeklinde değiştirilmiş, (2) sayılı cetvele “Kamu Başdenetçisi” satırından önce
gelmek üzere aşağıdaki satır eklenmiştir.
“TBMM
Genel Sekreteri 1 Binek 5 yıl”
 Cahit
Özkan Ramazan Can Zülfü Demirbağ
 Denizli Kırıkkale Elâzığ
 Recep
Özel Erkan Akçay Mehmet Doğan Kubat
 Isparta Manisa İstanbul
 Orhan
Yegin  Erkan Haberal  Mustafa Ataş 
 Ankara Ankara İstanbul
 Mücahit
Durmuşoğlu Yılmaz Tunç
 Osmaniye Bartın
BAŞKAN
– Sayın Komisyon, önergeye salt çoğunlukla katılıyor musunuz?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Sayın Başkanım, salt
çoğunluğumuz vardır, katılıyoruz.
MAHMUT
TANAL (İstanbul) – Biraz önce yoktu. Niye çağırdınız? 
BAŞKAN
– Sayın Tanal, lütfen…
Değerli
milletvekilleri, Komisyon önergeye salt çoğunlukla katılmış olduğundan önerge
üzerinde yeni bir madde olarak görüşme açıyorum. 
Söz
isteyen? Yok. 
Yeni
maddeyi oylarınıza sunuyorum: Kabul edenler… Etmeyenler… Kabul edilmiştir.
Sayın
milletvekilleri, böylece yeni bir madde ihdas edilmiştir. Kanunun yazımı
esnasında madde numaraları Başkanlıkça teselsül ettirilecektir. Bir karışıklığa
mahal vermemek için Komisyonun kabul ettiği metin üzerinden görüşmelere devam
edeceğiz. Bu açıklamam bundan sonra ihdas edilecek maddeler için de geçerli
olacaktır. 
Sayın
milletvekilleri, yeni madde ihdasına dair bir önerge daha vardır, okutuyorum:
Türkiye Büyük Millet Meclisi Başkanlığına
Görüşülmekte
olan 144 sıra sayılı Kanun Teklifi’ne aşağıdaki maddelerin eklenmesini ve diğer
maddelerin buna göre teselsül ettirilmesini arz ve teklif ederiz. 
“MADDE
74 – 5682 sayılı Kanunun 17 nci maddesinin birinci fıkrasına aşağıdaki bent
eklenmiştir. 
“E)
Yabancı ülke adli veya idari makamlarınca verilen velayet ya da vesayet
kararları, kararın verildiği ülkelerde bulunan Türkiye Cumhuriyeti dış
temsilciliklerindeki pasaport başvurularında kabul edilebilir.”
 Cahit
Özkan  Ramazan Can  Zülfü Demirbağ 
 Denizli
 Kırıkkale  Elâzığ
 Recep
Özel  Erkan Akçay  Mehmet Doğan Kubat 
 Isparta
 Manisa  İstanbul 
 Zafer
Sırakaya  Mustafa Ataş  Mücahit Durmuşoğlu 
 İstanbul
 İstanbul  Osmaniye 
 Orhan
Yegin  Yılmaz Tunç  Akif Çağatay Kılıç 
 Ankara
 Bartın  İstanbul 
BAŞKAN
– Komisyon önergeye salt çoğunlukla katılıyor musunuz?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Salt çoğunluğumuz vardır,
katılıyoruz Başkanım. 
BAŞKAN
– Komisyon önergeye salt çoğunlukla katılmış olduğundan önerge üzerinde yeni
bir madde olarak görüşme açıyorum. 
Söz
isteyen? Yok. 
Yeni
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Sayın
milletvekilleri, böylece yeni bir madde ihdas edilmiştir. 
MAHMUT
TANAL (İstanbul) – Kanun koyucu dürüst hareket edecek. Komisyon üyelerini
gönderdiler, tekrar geri çağırdılar. 
BAŞKAN
– Değerli milletvekilleri, bu şekilde…
MAHMUT
TANAL (İstanbul) – Böyle hileli iş olur mu ya?
BAŞKAN
– Değerli arkadaşlarım, sessiz olalım.
MAHMUT
TANAL (İstanbul) – Sayın Başkanım, yapılan işlemi ben hazmedemiyorum; Komisyon
Başkanı milletvekillerini gönderiyor, ondan sonra çağırıyor.
BAŞKAN
– Değerli arkadaşlarım, bütün bunların hepsi bütün grupların beraberlikleriyle
yapılan işlemlerdir. 
MAHMUT
TANAL (İstanbul) – Bu dürüstlükle bağdaşmaz ki!
BAŞKAN
– Üçüncü bölümde yer alan maddelerin oylamaları tamamlanmıştır. 
Değerli
milletvekilleri, şimdi dördüncü bölümün görüşmelerine başlıyoruz. 
Dördüncü
bölüm 73 ila 98’inci maddeleri kapsamaktadır. 
Şimdi
dördüncü bölüm üzerindeki söz taleplerini karşılayacağım. 
Dördüncü
bölüm üzerinde grup adına söz isteyen Batman Milletvekilimiz Sayın Mehmet Ruştu
Tiryaki. (HDP sıralarından alkışlar)
HDP
GRUBU ADINA MEHMET RUŞTU TİRYAKİ (Batman) – Teşekkür ediyorum Sayın Başkan.
Gecenin
bu ilerleyen saatlerinde bir söz aldım, birkaç şey söylemek istiyorum. Dördüncü
bölüme yönelik temel itirazlarımız, gerçekten mülteci olarak ülkemizde
bulunanlara hâlâ mülteci statüsü tanımıyor olmamız. Umarım, bu bir gün değişir.
Hâlâ onlara “misafir” demeye devam ediyoruz. Her nedense, Türkiye'nin
doğusundan gelen hiç kimseye bu ülke mültecilik hakkı tanımıyor ve uluslararası
sözleşmelere de bu konuda koyduğu çekincelerden vazgeçmiyor. 
Ama
özellikle sizinle paylaşmak istediğim başka bir şey var. Dernekler Kanunu’nda
yapmak istediğiniz değişiklik var ya, bence bunu bir daha Türkiye Büyük Millet
Meclisinin önüne getirmeyin. Nedeni de şu: Dernek Kanunu’nda yapılan bütün
değişiklikler Türkiye'nin önemli tarihsel dönemeçlerine denk gelmiştir. İlk
Dernekler Kanunu 1938 tarihlidir ve 1972’ye kadar çok küçük değişikliklerle bu
Dernekler Kanunu yürürlükte kalmıştır. Bu Dernekler Kanunu’na 1972’de “Demokrasinin
üzerine bir şal örteceğiz.” diyen Nihat Erim döneminde ilk büyük değişiklik
önergesi gelmiştir. Daha sonra Dernekler Kanunu bir muhtıradan sonra, yine bir
darbe döneminde, 12 Eylül darbesinden sonra değiştirilmiştir. 2908 sayılı
Dernekler Kanunu da 12 Eylül darbecilerinin bu ülkeye mirasıdır. Daha sonra,
sizin döneminizde yapılan, yine tarihî önemde bir Dernekler Kanunu var, şu anda
yürürlükte olan 5253 sayılı Dernekler Kanunu. Bakın, 5253 sayılı Dernekler
Kanunu’nda değişiklik teklif ettiğiniz maddede şu gerekçeyi sunmuşsunuz,
tasarıdaki gerekçenizde diyorsunuz ki: “Aralık 2004’te yapılan değerlendirmede,
Türkiye'nin Kopenhag siyasî kriterlerini yerine getirmiş olduğuna karar
verilmesi hâlinde, Türkiye ile katılım müzakerelerinin gecikmeksizin başlatılacağı
taahhüdünde bulunulmuştur. Güncelleştirilmiş 2003 Ulusal Programında da siyasî
kriterlere uyuma yönelik kanunî düzenlemelerin Türkiye Büyük Millet Meclisinin
22 nci Yasama Dönemin 1 inci Yasama Yılı içinde tamamlanacağı taahhüt
edilmiştir. Siyasî kriterlere ilişkin eksikliklerin değerlendirilmesinde
Katılım Ortaklığı Belgesi, Yıllık İlerleme Raporları, Avrupa İnsan Hakları
Sözleşmesi ve Avrupa İnsan Hakları Mahkemesi kararları, taraf olduğumuz
uluslararası insan hakları sözleşmeleri ile üye olduğumuz kuruluşlar tarafından
geliştirilen normlar ve Avrupa Birliği Komisyonu raporları dikkate
alınmaktadır. Tasarı, örgütlenme hakkının ve derneklerle ilgili düzenlemelerin
Anayasa değişikliklerine ve Ulusal Programa uyumlaştırılması amacıyla
hazırlanmıştır. 
Tasarıyla,
Avrupa Birliğine aday ülke olarak dernek kurma ve üyelik konusundaki
kısıtlamaların azaltılması, dernek faaliyetlerine serbestlik sağlanması,
derneklere uygulanan yaptırımların ve bürokrasinin azaltılması amaçlanmıştır.
2908
sayılı Dernekler Kanunu genelde örgütlenme özgürlüğüne, özelde ise dernek kurma
hakkına bir güvenlik sorunu olarak yaklaştığı için devlet ile sivil toplum
kuruluşları arasında derin bir güven bunalımına yol açmıştır.
Bu
Tasarıyla, demokratik meşruiyetin bir gereği olarak, devlet ile sivil toplum
kuruluşları arasındaki güven ortamının tesisi ve işbirliğinin geliştirilmesi
amacıyla, bu kuruluşlarla kamu kurum ve kuruluşlarının işbirliği yapmasına ve
bu kuruluşlara destek sağlanmasına imkân verilmektedir.” Biz bu gerekçenin altına
imza atıyoruz. 
12
Eylül darbecilerinin çıkardığı Dernekler Kanunu’nu işte bu nedenle değiştirmek
istediniz, çok önemli ve tarihî bir adım attınız. Dernek kurma hakkına bir
güvenlik sorunu olarak yaklaşmadığınızı söylediniz ve dediniz ki: “Dernek kurma
ve üyelik konusundaki kısıtlamaları azaltıyoruz.” Yine, dediniz ki: “Dernek
faaliyetlerinin serbestlik içerisinde yapılmasını sağlıyoruz.” Yine, dediniz
ki: “Derneklere uygulanan yaptırımları ve bürokrasiyi azaltmayı amaçlıyoruz.”
Peki, şimdi ne yapıyorsunuz? İşte, 1971 muhtıracılarının yaptığını
yapıyorsunuz, yeni bürokratik engeller getiriyorsunuz, yeni fişlemeler
getiriyorsunuz. Umarım, muhalefetin ve hepimizin de desteklediği biçimde, bir
daha geri getirmemek üzere bu maddeleri geri çekmişsinizdir. Yoksa önümde,
bakın, komisyon raporu var “Profesör Doktor Nihat Erim, Başbakan” imzasıyla.
Tasarının gerekçesinde de aynı şeyler söyleniyor, deniliyor ki: “Söz konusu
olan 3512 sayılı Cemiyetler Kanunu 33 yıl önce çıkarılmış bir kanun olduğuna
göre, bunun bir taraftan Anayasanın getirdiği temel hak ve hürriyetler yönünden
yeniden tedvin edilmesi, diğer taraftan hak ve hürriyetlerin özüne dokunmayacak
bâzı kayıtlar getirmesi, bugün için siyasal ve sosyal bir zorunluk olmuştur.
Kişiler, serbest olarak dernek kurabilecek ve amaçlarına uygun şekilde
faaliyette bulunacaklardır. Ancak, derneklerin amaçları ve faaliyet alan ve
şekilleri, hiçbir zaman, ülke ve millet bütünlüğüne, millî güvenliğe, kamu
düzeni ve genel ahlâka aykırı olmayacaktır. Özellikle 1961 yılından itibaren
Türk toplum hayatına getirilmiş geniş hürriyet havası içindeki tutum, davranış
ve eylemlerden sonra Cemiyetler Kanununun gözden geçirilmesine şiddetle ihtiyaç
duyulmuştur.” 
Eğer
bunu yapmaya devam ederseniz, yeni bir teklif getirirseniz emin olun, 1971
muhtıracılarıyla aynı şeyi yapmış olursunuz. Zaman zaman söylüyoruz,
kızıyorsunuz. “Uygulamalarınız 28 Şubatçıların devamıdır, aynı şeyi
yapıyorsunuz.” diyoruz “12 Eylülcülerin yaptığını yapıyorsunuz.” diyoruz
“Kayyum siyasetiniz budur.” diyoruz “Siyasi rehine operasyonları gibi her gün
onlarca siyasetçinin gözaltına alınması aynı uygulamalardır.” diyoruz. Umarız
bundan vazgeçersiniz. Geçmişte yaptığınız iyi şeyler vardı. Her insanın
hayatında iyi ve kötü şeyler vardır. Siyasi partilerin de siyasi yaşamlarında
yaptıkları iyi ve kötü şeyler var. Bugün yaptıklarınızın yüzde 95’inin yanlış
olduğunu düşünüyoruz ama geçmişte yaptığınız iyi şeyler vardı, bunları bunun
gibi tekliflerle geri almayın, kendi tarihinizde bir parça beyaz sayfa kalmışsa
ona gölge düşürmeyin diyorum, hepinizi gecenin bu ilerleyen saatlerinde
saygıyla selamlıyorum. (HDP sıralarından alkışlar) 
BAŞKAN
– Dördüncü bölüm üzerinde şahıslar adına söz talepleri vardır.
Şahıslar
adına ilk söz Afyonkarahisar Milletvekilimiz Sayın Mehmet Taytak’a aittir. (MHP
sıralarından alkışlar)
Süreniz
beş dakika Sayın Taytak. 
MEHMET
TAYTAK (Afyonkarahisar) - Sayın Başkan, değerli milletvekilleri; 144 sıra
sayılı Bazı Kanunlarda ve 375 Sayılı Kanun Hükmünde Kararnamede Değişiklik
Yapılmasına Dair Kanun Teklifi’nin dördüncü bölümünde şahsım adına söz almış
bulunmaktayım. Gazi Meclisi ve Genel Kurulu saygıyla selamlıyorum. 
Değerli
milletvekilleri, ülkemiz, Avrupa, Orta Doğu ve Afrika’ya yakın konumu sebebiyle
jeopolitik bir öneme sahiptir. Türkiye, Avrupa, Asya ve Afrika’yı birbirine
bağlayan coğrafi bir konumdadır, bu sebeple göçmenlerin ilk çıkış kapısıdır.
Afganistan ve Pakistan’daki belirsizlik ve iç savaş, son yıllarda Irak ve
Suriye’de yaşanan iç karışıklıklar, temel yaşam ihtiyaçlarını karşılayamayan Afrika
ülkeleri vatandaşları çareyi göçte aramaktadır. Son yıllarda ülkemize gelen
milyonlarca göçmen, sosyal, kültürel, demografik yapı, ekonomi ve güvenlik
konusunda bazı endişeleri de beraberinde getirmiştir. Aşırı radikal terör
örgütlerinin bulunduğu ülkelerden gelen göçmenler de güvenlik tehdidi
oluşturmaktadır. Göçler sırasında DEAŞ’lılar, PKK’lılar, misyonerler, ajanlar
ülkemize sızmak için zemin yakalamıştır. Sınırlarımızda yaşanan, ardı arkası
kesilmeyen terör devam etmekte, terörün sadece adı ve kullanılan aktörleri
değişmektedir. İslam’ı canilik gibi göstermek, Sünni-Şii savaşı çıkarmak için
yazılan senaryonun aktörü IŞİD; kukla Kürt devleti kurmak için Suriye'deki
Kürtleri Türkiye'nin güney doğusuna doldurma aracı YPG; petrol için güvenli
bölgenin oluşturulmasının adı PYD, savaş sanayisini zengin edecek formül El
Kaide; ABD’nin maymuncuğu ise PKK; isimler farklı, amaçlar aynı. Küresel
çetelerin, uluslararası güçlerin taşeronu PKK, YPG, PYD terör örgütlerinin
yarattığı en önemli sorunlardan bir tanesi göçtür. Evlerini, yurtlarını bırakıp
gelen, yerlerinden, yurtlarından edilen genç, yaşlı, çocuk tüm insanların gerek
sosyolojik gerek psikolojik ve gerekse ekonomik tahribatı, sadece bugünümüzü
değil, gelecek nesilleri de ilgilendiren en önemli konuların başında
gelmektedir. Uluslararası organizasyonlar, Avrupa Birliği, göç meselesi ve
mülteci sorunuyla ilgili olarak üç maymunu oynasa da, vadettiklerini yerine
getirmese de Türkiye göç konusunda üzerine düşeni yapmıştır, yapmaya da devam
etmektedir. Ancak göç sorununu en derinden yaşayan ülke Türkiye’dir. 
Bu
bağlamda, güney sınırlarımızda oluşturmak istediğimiz güvenli bölge için,
ülkemizde bulunan sığınmacıları ülkelerine gönderebilmek, o bölgeleri terörden
arındırmak, gerçek sahiplerine teslim etmek, kendi iç ve dış güvenliğimizi
muhafaza etmek için Fırat Kalkanı, Zeytin Dalı ve Barış Pınarı Harekâtları
düzenlenmiştir. 
Mülteci
meselesinde devletimiz yalnız bırakıldığı gibi, Avrupa, mültecileri Türkiye’ye
karşı stratejik bir silah olarak kullanmaya çalışmaktadır. Türkiye,
gerçekleştirdiği operasyonlarda çok ciddi saldırılara maruz kalmıştır. NATO
üyesiyiz; teröre karşı verdiğimiz mücadelede en çok onlar karşı çıkıyor. 4
milyon Suriyeliyi Avrupa’ya göndermeyip ülkemizde tutan biziz; üzerimize bir de
Avrupa Birliği, operasyonlarımıza karşı bildiri yayınlıyor. Operasyonlarımızda
can alıp can veren kahraman Mehmetçik’imiz, teröristlerle çatışıyor; terörün
siyasi temsilcileri, Mecliste vekillik yapıyor, teröristlerin yaptıklarını
savunuyor; eylemlerinde polis kalkanlarına kafa tutuyor, kafa atıyor; Kürt
kökenli kardeşlerimizi töhmet altında bırakıyor. Türk devleti üzerinde türlü
oyunlar oynamaya kalkan Avrupa, kendi tarihine bakmadan bizleri karalamaya
çalışıyor. Bilinmelidir ki hiçbir güç, aziz milletimize boyun eğdiremeyecek,
pes ettiğine şahit olamayacaktır. 
Değerli
milletvekilleri, bu kanun teklifiyle 6458 sayılı Yabancılar ve Uluslararası
Koruma Kanunu’nun göç yönetimi sisteminin daha da güçlendirilmesi ve sorunların
minimum seviyeye çekilmesi amaçlanmıştır. 
Değerli
milletvekillerim, hazırlanan bu kanun teklifinin ülkemiz, milletimiz için
hayırlara vesile olmasını temenni eder, yüce Meclisimizi saygıyla selamlarım.
(MHP ve AK PARTİ sıralarından alkışlar) 
BAŞKAN
– Şahıslar adına ikinci söz talebi, İstanbul Milletvekilimiz Sayın İbrahim
Özden Kaboğlu’na aittir. (CHP sıralarından alkışlar)
Sayın
Kaboğlu, süreniz beş dakika. 
İBRAHİM
ÖZDEN KABOĞLU (İstanbul) – Sayın Başkan, Divan, milletvekilleri; 69’uncu
maddeyi kaçırdığımız için değinmek durumundayım. Gerçekten 5 konuşmam vardı,
1’e indiğine göre umuyorum ki en az 5 maddede uzlaşma sağlanmıştır. 69’uncu
madde, radyo ve televizyon yayınlarında uyuşturucu ve zararlı alışkanlıklarla
mücadele yükümlülüğünü öngörmüştür. Evet, uyuşturucu tamam ama uyuşturucu yanında,
“zararlı alışkanlıklar” kavramı, öznel bir kavramdır. Bu kavram, yaşam tarzına
müdahale riskini beraberinde getirmektedir. Demokratik toplum, çoğulcu toplum
ilkesine aykırılık teşkil edebilir. Bir tür toplum mühendisliği kuralıdır. Bu
bakımdan, hukuk devleti ilkesine, Anayasa madde 13’e, 17’ye, İnsan Hakları
Sözleşmesi madde 8’e açıkça aykırıdır.
Dördüncü
bölüme geçiyorum. Dördüncü bölümde çok sayıda sorunlu madde bulunmaktadır. Bu
bölümde yer alan birçok madde, temel hak ve özgürlüklerle çelişen ve Anayasa’ya
aykırı hükümler öngörmektedir. 
1)
Türkiye’ye girişlerine izin verilmeyecek yabancıların, işlemleri sonuçlanıncaya
kadar sınır kapılarında bekletilmesine ilişkin olarak yasallık ilkesine aykırı
bir düzenleme getiren 73’üncü madde, kişi özgürlüğü ve güvenliği hakkını ihlal
edecek bir kapsamdadır. 
2)
Sınır dışı etme kararlarına karşı, idari yargıya başvurmaya ilişkin olarak
öngörülmüş on beş günlük süreyi ciddi bir hukuki başvuru için hiçbir anlam
ifade etmeyecek kısalıkta olan yedi güne indirmeyi öngören 78’inci madde, hak
arama özgürlüğünün özüne dokunmaktadır. 
3)
Sınır dışı kararında ihlale teşebbüs edenler ölçütünü kanunlaştırmayı öngören
79’uncu, madde geri gönderme yasağıyla çelişen durumlar yaratma riskini
belirgin şekilde içermek suretiyle yabancı kişinin temel hak ve özgürlüklerini
bütünsel olarak tehdit etmektedir. Dolayısıyla “ihlale teşebbüs suçu” diye bir
suç da olamaz zaten.
4)
Yabancıların uyruklarının tespiti amacıyla hâkim kararı olmadan elektronik
cihazlarının ve iletişim cihazlarının incelenebileceğine ilişkin olan ve
yabancının kişisel verilerinin korunmasına ilişkin olarak hiçbir güvence
getirmeyen 80’inci madde, özel yaşam hakkına aykırıdır.
5)
İdari gözetime seçenek olarak elektronik izlemeyi öngören 81’inci madde, yine
özel yaşam hakkına aykırıdır.
6)
Sınır dışı edilecek yabancıların mevcut parasının temel gereksinimleri
karşılayacak miktar haricinde hazineye irat kaydedilebileceğine ilişkin 83’üncü
madde, mülkiyet hakkını ihlal etmektedir, Türkiye'nin onurunu uluslararası
toplum önünde zedelemektedir.
7)
Refakatsiz çocuk olan kardeşlerin mümkün olduğu ölçüde bir arada
bulundurulacağına ilişkin kuralı kaldırmayı öngören 85’inci madde, aile
yaşamına saygı hakkıyla çelişkili durumlara yol açma riskini beraberinde
getirmektedir.
8)
Herhangi bir sağlık güvencesi olmayan ve ödeme gücü bulunmayan yabancıların
5510 sayılı Sosyal Sigortalar ve Genel Sağlık Sigortası Kanunu hükümlerine
uluslararası koruma başvuru kaydından itibaren tabi olacakları süreyi bir yıla
indiren 90’ıncı madde, zorunlu göçün yol açtığı fiziksel ve psikolojik
sorunları yaşayan, düzenli geliri bulunmayan, çalışma izni alamayan yüz
binlerce kişinin temel bir hakkı olan sağlık hakkına erişmelerinin engellenmesi
tehlikesini beraberinde getirmektedir. 
Ben
sadece birer cümleyle bunları belirtebildim. Tabii ki bu acelecilik, bu
koşturma -Divanda bile bu maddelerin birbirine karıştırılması, Divanın kusuru
değildir tabii- belki bu kadar baskı yapan, nitelikli yasadan vazgeçtik, bir
yasanın temel ilkelerini yansıtan bir metin olarak ortaya çıkmasını engelleyen
bu hızlı süreç, bizim ancak bu kadarıyla yetinmemiz sonucunu doğuruyor. 
Bu
itibarla, eğer böyle bir yöntemin bizim açımızdan Anayasa madde 17’yle, insan
haysiyetiyle bağdaşmayan bir muamele olduğunu belirtirsek, bizim yaptığımız bu
yasanın, bir yasanın temel ilkelerine ne kadar uygun olduğunu anlayabiliriz,
tahmin edebiliriz. 
(Mikrofon
otomatik cihaz tarafından kapatıldı) 
BAŞKAN
– Lütfen, bir dakikada toparlayalım Sayın Kaboğlu.
İBRAHİM
ÖZDEN KABOĞLU (Devamla) – Bu vesileyle, tekrar hatırlatıyorum sayın Komisyona:
11’inci maddede, gerçi geçen hafta burada bazı vekiller Anayasa dersi vermeye
kalkıştı ama tam bir gün sonra, tam da bizim “Niçin Anayasa’ya aykırıdır?”
biçiminde sorduğumuz soruya yanıt olarak “Sözlü sınavın nasıl yapılacağı
kanunla belirtilir.” dedik ama “Hayır.” dendi, ısrarla, inatla geçirildi.
Anayasa Mahkemesi tam da o ölçütü kullanarak bir başka yasayı iptal etti. Bu
vesileyle, tümüyle oylamada 11’inci maddeyi de oylayacağımıza göre, madde
152/(3)’e 153 sona açıkça aykırı olacak. Bunu da dikkatlerinize sunuyorum.
Çoğu
zaman, anayasallık sorununu dile getirdiğim zaman bazı vekiller buna çok
kızıyorlar ama hepimizin Anayasa’ya göre Anayasa’ya sadakat yeminini
ettiğimizi, hak ve özgürlükleri koruma yeminini ettiğimizi, andını içtiğimizi
ve hak ve özgürlükleri koruma andının yabancıların da hak ve özgürlüklerini
korumayı içerdiğini ve bunu namus ve şerefimiz üzerine yaptığımızı
hatırlatarak…
(Mikrofon
otomatik cihaz tarafından kapatıldı) 
BAŞKAN
– Toparlayın Hocam.
İBRAHİM
ÖZDEN KABOĞLU (Devamla) – Toparlıyorum Sayın Başkan, selamlıyorum.
BAŞKAN
– Buyurun.
İBRAHİM
ÖZDEN KABOĞLU (Devamla) – …vekillerin, lütfen, “Anayasa” dediğimiz zaman
kızmamalarını, özellikle ant metnini tekrar okumalarını… Çünkü eğer biz
Anayasa’ya saygı göstermezsek, hani, 69’a koyduğumuz zararlı alışkanlıklar,
bizim zararlı alışkanlığımız bizi Anayasa dışına iter. Her ne kadar cebir ve
şiddet kullanmıyor olsak da Türk Ceza Kanunu madde 309’un öngördüğü Anayasa’yı
ihlal suçunu daha ağır sonuçlar doğurması açısından işleme riskine koşarız.
Hepinize
saygılar sunarım efendim. (CHP sıralarından alkışlar) 
BAŞKAN
– Değerli milletvekilleri, soru-cevap işlemi bulunmadığından dördüncü bölüm
üzerindeki görüşmeler tamamlanmıştır.
Şimdi
dördüncü bölümde yer alan maddeleri, varsa o madde üzerindeki önerge
işlemlerini yaptıktan sonra ayrı ayrı oylarınıza sunacağım.
Değerli
milletvekilleri, tekrardan kaçınmak ve zamanı iyi kullanmak açısından, önerge
işlemi bulunmayan maddeleri direkt oylarınıza sunacağım. Bu, bütün maddeler
için geçerli olacaktır. Yani direkt oylarınıza sunduğum maddelerde herhangi bir
önerge işlemi bulunmamaktadır. Bunu, tekrarlamaktan kaçınarak zamanınızı da
almamak açısından kayıtlara geçiriyorum. 
73’üncü
maddeyi oylarınıza sunuyorum: Kabul edenler... Kabul etmeyenler... 73’üncü
madde kabul edilmiştir. 
74’üncü
maddeyi oylarınıza sunuyorum: Kabul edenler... Kabul etmeyenler... 74’üncü
madde kabul edilmiştir. 
75’inci
maddeyi oylarınıza sunuyorum: Kabul edenler... Kabul etmeyenler... 75’inci madde
kabul edilmiştir. 
76’ncı
maddeyi oylarınıza sunuyorum: Kabul edenler... Kabul etmeyenler... 76’ncı madde
kabul edilmiştir. 
77’nci
maddeyi oylarınıza sunuyorum: Kabul edenler... Kabul etmeyenler... 77’nci madde
kabul edilmiştir. 
78’inci
maddeyi oylarınıza sunuyorum: Kabul edenler... Kabul etmeyenler... 78’inci
madde kabul edilmiştir. 
79’uncu
maddeyi oylarınıza sunuyorum: Kabul edenler... Kabul etmeyenler... 79’uncu
madde kabul edilmiştir. 
80’inci
maddeyi oylarınıza sunuyorum: Kabul edenler... Kabul etmeyenler... 80’inci
madde kabul edilmiştir. 
81’inci
maddeyi oylarınıza sunuyorum: Kabul edenler... Kabul etmeyenler... 81’inci
madde kabul edilmiştir. 
82’nci
maddeyi oylarınıza sunuyorum: Kabul edenler... Kabul etmeyenler... 82’nci madde
kabul edilmiştir. 
83’üncü
madde üzerinde 1 önerge vardır, okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 144 sıra sayılı Kanun Teklifi’nin çerçeve 83’üncü maddesi ile 6458 sayılı
Kanun’un 60’ıncı maddesinin değiştirilen (3)’üncü fıkrasının aşağıdaki şekilde
değiştirilmesini arz ve teklif ederiz.
“(3)
Sınır dışı edilecek yabancıların seyahat masrafları kendilerince karşılanır.
Seyahat masraflarının karşılanması hususunda aşağıdaki hükümler uygulanır:
a)
Yabancının mevcut parası sınır dışı seyahat masraflarının tamamını karşılamaya
yetiyorsa sınır dışı seyahat masrafları yabancının mevcut parasından karşılanır
ve artan tutar kendisine bırakılır.
b)
Yabancının hiç parası yoksa seyahat masraflarının tamamı Genel Müdürlükçe
karşılanır.
c)
Yabancının mevcut parası seyahat masraflarının tamamını karşılamaya yetmiyorsa;
1)
Seyahat masrafları Genel Müdürlükçe karşılanır ve yabancının mevcut parasının
Genel Müdürlükçe her mali yıl başında belirlenen sınır dışı edilecek
yabancıların temel gereksinimlerini karşılamaya yetecek tutar kadar kısmı
kendisine bırakılarak artan kısmı seyahat masrafları karşılığında Hazineye
gelir kaydedilir.
2)
Yabancının mevcut parası temel gereksinimlerini karşılamaya yetecek tutarın
altındaysa seyahat masrafının tamamı Genel Müdürlükçe karşılanır ve mevcut
parası kendisine bırakılır.
ç)
Masraflar geri ödenmediği sürece, yabancıların Türkiye'ye girişine izin
verilmeyebilir.”
 Cahit
Özkan Erkan Akçay Mehmet Doğan Kubat
 Denizli Manisa İstanbul
 Ramazan
Can Mustafa Ataş Mücahit Durmuşoğlu
 Kırıkkale İstanbul Osmaniye
 Zülfü
Demirbağ Recep Özel Yılmaz Tunç
 Elâzığ Isparta Bartın
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Takdire bırakıyoruz
Başkanım.
RAMAZAN
CAN (Kırıkkale) – Gerekçe…
BAŞKAN
– Önergenin gerekçesini okutuyorum:
Gerekçe:

Değişiklikle,
sınır dışı edilecek yabancıların seyahat masraflarına ilişkin, kanun teklifinde
yapılan düzenleme uygulamada tereddüt oluşmaması açısından revize edilmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda 83’üncü maddeyi oylarınıza sunuyorum: Kabul
edenler… Kabul etmeyenler… 83’üncü madde kabul edilmiştir.
84’üncü
maddeyi oylarınıza sunuyorum: Kabul edenler… Kabul etmeyenler… 84’üncü madde
kabul edilmiştir.
85’inci
maddeyi oylarınıza sunuyorum: Kabul edenler… Kabul etmeyenler… 85’inci madde
kabul edilmiştir.
86’ncı
maddeyi oylarınıza sunuyorum: Kabul edenler… Kabul etmeyenler… 86’ncı madde
kabul edilmiştir.
87’nci
maddeyi oylarınıza sunuyorum: Kabul edenler… Kabul etmeyenler… 87’nci madde
kabul edilmiştir.
88’inci
maddeyi oylarınıza sunuyorum: Kabul edenler… Kabul etmeyenler… 88’inci madde
kabul edilmiştir.
89’uncu
maddeyi oylarınıza sunuyorum: Kabul edenler… Kabul etmeyenler… 89’uncu madde
kabul edilmiştir.
90’ıncı
maddeyi oylarınıza sunuyorum: Kabul edenler… Kabul etmeyenler… 90’ıncı madde
kabul edilmiştir.
91’inci
maddeyi oylarınıza sunuyorum: Kabul edenler… Kabul etmeyenler… 91’inci madde
kabul edilmiştir.
92’nci
maddeyi oylarınıza sunuyorum: Kabul edenler… Kabul etmeyenler… 92’nci madde
kabul edilmiştir.
93’üncü
maddeyi oylarınıza sunuyorum: Kabul edenler… Kabul etmeyenler… 93’üncü madde
kabul edilmiştir.
94’üncü
maddeyi oylarınıza sunuyorum: Kabul edenler… Kabul etmeyenler… 94’üncü madde
kabul edilmiştir.
95’inci
maddeyi oylarınıza sunuyorum: Kabul edenler… Kabul etmeyenler… 95’inci madde
kabul edilmiştir.
96’ncı
maddeyi oylarınıza sunuyorum: Kabul edenler… Kabul etmeyenler… 96’ncı madde
kabul edilmiştir.
97’nci
maddeyi oylarınıza sunuyorum: Kabul edenler… Kabul etmeyenler… 97’nci madde
kabul edilmiştir.
98’inci
madde üzerinde 1 önerge vardır, önergeyi okutup oylarınıza sunacağım.
Türkiye Büyük Millet Meclisi Başkanlığına
Görüşülmekte
olan 144 sıra sayılı Kanun Teklifi’nin çerçeve 98’inci maddesinin aşağıdaki
şekilde değiştirilmesini arz ve teklif ederiz.
 Cahit
Özkan Erkan Akçay Orhan Yegin
 Denizli Manisa Ankara
 Mehmet
Doğan Kubat Erkan Haberal Ramazan Can
 İstanbul Ankara Kırıkkale
 Zülfü
Demirbağ Mücahit Durmuşoğlu Recep Özel
 Elâzığ Osmaniye Isparta
 Mustafa
Ataş Yılmaz Tunç
 İstanbul Bartın
“Madde
98 – Bu kanunun;
a)
51 inci, 52 nci, 70 inci ve 71 inci maddelerini Türkiye Büyük Millet Meclisi
Başkanı,
b)
72 nci maddesini Cumhurbaşkanı ve Türkiye Büyük Millet Meclisi Başkanı,
c)
Diğer maddelerini Cumhurbaşkanı,
yürütür.”
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Takdire bırakıyoruz
Başkanım.
MEHMET
DOĞAN KUBAT (İstanbul) – Gerekçe…
BAŞKAN
– Gerekçeyi okutuyorum.
Gerekçe:

Önergeyle
teklifin 72’nci maddesinin Cumhurbaşkanı ve Türkiye Büyük Millet Meclisi
Başkanı tarafından birlikte yürütülmesi öngörülmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda 98’inci maddeyi oylarınıza sunuyorum: Kabul
edenler… Kabul etmeyenler… 98’inci madde kabul edilmiştir.
Değerli
milletvekilleri, bu şekilde, dördüncü bölümde yer alan maddelerin oylamaları
tamamlanmıştır. 
Şimdi,
86’ncı maddeye göre, lehte olmak üzere İstanbul Milletvekilimiz Sayın Zafer
Sırakaya’ya söz veriyorum. 
Süreniz
beş dakika. (AK PARTİ sıralarından alkışlar)
ZAFER
SIRAKAYA (İstanbul) – Sayın Başkan, değerli milletvekilleri; Bazı Kanunlarda ve
375 Sayılı Kanun Hükmünde Kararnamede Değişiklik Yapılması Hakkında Kanun
Teklifi’nde yer alan ve yurt dışında yaşayan vatandaşlarımızı yakinen
ilgilendiren kanun değişikliği üzerine, lehte konuşma yapmak üzere söz almış
bulunuyor, Genel Kurulu saygıyla selamlıyorum.
Sayın
milletvekilleri, AK PARTİ, ülkelere prestij kazandıran en önemli hususa,
dünyanın neresinde yaşarlarsa yaşasınlar vatandaşlarımızın hak ve çıkarlarını
gözeten, onların yanında olan anlayışı siyasete kazandıran bir lidere ve kadrolara
sahiptir. Çifte vatandaşlık uygulamasının olduğu ülkelerde bu haktan faydalanan
gençler, şemsiyesi altında milletimize hizmet etme imkânı bulduğumuz AK
PARTİ’mizin asla vazgeçmeyeceği millî değerlerdir. Tüm parti programları, tüzük
ve teşkilatlanmalarında gençleri merkeze koyan AK PARTİ’nin, yurt dışında
yaşayan genç kardeşlerimizi görmezden gelmesi, onların derdiyle dertlenmemesi
ve onların geleceğini teminat altına almayı düşünmemesi elbette ki beklenemez.
Türk
vatandaşlığının sınırları Anayasa’mızda teminat altına alınmıştır. Hepimizin
bildiği üzere, Anayasa’mızın 62’nci maddesi, yurt dışında yaşayan Türk
vatandaşlarına yönelik önemli yükümlülükleri içermektedir. Anayasa’ya göre
devlet, yurt dışındaki vatandaşlarımızın hem yaşadıkları ülkelerdeki haklarından
azami ölçüde yararlanması hem de Türkiye’yle bağlarının kurulması için çalışma
yürütmekle yükümlüdür. Anayasa’mız, vatandaşlığın kazanılması bakımından
babanın ve annenin Türk olmasına, vatandaşlık kavramında büyük önem vermiştir.
Bunun neticesi olarak Türk babanın, Türk annenin çocuklarının vatandaşlık
durumu, kanununa değil, doğrudan doğruya Anayasa’ya tabidir. Meclis Genel
Kuruluna gelen Bazı Kanunlarda ve 375 sayılı Kanun Hükmünde Kararnamede
Değişiklik Yapılmasına Dair Kanun Teklifi’mizle 5901 sayılı Türk Vatandaşlığı
Kanunu’nda yer alan ve “Anne-babası birlikte vatandaşlıktan çıkan Türk
çocukları, Türk vatandaşlığını resen kaybeder.” hükmü artık tarihe karışıyor. 
AK
PARTİ olarak bizim en büyük önceliğimiz, yurt dışında yaşayan vatandaşlarımızın
ve gençlerimizin, ülkesine yani Türkiye’ye bağımlı değil, bağlı olarak
yetişmeleridir. Ülkeleriyle kimi zaman nasıl iletişim kuracaklarını bilmeyen
yurt dışında yaşayan genç nesillerimizi bizden önceki iktidarlar gibi görmezden
gelemeyiz. Bizlerin görmezden geleceği genç nesillerimiz, Avrupa’da giderek
artan İslamofobik ve ırkçı yaklaşımlardan dolayı dillerinden, dinlerinden ve
kimliklerinden yani mensubu oldukları medeniyet kodlarından uzaklaşma tehlikesi
altındadır. 
Sayın
milletvekilleri, rızkını Avrupa’da kazanmak üzere giden birinci neslimiz,
gittiği ülkelerde işçi statüsünden öteye geçemezken bugün -elhamdülillah-
üçüncü ve dördüncü neslimiz, yaşadığı ülkenin her alanında etkin rol alan bir
konumdadır. Sadece Almanya’da 80 bin Türk müteşebbisimiz, 50 milyar ciro
yaparak 500 bin kişiye istihdam sağlamaktadır. 
Sayın
milletvekilleri, yurt dışında yaşayan gençlerimizi güncel tartışmaların ve
maddi sorunların merkezinden alarak gençlerimizin tüm enerjisini geleceğe
kanalize etmelerine yardımcı olmak, medeniyet kodlarımızın da bir gereğidir.
Üstat Necip Fazıl’ın ufkunu kökü ezelde ve dalı ebette olan bir sistemin
aşkına, vecdine, diyalektiğine, estetiğine, irfanına, idrakine sahip olarak
çizdiği gençlik için var gücümüzle çalışmaya devam edeceğiz. AK PARTİ
iktidarları olarak görevimiz ve önceliğimiz, yurt dışında yaşayan
vatandaşlarımızın tüm sorunlarına çare bulmak, işlerini kolaylaştırmaktır. 
Genel
Kurulda kabul edilen yasa teklifiyle, sağlık, yaş ve ceza nedeniyle yurt
dışında hastanelerde, bakımevlerinde ve cezaevlerinde olan vatandaşlarımızın
hayatlarını kolaylaştıran bir değişikliğe imza atmak yine iktidarımıza nasip
oldu. 5682 sayılı Pasaport Kanunu’nun ilgili maddesinde yapılmasını teklif
ettiğimiz düzenlemeyle, yabancı makamlar tarafından verilen vesayet ya da
velayet kararına istinaden vasi ya da velinin, kararın verildiği ilgili
ülkedeki dış temsilciliklerimizde pasaport işlemleri için başvuru
yapabilmelerinin önünü açıyoruz. 
Sözlerime
son verirken, sunduğumuz bu kanun teklifiyle, Avrupa’da sınırları çizilen
vatandaşlık tanımı, tam manasıyla yerini bulacaktır. Bu vesileyle, yurt dışında
yaşayan gençlerimiz ile Türkiye’nin bağlarını bir daha kopmamak üzere daha da
sağlam bir zemine taşımış olacağız. 
(Mikrofon
otomatik cihaz tarafından kapatıldı)
BAŞKAN
– Tamamlayalım. 
ZAFER
SIRAKAYA (Devamla) – Bu kanun teklifinin hazırlanmasından Türkiye Büyük Millet
Meclisi Genel Kuruluna gelmesine kadar bizlere desteklerini esirgemeyen Sayın
Cumhurbaşkanımız ve Komisyon Başkanımız başta olmak üzere, bugün bu yasa
teklifinin Türkiye Büyük Millet Meclisi Genel Kurulunda kabulünü sağlayan AK
PARTİ Grubumuza, destek veren Milliyetçi Hareket Partisine, Cumhuriyet Halk
Partisine ve İYİ PARTİ’ye teşekkürlerimi bir borç biliyor, yasa teklifine
“evet” oyu veren tüm milletvekili arkadaşlarıma şahsım ve yurt dışında yaşayan
tüm kardeşlerimiz adına teşekkür ediyor, Genel Kurulu saygıyla selamlıyorum.
(AK PARTİ sıralarından alkışlar)
BAŞKAN
– Sayın Özel, bir söz talebiniz oldu. 
Buyurun.

ÖZGÜR
ÖZEL (Manisa) – Sayın Başkan, kanunun görüşmeleri tamamlandıktan sonra
yapılacak beş dakikalık görüşmeyle ilgili Adalet ve Kalkınma Partisinin değerli
temsilcileri şöyle bir bilgilendirme yaptılar: “Yurt dışındaki
vatandaşlarımızın önemli bir sorununu birlikte çözüyoruz.” Ki hatip konuşmasının
son kısmında ona değindi. Bunun için, toparlayıcı, birleştirici bir teşekkür
konuşması olacağı için biz de bunu memnuniyetle dinleyeceğimizi ve bize de
tanınan bu hakkı, sadece AK PARTİ Grubunun kullanmasına bir şey demeyeceğimizi
söyledik. Aslında, o konuda bir hakkın teslimi var son kısmında konuşmasının
ama konuşmasının önemli bir kısmında şu ifadeleri kullanıyor: “Hükümetlerimiz
bizden önceki cumhuriyet hükûmetleri gibi yurt dışındaki vatandaşlarımızın
sorunlarına duyarsız kalmamıştır.” diyor. Bu, doğru değil; bu, bugünün bu
yaklaşımına da uygun değil. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Özel. 
ÖZGÜR
ÖZEL (Manisa) – İktidarı devraldığınız 57’nci Hükûmet, üçlü koalisyon hükûmeti
de dâhil, ondan önceki tüm cumhuriyet hükûmetleri, yurt dışındaki
vatandaşlarımızın sorunlarını, onlara karşı yapılan ayrımcılıkları karınca
kararınca, güçleri yettikçe, dilleri döndükçe bu Mecliste itiraz ettiler, o
hükûmetlerin Sayın Başbakanları ve devlet başkanlarımız bu konuda ciddi
mücadeleler verdiler. Bu tip bir devrisabık yaratmayı hem bugünkü yapılan
çalışma açısından hem de iktidarda on yedi yıldır bulunan bir partinin
kendinden önceki tüm cumhuriyet hükûmetlerini böyle kötülemesini şık
bulmadığımızı kayıtlara geçirmek istedim.
Teşekkür
ederim. (CHP sıralarından alkışlar)
BAŞKAN
– Peki, teşekkür ederim. 
Değerli
milletvekilleri, bugün -aslında, artık bugün değil, yarına döndük ama-
birleşime başladığımız zaman 5 Aralık, Türk kadınına seçme ve seçilme hakkının
verilişinin yıl dönümüydü. Bugün burada bulunan bütün kadın
milletvekillerimizin söz almasını özellikle arzu ettim ve talep eden bütün
milletvekillerimize, kadın milletvekillerimizin her birine söz verdik. Bir tek
söz veremediğimiz arkadaşımız var, o da benimle beraber üç gün boyunca
Başkanlık Divanında görev yapan İstanbul Milletvekilimiz Sare Aydın Kardeşimiz.
Kendisinden rica ettim, şimdi o da sizinle olduğu yerlere geçti. Son sözü ben
İstanbul Milletvekilimiz Sare Aydın’a vermek suretiyle hem onun çalışmalarının
burada bir karşılığının da olmasını arzu ediyorum hem de Türk kadınına
verdiğimiz önemi vurgulamak açısından da gecenin finalini bir kadın
milletvekilimizle yapmamızın şık olacağına inanıyorum. (AK PARTİ, CHP, MHP ve
İYİ PARTİ sıralarından alkışlar)
Buyurun
Sare Hanım, söz sizde.
V.- AÇIKLAMALAR (Devam)
79.- İstanbul Milletvekili Emine Sare Aydın Yılmaz’ın, kadın
milletvekillerinin söz taleplerini geri çevirmeyerek 5 Aralık Dünya Kadın
Hakları Günü’ne yakışır bir yönetim sergileyen Oturum Başkanı TBMM Başkan Vekili
Levent Gök’e teşekkür ettiğine, tüm kadınların şiddetten, kadın
cinayetlerinden, nefretten, dışlayıcı, hukuksuz davranış ve uygulamalardan
arındığı, daha adil ve eşit bir dünyaya erişmelerini dilediğine ilişkin
açıklaması
EMİNE
SARE AYDIN YILMAZ (İstanbul) – Çok teşekkür ediyorum Sayın Başkanım.
Değerli
milletvekilleri, yoğun bir günün sonunda son sözü şahsıma veren ve yine tüm
kadın milletvekillerimizin söz taleplerini geri çevirmeyerek güne yakışır bir
yönetim sergileyen, nezaket sahibi Sayın Başkana teşekkür ediyorum tüm
kadınlarımız adına.
Malumunuz,
bugün 5 Aralık Dünya Kadın Hakları Günü; başka bir yönüyle, biz kadınlara seçme
ve seçilme hakkının tanındığı tarihî bir gün. Bütün insanlar hür, haysiyet ve
haklar bakımından eşit doğarlar. Bu eşitliğin adalet, hakkaniyet ve dengeyle
tamamlanması, toplumumuzun, ülkemizin daha müreffeh yarınlara ulaşması için son
derece önemlidir. Bu kapsamda, 2010 yılında revize edilen Anayasa’nın 10’uncu
maddesi, pozitif ayrımcılık ilkesi bakımından büyük bir kazanımdır. 
Güçlü
kadın, içinde yaşadığı toplumun demokratik, millî ve manevi değerlerine sahip
çıkan vatansever kadındır. Bize bu günü cephede, sahada, Mecliste büyük
mücadelelerle sağlayan kahraman kadınlarımıza ve yine Mustafa Kemal Atatürk’e
ve bizlerle birlikte başörtülü kadın arkadaşlarımıza Meclisin yolunu açan
Cumhurbaşkanımız Sayın Recep Tayyip Erdoğan’a sonsuz şükranlarımı sunuyorum. 
Tüm
kadınların şiddetten, kadın cinayetlerinden, nefretten, dışlayıcı, hukuksuz
davranış ve uygulamalardan arındığı, daha adil ve eşit bir dünyaya erişmelerini
diliyorum. 
Tel
duvarların önünde bekleyen mülteci kadınlara, kız kardeşlerime buradan selam
yolluyorum. 
Kanunumuzun
şimdiden hayırlı olmasını diliyorum. 
Çok
teşekkür ediyorum. (AK PARTİ; MHP ve İYİ PARTİ sıralarından alkışlar) 
BAŞKAN
– Ben de teşekkür ederim. 
III.- OTURUM BAŞKANLARININ KONUŞMALARI (Devam)
4.- Oturum Başkanı TBMM Başkan Vekili Levent Gök’ün, parti gruplarının
olabildiğince uzlaşısının sağlandığı bir yasama faaliyeti gerçekleştirildiğine
ilişkin konuşması 
BAŞKAN
- Değerli milletvekilleri, bütün parti gruplarının çok önemli çalışmasına ben
de bizzat tanık oldum. Burada, yapılan çalışmaların bir perde arkası var, orada
saatlerce süren, Komisyon sözcülerinin, kanun teklifini hazırlayanların, parti
grup başkan vekillerinin ve kendi partilerinin yetkili kurullarının devamlı
görüşmeleriyle oluşan bir mutabakat çerçevesinde, olabildiğince bütün grupların
uzlaşıyla kendi özellikle dikkat ettikleri konuları kayıtlara geçirdiği bir
yasama faaliyetini beraber gerçekleştirdik. Biz de Başkanlık Divanı olarak bunu
kolaylaştıran bir süreci yönetmeye çalıştık. Kanunun yapımının tam İç Tüzük’e
uygun olması konusunda bizim de yapıcı önerilerimiz oldu. Buradaki kanun
metninin görüşülmesinde, bütün grupların bilgisi, şahsımın bilgisi, benden
önceki Meclis Başkan Vekilinin bilgisi ve bütün parti yetkililerinin de bilgisi
olduğunu ben biliyorum. Böyle bir kanun çalışmasının artık sonuna geldik ve
yaptığımız üç günlük çalışmayla aslında, pazartesi günü başlayacak bütçe görüşmelerinin
de bir antrenmanını yaptık. Yorucu, uzun süren görüşmeler sonucunda artık
teklifin tümünü bir açık oylamaya sunmamız gerekiyor. 
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
3.- Antalya Milletvekili Kemal Çelik ile 104 Milletvekilinin Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/2368) ile Tekirdağ Milletvekili Mustafa Şentop’un Türk
Vatandaşlığı Kanununda Değişiklik Yapılması Hakkında Kanun Teklifi (2/2385) ve
İçişleri Komisyonu Raporu (S. Sayısı: 144) (Devam)
BAŞKAN
- Değerli milletvekillerimiz, teklifin tümü açık oylamaya tabidir. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler... Kabul etmeyenler... Kabul edilmiştir. 
Oylama
için üç dakika süre vereceğim. Bu süre içinde sisteme giremeyen üyelerin teknik
personelden yardım istemelerini, bu yardıma rağmen de sisteme giremeyen
üyelerin oy pusulalarını oylama için verilen süre içinde Başkanlığa ulaştırmalarını
rica ediyorum. Pusula ulaştıran arkadaşlarımızın da salondan ayrılmamalarını
tekrar hatırlatıyorum. 
Oylama
işlemini başlatıyorum.
(Elektronik
cihazla oylamaya başlandı)
BAŞKAN
– Değerli milletvekilleri, oylama sonuçlanmadan lütfen Komisyonun önünde bir
yığılma olmasın, rica ediyorum çünkü sonuçları ilan edeceğiz ve işlemimizi daha
henüz tamamlamadık. 
(Elektronik
cihazla oylamaya devam edildi)
BAŞKAN
– Değerli milletvekilleri, Antalya Milletvekili Kemal Çelik ile 104
Milletvekilinin Bazı Kanunlarda ve 375 Sayılı Kanun Hükmünde Kararnamede
Değişiklik Yapılmasına Dair Kanun Teklifi ile Tekirdağ Milletvekili Mustafa
Şentop’un Türk Vatandaşlığı Kanununda Değişiklik Yapılması Hakkında Kanun
Teklifi açık oylama sonucunu açıklıyorum: 
“Kullanılan
oy sayısı: 270
Kabul:
 233
Ret: 
 29
Çekimser: 
8(X)
 Kâtip
Üye Kâtip Üye
 Barış
Karadeniz Mustafa Açıkgöz 
 Sinop Nevşehir”
Bu
şekilde teklif kabul edilmiş ve kanunlaşmıştır. 
Değerli
milletvekilleri, gündemimizdeki konular tamamlanmıştır.
Alınan
karar gereğince, 2020 Yılı Merkezi Yönetim Bütçe Kanunu Teklifi ile 2018 Yılı
Merkezi Yönetim Kesin Hesap Kanunu Teklifi’ni görüşmek için 9 Aralık 2019
Pazartesi günü saat 12.00’de toplanmak üzere birleşimi kapatıyorum. 
Hepinize
iyi geceler diliyorum. 
Kapanma Saati: 03.06




(x) Kanunun ilk görüşmeleri 13/11/2019
tarihli 17’nci, 14/11/2019 tarihli 18’inci, 19/11/2019 tarihli 19’uncu,
20/11/2019 tarihli 20’nci ve 21/11/2019 tarihli 21’inci Birleşimlerde
yapılmıştır.


(xx) 145 S.Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(x) 146 S. Sayılı Basmayazı tutanağa
eklidir.)


(x) Açık
oylama kesin sonuçlarını gösteren tablo tutanağa eklidir.



(x) 144 S. Sayılı Basmayazı 26/11/2019
tarihli 22’nci Birleşim Tutanağı’na eklidir.


(X) Açık oylama kesin sonuçlarını
gösteren tablo tutanağa eklidir.




