



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

29’uncu Birleşim
30 Kasım 2016 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GEÇEN TUTANAK HAKKINDA KONUŞMALAR
1.- İstanbul Milletvekili Mahmut Tanal’ın,
29/11/2016 tarihli 28’inci Birleşimdeki bazı ifadelerini düzelttiğine ilişkin
konuşması
V.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Mersin Milletvekili Yılmaz Tezcan’ın,
mezhep çatışmalarına karşı sağduyulu ittifak çağrısına ilişkin gündem dışı
konuşması
2.- Şanlıurfa Milletvekili Dilek Öcalan’ın,
25 Kasım Kadına Yönelik Şiddete Karşı Uluslararası Mücadele ve Dayanışma
Günü’ne ilişkin gündem dışı konuşması
3.- Bursa Milletvekili Lale Karabıyık’ın,
Adana’da yaşanan yurt faciası ve acı kayıplara ilişkin gündem dışı konuşması



VI.- AÇIKLAMALAR
1.- İstanbul Milletvekili Didem Engin’in,
Adana Aladağ’da kız öğrenci yurdunda çıkan yangında hayatını kaybedenlerin
ailelerine başsağlığı dilediğine ve öğrencilerin yurt sorununa ilişkin
açıklaması
2.- Balıkesir Milletvekili Ahmet Akın’ın,
Adana Aladağ’da kız öğrenci yurdundaki yangın dolayısıyla üzüntü içerisinde
olduğuna ve öğrencilerin barınma sorununu çözmenin devletin asli görevi
olduğuna ilişkin açıklaması
3.- Mersin Milletvekili Aytuğ Atıcı’nın,
Mersin’in Silifke ve Erdemli ilçelerindeki çiftçilerin sorunlarına ve Aksıfat
Barajı’nın acilen tamamlanması gerektiğine ilişkin açıklaması
4.- Mersin Milletvekili Ali Cumhur
Taşkın’ın, Adana Aladağ’da kız öğrenci yurdunda çıkan yangında hayatını
kaybedenlere Allah’tan rahmet dilediğine ve sorumlularla ilgili gerekli
tahkikatın en detaylı şekilde yapılacağından hiç kimsenin endişesi olmaması
gerektiğine ilişkin açıklaması
5.- Kayseri Milletvekili Çetin Arık’ın,
Adana Aladağ’da kız öğrenci yurdunda çıkan yangında hayatını kaybedenlere
Allah’tan rahmet dilediğine ve Nevşehir ilinin sorunlarına ilişkin açıklaması
6.- İstanbul Milletvekili Sibel Özdemir’in,
Adana Aladağ’da kız öğrenci yurdunda çıkan yangında hayatını kaybedenlerin
ailelerine başsağlığı dilediğine ve AKP hükûmetlerinin öğrencilerin ve
çocukların geleceğini karartmaya devam ettiğine ilişkin açıklaması
7.- Ankara Milletvekili Murat Emir’in,
Adana Aladağ’da kız öğrenci yurdundaki yangın dolayısıyla üzüntü içerisinde
olduğuna ve iktidarın sorumluluğunu kabul ederek gereğini yapmasını beklediğine
ilişkin açıklaması
8.- Çanakkale Milletvekili Muharrem
Erkek’in, çocukları koruyamayan bir devlet olmayacağına ve yönetenlerin
vicdanen, hukuken ve siyaseten sorumlu olduklarına ilişkin açıklaması
9.- Niğde Milletvekili Ömer Fethi Gürer’in,
Adana Aladağ’da kız öğrenci yurdunda çıkan yangında hayatını kaybedenlere
Allah’tan rahmet dilediğine ve ülkemizde yaşamın her anlamda sorunlu hâle geldiğine
ilişkin açıklaması
10.- Adıyaman Milletvekili Behçet
Yıldırım’ın, Adana Aladağ’da kız öğrenci yurdunda çıkan yangında 12 kişinin
hayatını kaybettiğine ve eğitimi cemaat ve vakıfların tekeline bırakıp gerekli
denetimleri yapmayan yetkililerin bu can kayıplarından sorumlu olduğuna ilişkin
açıklaması
11.- Kocaeli Milletvekili Tahsin Tarhan’ın,
ÖTV artışının uygulanmasında acele edilmesinin nedenini öğrenmek istediğine
ilişkin açıklaması
12.- Bartın Milletvekili Yılmaz Tunç’un,
Adana Aladağ’da kız öğrenci yurdunda çıkan yangında hayatını kaybedenlere
Allah’tan rahmet dilediğine ve yurt, pansiyon ve benzeri yerlerin ruhsat
denetim işlemlerinin Millî Eğitim Bakanlığı tarafından yapılması hususundaki
düzenlemenin bir an önce kanunlaşması gerektiğine ilişkin açıklaması
13.- İzmir Milletvekili Tacettin Bayır’ın,
Adana Aladağ’da kız öğrenci yurdunda çıkan yangında hayatını kaybedenlere
Allah’tan rahmet dilediğine ve İzmir Ödemiş’te öğrencilerin zorla siyasi bir
toplantıya götürülmelerine ilişkin açıklaması
14.- Osmaniye Milletvekili Mücahit
Durmuşoğlu’nun, Adana Aladağ’da kız öğrenci yurdunda çıkan yangında hayatını
kaybedenlere Allah’tan rahmet dilediğine ve devletin olayın duyulduğu ilk andan
itibaren her türlü müdahalede bulunduğuna ilişkin açıklaması
15.- Bayburt Milletvekili Şahap
Kavcıoğlu’nun, Avrupa Parlamentosunun yanlı ve yanlış kararının Bayburt’ta
büyük bir infial ve tepkiyle karşılandığına ve 15 Temmuz ruhunu diri tutanları
saygıyla selamladığına ilişkin açıklaması
16.- Manisa Milletvekili Erkan Akçay’ın,
Adana Aladağ’da kız öğrenci yurdunda çıkan yangında hayatını kaybedenlere
Allah’tan rahmet dilediğine, gelecek nesillere sahip çıkıp desteklemenin
devletin asli sorumluluk ve görevleri arasında olduğuna ve bu facianın sorumlularının
bulunup adaletin en kısa sürede tesis edilmesi gerektiğine ilişkin açıklaması
17.- İstanbul Milletvekili Filiz
Kerestecioğlu Demir’in, HDP milletvekillerinin Kandıra Cezaevi yolunda Valilik
emriyle bekletildiğine, Adana Aladağ’da kız öğrenci yurdunda çıkan yangının
sorumlusunun iktidarın çocuk politikaları olduğuna ve Türkiye Cumhuriyeti tarihinde
ilk defa bir yangınla ilgili yayın yasağı getirildiğine ilişkin açıklaması
18.- İstanbul Milletvekili Engin Altay’ın,
Adana Aladağ’da kız öğrenci yurdunda çıkan yangında hayatını kaybedenlere
Allah’tan rahmet dilediğine, Türkiye Büyük Millet Meclisinin ve
milletvekillerinin taziyeden başka sorumlulukları da olduğuna ve CHP Grubu
olarak yurt sorunuyla ilgili verecekleri Meclis araştırması önergesine tüm
partilerin destek vermesi gerektiğine ilişkin açıklaması
19.- İstanbul Milletvekili Mehmet Muş’un,
Adana Aladağ’da kız öğrenci yurdunda çıkan yangında hayatını kaybedenlere
Allah’tan rahmet dilediğine, AK PARTİ iktidarı olarak bu olayın takipçisi
olacaklarına ve bu tip acı hadiselerin siyaset üstü bir mesele olarak ele alınması
gerektiğine ilişkin açıklaması
20.- İstanbul Milletvekili Engin Altay’ın,
Valilik kararıyla HDP’li milletvekillerinin Kandıra’ya alınmamasının kabul
edilemez olduğuna ilişkin açıklaması
21.- İstanbul Milletvekili Mehmet Muş’un,
Muş Milletvekili Ahmet Yıldırım’ın sataşma nedeniyle yaptığı konuşmasındaki
bazı ifadelerine ilişkin açıklaması
22.- İstanbul Milletvekili Engin Altay’ın,
İzmir Milletvekili Mahmut Atilla Kaya’nın HDP grup önerisi üzerinde yaptığı
konuşmasındaki bazı ifadelerine ilişkin açıklaması
23.- İstanbul Milletvekili Filiz
Kerestecioğlu Demir’in, bugün ihtiyaç olan yegâne şeyin bu ülkede birlikte
barışı kurmak olduğuna ilişkin açıklaması
24.- Manisa Milletvekili Erkan Akçay’ın,
ülkenin içinde bulunduğu şartlar itibarıyla milletvekillerinin tutum ve sözlerine
özen göstermesi ve hakaretamiz veya ağır ithamlar içeren sözlerden kaçınmaları
gerektiğine ilişkin açıklaması
25.- İstanbul Milletvekili Filiz
Kerestecioğlu Demir’in, kamuoyunun vicdanını çok ciddi bir şekilde yaralamış
olan Sivas Madımak katliamına ve yaşanan katliamların cezasızlıkla
sonuçlanmasının bir devlet geleneği hâline geldiğine ilişkin açıklaması
26.- İstanbul Milletvekili Engin Altay’ın,
Parlamentoda onur kırıcı, incitici, küçük düşürücü bir üslubun asla kabul
edilemeyeceğine ilişkin açıklaması
27.- İstanbul Milletvekili Mehmet Muş’un,
iktidar grubu olarak Parlamentoda ve toplumda hiçbir zaman gerilimden yana
olmadıklarına ilişkin açıklaması
28.- Millî Eğitim, Kültür, Gençlik ve Spor
Komisyonu Başkanı Beşir Atalay’ın, Bursa Milletvekili Ceyhun İrgil’in 405 sıra
sayılı Kanun Tasarısı’nın 56’ncı maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
29.- Bursa Milletvekili Ceyhun İrgil’in,
Millî Eğitim, Kültür, Gençlik ve Spor Komisyonu Başkanı Beşir Atalay’ın yaptığı
açıklamasındaki bazı ifadelerine ilişkin açıklaması
30.- İstanbul Milletvekili Mehmet
Metiner’in, Erzurum Milletvekili Kamil Aydın’ın 405 sıra sayılı Kanun
Tasarısı’nın üçüncü bölümü üzerinde MHP Grubu ve şahsı adına yaptığı
konuşmasındaki bazı ifadelerine ilişkin açıklaması
31.- Erzurum Milletvekili Kamil Aydın’ın,
İstanbul Milletvekili Mehmet Metiner’in yaptığı açıklamasındaki bazı
ifadelerine ilişkin açıklaması
32.- Afyonkarahisar Milletvekili Ali
Özkaya’nın, Aydın Milletvekili Metin Lütfi Baydar’ın 405 sıra sayılı Kanun
Tasarısı’nın üçüncü bölümü üzerinde CHP Grubu ve şahsı adına yaptığı
konuşmasındaki bazı ifadelerine ilişkin açıklaması
33.- Bursa Milletvekili Nurhayat Altaca
Kayışoğlu’nun, okulların kantinleri için herhangi bir denetim ve yaptırım olup
olmadığını öğrenmek istediğine ilişkin açıklaması
34.- Erzurum Milletvekili Kamil Aydın’ın,
İstanbul Milletvekili Erdal Ataş’ın 405 sıra sayılı Kanun Tasarısı’nın 63’üncü
maddesiyle ilgili önerge üzerinde yaptığı konuşmasındaki bazı ifadelerine ilişkin
açıklaması
35.- Manisa Milletvekili Erkan Akçay’ın,
İstanbul Milletvekili Garo Paylan’ın 405 sıra sayılı Kanun Tasarısı’nın 66’ncı
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
36.- Millî Eğitim Bakanı İsmet Yılmaz’ın,
İstanbul Milletvekili Engin Altay’ın 405 sıra sayılı Kanun Tasarısı’nın 68’inci
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
37.- İstanbul Milletvekili Engin Altay’ın,
Engin Altay’ın 405 sıra sayılı Kanun Tasarısı’nın 68’inci maddesiyle ilgili
önerge üzerinde yaptığı konuşmasındaki bazı ifadelerini düzelttiğine ilişkin
açıklaması
VII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Pervin Buldan’ın, Başkanlık Divanı olarak, Adana Aladağ’da kız öğrenci yurdunda
çıkan yangında hayatını kaybedenlere Allah’tan rahmet dilediklerine ve HDP’li
milletvekillerinin Valilik emriyle Kandıra’ya alınmamalarına ilişkin konuşması
VIII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Balıkesir Milletvekili Mehmet Tüm ve 24
milletvekilinin, faili meçhul siyasi cinayetlerin araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/386)
2.- Batman Milletvekili Saadet Becerekli ve
22 milletvekilinin, Hasankeyf’in UNESCO Dünya Mirası Listesi’ne girmesi için
çaba gösterilmemesinin ve Ilısu Barajı’nın yapımında ısrar edilmesinin nedenlerinin
araştırılarak alınması gereken önlemlerin belirlenmesi amacıyla Meclis araştırması
açılmasına ilişkin önergesi (10/387)
3.- Adana Milletvekili Meral Danış Beştaş
ve 21 milletvekilinin, çocuk tutuklu ve hükümlülerin durumlarının ve
sorunlarının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/388)
IX.- ÖNERİLER
A) Siyasi Parti Grubu Önerileri
1.- HDP Grubunun, 30/11/2015 tarihinde Grup
Başkan Vekili Diyarbakır Milletvekili Çağlar Demirel tarafından, 15 Temmuz
darbe girişiminden hemen sonra ilan edilen OHAL kapsamında, demokratik siyaset
kurumlarını devre dışı bırakmaya yönelik başlatılan yoğun baskı, engelleme,
gözaltı ve tutuklamaların araştırılması amacıyla verilmiş olan Meclis
araştırması önergesinin, Genel Kurulun bilgisine sunulmak üzere bekleyen diğer
önergelerin önüne alınarak 30 Kasım 2016 Çarşamba günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi
X.- SATAŞMALARA İLİŞKİN KONUŞMALAR
1.- İstanbul Milletvekili Mehmet Muş’un,
Muş Milletvekili Ahmet Yıldırım’ın HDP grup önerisi üzerinde yaptığı konuşması
sırasında Adalet ve Kalkınma Partisine sataşması nedeniyle konuşması
2.- Muş Milletvekili Ahmet Yıldırım’ın,
İstanbul Milletvekili Mehmet Muş’un sataşma nedeniyle yaptığı konuşması
sırasında Halkların Demokratik Partisine sataşması nedeniyle konuşması
3.- Adana Milletvekili Meral Danış
Beştaş’ın, İstanbul Milletvekili Mehmet Muş’un yaptığı açıklaması sırasında
Halkların Demokratik Partisine sataşması nedeniyle konuşması
4.- Muş Milletvekili Ahmet Yıldırım’ın,
İzmir Milletvekili Mahmut Atilla Kaya’nın HDP grup önerisi üzerinde yaptığı
konuşması sırasında Halkların Demokratik Partisine sataşması nedeniyle konuşması
5.- İstanbul Milletvekili Mehmet Muş’un,
Muş Milletvekili Ahmet Yıldırım’ın sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
6.- Muş Milletvekili Ahmet Yıldırım’ın,
İstanbul Milletvekili Mehmet Muş’un sataşma nedeniyle yaptığı konuşması
sırasında Halkların Demokratik partisine sataşması nedeniyle konuşması
7.- Muş Milletvekili Ahmet Yıldırım’ın,
Bursa Milletvekili Hakan Çavuşoğlu’nun HDP grup önerisi üzerinde yaptığı
konuşması sırasında Halkların Demokratik Partisine sataşması nedeniyle
konuşması
8.- İstanbul Milletvekili Mehmet Muş’un,
Eskişehir Milletvekili Gaye Usluer’in 405 sıra sayılı Kanun Tasarısı’nın
54’üncü maddesiyle ilgili önerge üzerinde yaptığı konuşması sırasında AK PARTİ
Grubuna sataşması nedeniyle konuşması
9.- İstanbul Milletvekili Mehmet Muş’un,
Şanlıurfa Milletvekili Osman Baydemir’in 405 sıra sayılı Kanun Tasarısı’nın
55’inci maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
10.- Şanlıurfa Milletvekili Osman
Baydemir’in, İstanbul Milletvekili Mehmet Muş’un sataşma nedeniyle yaptığı
konuşması sırasında şahsına sataşması nedeniyle konuşması
11.- İstanbul Milletvekili Mehmet Muş’un,
Muğla Milletvekili Nurettin Demir’in 405 sıra sayılı Kanun Tasarısı’nın 55’inci
maddesiyle ilgili önerge üzerinde yaptığı konuşması sırasında Adalet ve Kalkınma
Partisine sataşması nedeniyle konuşması
12.- İstanbul Milletvekili Garo Paylan’ın,
İstanbul Milletvekili Mehmet Muş’un yerinden sarf ettiği bazı ifadeleri
sırasında şahsına sataşması nedeniyle konuşması
13.- Aydın Milletvekili Metin Lütfi
Baydar’ın, Afyonkarahisar Milletvekili Ali Özkaya’nın yaptığı açıklaması
sırasında şahsına sataşması nedeniyle konuşması
14.- İstanbul Milletvekili Mehmet Muş’un,
Eskişehir Milletvekili Gaye Usluer’in 405 sıra sayılı Kanun Tasarısı’nın 61’inci
maddesiyle ilgili önerge üzerinde yaptığı konuşması sırasında Adalet ve Kalkınma
Partisine sataşması nedeniyle konuşması
15.- İstanbul Milletvekili Mehmet Muş’un,
Adana Milletvekili Meral Danış Beştaş’ın 405 sıra sayılı Kanun Tasarısı’nın
67’nci maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
16.- Adana Milletvekili Meral Danış
Beştaş’ın, İstanbul Milletvekili Mehmet Muş’un sataşma nedeniyle yaptığı
konuşması sırasında şahsına sataşması nedeniyle konuşması
17.- İstanbul Milletvekili Mehmet Muş’un,
Adana Milletvekili Meral Danış Beştaş’ın sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
18.- Muş Milletvekili Ahmet Yıldırım’ın, İstanbul
Milletvekili Mehmet Muş’un sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405)
2.- Sınai Mülkiyet Kanunu Tasarısı (1/699)
ve Sanayi, Ticaret, Enerji, Tabii Kaynaklar, Bilgi ve Teknoloji Komisyonu
Raporu (S. Sayısı: 341)
3.- Türkiye Cumhuriyeti Hükümeti ile Benin
Cumhuriyeti Hükümeti Arasında Ekonomik, Ticari ve Teknik İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/549) ve Dışişleri
Komisyonu Raporu (S. Sayısı: 205)
30 Kasım 2016 Çarşamba
BİRİNCİ OTURUM
Açılma Saati: 14.04
BAŞKAN: Başkan Vekili Pervin BULDAN
KÂTİP ÜYELER: Ali Haydar HAKVERDİ (Ankara), Sema KIRCI
(Balıkesir)
-----0-----
BAŞKAN
– Türkiye Büyük Millet Meclisinin 29’uncu Birleşimini açıyorum. 
Toplantı
yeter sayısı vardır, görüşmelere başlıyoruz. 
Sayın
milletvekilleri, İstanbul Milletvekili Sayın Mahmut Tanal’ın, İç Tüzük’ün
58’inci maddesine göre, geçen birleşim tutanağında yer alan bir beyanının
düzeltilmesi hususunda bir söz talebi vardır. 
Sayın
Tanal, sizi kürsüye davet ediyorum. 
Size
iki dakika söz vereceğim, düzeltme yapınız. 
Buyurunuz.
(CHP sıralarından alkışlar)
IV.- GEÇEN TUTANAK HAKKINDA KONUŞMALAR
1.- İstanbul Milletvekili Mahmut Tanal’ın,
29/11/2016 tarihli 28’inci Birleşimdeki bazı ifadelerini düzelttiğine ilişkin
konuşması
MAHMUT
TANAL (İstanbul) – Teşekkür ederim. 
Sayın
Başkan, değerli milletvekilleri; hepinizi saygı ve hürmetle selamlıyorum. 
Tabii,
faili meçhul cinayetlerle ilgili hukuk devletinin ölçüsü ve kriteri, suç
işleyen kim olursa olsun mutlak suretle devlet önünde hesap vermelidir. Dünkü
konuşmamda, Urfa’da faili meçhul cinayetlere kurban giden kişiler arasında isim
sayarken yanlışlıkla, sehven “Vedat Melik”(x) demiştim, bu “Muhsin
Melik” olacaktı. 
Aynı
şekilde, dün gece Adana’da yaşanan ve adına yangın denilen, aslında yangın
olmayan, ceza hukukunun temel ilkeleri uyarınca “olası kast” deriz yani kanun,
nizam ve hükümlere uymadan yurt açan, buna izin veren kişilerin ölüme sebebiyet
vermesi ihmal değildir, bu bir olası kasttır. Bu cinayetten, yetkili olan kişiler
mutlak suretle sorumludur. Ölenlere Allah’tan rahmet diliyorum, ulusumuza
sabırlar diliyorum. Bunda sorumlu olan Millî Eğitim Bakanını da derhâl istifaya
davet ediyorum.
Hepinize
saygı ve hürmetlerimi sunuyorum. (CHP sıralarından alkışlar)
BAŞKAN
– Teşekkür ederiz Sayın Tanal.
Sayın
milletvekilleri, gündeme geçmeden önce üç sayın milletvekilline gündem dışı söz
vereceğim. 
Gündem
dışı ilk söz, Kadına Yönelik Şiddete Karşı Uluslararası Mücadele Günü
münasebetiyle söz isteyen Şanlıurfa Milletvekili Sayın Dilek Öcalan’a aittir.
Ancak, Sayın Öcalan henüz Genel Kurula gelmemiş. 
Diğer
gündem dışı konuşmaya geçiyorum.
Gündem
dışı ikinci söz, mezhep çatışmalarına karşı sağduyulu ittifak çağrısıyla ilgili
söz isteyen Mersin Milletvekili Sayın Yılmaz Tezcan’a aittir.
Buyurunuz
Sayın Tezcan. 
Süreniz
beş dakika. (AK PARTİ sıralarından alkışlar) 
V.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Mersin Milletvekili Yılmaz Tezcan’ın,
mezhep çatışmalarına karşı sağduyulu ittifak çağrısına ilişkin gündem dışı
konuşması
YILMAZ
TEZCAN (Mersin) – Teşekkür ediyorum Sayın Başkan.
Adana’da
yangında hayatını kaybeden öğrencilerimize Allah’tan rahmet, yaralılarımıza da
acil şifalar diliyorum. Allah, bir daha böyle acılar yaşatmasın.
Değerli
milletvekilleri, mezhep çatışmalarına karşı sağduyulu ittifak çağrısı konusunda
şahsım adına söz almış bulunmaktayım. Sizleri saygıyla selamlıyorum.
Sayın
Cumhurbaşkanı'mızın, İslam İşbirliği Teşkilatında yaptığı konuşmada "İslam
dünyasının bugün mezhepçilik, ırkçılık ve terör olmak üzere üç konuda büyük
sıkıntı çektiğini, bunların birer fitne olduğunu ve Müslümanları zayıflatıp kan
kaybına uğrattığını" ifade etti. Bölgemizde mezhep eksenli bir çatışmaya
doğru sürüklenmekteyiz. Suriye, Irak, Afganistan, Arakan, Myanmar, Doğu
Türkistan, Yemen, Kuzey Afrika olma üzere Müslümanların kanlarının oluk oluk
aktığı coğrafyalar. Bu olaylara karşı, 1931 yılında toplanan İslam Birliği
Genel Kongresi kararlarının bir reçete olabileceğini düşünerek bu kongreye
dikkat çekmek istiyorum.
Değerli
milletvekilleri, tedirginlik nedeni güncel gelişmelere sağduyulu bir ittifak
zemini oluşturması bakımından 1931 yılındaki İslam Birliği Genel Kongresi’nin
kararları dikkate şayandır. Körüklenmekte olan mezhep gerginliğini engellemenin
yollarından biri de 1931 yılında toplanan İslam Birliği Genel Kongresi’nde
alınan kararların günümüze uyarlanmasından geçmektedir. Kuzey Afrika’da
başlayıp Orta Doğu’da devam eden gelişmeler ekseninde oluşturulmaya çalışılan
Sünni-Şii gerginliğinin bir kutuplaşmaya dönüşme ihtimali bölgedeki dost
ülkelerin geleceğini tehdit etmektedir. Haksız işgallerle Orta Doğu’da başlayan
iç karışıklıklar, Kuzey Afrika ülkelerinde yaşanan devrimler, son olarak
Suriye, Irak, Yemen ve Bahreyn üzerinden körüklenen mezhep ayrımcılığı zemini
Müslümanların uyanık olmasını gerektiriyor. Bu çerçevede 10 Aralık 1931
tarihinde Kudüs'te düzenlenen İslam Genel Kongresi'nde İslam inancını ve
değerlerini yaymak için etnik köken ve mezhep ayrımı yapılmaksızın Müslümanlar
arasında iş birliğini sağlamak ve genel İslam kardeşliğini geliştirmek yönünde
çok önemli kararlar alındı. O gün için aralarında Türkiye, Suriye, Irak,
Filistin, Yemen gibi yaklaşık 22 ülkeden 153 delegenin katıldığı katılımcılar,
mezhep ayrımı -Sünni, Şii, Alevi, Şafi, Hanefi ve benzeri- gözetilmeksizin
İslam kardeşliğini geliştirmek ve Müslümanların menfaatlerini birlikte savunmak
için İslam ülkelerinin temsilcilerinin kendi iradeleriyle bir araya gelmeleri
bakımından çok büyük önem arz etmektedir.
Zamanın
Kudüs Müftüsü Hacı Emin el Hüseyni’nin ev sahipliğinde Kudüs'te
gerçekleştirilen İslam Birliği Genel Kongresi 17 maddeden oluşmaktadır. Günümüz
siyasi arenasında örnek alınmasını istediğim en dikkat çekici ve en önemli
gördüğüm maddelerden bazıları şöyledir:
Madde
1) Dünyanın her yerinden Müslümanların katılımıyla düzenli ve genel bir kongre
düzenlenecek ve bu kongre İslam Genel Kongresi olarak anılacaktır. Bugünkü
İslam İşbirliği Teşkilatı.
Madde
2) Kongrenin hedefleri şunlardır:
a)
İslam inancını ve değerlerini yaymak için etnik köken ve mezhep ayrımı
yapılmaksızın Müslümanlar arasındaki iş birliğini ve genel İslam kardeşliğini
geliştirmek.
b)
Müslümanların menfaatlerini savunmak ve kutsal mekânlar ile toprakları herhangi
bir müdahaleye karşı korumak. Kongre oturumlarında alınan kararlar gereği
Müslümanlar arasında birliğin sağlanmasının nişanesi olarak Şii din âlimi
Muhammed el Hüseyin Ali Kâşif, "Sünni, Şii ve İbadiyelerden oluşan ve on
bini bulan cemaate" Mescidi Aksa'da cuma namazı kıldırdı. Ali Kâşif’in
"İslam kardeşliğinin önemi ve İslam birliğinin tesisi" başlığıyla
verdiği hutbede İslam Birliği Genel Kongresinde alınan kararları kimlerin nasıl
engellemek isteyeceğine dair önemli tespitlerde bulunduğu kayıtlarda yer
almaktadır.
Sonuç
olarak, Peygamberimiz Hazreti Muhammed (SAV): "Birbirinize sırt
çevirmeyiniz. Birbirinize kin tutmayınız. Birbirinizi kıskanmayınız.
Birbirinizle dostluğunuzu kesmeyiniz ve Allah'ın kulları kardeş olunuz."
Hucurat
Suresi 13’te: “Ey insanlar, muhakkak ki biz sizi bir erkek ve bir kadından
yarattık ve sizi milletler ve kabileler kıldık ki birbirinizi tanıyasınız.
Muhakkak Allah yanında en değerli olanınız ondan en çok korkanınızdır.”
Hucurat
Suresi 10’uncu ayette: "Müminler ancak kardeştirler. Öyleyse
kardeşlerinizin arasını bulup düzeltin ve Allah'tan korkup sakının; umulur ki
esirgenesiniz." Allah’ın birliğimizi, beraberliğimizi ve kardeşliğimizi
daim etmesi temennisiyle yüce Meclisi saygıyla sevgiyle ve muhabbetle
selamlıyorum. (AK PARTİ sıralarından alkışlar)
BAŞKAN
- Teşekkür ederiz Sayın Tezcan. 
Gündem
dışı ilk söz Sayın Öcalan’ındı ancak kendisi Genel Kurulda yoktu, şimdi geldi. 
Sayın
Öcalan, Kadına Yönelik Şiddete Karşı Uluslararası Mücadele Günü münasebetiyle
söz istemişti. Şimdi kendisini kürsüye davet ediyorum.
Buyurunuz.
(HDP sıralarından alkışlar)
Süreniz
beş dakika Sayın Öcalan.
2.- Şanlıurfa Milletvekili Dilek Öcalan’ın,
25 Kasım Kadına Yönelik Şiddete Karşı Uluslararası Mücadele ve Dayanışma
Günü’ne ilişkin gündem dışı konuşması
DİLEK
ÖCALAN (Şanlıurfa) – Teşekkürler.
Sayın
Başkan, değerli milletvekilleri; geçtiğimiz hafta her ilde kadınlar, kadına
yönelik her türlü şiddete karşı isyanını alarak sokaklara çıktı, eylemler
yaptı. Özellikle son bir yılda yaşamın bütün alanlarında gerek fiziksel,
psikolojik, sosyal, ekonomik, kültürel, cinsel gerekse de siyasal alanda
kadınlara yönelik şiddet yoğunlaştı ve saldırılar mislice arttı.
Değerli
Milletvekilleri, AKP'nin iktidara geldiği 2002 yılından 2009 yılına kadar yedi
yılda cinsiyetçi politikalarının bir sonucu olarak kadın cinayetlerindeki yüzde
1.400’lük artış, hükûmetin kadına bakış açısını ve zihniyetini ortaya çıkarmada
önemli bir veri sunmuştur. Son bir yıl içerisinde ise erkek şiddetinden
kaynaklı 332 kadın öldürülmüş, savaştan kaynaklı en az 90 kadın katledilmiştir.
Sadece bu sonuçlar bile, AKP'nin kadına bakış açısının sistematik ve ideolojik
bir yaklaşıma sahip olduğunu göstermektedir.
Bütün
diktatöryal rejimler ve tarihsel süreçler çok net bir şekilde göstermiştir ki
toplumun demokratik özünü yok etmek için önce kadın örgütlülüğü, kurumsallığı
ve kazanımları hedef alınmış ve yok edilmek istenmiştir. Bugün bir kadın
partisi olarak bizlere dayatılan savaş politikaları irademizi kırmaya
yöneliktir.
Biz
biliyoruz ki demokratikleşmenin, eşit ve özgür bir toplumun adil ve barışçıl
bir zeminde yaşamasının temel koşulu kadın toplumsallığı, kadın düşüncesi,
rengi, gücü ve örgütlülüğüdür. 
Demokratik
siyaset alanından tasfiye edilmemize yönelik uygulamalar ne tesadüf ne de
yenidir. Sadece ve sadece bin yılların cinsiyetçi, militarist ve milliyetçi
politikalarının deneyimleriyle kurumsallaşmış, toplumsal değerlerin alt üst
olduğu bir süreç yaşanmaktadır.
Hükümetin
gayriahlaki yaklaşımları, KHK'larla ve son olarak çocuklara yönelik cinsel
istismar suçlarında cezasızlığın önünü açan yasa önerisinde somutlaşmıştır.
Mirabellerin,
Rozaların, Saraların, Sevelerin, Arinlerin, Eylemlerin, Kaderlerin verdiği
yaşam ve mücadele gücüyle mücadele yürüten, cesaret ve kararlılığıyla kadınlara
öncülük eden Eş Genel Başkanımız Figen Yüksekdağ'a, kadın özgürlük yürüyüşüne
öncülük eden KJA sözcüsü Ayla Akat Ata’ya, bu Genel Kurulda "Biz kimsenin
anası ya da bacısı değiliz." diyen DBP Eş Genel Başkanı Sebahat Tuncel
şahsında kadın siyasetçilere, yıllarca Diyarbakır zindanlarında darbeci
zihniyete karşı direnmiş, Diyarbakır Büyükşehir Belediye Eş Başkanı Gültan
Kışanak şahsında belediye eş başkanlarına, kadın vekillere, kadın
akademisyenlere, feministlere, eğitim ve sağlık emekçilerine, yine kadın
özgürlük mücadelesinde yer alan bütün kadınlara yönelik sınırsız baskı, direnen
ve giderek kurumsallaşan ve toplumsal dönüşümde temel dinamik olan kadın
iradesine duyulan korkunun sonucudur.
Savaş
süreçlerinde en önemli dayanışma ağlarını kuran, kadınların eşitlik ve özgürlük
mücadelesini yürüten, eş başkanlık, eşit temsil gibi kadınların karar alma
mekanizmalarında yer almasını sağlayan yöntemleri geliştiren kadınlar bugün çok
önemli kurumsallaşmaları sağlamıştır. 
Diğer
yandan, kadınların kendi öz birikimlerinin toplumsal barış süreçlerine
aktarılması ve gerçek bir demokrasinin inşasında siyasi bir perspektif
sunmaları açısından varlığını ve önemini görmek elzemdir. Dünya deneyimleri de
göstermiştir ki, kadınların olmadığı hiçbir toplumda barışın sağlanması mümkün
değildir, tam da bu nedenle kadınların örgütlü gücünden korkmak yerine örgütlü
gücünü esas almak gerekir.
Değerli
milletvekilleri, tarihsel olarak ulus devletin mihenk taşı olan tekçilik ve
ırkçılığa karşı kadınların ortaya koymuş olduğu demokratik toplum anlayışını
inşa etmeye ve kadınların özgürlüğü için mücadele etmeye devam edeceğiz.
Demokrasi, özgürlük ve eşitliğin ancak kadınların özgür olduğu bir toplumda
gelişebileceğini bilerek -Kendini bilmeyenin fıtratı şiddettir- bizler, kendini
ve mücadele edilerek kazanılacağını bilenler olarak mücadelemizi büyütecek ve mutlaka
kazanacağız.
Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Öcalan.
Gündem
dışı üçüncü söz, Adana’da yaşanan yurt faciası ve acı kayıplarımız hakkında söz
isteyen Bursa Milletvekili Sayın Lale Karabıyık’a aittir.
Buyurun.
(CHP sıralarından alkışlar)
Süreniz
beş dakika. 
3.- Bursa Milletvekili Lale Karabıyık’ın,
Adana’da yaşanan yurt faciası ve acı kayıplara ilişkin gündem dışı konuşması
LALE KARABIYIK (Bursa) – Sayın Başkan, değerli
milletvekilleri; Adana’nın Aladağ ilçesinde bulunan ve adı “Tahsil Çağındaki
Talebelere Yardım Derneği Ortaöğretim Kız Yurdu” olan bir barınma yurdunda dün
akşam saatlerinde bir yangın çıktı, alevler ise kısa sürede bütün yurdu sardı
çünkü yurt hem ahşap hem de halı kaplıydı. 3 ayrı köyden, Kışlak, Karahan ve
Köprücük’ten, 5, 6, 7 ve 8’inci sınıflarda okuyan 11-14 yaşlarında 11 evladımız
ve 1 personel bu yangında yaşamını yitirdi. 8’inci sınıf öğrencisi 2 kızımız
Merve ve Hacer ise o gün yurda gelmemişlerdi, izinliydiler ve bu yangından
kurtuldular. 
Bu
çocuklar yoksul ailelerin çocukları. Köyleri ilçeye o kadar uzak ki, bazen
hafta sonunda bile ailelerini görmeye gidemiyorlar. Aileler, imkânları yetersiz
olduğu için, ellerinden geldiğince çocuklarını okutma mücadelesi veriyorlar ama
çok zorlanıyorlar.
Değerli
milletvekilleri, Karaman olayında da bu kürsüde aynı şeyi söyledim, yine
söylüyorum: Bu ülkede eğitimde barınma sorunu var ve bu sorunu çözmek de
kesinlikle devletin sorumluluğundadır, Anayasa’nın ilgili maddesinde de aynen
böyle ifade edilmektedir. Ancak devlet, görevini yapmayıp bu sorumluluğu
üzerinden atınca da benzer sorunlar yaşanıyor. Zaten YİBO’lar yani yatılı
ilköğretim bölge okulları da artık çok azaldı. Bu ilçede de bir devlet yurdu
vardı ama kapandı, kapatıldı ve yerine yenisi de yapılmadı. İhtiyaç olunca da,
işte, boşluğu dolduran bu şekilde oluşumlar gerçekleşti.
Şimdi,
5661 sayılı Yüksek Öğrenim Öğrenci Yurtları ve Aşevleri Hakkındaki Kanun’un bir
maddesini okuyorum size, özel öğrenci yurtlarını kim açabilir. “Ortaöğretim ve yükseköğretim
düzeyindeki öğrenci yurtlarını açma, işletme usul ve esasları Özel Öğrenci
Yurtları Yönetmeliği’nde açıklanmıştır. Bu yönetmelik gereğince, Türkiye
Cumhuriyeti uyruklu gerçek kişiler ile özel hukuk tüzel kişileri ortaöğrenim veya
yükseköğrenim öğrencileri için yurt açabilirler.” Yani, bu şu demek: İlk ve
ortaokul düzeyinde yurt açamazlar. Ancak, değerli milletvekilleri, bu yurtta
barınan ve akşam yaşamını yitiren çocuklar 11-14 yaşlarındalardı; 5, 6, 7 ve
8’inci sınıf öğrencileriydi ve yaşamlarını yitirdiler. 
Özel Öğrenci Yurtları Yönetmeliği’nden başka bir madde
okuyorum, diyor ki 6’ncı madde: “Binanın kagir, prefabrik, çelik veya betonarme
olması, giriş ve servis kapılarının bulunması…” Bakın, burası ahşap kaplı.
Muhtemelen de orası bir orman köyü, maliyeti düşürmek için yapmış olabilirler
ama diğer taraftan, bu çocuklar kilitli olup açılmayan yangın merdiveninin
önünde cesetleri bulunarak yaşamlarını yitirdiler. Buraya dikkatinizi çekmek
isterim.
Değerli milletvekilleri, şu anda 7 bakan Adana’da, bu
ilçede basın açıklaması yapıyor. Keşke bu acı yaşanmadan önce bazı hataların
önüne geçebilselerdi. Şimdi soruyorum: Bu yurda kim ruhsat verdi? Bu yurdun
denetimleri yapılmış mıydı? Denetimler yapıldıysa raporları nerede? Bunları görmek
istiyoruz. Neden orada kalmaması gereken yaş grubundaki kız çocukları orada
barınıyorlardı? Ve yine, yangın merdivenine açılması gereken kapının
standartları nasıldı, neden kapalıydı? Nasıl ruhsat verilmişti? Ve her zaman
söylüyorum: Bu tür yurtlardan daha kaç tane var? Bunların envanterinin
çıkartılmasını bu kürsüden defalarca ben ve arkadaşlarım söylemiştik. 
Değerli milletvekilleri, Sema, Gamze, Sevim, İlknur,
Zeliha, Nurgül, Sümeyye, Tuğba ve Cennet… Cennet doktor olmak istiyordu. Bu
kızlarımız artık hayallerine kavuşamayacaklar. Hepimizin yüreği dağlandı ama bu
acılar ne zaman dinecek? Unutmayalım ki değerli milletvekilleri, biz de anne ve
babayız ve bu çocuklar bu ülkenin evlatları. Bu sorumluluk da bize düşüyor.
Ancak, bu sorumluluğu hâlen yerine getiremediğimizi görüyoruz. Lütfen, herkes
bunu bir kez daha düşünsün ve öncelikle bu illegal yurtların, illegal yerlerin,
denetimsiz mekânların envanteri çıkartılsın, bu acılar bir daha yaşanmasın. Bu
çocuklara Allah’tan rahmet, kederli ailelerine başsağlığı diliyorum. (CHP, AK
PARTİ ve HDP sıralarından alkışlar)
BAŞKAN – Teşekkür ederiz Sayın Karabıyık. 
Sayın
milletvekilleri, gündeme geçmeden önce sisteme giren ilk on beş milletvekiline
yerlerinden kısa, birer dakika söz vereceğim. 
Sırayla
başlıyoruz. 
Sayın
Engin…
VI.- AÇIKLAMALAR
1.- İstanbul Milletvekili Didem Engin’in,
Adana Aladağ’da kız öğrenci yurdunda çıkan yangında hayatını kaybedenlerin
ailelerine başsağlığı dilediğine ve öğrencilerin yurt sorununa ilişkin
açıklaması
DİDEM
ENGİN (İstanbul) – Adana Aladağ’da yanarak, birbirlerine sarılarak can veren
çocuklarımızın ve eğitmenimizin ailelerine başsağlığı dileğimi büyük bir
üzüntüyle, yüreğim sızlayarak iletiyor, yaralılara acil şifalar diliyorum. 
Ülkemizin
geleceği yavrularımız, evlatlarımız derneklerin, cemaatlerin ve tarikatların
denetimsiz yurtlarında ya beyinleri yıkanarak ya da taciz, tecavüz ve istismara
uğrayarak geleceklerini kaybediyorlar veya Adana’daki yangında olduğu gibi
denetimsizlik ve ihmalden can veriyorlar. 
6
Ekim tarihinde Mecliste yaptığım konuşmada gençlerimizin yurt sorununa değinmiş
ve on dört yıldır inşaatlarla ve duble yollarla övünen AKP yetkililerinin neden
devlet yurdu yapmadıklarını sormuştum. “Gençlerimizi cemaatlerin ve
tarikatların himayesine bırakmış olmaktan dolayı vicdanlarınız sızlamıyor mu?”
diye sormuştum. Yanıt verilmeyen bu sorumu bugün tekrarlamayacağım. Bu acı
olayı yüce halkımızın tertemiz vicdanına havale ediyorum. 
BAŞKAN
– Sayın Akın…
2.- Balıkesir Milletvekili Ahmet Akın’ın,
Adana Aladağ’da kız öğrenci yurdundaki yangın dolayısıyla üzüntü içerisinde
olduğuna ve öğrencilerin barınma sorununu çözmenin devletin asli görevi
olduğuna ilişkin açıklaması
AHMET
AKIN (Balıkesir) – Adana’nın Aladağ ilçesindeki kız öğrenci yurdundaki 11’i
öğrenci 12 kişinin yaşamını yitirdiği, 22 kişinin de yaralandığı yangın
dolayısıyla derin üzüntü içerisindeyim. Bu, facia değil katliamdır. Öğrendik ki
yangına neden olan elektrik sayacı bir gün önce değiştirilmiş ve denetimi
yapılmamış. Öğrendik ki yangın merdivenlerinin kapısı kilitliymiş. Bu nedenle
diyorum ki denetimsizlik katliam getirir ve denetimsizlik kader değildir. Bu
olaya neden olan koşullar yine bağnaz düşüncenin sonucudur. Çocukların ölümü
siyasidir, kadınların ölümü siyasidir, madencilerin ölümü siyasidir; insanların
eceliyle ölmediği bir ülkede ölüm siyasidir. Öğrencilerin barınma sorununu
çözmek, bu amaçla yurtlar yapmak ve yönetmek devletin asli görevidir. Devleti
derhâl görevini yapmaya davet ediyorum. 
BAŞKAN
– Sayın Atıcı…
3.- Mersin Milletvekili Aytuğ Atıcı’nın,
Mersin’in Silifke ve Erdemli ilçelerindeki çiftçilerin sorunlarına ve Aksıfat
Barajı’nın acilen tamamlanması gerektiğine ilişkin açıklaması
AYTUĞ
ATICI (Mersin) – Teşekkürler Sayın Başkan.
Değerli arkadaşlar, pazartesi günü ziyaret ettiğim
Silifke ve Erdemli’de çiftçilerin sorunlarını dinledim. Çiftçilerin iki temel
sorunu var; bir, ürün elde etmek için su bulamıyorlar, iki, tüm zorluklara
rağmen ürettikleri ürünleri satamıyorlar. Erdemli ve Silifke çiftçileri bütün
ümitlerini Lamas Çayı üzerine kurulacak olan Aksıfat Barajı’na bağlamıştır.
Ancak çiftçiler, AKP Hükûmetinin sürekli söz verdiği hâlde Aksıfat Barajı’nı
tamamlamadığını ifade ediyorlar. Olaya teknik olarak bakıldığında Aksıfat
Barajı’nın yine söz verilen zamanda bitirilemeyeceği anlaşılmaktadır. AKP
Hükûmeti, Mersin çiftçileri başta olmak üzere, tüm çiftçilere açıkça eziyet
etmektedir. Aksıfat Barajı acilen tamamlanmalıdır. AKP Hükûmetinin bunu yapacak
gücü yoksa derhâl istifa etmelidir.
BAŞKAN
– Sayın Taşkın…
4.- Mersin Milletvekili Ali Cumhur Taşkın’ın,
Adana Aladağ’da kız öğrenci yurdunda çıkan yangında hayatını kaybedenlere Allah’tan
rahmet dilediğine ve sorumlularla ilgili gerekli tahkikatın en detaylı şekilde
yapılacağından hiç kimsenin endişesi olmaması gerektiğine ilişkin açıklaması
ALİ
CUMHUR TAŞKIN (Mersin) – Teşekkürler Sayın Başkan.
Geçtiğimiz
hafta Adana Valiliğinin önünde yaşanan patlamanın ardından dün akşam Adana’dan
yine acı bir haber aldık. Adana’nın Aladağ ilçesinde ortaokul öğrencilerinin
kaldığı bir kız öğrenci yurdunda çıkan yangın sonucunda 11 yavrumuzu ve 1 yurt
görevlisini kaybetmenin büyük üzüntüsünü yaşıyoruz. Hayatını kaybedenlere
Allah’tan rahmet, tedavisi devam edenlere de acil şifalar ve yavrularımızın
ailelerine sabır diliyorum. Devletimiz olayın duyulduğu ilk andan itibaren her
türlü müdahalede bulunmuştur. Sorumlulara ilgili, gerekli tahkikatın en detaylı
şekilde yapılacağından hiçbir vatandaşımızın endişesi olmamalıdır. Milletimizin
başı sağ olsun.
Genel
Kurulu saygıyla selamlıyorum.
BAŞKAN
– Sayın Arık…
5.- Kayseri Milletvekili Çetin Arık’ın,
Adana Aladağ’da kız öğrenci yurdunda çıkan yangında hayatını kaybedenlere
Allah’tan rahmet dilediğine ve Nevşehir ilinin sorunlarına ilişkin açıklaması
ÇETİN
ARIK (Kayseri) – Teşekkür ederim Sayın Başkan.
Adana’dan
gelen kara haberle yüreğimiz yandı. Ailelerin ve Türkiye'nin yüreğine ateş
düştü. Öncelikle hayatını kaybeden yavrularımıza Allah’tan rahmet, ailelerine
başsağlığı, yaralı yavrularımıza acil şifalar diliyorum. 
Bu
olay son olsun ama bunun için önce iktidarın göz yumma politikasından
vazgeçmesi gerekiyor.
Bakın,
Nevşehir’de de yaklaşık 15 tane denetimsiz yurt olduğu söyleniyor. Denetim
yapmak için daha kaç çocuğumuzun hayatını kaybetmesi, tacize uğraması
gerekiyor? Hafta sonu Nevşehir’deydik, bir turizm merkezi olan kentte şu an 100
otel satılık 21 otel kapatıldı. İşsizler ordusuna yeni neferler katıldı.
İktidarın haberi yok, Nevşehirliler on yıldır Antalya-Nevşehir hızlı tren hattı
yalanıyla oyalanıyor. Nevşehir İl Başkanımız Kamil Gülmez, hızlı tren hattının
ne zaman hayata geçirileceğini soruyor. Turizm dışındaki en önemli geçim
kaynağı olan tarım da can çekiyor, seslerini duyan yok. Diyeceksiniz ki:
“Nevşehir’in milletvekili yok mu da sen bunları söylüyorsun?” Evet, var ama
onların başkanlık dışında dertleri yok. 
Teşekkür
ederim.
BAŞKAN
– Sayın Özdemir…
6.- İstanbul Milletvekili Sibel Özdemir’in,
Adana Aladağ’da kız öğrenci yurdunda çıkan yangında hayatını kaybedenlerin
ailelerine başsağlığı dilediğine ve AKP hükûmetlerinin öğrencilerin ve
çocukların geleceğini karartmaya devam ettiğine ilişkin açıklaması
SİBEL
ÖZDEMİR (İstanbul) – Dün akşam Adana’nın Aladağ ilçesinde Hükûmetin ilgili
bakanlıklarının denetim zafiyeti ve ihmalleri sonucu kız öğrenci yurdunda çıkan
yangında 11 öğrencimiz ve 1 eğitmen hayatlarını kaybettiler. Acılı ailelere
sabır diliyorum.
Ailesi
Aladağ’a bir buçuk saat mesafede oturan, 4+4+4 eğitim sistemiyle bu yıl 5’inci
sınıfa başlayan, ilk kez ailesinden ayrılarak yurda yerleşen ve dün akşamki
yangında can veren öğrencilerden Cennet Karataş’ın acılı babası kızının doktor
olmak istediğini söyleyerek “Köyde okul yoktu, Aladağ’da başladı. Tek yurttu
burası, eleştirme şansımız yoktu, başka seçeneğimiz de yoktu, mecburduk.” Evet,
bu acılı babanın sözleri aslında her şeyi açıkça ortaya koyuyor. AKP hükûmetleri
öğrencilerimizin ve çocuklarımızın geleceğini karartmaya devam ediyor.
BAŞKAN
– Sayın Emir…
7.- Ankara Milletvekili Murat Emir’in,
Adana Aladağ’da kız öğrenci yurdundaki yangın dolayısıyla üzüntü içerisinde
olduğuna ve iktidarın sorumluluğunu kabul ederek gereğini yapmasını beklediğine
ilişkin açıklaması
MURAT
EMİR (Ankara) – Teşekkür ederim Sayın Başkan.
Yine
acı bir haberle yüreğimiz yanıyor. Adana’da daha çocuk yaştaki kızlarımızı
maalesef yangında kaybettik. Tam bir yıl önce, 1 Aralıkta Diyarbakır Kulp’ta 6
çocuğumuz yine yangından kaçmak üzere demir kapılara yaslanmış bir biçimde
yanarak öldüler ve o sırada da bizim Meclis araştırması gündemine getirdiğimiz
sözlerimize dikkat edilmedi. Bu yangının ve bu ölümlerin iktidar birinci derece
failidir, sorumlusudur ve gözyaşı dökmeye hakkı yoktur çünkü yurt sorununu
çözmemiştir, yurt sorununu özele sevk etmiştir, gerekli denetlemeyi yapmamıştır
ve bunların yapılmaması dolayısıyla da biz bu ölümleri yaşıyoruz. Eğer bu
sesler duyulmazsa bu ölümler olmaya devam edecek. Artık, iktidarın
sorumluluğunu kabul etmesi ve gereğini yapmasını bekliyoruz. 
Çok
teşekkür ederim.
BAŞKAN
– Sayın Erkek…
8.- Çanakkale Milletvekili Muharrem
Erkek’in, çocukları koruyamayan bir devlet olmayacağına ve yönetenlerin
vicdanen, hukuken ve siyaseten sorumlu olduklarına ilişkin açıklaması
MUHARREM
ERKEK (Çanakkale) – Sayın Başkan, acılarımız her geçen gün büyüyerek
derinleşiyor çünkü ülkemizde çocuklar ölüyor çünkü küçük çocuklara taciz,
cinsel istismar iddiaları bitmek bilmiyor. Çocuklarını koruyamayan bir devlet,
bir iktidar olur mu? Betonlaşmayı, inşaatı her şeyden çok seven bir iktidar, on
dört yıldır yurt sorununu bu memlekette niçin çözmedi? On dört yıldır dev
siteler, gökdelenler yapan TOKİ’ye niçin her ilde çocuklarımız için yurtlar
yaptırılmadı? Acaba saray için harcanan paralarla çocuklarımız için bu
memlekette kaç yurt yapılabilirdi? Bugün herkes Adana’da. Lütfen çocuklar
öldükten sonra değil, çocuklar ölmeden bir yerlere gidin, çocuklar ölmeden bu
memleketin her köşesinde çocukların kaldığı yurtları denetleyin ve hiçbir
kişiye ya da gruba ayrıcalık yapmayın. Çünkü yönetenler sorumludur; yönetenler
vicdanen, hukuken ve siyaseten sorumludur. 
Teşekkür
ederim. 
BAŞKAN
– Sayın Gürer…
9.- Niğde Milletvekili Ömer Fethi Gürer’in,
Adana Aladağ’da kız öğrenci yurdunda çıkan yangında hayatını kaybedenlere
Allah’tan rahmet dilediğine ve ülkemizde yaşamın her anlamda sorunlu hâle geldiğine
ilişkin açıklaması
ÖMER
FETHİ GÜRER (Niğde) – Teşekkürler Sayın Başkan. 
Adana’nın
Aladağ ilçesinde kız öğrenci yurdundaki yangında 11 öğrenci, 1 kadın eğitmen
yaşamını kaybetti, 22 öğrenciyse yaralandı. Vefat edenlere Allah’tan rahmet,
yararlılara acil şifa diliyorum. 
Ülkemizde
yaşam her anlamda sorunlu hâle geldi. Şehit haberleri, iş cinayetleri, trafik
kazaları, kadın cinayetleri, töre cinayetleri, cinsel tacizler, gıda
zehirlenmeleri, sel, yangın gibi önüne geçilebilmesi ya da önlemlerle en aza
inmesi olası can kayıpları ne yazık ki kaderci bir yaklaşımla ele alınmaktadır.
Zorunluluk gerektiren görevlerin dâhil yeterince yerine getirilmediği
tekrarından anlaşılmaktadır. Geniş kapsamlı operasyonlar, sıkı denetleneceği
belirtilen demeçler inandırıcılığını yitirmektedir. Bedava yaşadığımız günlerin
tek sorumlusu sorumluluk makamında olanlardır. Bahane üretme değil, çözüm
üretmek görevleridir. Olayların arkasından değil, önünden gitmek şarttır.
Sorumlular istifa etmenin de bir erdem olduğunu bilmelidir. Yayın yasağı
koymakla haberin detaylarının öğrenilmesini engellemek ise suçluluk duygusundan
öte, anlamlı bir sonuç değildir. 
Teşekkür
ederim. 
BAŞKAN
– Sayın Yıldırım…
10.- Adıyaman Milletvekili Behçet
Yıldırım’ın, Adana Aladağ’da kız öğrenci yurdunda çıkan yangında 12 kişinin
hayatını kaybettiğine ve eğitimi cemaat ve vakıfların tekeline bırakıp gerekli
denetimleri yapmayan yetkililerin bu can kayıplarından sorumlu olduğuna ilişkin
açıklaması
BEHÇET
YILDIRIM (Adıyaman) – Dün akşam saatlerinde burada Millî Eğitim Bakanlığıyla
ilgili yasa tasarısı görüşülürken Adana’nın Aladağ ilçesinde -köylerinde okul
olmadığı için- yurtta kalan öğrencilerden 12’si yanarak can verdi, 22 kişi
yaralandı.
Eğitimi
cemaat ve vakıfların tekeline bırakıp gerekli denetimleri yapmayan yetkililer
bu can kayıplarından sorumludur. Çocuklarını yoksulluktan dolayı bu yurtlara
vermek zorunda kalan fakir ailelerin çocukları Gerger’de olduğu gibi ya tacize
maruz kalıyor ya da böyle yanarak canından oluyor. Eğer öğrencilerin eğitimini
bir cemaate, barınmalarını başka cemaate verecekseniz, gerekli denetimleri
yapmayacaksanız Millî Eğitim Bakanlığının olması bu ülkede neyi ifade ediyor?
Emekli milletvekilli akademisyenlerin çift maaş alma yasasını geçirirken bu
çocuklar yangında can veriyordu. Bu çocukları korumak Hükûmet olarak göreviniz,
sorumluluğunuzdur. Umarım bu katliamı da kader ya da fıtrat olarak
açıklamazsınız çünkü bu kader değil cinayettir. Başta Millî Eğitim Bakanı olmak
üzere, Adana Valisi, Adana Belediyesi, mülki amirler yurtta yangın merdiveninin
kilitli olmasını, gerekli denetimlerin yapılmayışının gerekçesini nasıl
açıklayacak?
BAŞKAN
– Sayın Tarhan…
11.- Kocaeli Milletvekili Tahsin Tarhan’ın,
ÖTV artışının uygulanmasında acele edilmesinin nedenini öğrenmek istediğine
ilişkin açıklaması
TAHSİN
TARHAN (Kocaeli) – Teşekkür ederim Sayın Başkan. 
Aralık
ayı otomobil satışlarının en yüksek olduğu dönemdir. Birçok vatandaş araç almak
için kampanyaların yapıldığı aralık ayını bekler. Satışların artacağı, hem
yurttaşlar için hem de esnaf için avantajlı olan bu dönemde birdenbire ÖTV
artışı gündeme gelmiştir. Bir gecede uygulamaya konulan bu uygulamayla ekonomi
küçülmeye itildiği gibi hem vatandaşlar hem de esnaf mağdur edilmiştir. Böyle
bir yönetim anlayışı cumhuriyet tarihi boyunca görülmemiştir. Ekonomi düşüşte,
döviz sürekli artıyor. Buradan Hükûmete soruyorum: Herkesi mağdur edecek, ekonomiyi
daha küçültmeye itecek ÖTV artışının uygulanmasında bu kadar acele edilmesinin
nedeni nedir? 
BAŞKAN
– Sayın Tunç…
12.- Bartın Milletvekili Yılmaz Tunç’un,
Adana Aladağ’da kız öğrenci yurdunda çıkan yangında hayatını kaybedenlere
Allah’tan rahmet dilediğine ve yurt, pansiyon ve benzeri yerlerin ruhsat
denetim işlemlerinin Millî Eğitim Bakanlığı tarafından yapılması hususundaki
düzenlemenin bir an önce kanunlaşması gerektiğine ilişkin açıklaması
YILMAZ
TUNÇ (Bartın) – Teşekkür ediyorum Sayın Başkanım. 
Adana
Aladağ’da özel bir öğrenci yurdunda çıkan yangında kız çocuklarımızın vefatı
milletçe hepimizi derinden üzdü. Öğrencilerimize Allah’tan rahmet, ailelerine
başsağlığı diliyorum, yaralı çocuklarımıza da acil şifalar diliyorum. İhmali
olanlar varsa bu konuda gerekli soruşturmanın da başladığını öğrenmiş
bulunuyoruz ancak bu tür acı olayların bir daha tekrarlanmaması için gerekli
tedbirlerin de alınması gerekiyor. 
Geçen
haftadan bu yana Türkiye Büyük Millet Meclisi Genel Kurul gündeminde
görüşmelerini yaptığımız Millî Eğitim Bakanlığı Teşkilat Yasası’nda da bu
konuda bir madde var. Öğrencilere yönelik barınma hizmeti veren gerek özel
gerekse belediyeler gerekse vakıflar, her ne ad altında olursa olsun yurt,
pansiyon ve benzeri tüm yerlerin ruhsatının Millî Eğitim Bakanlığı tarafından
verilmesi ve denetimlerinin de Millî Eğitim Bakanlığı tarafından yapılması
hususundaki düzenlemenin de bir an önce kanunlaşması gereği bir kez daha ortaya
çıkmıştır. 
Çocuk
İstismarını Önleme Komisyonunda da bu konuda önerimiz vardır diyorum, saygılar
sunuyorum. 
BAŞKAN
– Sayın Bayır…
13.- İzmir Milletvekili Tacettin Bayır’ın,
Adana Aladağ’da kız öğrenci yurdunda çıkan yangında hayatını kaybedenlere
Allah’tan rahmet dilediğine ve İzmir Ödemiş’te öğrencilerin zorla siyasi bir toplantıya
götürülmelerine ilişkin açıklaması
TACETTİN
BAYIR (İzmir) – Öncelikle, Adana'da kaybettiğimiz evlatlarımıza Allah'tan
rahmet, kederli ailelerine sabırlar diliyorum, sorumluların da en ağır biçimde
cezalandırılmalarını talep ediyorum.
Geçtiğimiz
hafta İzmir Ödemiş’te bir dernek üzerinden AKP'li milletvekillerinin düzenlemiş
olduğu panele “Öğrenci ve öğretmenlerin katılımı zorunludur.” diyen bir ilçe
millî eğitim müdürünün yazısını ele geçirdik. O saatlerde okulda olması gereken
öğrenciler zorla siyasi bir toplantıya götürülmüşlerdir. AKP bayraklarıyla
süslü olan o salonda bir yangın çıksaydı ya da bir terör olayı olsaydı velilere
nasıl anlatacaktınız? İlçe millî eğitim müdürü devlet memuru olmasına rağmen,
aleni biçimde siyaset yapmaktadır. Siyaset yaparken de asıl işi olan
öğrencilerin can güvenliğini, yangına karşı tedbir almayı unutuyorlar. Ödemiş
İlçe Millî Eğitim Müdürü derhâl görevden alınmalıdır. 
Öğretmenleri
sadece sendikaya üye diye kapının önüne koyanlar…
(Mikrofon
otomatik cihaz tarafından kapatıldı) 
TACETTİN
BAYIR (İzmir) – …açlığa mahkûm edenler, “Üniversitelerde siyaset olmaz.” deyip
polise coplatanlar kendi toplantılarına lise öğrencilerini götürüyorlar. Bu
kader değildir.
BAŞKAN
– Sayın Durmuşoğlu…
14.- Osmaniye Milletvekili Mücahit Durmuşoğlu’nun,
Adana Aladağ’da kız öğrenci yurdunda çıkan yangında hayatını kaybedenlere
Allah’tan rahmet dilediğine ve devletin olayın duyulduğu ilk andan itibaren her
türlü müdahalede bulunduğuna ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan.
Geçtiğimiz
hafta valilik önünde yaşanan patlamanın ardından dün akşam da Adana'dan yine
acı bir haber aldık. Adana'nın Aladağ ilçesinde ortaokul öğrencilerinin kaldığı
bir kız öğrenci yurdunda çıkan yangın sonucunda 11 yavrumuzu ve 1 eğitmeni
kaybetmenin büyük üzüntüsünü yaşıyoruz. Hayatını kaybedenlere Allah'tan rahmet,
tedavisi devam edenlere de acil şifalar ve yavrularımızın ailelerine sabır
diler, böyle acıların bir daha yaşanmamasını temenni ederim. 
Devletimiz
olayın duyulduğu ilk andan itibaren her türlü müdahalede bulunmuştur.
Sorumlularla ilgili gerekli tahkikatın en detaylı şekilde yapılacağından hiçbir
vatandaşımızın şüphesi olmamalıdır. 
Tüm
milletimizin başı sağ olsun.
Genel
Kurulu saygıyla selamlıyorum.
BAŞKAN
– Son olarak Sayın Kavcıoğlu…
15.- Bayburt Milletvekili Şahap
Kavcıoğlu’nun, Avrupa Parlamentosunun yanlı ve yanlış kararının Bayburt’ta
büyük bir infial ve tepkiyle karşılandığına ve 15 Temmuz ruhunu diri tutanları
saygıyla selamladığına ilişkin açıklaması
ŞAHAP
KAVCIOĞLU (Bayburt) – “Hâkimiyet kayıtsız şartsız milletindir.” serlevha bir
ifade. Bunun Meclisimiz duvarlarına asılışının 91’inci yıl dönümü. Şükür, bu
kavrama siyasi zeminde sahabetlik eden AK anlayışın mensuplarıyız ve şükür,
cihan önünde temsil ettiği değerlerin haysiyetini vakurca ifade eden büyük bir
devlet adamının, Sayın Cumhurbaşkanımızın yol arkadaşlarıyız. 
Avrupa
Parlamentosunun yanlı ve yanlış kararı Bayburt’ta da büyük bir infial ve
tepkiyle karşılanmıştır. Her millî ve manevi meselede ilk ses veren Bayburt’un
millî irade kararlılığını Meclis zemininde paylaşıyor, Edirne’den Kars’a,
Hatay’dan Trabzon’a 15 Temmuz ruhunu diri tutanları kalben saygıyla
selamlıyorum.
Tarihe
not düşmek için söylüyorum: Üç beş yıl içerisinde Avrupa Birliği Türkiye'ye
birliğe girmesi için baskı yapacaktır. Onun için, bugün milletvekili, gazeteci
kisvesi altında…
(Mikrofon
otomatik cihaz tarafından kapatıldı) 
ŞAHAP
KAVCIOĞLU (Bayburt) – …terörist gruplarla iş birliği yapan ve onları
destekleyen ve AB’ye uşaklık eden bu kimseler iyi bilsinler ki Türk milletinin
bağrı yufkadır, gönlü geniştir. Ancak ihanet edenleri asla affetmeyecektir.
BAŞKAN
– Teşekkür ederiz sayın milletvekilleri.
Şimdi,
sayın grup başkan vekillerine söz vereceğim ve Sayın Akçay’dan başlıyoruz.
Buyurun.
16.- Manisa Milletvekili Erkan Akçay’ın,
Adana Aladağ’da kız öğrenci yurdunda çıkan yangında hayatını kaybedenlere
Allah’tan rahmet dilediğine, gelecek nesillere sahip çıkıp desteklemenin
devletin asli sorumluluk ve görevleri arasında olduğuna ve bu facianın sorumlularının
bulunup adaletin en kısa sürede tesis edilmesi gerektiğine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Adana’nın
Aladağ ilçesinde bir ortaöğretim özel kız öğrenci yurdunda çıkan yangında 11
öğrenci ve 1 eğitmenin hayatını kaybetmesi, 22 öğrencinin de yaralanması bütün
ülkemizi derin bir üzüntüye sevk etmiştir. Bu, âdeta katliam çapında bir
felakettir. Bu elim faciada hayatını kaybedenlere Cenab-ı Allah’tan rahmet,
kederli yakınlarına, Adana’ya ve bütün Türk milletine başsağlığı diliyor,
yaralı öğrencilerimize acil şifalar temenni ediyorum. Acımız tarifsizdir,
kelimeler kifayetsizdir.
Sekiz
yıl önce, 1 Ağustos 2008’de Konya’nın Taşkent ilçesinde yine bir öğrenci
yurdunda tüp gaz patlaması sonucu 18 öğrencimiz hayatını kaybetmişti. Sekiz yıl
önceki faciadan ders alınmamış olduğunu dün Adana’da bir kez daha gördük.
Bundan sonra da, memleketimizin dört bir yanına yayılan bu özel yurtlardan
facia haberlerini duymaya devam mı edeceğiz? Öğrencilerimizi, ülkemizin
geleceği evlatlarımızı teslim ettiğimiz bu yurtlarda hiç mi denetim yapılmaz?
Yangının nasıl çıktığı, içi ahşap kaplı iki katlı yurt binasını nasıl sardığı
en kısa sürede netleştirilmeli, sorumlular ve denetim görevini suistimal
edenler mutlaka bulunup cezalandırılmalıdır. Türkiye Cumhuriyeti’nin gelecek
nesillerine sahip çıkıp desteklemesi asli sorumluluk ve görevleri arasındadır.
Bunun tersini düşünmek yanlış, esef ve endişe vericidir. Şeyh Edebali’nin
“İnsanı yaşat ki devlet yaşasın.” sözü bugünlerde ne derece geçerlidir?
İnsanını, hele ki çocuklarını yaşatamayan bir devlet ne durumdadır? 
(Mikrofon
otomatik cihaz tarafından kapatıldı) 
BAŞKAN
– Açıyorum Sayın Akçay, buyurun.
ERKAN
AKÇAY (Manisa) – Teşekkür ederim. 
Devlet
görevini yapacak; bu çocuklar eğitimleri için yurtlarda kalmak zorundaysa bu
yurdu devlet yapacak. Çocuklarımızı birtakım yapılara; lobi, cemaat, tarikat
vesairenin kucağına bırakmayacak. Öte yandan, mademki devlet kısa vadede bu
yurtları yapamıyor, o zaman mutlaka, en iyi şekilde denetimini yapacak.
Devletin ne idiği belirsiz informel yapılara terk ettiği alanlardaki hizmetleri
denetleyemezseniz, düzenleyemezseniz yeni Somalar, yeni Taşkentler, yeni Siirt
Şirvanlar ve yeni Aladağlar yaşamaya devam ederiz. 
Elbette
acılarımızı yaşayacağız, ancak mutlaka bu facianın sorumlularının bulunup
adaletin en kısa sürede tesis edilmesi ve bundan sonrası için gerekli, kararlı
ve etkili adımların atılması gerekmektedir. 
Teşekkür
ederim. 
BAŞKAN
– Teşekkürler Sayın Akçay. 
HDP
Grubu adına Sayın Kerestecioğlu, buyurunuz. 
17.- İstanbul Milletvekili Filiz
Kerestecioğlu Demir’in, HDP milletvekillerinin Kandıra Cezaevi yolunda Valilik
emriyle bekletildiğine, Adana Aladağ’da kız öğrenci yurdunda çıkan yangının
sorumlusunun iktidarın çocuk politikaları olduğuna ve Türkiye Cumhuriyeti tarihinde
ilk defa bir yangınla ilgili yayın yasağı getirildiğine ilişkin açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan. 
Öncelikle,
şu anda, hâlen, milletvekillerimizin Kandıra Cezaevi yolunda olduğunu ve orada,
aslında, “Kandıra’ya giremezsiniz.” diyerek valilik emri olduğu iddia edilen
bir emirle Grup Başkan Vekilimiz Çağlar Demirel’in de içinde olduğu
vekillerimizin bekletildiğini ve böyle bir utancı yine bu Parlamentonun
yaşadığını ifade etmek isterim. Bununla ilgili derhâl bir girişimde
bulunulmasını ve Başkanlığınızın da bu konuda bir adım atmasını rica ediyoruz.
Şimdi,
Aladağ’da çok büyük bir facia yaşandı ama şunu ifade etmek isteriz ki, artık bu
halk bu Meclisin sadece rahmet ve taziye bildiren bir yer olmasından da
sanıyorum bıktı ve endişe ediyor. 
Öncelikle
sorulması gereken üç soru var: İlk soru, bu çocukların orada ne işi vardı?
Şimdi, mesele denetim meselesi değil sadece, bu çocukların orada ne işi vardı,
bunu sormak istiyoruz. Çünkü 11-14 yaş arasındaki çocuklar bu çocuklar ve
aslında izin ortaöğretime yani ilköğretimde böyle bir izin verilmesi, böyle bir
yetki söz konusu değil. Dolayısıyla lise ve üniversite çağındaki çocuklar için
ancak özel öğrenci yurtları açılabilecekken bu yaştaki çocukların orada ne işi
vardı? 
O
nedenle, kimse “İhmali olan varsa…” demesin. Başta ihmali olan şey, şu anda
iktidarın çocuk politikalarıdır. 
(Mikrofon
otomatik cihaz tarafından kapatıldı)
BAŞKAN
– Açıyorum Sayın Kerestecioğlu.
FİLİZ
KERESTECİOĞLU DEMİR (İstanbul) – Lütfen…
Bu
politikalar Ensar’la da kendini göstermiştir, KAİMDER’le de kendini
göstermiştir, yapılan başka istismarlarla da kendini göstermiştir. Çocukları,
özellikle yoksul çocukları sadece cemaatlere mecbur ediyorsunuz, parası
olanları da özel yurtlara. Oysa eğitim, laik, demokratik, çoğulcu, ana dilde ve
parasız bir eğitim olmalıdır. Bunu tamamen ortadan kaldırdınız. Bu nedenle,
öncelikle Aladağ Kaymakamının, Millî Eğitim Müdürünün, valinin –daha önceki
Adıyaman Valisiydi zaten, Gerger’deki istismar olayı da yaşanırken- bunların
istifa etmesi gerekiyor ve bakanların da bu konuda sorumluluğunun tespit
edilmesi gerekiyor.
Son
bir şey söylemek istiyorum: Özellikle tespit ettik, araştırdık, Türkiye
Cumhuriyeti tarihinde ilk defa bir yangınla ilgili yayın yasağı getiriliyor.
(Mikrofon
otomatik cihaz tarafından kapatıldı)
BAŞKAN
– Lütfen tamamlayınız.
Buyurun.

FİLİZ
KERESTECİOĞLU DEMİR (İstanbul) – Demek ki aslında hakikati şu andan karartma
gayretindesiniz ve maalesef, FETÖ yurtlarının, “FETÖ yurtları” dediğiniz
yurtların şu anda hepsi TÜRGEV’e devredildi ya da başka cemaatlerde.
Hakikaten
sormak istiyoruz Hükûmete: Siz acaba yeni bir darbe olmasını mı bekliyorsunuz?
Onlara nasıl tepki gösterdiyseniz bu cemaatlerde nasıl yapılanmaların olduğunu
gayet iyi biliyorsunuz. O nedenle denetimlere açık olun, yayın yasakları
getirmeyin, şeffaf olun ve çocuklarımızın canlarını yakmayın. Bunun sorumlusu
özellikle sizlerin çocuk politikalarıdır.
Teşekkür
ederim.
BAŞKAN
– Teşekkür ederiz Sayın Kerestecioğlu.
Sayın
Altay, buyurunuz.
18.- İstanbul Milletvekili Engin Altay’ın,
Adana Aladağ’da kız öğrenci yurdunda çıkan yangında hayatını kaybedenlere
Allah’tan rahmet dilediğine, Türkiye Büyük Millet Meclisinin ve
milletvekillerinin taziyeden başka sorumlulukları da olduğuna ve CHP Grubu
olarak yurt sorunuyla ilgili verecekleri Meclis araştırması önergesine tüm
partilerin destek vermesi gerektiğine ilişkin açıklaması
ENGİN
ALTAY (İstanbul) – Teşekkür ederim Sayın Başkan.
Dün
gece Mecliste çalışırken aldığımız haberle hem Meclisimize hem memlekete ateş
düştü. Gerçekten, vicdanların kabul edebileceği düzeyin çok üstünde bir acı
yaşıyoruz. Buradan siyaset yapmayacağız; kız çocuklarımızın cenazeleri orta
yerde, hastanede hâlâ yaşam mücadelesi veren evlatlarımız var ama Sayın Başkan,
Türkiye Büyük Millet Meclisinin ve sayın milletvekillerinin taziyeden başka
sorumlulukları da var. Terör olur, şehitler olur, can kayıpları olur, geliriz
burada taziye, taziye, taziye, Allah’tan rahmet dileriz, yakınlarına başsağlığı
dileriz. Çok büyük görev kusuru ve denetim zafiyeti olduğu kesin olan böyle
yangınlar, facialar olur, geliriz burada “Çok üzüldük, vah vah, içimiz acıdı.”
deriz. 
Sayın
Başkan, sayın milletvekilleri; burası Türkiye Büyük Millet Meclisi. Yarın Genel
Kurulda konuşacağım. 2005’te bu kürsüden uyarmışız; ortaöğretim yurt sorununun
Türkiye'nin en büyük sorunu olduğunu; en can yakıcı sorun olduğunu; kimi
cemaat, örgütlenme, vakıf, dernek vesaire üzerinden öğrencilerin barınma
sorunlarını bu yurtlarla, bu şekilde çözmenin, devletin sorumluluğunu ihmal
etmesi anlamına geldiğini söyleyegelmişiz.
Şimdi
çok lafa gerek yok. Biz, burada yarın Cumhuriyet Halk Partisi Grubu olarak bir
Meclis araştırması açılmasıyla ilgili grup önerisi getireceğiz. Bugünden
söylüyorum ki hem iktidar partisi hem diğer muhalefet partileri olarak -ki
Meclis araştırması açılabilmesi için mutlaka 4 partinin mutabakatına da ihtiyaç
var- buradan siyaset yapmayalım sayın milletvekilleri.
(Mikrofon
otomatik cihaz tarafından kapatıldı) 
BAŞKAN
– Açıyorum Sayın Altay. 
ENGİN
ALTAY (İstanbul) – “Vay, falan cemaatti, şuydu buydu.” demiyoruz, demek
istemiyoruz. İçimiz yanıyor, o evlatların analarının, babalarının içi yanıyor.
Ama buradan peşin bir çağrı yapıyorum, kamuoyuna da sesleniyorum buradan:
Türkiye Büyük Millet Meclisi, özellikle bu ortaöğretim yurtlarıyla ilgili
duruma el koymak zorundadır. Biz, Cumhuriyet Halk Partisi Grubu olarak yarın bu
konuyu Türkiye Büyük Millet Meclisi Genel Kuruluna indireceğiz. Bugün
indirmememizin sebebi, olayın bir parça daha netleşmesi, görev kusurları,
sorumluluklar, ihmaller noktasında bir parça daha bilgi ve bulgu sahibi olmak
istememizdir. 
Türkiye
kamuoyuna sesleniyorum, sayın milletvekillerinin vicdanına sesleniyorum: Yarın
ortaöğrenim yurtlarıyla ilgili vereceğimiz Meclis araştırma önergesinin mutlaka
gündeme alınmak suretiyle, Türkiye Büyük Millet Meclisinde bir araştırma
komisyonu kurarak ciddi bir çalışma yapılması ve alınması lazım gelen
tedbirlerin belirlenip görevdeki Hükûmete bildirmek suretiyle ve gerekli yasal
düzenlemelerin de çıkarılması için müşterek kanun teklifleri hazırlamak
suretiyle artık bu sorunu çözmek zorundayız. 
(Mikrofon
otomatik cihaz tarafından kapatıldı) 
ENGİN
ALTAY (İstanbul) – Bitiriyorum Sayın Başkan.
BAŞKAN
– Açıyorum, lütfen tamamlayın. 
ENGİN ALTAY (İstanbul) – Parlamentodaki siyasi parti
gruplarına ve sayın milletvekillerine şimdiden söylüyorum, Türkiye Büyük Millet
Meclisinin, bugün olamıyor belli ama yarın bu konuya el atmaması hâlinde
Meclisimiz büyük bir güven ve itibar kaybına uğrayacaktır. Sayın milletvekillerimizin,
iktidar partisinin, çoğunluk partisinin sayın yöneticilerinin vicdanına ve
duygularına ve kürsüde ettikleri yemine seslenerek bu çağrımı şimdiden yapmış
oluyorum ve biraz sonra, benden sonra konuşacak iktidar partisinin sayın grup
başkan vekilinin de kamu vicdanını ve kamuoyunu rahatlatıcı bir açıklama
yaparak, en azından Türkiye Büyük Millet Meclisinin sadece bir taziye
çadırından ibaret olmadığını hem milletvekilleriyle hem kamuoyuyla
paylaşacağını ve bu şekilde kısmen de olsa bir rahatlamanın gerçekleşeceğini
umuyorum. 
Tekrar,
yavrularımıza rahmet diliyorum, acılı ailelerine sabır diliyorum.
Teşekkür
ederim.
BAŞKAN
– Teşekkür ederiz Sayın Altay.
Sayın
Muş, buyurun.
19.- İstanbul Milletvekili Mehmet Muş’un,
Adana Aladağ’da kız öğrenci yurdunda çıkan yangında hayatını kaybedenlere
Allah’tan rahmet dilediğine, AK PARTİ iktidarı olarak bu olayın takipçisi
olacaklarına ve bu tip acı hadiselerin siyaset üstü bir mesele olarak ele alınması
gerektiğine ilişkin açıklaması
MEHMET
MUŞ (İstanbul) – Sayın Başkan, ben de Genel Kurulu saygıyla selamlıyorum.
Adana
Aladağ’da öğrenci yurdunda çıkan yangın neticesinde yaşamını yitiren
çocuklarımıza ve yurt görevlisine ben de AK PARTİ Grubu adına Cenab-ı Allah’tan
rahmet diliyorum, yaralılarımıza acil şifalar diliyoruz. Acımız büyük,
yüreğimiz yanıyor. Millet olarak bu acıyı yaşıyoruz. Önce çocuklarımızın
ailelerine, sonra milletimize sabırlar diliyorum. 
Tabii,
AK PARTİ iktidarı olarak bu olayın takipçisi olacağımızı buradan belirtmek
isterim. Adli ve idari tahkikat sürecini yakından takip ediyoruz. Olayın
meydana geldiği bilgisi ulaşır ulaşmaz Başbakan Yardımcımız, ilgili
bakanlarımız ve bölge milletvekillerimiz mümkün olan en kısa süre içerisinde
olay yerine intikal etmişlerdir, gereken incelemeler hâlen yapılmaktadır.
Burada ihmali olan kim olursa olsun, statüsüne, konumuna bakılmaksızın gereken
işlemler yapılacaktır. Olayla ilgili idari süreçle birlikte hukuksal süreç de
bağımsız yargı tarafından başlatılmıştır. Bu kapsamda gözaltıların olduğu
bilgisi kamuoyuna duyurulmuştur. Bu acı hadise detaylı bir şekilde
araştırılacak, kusuru ve ihmali olanlar cezalandırılacaktır. 
Burada
şunu özellikle ifade etmek istiyorum: Bu tip acı hadiseleri siyaset üstü bir
mesele olarak ele almamız gerekir. 
Son
olarak, tekrar ifade etmek istiyorum: Milletimiz müsterih olsun, biz bu konunun
sonuna kadar takipçisi olacağız. İhmali ya da kusuru olan kim varsa kanunlar ve
hukuk çerçevesinde hesabı sorulacaktır.
BAŞKAN
– Teşekkür ederiz Sayın Muş.
VII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Pervin Buldan’ın, Başkanlık Divanı olarak, Adana Aladağ’da kız öğrenci yurdunda
çıkan yangında hayatını kaybedenlere Allah’tan rahmet dilediklerine ve HDP’li
milletvekillerinin Valilik emriyle Kandıra’ya alınmamalarına ilişkin konuşması
BAŞKAN
- Sayın milletvekilleri, biz de Başkanlık Divanı olarak, bir kez daha, dün
Adana Aladağ’da yaşanan bu feci yangın olayında yaşamını yitiren
öğrencilerimize, kızlarımıza Allah’tan rahmet diliyoruz; yakınlarına,
ailelerine, sevdiklerine ve tüm Türkiye halklarına başsağlığı dileklerimizi
ifade ediyoruz.
Ayrıca,
Sayın Kerestecioğlu’nun, Sayın Çağlar Demirel’in yanında 4 milletvekiliyle
birlikte Kandıra’ya alınmadığına dair yapmış olduğu bilgilendirmeden haberimiz
var. Sabah saatlerinde Sayın Demirel bana da ulaştı, kendilerinin Kandıra’ya
alınmadığına dair Valiliğin şifahen kendilerine Kandıra’ya giriş yasaklarının
olduğunu ilettiklerini belirttiler. Hem İçişleri Bakan Yardımcısıyla hem de
Meclis Başkanı Sayın İsmail Kahraman’la bir görüşme yaptım ancak bu oturum
açılmadan beş dakika önce Sayın Kahraman’la görüşmüştüm. Sayın Kahraman Valiyle
görüşeceğini, sorunu çözeceğini bana iletti ancak buraya geldiğim için tekrar
Sayın Kahraman’la görüşemedim. Biraz önce bana gelen mesajda makamımı
aradığını, benimle görüşmek istediğini ifade etmiş ancak Genel Kurulu
yönetmemden kaynaklı bana bir not ileteceğini söylemiş. Bu not geldikten sonra
da gerekli açıklamayı sizlerle paylaşacağım. 
Sayın
milletvekilleri, şimdi gündeme geçiyoruz.
Başkanlığın
Genel Kurula sunuşları vardır. 
Meclis
araştırması açılmasına ilişkin üç önerge vardır. Önergeleri ayrı ayrı
okutacağım. 
Birinci
sırada okutacağım Meclis araştırması önergesi 500 kelimeden fazla olduğu için
önerge özeti okunacaktır ancak önergenin tam metni tutanak dergisinde yer
alacaktır. 
VIII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Balıkesir Milletvekili Mehmet Tüm ve 24
milletvekilinin, faili meçhul siyasi cinayetlerin araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/386) (x)
Türkiye Büyük Millet Meclisi Başkanlığına
Türkiye'nin on yıllardır gündeminden düşmeyen
konularının başında "faili meçhul" diye tabir ettiğimiz siyasi
cinayetler gelmektedir. Abdi İpekçi'den Bahriye Üçok'a, Turan Dursun'dan
Muammer Aksoy'a, Uğur Mumcu'dan Necip Hablemitoğlu'na, son olarak Tahir Elçi’ye
kadar uzanan bir sol-sosyal demokrat düşünce eksenli bilim ve düşünce dünyasına
mensup, aydın, ilerici insanların öldürülmeleri ve bu cinayetlerin faili meçhul
kalması toplumun önemli kesimini derinden sarsmıştır. Bu cinayetlerin
karanlıkta kalması devlete ve kurumlarına olan güveni yok etmiştir. Kamu adına
adalet dağıtan yargı sistemi ters düz edilmiş, kimsenin yargıya güveni kalmamıştır,
herkes kendi adaletini arar duruma gelmiştir. Devlete ve adalete olan güven
duygusunun yeniden tesis edilmesi için öncelikle bu cinayetlerin aydınlatılması
gerekmektedir. Bu nedenle Anayasa’nın 98'inci, İç Tüzük’ün 104 ve 105'inci
maddeleri uyarınca faili meçhul siyasi cinayetler konusunda bir Meclis
araştırması talep etmekteyiz. 
1)
Mehmet Tüm (Balıkesir)
2)
Ahmet Akın (Balıkesir)
3)
Kazım Arslan (Denizli)
4)
Namık Havutça (Balıkesir)
5)
Seyit Torun (Ordu)
6)
Kadim Durmaz (Tokat)
7)
Orhan Sarıbal (Bursa)
8)
Durmuş Fikri Sağlar (Mersin)
9)
Sibel Özdemir (İstanbul)
10)
Ali Şeker (İstanbul)
11)
Kamil Okyay Sındır (İzmir)
12)
İlhan Cihaner (İstanbul)
13)
Mustafa Hüsnü Bozkurt (Konya)
14)
Gülay Yedekci  (İstanbul)
15)
Devrim Kök (Antalya)
16)
Candan Yüceer (Tekirdağ)
17)
Nurhayat Altaca Kayışoğlu (Bursa)
18)
Türabi Kayan (Kırklareli)
19)
Ali Yiğit (İzmir)
20)
Serdal Kuyucuoğlu (Mersin)
21)
Mahmut Tanal  (İstanbul)
22)
Niyazi Nefi Kara (Antalya)
23)
Akın Üstündağ  (Muğla)
24)
Mustafa Ali Balbay (İzmir)
25)
Necati Yılmaz  (Ankara)
Gerekçe
Özeti:
Türkiye'nin
on yıllardır gündeminden düşmeyen konularının başında "faili meçhul"
diye tabir ettiğimiz siyasi cinayetler gelmektedir. Abdi İpekçi'den Bahriye
Üçok'a, Turan Dursun'dan Muammer Aksoy'a, Uğur Mumcu'dan Necip Hablemitoğlu'na,
son olarak Tahir Elçi’ye kadar uzanan bir sol-sosyal demokrat düşünce eksenli
bilim ve düşünce dünyasına mensup aydın, ilerici insanların, barış, demokrasi
ve dayanışma taleplerini yüksek sesle dile getirdikleri dönemlerde
öldürülmeleri ve bu cinayetlerin faili meçhul kalması toplumun önemli kesimini
derinden sarsmıştır. Bu siyasal cinayetler, tüm siyasi partilerin ortak
sorunudur. Bunun için Türkiye Büyük Millet Meclisinde oluşturulacak bir
araştırma komisyonu, demokratik siyasetin toplumsal beklentilere cevap vermesi
bakımından katkı sunacaktır. Düşünceyi hedef alan bu cinayetler, özgür
düşünceyi iktidara taşımayı amaç edinen tüm siyasi partileri de hedef almış
sayılır.
Yukarıda
açıklanan nedenlerle bu siyasi cinayetlerin bir komisyonca araştırılarak
aydınlanması, toplumsal barışa ve devlete olan güven duygusuna katkıda
bulunacaktır.
2.- Batman Milletvekili Saadet Becerekli ve
22 milletvekilinin, Hasankeyf’in UNESCO Dünya Mirası Listesi’ne girmesi için
çaba gösterilmemesinin ve Ilısu Barajı’nın yapımında ısrar edilmesinin nedenlerinin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/387)
Türkiye Büyük Millet Meclisi Başkanlığına
UNESCO
Dünya Mirası Listesi’ne girmek için gereken 10 kriterden 9'una sahip olan,
doğal ve tarihî güzellikleriyle bir turizm merkezi olabilecek Hasankeyf’in bu
listeye girmesi için Kültür Bakanlığınca şu ana dek herhangi başvuruda
bulunulmamasının ve Kültür ve Turizm Koruma ve Gelişim Bölgeleri olarak
seçilmemesinin ve bölgeye faydadan çok zarar getirecek olan Ilısu Barajı’nda
ısrar edilmesinin nedenlerini ortaya çıkarmak amacıyla Anayasa’nın 98, İç
Tüzük’ün 104 ve 105'inci maddeleri uyarınca Meclis araştırması açılmasını arz
ve teklif ederiz. 20.01.2016
1)
Saadet Becerekli (Batman)
2)
İdris Baluken (Diyarbakır)
3)
Filiz Kerestecioğlu Demir (İstanbul)
4)
Garo Paylan (İstanbul)
5)
Hüda Kaya (İstanbul)
6)
Müslüm Doğan (İzmir)
7)
Ali Atalan (Mardin)
8)
Erol Dora (Mardin)
9)
Mithat Sancar (Mardin)
10)
Ahmet Yıldırım (Muş)
11)
Burcu Çelik Özkan (Muş)
12)
Besime Konca (Siirt)
13)
Kadri Yıldırım (Siirt)
14)
Aycan İrmez (Şırnak)
15)
Faysal Sarıyıldız (Şırnak)
16)
Ferhat Encu (Şırnak)
17)
Leyla Birlik (Şırnak)
18)
Dilek Öcalan (Şanlıurfa)
19)
İbrahim Ayhan (Şanlıurfa)
20)
Osman Baydemir (Şanlıurfa)
21)
Alican Önlü (Tunceli)
22)
Nadir Yıldırım (Van)
23)
Tuğba Hezer Öztürk (Van)
Gerekçe:
Hasankeyf,
Dicle Nehri’nin kıyısında bin yıllara dayanan tarihiyle doğanın tarihle
sarmalandığı antik bir kenttir. Ünlü Taşköprü’sü dışında, Hasankeyf’te El Rızk
Camisi, Zeynel Bey Türbesi, hamam, yaklaşık 5 binden fazla mağara ve kale gibi
pek çok yapı ile yaklaşık 300 arkeolojik sit alanı bulunmaktadır. Bugüne kadar
bölgenin yaklaşık yüzde 40'ında yüzey araştırması yapılmıştır. Dolayısıyla,
Ilısu Barajı, değerli pek çok tarihî zenginliği gün ışığına çıkarılmadan sular
altında bırakacaktır.
Türkiye'nin
taraf olduğu UNESCO Dünya Kültürel ve Doğal Mirasının Korunmasına Dair Sözleşme
çerçevesinde olağanüstü evrensel değerlere sahip varlıklardan bir Dünya Miras
Listesi oluşturulmaktadır. Bir varlığın bu listeye girebilmesi için belirlenen
10 kriterden bir ya da birkaçını taşıması gerekmektedir, Hasankeyf bu 10
kriterden 9'una sahiptir ve listeye girmesi dünyaca bilinirliğini
arttıracaktır, ayrıca Dünya Miras Fonu’ndan yardım alınabilecektir. Bugüne dek
gönüllüler ve çevre dernekleri Hasankeyf’in UNESCO Dünya Mirası Listesi’ne
girmesi için Kültür Bakanlığı üzerinden birkaç kez başvuruda bulunmuş ancak
başvurular Bakanlık engeline takılmıştır. Hasankeyf, Kültür ve Turizm
Bakanlığının önerisi ve Bakanlar Kurulu kararıyla belirlenen Turizm Merkezleri
(TM) ve Kültür ve Turizm Koruma ve Gelişim Bölgeleri (KTKGB) Listesi’ne de
alınmamıştır. Hem KTKGB olabilecek hem de UNESCO Kültürel Miras Listesi’ne
girebilecek niteliklere sahipken sulara gömülme tehlikesiyle karşı karşıyadır.
Kurtarma planı çerçevesinde DSİ ve konsorsiyum, sular altında kalacak 9 eserin
taşınmasıyla tarihî eser tahribatının önleneceğini öne sürmektedir. Ancak,
eserlerin yapısal özellikleri ve alanda sürdürülmekte olan kazıların ancak kırk
elli yıl sonra tamamlanabilecek olması nedeniyle bir başka alana taşınması
olanaklı değildir.
Ilısu
Barajı çevre illerdeki toplam 199 köyü ve Hasankeyf ilçesi ile binlerce insanı
da etkileyecektir. Yeniden Yerleşim Eylem Planı çerçevesinde yapılan bir ankete
göre, etkilenecek insanların büyük kısmı büyük şehirlere göç etmeyi
planlamaktadır. Dolayısıyla, göç alacak şehirler de etkilenecektir. Kurulacak
yerleşim yerlerine geçmeyi planlayan bir kısım yöre halkı ise olmayan
paralarıyla borç altına alınmaktadır.
Barajın
bölgede 10 bin kişiye istihdam alanı açacağı şeklindeki beyanlar ise
gerçeklikten uzaktır. Zira, Ilısu Barajı tamamlandığında güvenlikçi, teknisyen,
mühendis ve benzeri en fazla 200 kişiye iş sağlanabilecektir.
Baraj,
ekolojik dengeye de büyük zarar verecek, vadi ve nehirde yaşayan birçok canlı
türünü olumsuz etkileyecektir. Ayrıca, yer altı suyunun çekilmesine, nehir
yataklarının bozulmasına ve yerel iklimde değişikliklere neden olacaktır.
Hasankeyf’in
sular altında bırakılması yerine, bir doğa ve kültür turizmi merkezi olarak
tescillenmesi bölgenin kalkınması için çok daha faydalı olacak ve bölge için
binlerce hektarlık verimli alan sulara gömülmekten kurtarılabilecektir. Durum
böyleyken, görevi tarihî, doğal ve kültürel varlıkları korumak ve gözetmek olan
Kültür ve Turizm Bakanlığının böylesine bir kültürel ve doğal zenginliğin hak
ettiği yeri bulması için hiçbir çaba göstermemesinin ve Ilısu Barajı’nda ısrar
edilmesinin nedenlerinin belirlenmesi amacıyla bir Meclis araştırması açılmasını
talep ediyoruz.
3.- Adana Milletvekili Meral Danış Beştaş
ve 21 milletvekilinin, çocuk tutuklu ve hükümlülerin durumlarının ve
sorunlarının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/388)
Türkiye Büyük Millet Meclisi
Başkanlığına
Türkiye’de
cezaevlerinde çok sayıda çocuk bulunmakta olup çocuk tutuklu ve hükümlülerin
durumlarının tespiti ve sorunlarının tüm boyutlarıyla araştırılarak gerekli
çalışmaların yapılması için Anayasa’nın 98’inci, İç Tüzük’ün 104 ve 105’inci
maddeleri uyarınca bir Meclis araştırması açılmasını arz ve talep ederiz.
1)
Meral Danış Beştaş (Adana)
2)
Behçet Yıldırım (Adıyaman)
3)
Berdan Öztürk (Ağrı)
4)
Dirayet Taşdemir (Ağrı)
5)
Sırrı Süreyya Önder (Ankara)
6)
Ayşe Acar Başaran (Batman)
7)
Mehmet Ali Aslan (Batman)
8)
Saadet Becerekli (Batman)
9)
Hişyar Özsoy (Bingöl)
10)
Mizgin Irgat (Bitlis)
11)
Altan Tan (Diyarbakır)
12)
Çağlar Demirel (Diyarbakır)
13)
Feleknas Uca (Diyarbakır)
14)
İmam Taşçıer (Diyarbakır)
15)
Nimetullah Erdoğmuş (Diyarbakır)
16)
Nursel Aydoğan (Diyarbakır)
17)
Sibel Yiğitalp (Diyarbakır)
18)
Ziya Pir (Diyarbakır)
19)
Mahmut Toğrul (Gaziantep)
20)
Abdullah Zeydan (Hakkâri)
21)
Mehmet Emin Adıyaman (Iğdır)
22)
Erdal Ataş (İstanbul)
Gerekçe:
Türkiye’de
çocukların adalet sistemi içindeki maruz kaldıkları hak ihlalleri ve
yaşadıkları güçlükler kamuoyuna tüm boyutlarıyla yansımamaktadır. Oysa çocuk
hakları, Birleşmiş Milletler Çocuk Haklarına Dair Sözleşme'nin yanı sıra, Çocuk
Adaleti Yönetimine Dair Asgari Kurallar (Pekin Kuralları), Çocuk Suçlarının
Önlenmesine Dair Kurallar (Riyad Kuralları) ve Özgürlüğü Elinden Alınan
Çocukların Korunmasına Dair Kurallar’la (Havana Kuralları) güvence altına
alınmıştır. Yine Türkiye, 1995 yılından itibaren BM Çocuk Haklarına Dair
Sözleşme'nin ve 2002'den bu yana ise sözleşmeye ek iki ihtiyari protokolün
tarafı konumundadır.
Ancak,
devletin ihmali tavrı ve kamu görevlilerinin görevlerini ifa ederken çocuklara
uyguladıkları şiddet yöntemleri, yersiz gözaltı ve tutuklamalar ağır yargı
mekanizması içerisinde önemli bir sorun alanı teşkil etmektedir. Nitekim, BM
Çocuk Hakları Komitesi ve BM İnsan Hakları Komitesinin kararlarına göre
"Hiçbir çocuk yasa dışı ya da keyfî biçimde özgürlüğünden yoksun
bırakılmayacaktır. Bir çocuğun tutuklanması, alıkonulması veya hapsi yasa
gereği olacak ve ancak en son başvurulacak bir önlem olarak düşünülüp uygun
olabilecek en kısa süre ile sınırlı tutulacaktır." Fakat, son dönemde,
çocukların tutuklanıp cezaevine konulduğu, 15-18 yaş arası bu çocukların ağır
ceza mahkemelerinde yargılanmakta olduğu, işkence ve şiddete maruz kaldıkları
bilinmektedir. Bu durum, Türkiye'nin altına imza attığı sözleşmelere uymayarak
çocuk haklarını ciddi biçimde ihlal etmeye devam ettiğini göstermektedir.
Üstelik bu çocukların cezaevlerinde yaşadıkları hak ihlalleri ciddi boyutlara
ulaşmış olup Pozantı Cezaevi başta olmak üzere, Antalya, Muğla ve hâlihazırda
kamuoyuna yansımamış olsa dahi devam eden elim olaylar bunun açık bir ifadesidir.
2014
Türkiye Çocuk İstatistik Kurumu verilerine göre, suça sürüklenme sebebiyle
güvenlik birimlerine getirilen çocuk sayısı 2011 yılında yaklaşık 85 binden
2012'de 116 bine yükselmiştir. Adalet Bakanlığının verilerine göre, 2015 yılı
itibarıyla güvenlik birimlerine getirilen 12-17 yaş aralığında 525 çocuk
hükümlü ıslahevinde, 1.582 çocuk ise tutukevinde bulunmaktadır. Fakat bu
rakamlar, 18 yaşındaki çocuklar eklenmediği için gerçek rakamları
yansıtmamaktadır. Çocuk mahkûmların sayısı 2013 yılı verilerine göre 2 kat
artarken, toplam mahkûmların içindeki çocuk mahkûmların oranı yüzde 3,8
olmuştur. Tutuklandıktan sonra tahliye olan çocukların yeniden cezaevine dönme
oranı yüzde 65 gibi olduğundan hareketle, çocuk tutukluluğu hususunda daha
işlevsel tedbirler alınması gerekirken Türkiye'nin 2017 yılı hedefinde
“Hâlihazırda 5 olan çocuk cezaevi sayısının 15'e çıkarılması” biçiminde ifade
edilen hedefin bulunması ise maalesef çocuklar için öngörülen geleceğin pek de
aydınlık olmadığını göstermektedir.
Örneğin
Adana ilinde son yedi ay içerisinde 106 çocuk gözaltına alınmış, bu çocuklardan
22'si tutuklanırken 6 çocuğa da ev hapsi cezası verilmiştir. Bir tarafta sokağa
çıkma yasağı uygulamalarının olduğu yerlerde çocuklar faili meçhul ölümlerin
kurbanı olur iken öte tarafta eğitim öğretim çağındaki küçücük çocuklar ve
çocuklukları cezaevlerinin soğuk duvarları arasında yok olmaktadırlar. Üstelik,
çoklukla yetişkin cezaevinde kalan bu çocuklar sadece cezaevinde tutularak
cezalandırılmamakta, bir de cezaevlerinde cinsel istismara uğrayıp iki kez
mağdur duruma düşmektedirler.
Tutuklama tedbiri, ceza kanunlarında en son uygulanacak
tedbirler arasında iken Çocuk Koruma Kanunu’nda da çocukların tutuklanmasının
en son uygulanacak çare olduğunun altı çizilmektedir. 
Yine, Anayasa'nın 41’inci maddesi, her çocuğun bir aile
ortamında yaşama ve gelişme hakkı; aile içinde her çocuğun ve her annenin
korunması ve desteklenmesi yönünde toplumsal (sosyal) yardım ve toplumsal
(sosyal) hizmetlerden yararlanma ve erişme hakkını, her çocuğun ilköğretimi
bitirme, meslek edinme hakkını güvence altına almaktadır.
Bu bahisle çocukların tutuklanarak cezaevine
konulmaları, Anayasa başta olmak üzere uluslararası sözleşmelere ve mevcut
mevzuata da aykırılık teşkil etmektedir. Bu bahisle, çocuk tutukluluğuna
sıklıkla başvurulmasına dair hukuksuzluğun derhâl aydınlatılması ve bu
sorunlara çare bulunması amacıyla Meclis araştırması talep etmek gerekmiştir.
BAŞKAN – Bilgilerinize sunulmuştur.
Önergeler gündemdeki yerlerini alacak ve Meclis araştırması
açılıp açılmaması konusundaki ön görüşmeler, sırası geldiğinde yapılacaktır.
Sayın Altay, sisteme girmişsiniz.
Buyurun.
VI.- AÇIKLAMALAR (Devam)
20.- İstanbul Milletvekili Engin Altay’ın,
Valilik kararıyla HDP’li milletvekillerinin Kandıra’ya alınmamasının kabul
edilemez olduğuna ilişkin açıklaması
ENGİN ALTAY (İstanbul) – Teşekkür ederim.
Sayın
Başkan, Parlamento varsa demokrasi var diyoruz, muhalefet varsa demokrasi var
diyoruz, temel hak ve özgürlüklerin Anayasa’dan kaynaklı temel hak ve özgürlüklerin
kullanılmasında Anayasa’da yazılmayan hiçbir iş ve işlemle ilgili hiçbir kurum,
hiçbir makam kaynağını Anayasa’dan almadığı bir yetkiyi kullanamaz diyoruz.
Gene Anayasa’mıza göre seyahat özgürlüğü var diyoruz. Şimdi, bütün bunları
diyoruz, hatta demokraside, ileri demokrasi falan diye çağ atladık, bariyer
atladık -her neyse- diyoruz. Şimdi, biraz önce sizin de Sayın Meclis Başkanıyla
yaptığınız görüşme, gelinen nokta… Çağlar Hanım’ı da, mevkidaşımı da az önce
telefonla aradım. Sayın Başkan, ne yapılmak isteniyor merak ediyorum. Bu ülkede
gerçekten -dün de söylediğim gibi- ülkenin barışına, birliğine, ülkenin
huzuruna açık bir sabotajdır bu, bunun başka türlü hiçbir izahı olamaz. Bir
valinin bir siyasi partinin milletvekilini, grup başkan vekilini bir ilçeye
sokmamasının ne gibi bir gerekçesi olabilir? Bizim buna Cumhuriyet Halk Partisi
olarak seyirci kalmamız da bizim demokrasi anlayışımızla ters düşer, kendimizle
çelişmemiz olur. 
Türkiye
Büyük Millet Meclisinin Sayın Başkanına da bu vesileyle seslenmek istiyorum.
Türkiye Büyük Millet Meclisinin Sayın Başkanı Meclisin, hepimizin Başkanıdır
yani iktidar çoğunluğu tarafından seçilmiş olmakla birlikte, oraya oturduğu
andan itibaren öncelikli görevlerinden birisi, hatta en mühimi, en önemlisi
Türkiye Büyük Millet Meclisinin itibarını, teker teker, ayrı ayrı bütün sayın
milletvekillerinin itibarını korumaktır. 
Böyle
bir şey kabul edilemez Sayın Başkan. Bir milletvekili bir valinin keyfî
tutumuyla bir ilçeye alınmıyor. Bugün onlara, yarın bize, öbür gün MHP’ye. Ben
hep söylerim, faşizm törenle gelmez. Yapılan uygulamaların dünyadaki faşist
rejimlerde yapılan uygulamalardan farklı bir yanı kalmamıştır. Bu durumu
protesto ediyorum. Valiyle meşgul değilim, vali Hükûmetin emrindeki bir
memurdur. Hükûmeti protesto ediyorum. Türkiye Büyük Millet Meclisi Başkanını
protesto ediyorum. 
İlaveten,
burası Meclis, şu anda Genel Kurulda bir tane Hükûmet yetkilisi yok. 60’a göre
yerinden söz verdiniz, milletvekilleri meramlarını anlattı. Nereye anlattı
milletvekilleri meramlarını? Yürütme organına anlatıyor. Nerede yürütme organı?
Nerede olduğu belli değil, ne yaptığı belli değil. 
Sayın
Başkan, tasarruf kullanarak, inisiyatif kullanarak grup başkan vekiline yapılan
bu muamelenin giderilmesi adına, arkada 4 siyasi parti grup başkan vekiliyle
bir değerlendirme toplantısı yapmanızı talep ediyorum. 
Arz
ederim efendim. 
BAŞKAN
– Teşekkür ederim Sayın Altay. 
Sayın
milletvekilleri, elbette ki yaşanan olay, 5 milletvekilinin bir ilçeye
alınmaması çok vahim bir durumdur ve biz Türkiye Büyük Millet Meclisi olarak bu
soruna ileride başka milletvekillerinin bu sorunu yaşamaması adına… Sizin de
ifade ettiğiniz gibi, seyahat özgürlüğünden bahsettiğimiz bir ülkede böylesi
bir durumun asla kabul edilemez bir durum olduğunu ben de ifade etmek
istiyorum. 
Şimdi
birleşime on dakika ara vereceğim ve sayın grup başkan vekillerini arkaya davet
edeceğim; bir istişare edelim. 
Kapanma Saati: 15.11
İKİNCİ OTURUM
Açılma Saati: 15.47
BAŞKAN: Başkan Vekili Pervin BULDAN
KÂTİP ÜYELER: Ali Haydar HAKVERDİ (Ankara), Sema KIRCI
(Balıkesir)
-----0-----
BAŞKAN
– Sayın milletvekilleri, Türkiye Büyük Millet Meclisinin 29’uncu Birleşiminin
İkinci Oturumunu açıyorum.
Hakların Demokratik Partisi Grubunun İç Tüzük’ün
19’uncu maddesine göre verilmiş bir önerisi vardır, okutup işleme alacağım ve
oylarınıza sunacağım:
IX.- ÖNERİLER
A) Siyasi Parti Grubu Önerileri
1.- HDP Grubunun, 30/11/2015 tarihinde Grup
Başkan Vekili Diyarbakır Milletvekili Çağlar Demirel tarafından, 15 Temmuz
darbe girişiminden hemen sonra ilan edilen OHAL kapsamında, demokratik siyaset
kurumlarını devre dışı bırakmaya yönelik başlatılan yoğun baskı, engelleme,
gözaltı ve tutuklamaların araştırılması amacıyla verilmiş olan Meclis
araştırması önergesinin, Genel Kurulun bilgisine sunulmak üzere bekleyen diğer
önergelerin önüne alınarak 30 Kasım 2016 Çarşamba günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi
30/11/2016
Türkiye Büyük Millet Meclisi
Başkanlığına
Danışma Kurulu 30/11/2016 Çarşamba günü (bugün)
toplanamadığından grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
 Çağlar
Demirel
 Diyarbakır
 Grup
Başkan Vekili
Öneri:
30 Kasım 2016 tarihinde Diyarbakır Milletvekili Grup
Başkan Vekili Çağlar Demirel tarafından verilen 3240 sıra numaralı 15 Temmuz
darbe girişiminden hemen sonra ilan edilen OHAL kapsamında, demokratik siyaset
kurumlarını devre dışı bırakmaya yönelik başlatılan yoğun baskı, engelleme,
gözaltı ve tutuklamaların araştırılması amacıyla Türkiye Büyük Millet Meclisine
verilmiş olan Meclis araştırması önergesinin Genel Kurulun bilgisine sunulmak
üzere bekleyen diğer önergelerin önüne alınarak 30/11/2016 Çarşamba günlü
birleşiminde sunuşlarda okunması ve görüşmelerin aynı tarihli birleşiminde
yapılması önerilmiştir.
BAŞKAN – Halkların Demokratik Partisi Grubu önerisinin
lehinde olmak üzere ilk konuşmacı Muş Milletvekili Sayın Ahmet Yıldırım. (HDP
sıralarından alkışlar)
AHMET YILDIRIM (Muş) – Teşekkür ederim Sayın Başkan.
Sayın Başkan, değerli milletvekilleri; oturuma ara
verilmeden önce ifade edilen hususla ilgili olarak, 10 milletvekili
arkadaşımızın siyasi iktidar tarafından rehin alınmasını, alındıktan sonra aynı
partiden milletvekilleriyle görüşme kısıtlığının getirilmesini, tam bir rehine
uygulamasıyla tecritte tutulmalarını, bugün de onları ziyaret etmek isteyen
grup başkan vekilimiz ve onunla birlikte 4 vekil arkadaşımızın Kandıra ilçesine
sokulmamasını, bunun engellenmesini şiddetle kınıyorum. Bunun demokrasiyle,
seyahat özgürlüğüyle, anayasal özgürlüklerle hiçbir tarafının olmadığını ifade
etmek istiyorum.
Değerli
milletvekilleri, cumhuriyet tarihi boyunca Anadolu’nun kültürel çoğulculuğu ve
zenginliği tekçilik perspektifiyle kurgulanmış olan devlet yapısı içinde rengi,
kültürü, dili, dini, mezhebiyle özgürce kendine yaşam alanı bulamayanlar için
sürekli hak arama mücadelesi sonucunu doğurmuştur. Ret, inkâr ve şiddetle hak
arama süreçleri bastırılanlar daha şiddetli bir hak arama ve muhalefet etme
biçimini geliştirmiş; bu süreç, cumhuriyet tarihi boyunca bu ülkede maalesef
silahın, kanın, acının bu ülkenin tarihiyle özdeşleşmesi sonucunu doğurmuştur. 
Bu
meselelerden biri ve en önemlisi Kürt meselesi, cumhuriyet tarihi boyunca 26
isyan görmüş, bu isyanlar bazı dönemlerde sönümlenmiş olmakla birlikte
özellikle tekçilik ve ulus devlet paradigmasının açığa çıkarmış olduğu “mutlu
azınlık, mutsuz çoğunluklar” ile bir ülke gerçekliğine dönüşmüştür. Kürtlerin
bir bölümü, demokratik hak arama kanalları kapatılınca çözümsüzlüğün bir sonucu
olarak maalesef hak arama sürecine silahlı yöntemleri sokmuş ve bu ülkede kan,
gözyaşı ülkenin bütün insanlarının yüreklerini dağlayan bir toplumsal
gerçekliği açığa çıkarmıştır. 
Demokratik talepler diğer partilerde Kürtler açısından
yer ve ifade bulma sıkıntısı doğurunca kendi örgütlülük koşullarını zorlayarak
son yirmi beş yılda özellikle seçim ittifakları ve bağımsız adaylarla
antidemokratik seçim barajlarını aşarak şu Parlamento çatısı altına gelmişler
ve temsiliyetini aldığı halkın sorunlarını dile getirerek legal, demokratik
siyaset düzleminde siyaset yapma biçimini benimsemişlerdir. Ancak ülkede mutsuz
edilenler, ötekileştirilenler ve bir araya gelenler bundan dört yıl önce bir
araya gelerek “HDP” adı altında, yerellerden meclis saikiyle oluşturulmuş olan
bir örgütlülükle HDP’yi kurmuşlar, kurulan Halkların Demokratik Partisi 7
Haziran ve 1 Kasım seçimlerinde bütün antidemokratik koşullara, bütün
saldırılara, parti bürolarının ve binalarının bombalanmasına, adaylara ve parti
çalışanlarına silahlı yönelimlere, mitinglerinin bombalanmasına rağmen, bütün o
karanlıkları yırtarak demokratik siyaset biçiminin temsil alanı olan ve
milletin iradesinin tecellisinin çatısı olan bu Meclise gelerek seslerini
yükseltmeye çalışmışlardır. Ancak özellikle ifade etmeliyim ki, bu ülkede yüz
yıllık toplumsal mesele olan Kürt meselesinin “negatif barış” diyebileceğimiz,
akan kanın durduğu, gençlerin ölmediği bir diyalog süreci olarak adlandırılacak
olan “çözüm süreci”nin kıymeti siyasi iktidarın tek adamcılık, vesayet,
merkeziyetçilik ihtiraslarına kurban edilerek ülke 7 Haziran seçimlerinden
hemen sonra, çok öncesinden alınmış bir karar çerçevesinde bir savaş ortamına
sürüklenmiş, o gün bugündür bu ülke gün yüzü görememekte, o gün bugündür ülkede
kan ve gözyaşı makamlar, koltuklar, ihtiraslar uğruna kutsanmış bulunmaktadır.
HDP, bu çoğulcu kimliğiyle başta Kürt meselesi olmak üzere bütün sorunları
demokratik bir toplum muhalefetiyle çözebilme iradesini açığa çıkarınca, tekçi,
merkeziyetçi, vesayetçi tek adamcıların paçaları tutuşmuş, o gün bugündür
ülkede maalesef kan akıtılıyor. 
Savaş
politikalarını her mahkûm ettiğimizde iktidar sıralarından açığa çıkan bu bir
buçuk yıllık çatışmalı süreçle alakalı olarak utanç verici şu cümleler kullanılmıştır:
“Ama biz daha çok öldürdük.”, “Ölümler üzerinden bir skor yarışı yürütülmüş.”,
“Kökünü kazıyacağız.” Son ferdi bitirilinceye kadar bir güvenlik konsepti
devreye sokulmuş, maalesef bununla övünen bir iktidar gerçekliğiyle karşı
karşıya geldik biz.
Burada
şunu ifade edelim: Savaş bir kara deliktir. Hem ekonomik kara deliktir hem
sosyal kara deliktir hem vicdani, ahlaki, toplumsal kara deliktir; içte de kara
deliktir, dışta da kara deliktir. Türkiye bu Arap Baharı’yla birlikte karışan
ve kâğıtların yeniden karıldığı Orta Doğu'da aktör olabilecekken, ancak Kürt
fobisi ve düşmanlığından geri durmayınca yanlış kurgulanmış dış politikanın
ürünü olarak bugün Orta Doğu'daki bütün duvarlara geri çarparak dış siyasette
de iç politikanın sonucu olarak bir duvara çarpma durumunu yaşamaktadır.
Değerli
arkadaşlar, özellikle iktidar vekilleri için söylüyorum, bu zulüm ve faşizm
uygulamalarına herkesten önce siz itiraz etmelisiniz ve sesinizi
yükseltmelisiniz. Bunun için muhalefet gibi düşünmenize gerek yoktur çünkü ifade
etmeliyiz ki, bugün siyasi operasyonlarla tutuklanmış olan arkadaşlarımız başı
dik, onurlarıyla bir halkın özgürlüğü ve ülkenin demokratikleşmesi için, bu
ülkeye kalıcı ve onurlu bir toplumsal barışın nasip olması için… İktidar
tarafından saray kararlaşmasıyla rehin alınmışlardır. Onlar yine onurluca
çıkacaklardır ancak bugünkü uygulamaların sahipleri yarın bir gün konjonktür
değiştiğinde asla ve asla değişen konjonktürde oluşturulmuş olan demokratik
toplumda insanların yüzüne bakamayacaklardır. Bunun için tekrar söylüyoruz:
İtiraz etmeniz, sesinizi yükseltmeniz için bizim gibi düşünmenize gerek yok,
bazı değer yargıları vardır ki asla ve asla makama, mevkiye, koltuğa, herhangi
bir dünyevi zevke feda edilemez; bunlar insani, ahlaki, vicdani değer yargılarıdır.
Şunu ifade edelim: Bugün siyasallaştırdığınız ve teslim almış olduğunuz
yargılar ve mahkemeler üzerinden bu zulüm düzenini kurgulamış olabilirsiniz
ancak bunların hiçbirinin mahkemeyikübrada karşılığı olmayacaktır, ahiret günü
geldiğinde, hesap gününde kanun hükmünde kararnameler sizi kurtaramayacaktır,
bugün siyasallaştırmış olduğunuz mahkemelerin yargıçları olmayacaktır, ilahi
tecelli asla ve asla bu faşizm politikalarını hoş görmeyecektir. 
Şunu
ifade edelim: İktidar partilerinin yöneticileri, milletvekilleri tarafından
“millî irade”, “millî irade” diye dillerine pelesenk ettikleri hususla alakalı
olarak rehin aldıkları arkadaşlarımızın bir buçuk yıl içinde girmiş oldukları 2
seçimden almış oldukları oyları sizleri paylaşmak istiyorum. Hani, millî irade
her şeyin üstündedir… Bakın, Sevgili Selma Irmak, Sevgili Abdullah Zeydan ve
Sevgili Nihat Akdoğan Hakkâri’de bir yıl önce yüzde 84,9 oyla seçildiler.
Sevgili Leyla Birlik ve Ferhat Encu yüzde 83,9’la seçildiler. Sevgili İdris
Baluken ve Nursel Aydoğan yüzde 77,7’yle seçildiler. Sevgili Eş Başkanımız
Figen Yüksekdağ yüzde 73,6’yla seçim bölgesinden seçildi. Değerli Eş Genel
Başkanımız Selahattin Demirtaş, İstanbul’da, seçim çevresinde yüzde 12,6 oy
oranıyla, o kentin, Türkiye metropolünün 3’üncü büyük partisi olarak bu Meclise
geldi. Millî iradeyi dillerine pelesenk edenlerin bunu düşünmesi gerekiyor. 
Bu
baskı, rehin alma politikalarınızdan vazgeçmemeniz durumunda -çok değil,
konjonktür değişecek- bugün koltuklarınızı koruma uğruna sustuğunuz bu süreç,
göreceksiniz içinizden birçoğunu yargı önüne çıkaracaktır. 
Ve
sizinle bir belgeyi paylaşmak istiyorum arkadaşlar. Bu sabah İdris Baluken
arkadaşımıza gelen bir davetiye. Nereden geliyor? Ulaştırma, Denizcilik ve
Haberleşme Bakanından. “4 Aralık günü, Kahta-Narince-Siverek yolunun temel atma
törenini onurlandırmanızı diliyoruz.” diyor.
Evet,
sevgili İdris Baluken şu anda Kandıra Cezaevinde, vekâletini aldığın halkın
onurunu taşıyor. Sevgili İdris Baluken şurada herhangi bir temel atma törenini
onurlandırmıyor ama özgürlüğü, barışı, demokrasi mücadelesini onurlandırarak,
başı dik, cezaevinde de olsa, dışarıya çıkacağı gün de aynı onurla çıkacaktır
diyorum.
Bütün
Genel Kurulu saygıyla selamlıyorum. (HDP sıralarından alkışlar)
MEHMET
MUŞ (İstanbul) – Sayın Başkan…
BAŞKAN
– Teşekkür ederiz Sayın Yıldırım. 
Sayın
Muş…
MEHMET
MUŞ (İstanbul) – Sayın Başkan, “tek adamcılık”, “ihtiras”, “ülkeyi savaş
sürecine sokmak”, “son neferi, ferdi bitirilene kadar öldürmek” gibi
ithamlarla, hatip, grubumuzu muhatap almıştır. 
BAŞKAN
– Buyurun Sayın Muş.
İki
dakika söz veriyorum size de.
X.- SATAŞMALARA İLİŞKİN KONUŞMALAR
1.- İstanbul Milletvekili Mehmet Muş’un,
Muş Milletvekili Ahmet Yıldırım’ın HDP grup önerisi üzerinde yaptığı konuşması
sırasında Adalet ve Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; öncelikle hatibin
iddialarını kabul etmediğimizi, reddettiğimizi bir kere ifade etmek isterim.
AK
PARTİ her zaman çoğulculuğu temsil etmiş olan bir iktidardır, toplumun tüm
kesimlerinden oy almayı başarabilen bir partidir. Yani ülkenin sadece bir
kıyısında, bir köşesinde değil, 81 vilayetin tamamından oy alan ve Türkiye
Cumhuriyeti’nin hemen hemen tamamından milletvekili çıkarabilen bir iktidardır.
Bu açıdan, tek adamlık gibi bir iddiayı kesinlikle reddettiğimizi ifade etmek
isterim. 
Evet,
son terörist bitene kadar terörle mücadelemiz devam edecektir.
Değerli
milletvekilleri, eline silah almış, dağa çıkmış, kamu görevlimizi şehit ediyor,
emniyet görevlisini şehit ediyor, vatandaşın üzerine baskı kuruyor; “Teslim
ol.” diyorsunuz, olmuyor; devlet bu noktada ne yapacak, ne yapacak?
ALİM
TUNÇ (Uşak) – Bebekleri katlediyor.
MEHMET
MUŞ (Devamla) – Ankara’da, Kızılay’da, anne karnında altı aylık bebekleri
katlediyorken devlet seyirci mi kalacak? Tabii ki bu teröristlerin tamamı
bitirilinceye kadar mücadele devam edecektir.
Bakınız,
değerli milletvekilleri, devlet, çözüm süreci noktasında, bu işin
neticelendirilmesi, terörün sonlandırılması noktasında adımlar atmıştır. Ama, çözüm
sürecinden şunu anlarsanız, burada devlet buna müsaade etmez: “Vergi” adı
altında millete haraç kesmeyi anlıyorsanız buna müsaade etmez, eğer sözde
mahkemeler kurup millete ceza kesmeye kalkarsanız buna devlet müsaade etmez,
çukurlar kazıp kendinize hegemonya alanı kurmaya çalışıyorsanız devlet buna
müsaade etmez. Çözüm sürecini bu şekilde bir noktaya itmeye çalışırsanız burada
devlet “Dur!” der ve gereğini yapar. Şu an yapılan da devletin bu hükümranlık
alanının, devletin egemenlik alanının birileri tarafından silahla beraber yok
edilmeye çalışılması, kırılmaya çalışılmasına karşı verilen mücadeledir.
Kürtler
bizim özbeöz kardeşlerimizdir. Buradaki mesele, Kürtlere karşı değildir,
teröriste karşıdır. Bunun bir kere…
(Mikrofon
otomatik cihaz tarafından kapatıldı)
MEHMET
MUŞ (Devamla) - …farkında olmamız lazım. (AK PARTİ sıralarından alkışlar)
BAŞKAN
– Teşekkürler Sayın Muş.
AHMET
YILDIRIM (Muş) – Sayın Başkan…
BAŞKAN
– Sayın Yıldırım…
AHMET
YILDIRIM (Muş) – Evet, çözüm sürecinin bir tarafı partimizdi. Ama hatip, çözüm
sürecinde partimizle ilgisi olmayan pratiklerle partimizi belli iddialar
altında, töhmet altında bıraktı. Bunlara dair sataşmadan söz istiyorum.
MEHMET
MUŞ (İstanbul) – Niye ses çıkarmıyorsunuz onlara Ahmet Bey? Çıkın, kınayın
bütün o hadiseleri.
BAŞKAN
– Buyurun. (HDP sıralarından alkışlar)
2.- Muş Milletvekili Ahmet Yıldırım’ın,
İstanbul Milletvekili Mehmet Muş’un sataşma nedeniyle yaptığı konuşması
sırasında Halkların Demokratik Partisine sataşması nedeniyle konuşması
AHMET
YILDIRIM (Muş) – Kürtlerin iktidarın ne kadar kardeşi olduğunu ve ne kadar
haklarıyla bu ülke sınırları içerisinde yaşayacağını, dün şu Meclis çatısı
altında üç cümlelik Kürtçeye olan tahammülsüzlüğünüzü ibretle izleyerek gördük;
üç cümleye tahammül edemediniz. Böyle bir kardeşlik sadece size mahsus
olabilir. Bizim için kardeşliğin, eşitliğe, hakikate, hakkaniyete dayalı bir
tarafı olmalıdır.
Bir
diğer husus: Benim konuşmamı bağlamından kopararak keşke millî iradeyle ilgili
üç cümle söyleyebilseydiniz…
MEHMET
MUŞ (İstanbul) – Söyledim, söyledim. 
AHMET
YILDIRIM (Devamla) – …keşke arkadaşlarımızın seçim bölgelerinde, sizin
hayalinizi kurduğunuz, rüyalarınızı süsleyen ama hiçbir zaman almadığınız,
alamayacağınız oy oranlarına dair bazı şeyler söyleseydiniz. 
MEHMET
MUŞ (İstanbul) – Ahmet Bey, yüzde kaç alıyorsunuz?
AHMET
YILDIRIM (Devamla) – İddia ediyoruz, bu ülkede “Yargıyı tanımıyorum, saygı
duymuyorum.” diyen bizim partimiz değildir. Yargı siyasaldır, siyasal iktidar
tarafından siyasallaştırılmıştır ve arkadaşlarımız sizler tarafından rehin
alınmıştır.
MEHMET
MUŞ (İstanbul) – Hiç kusura bakma, hiç kusura bakma.
AHMET
YILDIRIM (Devamla) – Arkadaşlarımız sizler tarafından rehin alındığı gibi, bir
sömürge hukuku, bir tutsak hukuku, bir esir hukukuyla mülteci kamplarında tutulur
gibi tutuluyor. Bir ay geçmiş, hâlâ arkadaşlarımız tek kişilik hücrededir. Bu,
bu ülkenin demokrasisi için utanç vericidir. Herhangi bir arkadaşınız tutuklu
olsun, bugün gösterdiğimiz tepkinin aynısını göstereceğimizden hiç şüpheniz
olmasın. Bizden önce diğer partiler itiraz etmeliydi. Haklarında bir hüküm yok,
haklarında bir karar yok. Tutuklama, çok ağır kaçma şüpheleri için bir
tedbirdir; bunu az biraz hukuktan anlayan herkes iyi bilir. Onun için, biz asla
bunu tutukluluk hâli olarak kabul etmiyoruz, sarayın ve siyasi iktidarın rehin
alma politikasının bir sonucu olarak görüyoruz. Başkaca bir şey bizim için
anlam ifade etmiyor. 
Teşekkür
ederim. (HDP sıralarından alkışlar) 
BAŞKAN
– Teşekkürler Sayın Yıldırım. 
ALİM
TUNÇ (Uşak) – Sen ne görürsen gör, milletin ne gördüğü önemli. 
AHMET
YILDIRIM (Muş) – Sen gittiğin zaman gelip seni de cezaevinde savunurum ben.
Gideceksiniz, siz de gideceksiniz. 
ALİM
TUNÇ (Uşak) – Ben sizi ziyarete gelmeyeceğim, kusura bakmayın. 
AHMET
YILDIRIM (Muş) – Sen gelmezsen de ben ziyaret ederim seni. 
ALİM
TUNÇ (Uşak) – Ben gelmeyeceğim, ben gelmeyeceğim. 
MERAL
DANIŞ BEŞTAŞ (Adana) – Aman istemiyoruz zaten. 
ALİM
TUNÇ (Uşak) – Gelmeyeceğim zaten. 
MEHMET
MUŞ (İstanbul) – Sayın Başkan…
BAŞKAN
– Sayın Muş, buyurun. 
MEHMET
MUŞ (İstanbul) – Sayın Başkan, burada yargılama mahkemeler tarafından
yapılmaktadır. (HDP sıralarından gürültüler) 
AHMET
YILDIRIM (Muş) – Tabii! 
MERAL
DANIŞ BEŞTAŞ (Adana) – Hangi mahkemeler?
AHMET
YILDIRIM (Muş) – Cumhurbaşkanının tanımadığı ve saygı duymadığı mahkemeler! 
GARO
PAYLAN (İstanbul) – Bağımsız mahkemeler(!) 
MEHMET
MUŞ (İstanbul) – Siyasi olarak ikide bir kürsüden ifade etmenin anlamı yok.
Mahkemeler orada; mahkemeler kararlarını verirler, uygulamaları ortadadır.
İtirazlarınızı oraya yaparsınız. (HDP sıralarından gürültüler) 
GARO
PAYLAN (İstanbul) – Darbe mahkemeleri onlar.
LEZGİN
BOTAN (Van) – Bilal hâlâ mahkemeye gitmedi. Bilal niye ifade vermeye gitmiyor?
Bilal’i gönderin, gönderin. 
MEHMET
MUŞ (İstanbul) – Bir diğer mesele: Biz millî iradeye dayanarak geldik. Millî
irade noktasında vurgularımı yaptım. Türkiye’de 81 vilayetin tamamına
yakınından milletvekili çıkaran tek iktidarız. 
MERAL
DANIŞ BEŞTAŞ (Adana) – Ya, ne alakası var her yerden milletvekili çıkarmakla? 
MEHMET MUŞ (İstanbul) – Millî iradeye saygımızdan
dolayı şu an Türkiye’de bu demokratik reformları yapabilmiş ve hayata
geçirebilmişiz. Bu açıdan, millî irade noktasında bize kimsenin söz söylemeye
hakkı yoktur. 
Şunu
isteriz: Bakın, bölgede terörle mücadele ediliyorken aynı desteği sayın
hatipten de isterdik. Dün yapılan bir konuşmada “Tahir Elçi’yi kim öldürdü?”
diyor, “Polis kurşunu mu yoksa yasa dışı bir şey mi?” “PKK” bile diyemiyorsa
eğer, burada çıkıp sivil siyasetten bahsedecek, sivil siyasetin alanının
daraltılmasından bahsedecekler…
MEHMET
EMİN ADIYAMAN (Iğdır) – Araştırma önergesini reddeden sizsiniz. 
MEHMET
MUŞ (İstanbul) – …öbür taraftan, tahakküm altına girdikleri örgüte tek laf
edemeden bizi burada eleştirecekler; kusura bakmayın, bunu kabul etmiyoruz. 
SİBEL
YİĞİTALP (Diyarbakır) – Tamam, PKK yapmışsa araştırma önergesiyle çıkarılır,
kim yaptıysa çıkarılır.
MEHMET
EMİN ADIYAMAN (Iğdır) – Araştırma önergesiyle ortaya çıksın, niye
reddediyorsunuz? Kim yapmışsa çıkarılır.
SİBEL
YİĞİTALP (Diyarbakır) – Madem PKK yapmış, çıkarılır araştırma önergesiyle.
BAŞKAN
– Teşekkürler Sayın Muş.
Sayın
Beştaş…
MERAL
DANIŞ BEŞTAŞ (Adana) – Partimize, grubumuza bir sataşma vardır. Bizim “PKK”
diyemediğimizi, tahakküm ilişkisi kurduğumuzu söylüyor. Açıkça…
MEHMET
MUŞ (İstanbul) – Tahakküm altındasınız.
BAŞKAN
– Buyurun Sayın Beştaş.
İki
dakika da size söz veriyorum.
3.- Adana Milletvekili Meral Danış
Beştaş’ın, İstanbul Milletvekili Mehmet Muş’un yaptığı açıklaması sırasında
Halkların Demokratik Partisine sataşması nedeniyle konuşması
MERAL
DANIŞ BEŞTAŞ (Adana) – Sayın Başkan, değerli milletvekilleri; hatip, sayın grup
başkan vekili gerçekten konuya girmemek için epeyce dolanıyor etrafında. 
MEHMET
MUŞ (İstanbul) – Bayağı girdim Beştaş.
MERAL
DANIŞ BEŞTAŞ (Devamla) – Millî irade konusunda biz size söz söyleriz…
MEHMET
MUŞ (İstanbul) – Söyleyemezsiniz. Sizin burada söz söyleme hakkınız yok.
MERAL
DANIŞ BEŞTAŞ (Devamla) – …ama sizin hiç kimseye söz söyleme hakkınız ve
haddiniz yoktur. 
MEHMET
MUŞ (İstanbul) – Kusura bakmayın, sizin yoktur. 
MERAL
DANIŞ BEŞTAŞ (Devamla) – Şu anda millî iradenin dörtte 1’i cezaevinde rehindir
Sayın Grup Başkan Vekili. 
MEHMET
MUŞ (İstanbul) – Millî irade burada.
MERAL
DANIŞ BEŞTAŞ (Devamla) – Millî iradeyi savunuyorsanız, o rehin tutma olayına
önce sizin parlamenter olarak söz söylemeniz gerekirdi. Her yerden oy olmakla
başka yerden oy alan milletvekillerini rehin almak, talimat vermek yargıya,
millî iradeye saygı olarak nitelendirilemez. 
ALİM
TUNÇ (Uşak) – “Rehin” ne demek? Bir de “rehin” çıkardınız ya!
MERAL
DANIŞ BEŞTAŞ (Devamla) – Ayrıca, biz, Tahir Elçi cinayetinde ve katlinde dün de
söyledik, bugün de söylüyoruz: PKK mi, DAEŞ mi, IŞİD mi, devlet mi, polis mi,
asker mi, çete mi, kim olursa olsun gelin bunu araştıralım. O dosyada tek bir
şüpheli yok biliyor musunuz bugüne kadar. Aradan bir yıl geçti, daha o polis
memurları, kameralar önünde silah kullanan polis memurları şüpheli sıfatıyla
bile ifade vermemiştir. Bilmeden konuşmayın, size önerim. 
MEHMET
MUŞ (İstanbul) – Görüntüler ortada, 2 polis şehidimiz var.
MERAL
DANIŞ BEŞTAŞ (Devamla) – Orada eğer fail ortaya çıkarılmıyorsa, o dosya bir yıl
içinde hâlâ tek bir şüpheliye kavuşmamışsa o, cinayetin kapatılmak
istenmesidir. Eğer güvenlik güçleri, devlet cinayetin arkasında olmasaydı
bugüne kadar kırk bin kere fail ortaya çıkmıştı. Sizin bu konudaki
manipülasyonlarınız, spekülasyonlarınız yanıt bulmadığı için boşuna
çırpınıyorsunuz. Gelin, araştıralım dedik, dün ellerinizi gördük; bir baro
başkanının, insan hakları savunucusunun ve barış savunucusunun katilini bulma
konusundaki karartma iradenizi gördük, isteksizliğinizi gördük ve araştırmaya
“Hayır.” dediniz. Ne söylerseniz söyleyin, siz millî iradeyi bugün
katlediyorsunuz ve bunu yargı eliyle de katlediyorsunuz, bunu bütün Türkiye
biliyor. (HDP sıralarından alkışlar)
ALİM
TUNÇ (Uşak) – Delilleri karartanların kimleri olduğunu da Türkiye biliyor.
BAŞKAN
– Teşekkürler Sayın Beştaş.
MEHMET
MUŞ (İstanbul) – İddiaların tamamını reddediyoruz.
ALİM
TUNÇ (Uşak) – Delilleri kimler kararttı? Savcılar niye gidemedi o alana? 
IX.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, 30/11/2015 tarihinde Grup
Başkan Vekili Diyarbakır Milletvekili Çağlar Demirel tarafından, 15 Temmuz
darbe girişiminden hemen sonra ilan edilen OHAL kapsamında, demokratik siyaset
kurumlarını devre dışı bırakmaya yönelik başlatılan yoğun baskı, engelleme,
gözaltı ve tutuklamaların araştırılması amacıyla verilmiş olan Meclis
araştırması önergesinin, Genel Kurulun bilgisine sunulmak üzere bekleyen diğer
önergelerin önüne alınarak 30 Kasım 2016 Çarşamba günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi (Devam)
BAŞKAN
– Sayın milletvekilleri, Halkların Demokratik Partisi grup önerisinin aleyhinde
ilk konuşmacı İzmir Milletvekili Sayın Mahmut Atilla Kaya. (AK PARTİ
sıralarından alkışlar)
MAHMUT
ATİLLA KAYA (İzmir) – Sayın Başkan, değerli milletvekilleri; “Ha De Pe” grup
önerisi aleyhine AK PARTİ Grubu adına söz almış bulunmaktayım. 
AHMET
YILDIRIM (Muş) – “He De Pe”, “Ha De Pe” değil. “A Ka Pe” diyelim biz de “A Ke
Pe” değil.
MAHMUT
ATİLLA KAYA (Devamla) - Bu vesileyle yüce heyetinizi saygı ve sevgiyle
selamlıyorum.
Adana
Aladağ’da dün 11 çocuğumuzu ve 1 de vatandaşımızı kaybettik. Bu olayda ölen
çocuklarımız için acımız çok büyük, anlatılabilir, tarif edilebilir bir acı
değil. Sayın grup başkan vekilimiz de, Hükûmetimizin yetkilileri de net şekilde
ifade ettiler. En küçük ihmali olanların da cezalandırılmasının hem
Hükûmetimizin hem de bu Meclisimizin en önemli görevleri arasında olacağını
düşünüyorum.
Evet, Türkiye’de temel hak ve özgürlüklerin gelişmesi,
demokratik siyaset alanının genişlemesi için en çok çaba sarf edilen dönem AK
PARTİ’nin iktidar dönemi olmuştur. Türkiye’nin el atılmamış birçok sorunu yine
AK PARTİ hükûmetlerince çözümlenmiştir. Birçok alanda AK PARTİ, bizzat Sayın
Cumhurbaşkanımız Recep Tayyip Erdoğan’ın Başbakanlığı sırasında tarihî adımlar
atmıştır. Milletimiz yapılanları takdir ve tasvip ettiğini her defasında AK
PARTİ’yi tek başına iktidara getirerek göstermiştir. AK PARTİ hükûmetleri
döneminde gerçekleştirilen bu demokratik hamleler, devletimizin bütün
kurumlarınca eş güdüm hâlinde yürütülen projelerle hayata geçirilmiştir ve
burada amaç, Türkiye’yi demokrasinin geliştiği güçlü bir ülke hâline getirmektir.
Bugün geldiğimiz noktada amacımız hâlâ budur. 
“Ha De Pe” tarafından verilen grup önerisinde bazı “Ha
De Pe”li milletvekillerin antidemokratik yollarla tutuklandığı -hatta “rehin”
ibaresi kullanılıyor- o yönde propaganda yapıldığı görülmektedir. Önce, bir
hususu kesin bir biçimde dile getirmek zorundayız: Duvarında “Hâkimiyet
kayıtsız şartsız milletindir.” yazan bu Meclisin çatısı altında her görüş dile
getirilebilir, her farklılık ve dünya görüşü bu çatı altında kendisine yer
bulmaktadır ve bulacaktır. Fakat bu farklılıkların hepsi Türkiye ve Türkiye
Cumhuriyeti devleti merkez alınarak düşünülmek ve ifade edilmek zorundadır.
Sayın Başkan, değerli milletvekilleri; demokrasi sadece
bir amaç ve söylem değil, aynı zamanda yöntemler bütünüdür. Halkın oylarıyla
seçilen ve bu yüce çatı altında görev yapmaya hak kazanmış hiçbir milletvekili,
Meclis üyesi bulunmanın tanıdığı hak ve imtiyazları demokrasinin altını oyacak,
demokratik yöntemleri itibarsızlaştıracak şekilde kullanamaz. Halk “Ha De Pe”yi
Mecliste görev yapması, Türkiye'nin sorunlarına demokratik zeminde çözüm
önerileri getirmesi için oy verdi. Oysa, bazı “Ha De Pe”li vekillerin
demokratik yolları kullanarak elde ettikleri konumlarını yasa dışı ve
antidemokratik eylemlerle sürdürme hatasına düştüklerini de bu süreç içerisinde
hep birlikte gördük. 
SİBEL YİĞİTALP (Diyarbakır) – Savcı mısınız, hâkim
misiniz böyle konuşuyorsunuz?
MAHMUT ATİLLA KAYA (Devamla) - Bu yapılanları hiçbir
hukuk devleti hoş görmez ve bugün de Türkiye’de gerçekleşen durum budur. 
15 Temmuz sonrasında Millî Güvenlik Kurulumuzun
önerisiyle birlikte Bakanlar Kurulumuz OHAL’i ilan etti ve Milliyetçi Hareket
Partisinin desteğiyle de Meclisten OHAL kararı çıktı. Bu OHAL’de amaç, hem
FETÖ’yle hem PKK’yla hem DAEŞ’le daha etkin mücadele edilmesinin sağlanmasıdır.
MEHMET EMİN ADIYAMAN (Iğdır) – Cumhurbaşkanı dün öyle
söylemiyordu, “Esad’ı devirmek için gittik.” diyordu.
MAHMUT ATİLLA KAYA (Devamla) - Ve bu amaçla hem
Hükûmetimiz hem de devletimizin diğer kurumları yoğun bir biçimde çalışmalarına
devam etmektedir. Evet, 15 Temmuzdaki süreçten sonra FETÖ ile PKK’nın ve
DAEŞ’in birbirlerine ne kadar net bir biçimde iç içe girdiklerini ve tek
merkezden yönetildiklerini gördük. Evet, her birimiz, burada 20 Mayıs 2016’da,
hatırlarsınız, 154 milletvekili arkadaşımızın devam eden dosyalarına yönelik
olarak dokunulmazlıklarını Anayasa’mızın 83’üncü maddesine eklediğimiz geçici
bir maddeyle kaldırmış olduk. Bu milletvekili arkadaşlarımızdan büyük kısmı
-Milliyetçi Hareket Partisi lideri Sayın Devlet Bahçeli de, Cumhuriyet Halk
Partisi lideri Sayın Kemal Kılıçdaroğlu da- gittiler, ifadelerini verdiler. Ama
Ceza Muhakemeleri Usulü Kanunu’nun 145’inci maddesi gereğince, hepimiz
biliyoruz, artık dokunulmazlık kalktıktan sonra normal bir vatandaşın hukuki durumu
neyse milletvekilleri açısından da aynı usul ve yöntem uygulanacaktır ve aynı
şekilde, hukuktaki eşitlik ilkesine dayanır bir biçimde, CMK 145 gereğince
-davet edilen milletvekilleri gidip ifadelerini vermediler- bu ifadeler
verilmezse zorla getirilecekleri zaten belliydi ve 146’ncı madde gereğince de
daha sonraki süreç içerisinde gerekli işlemler yapıldı. 
Bakın, bu noktadan sonra, özellikle burada her
birimize, daha önceki süreçte dendi, hep beraber gördük: “Avrupa İnsan Hakları
Mahkemesinde yargılanacaksınız.” Evet, daha demin işte yine bir konuşmacı,
burada sayın milletvekilimize “Yargılanacaksınız, göreceksiniz.” dedi. Hatamız,
kusurumuz varsa biz Türk adaletine zaten hesap vermeye hazırız, bundan
çekinecek, gocunacak da hiçbir noktamız yok. (AK PARTİ sıralarından alkışlar)
Hangi hâkim hangi savcı çağırdıysa bizim tüm milletvekillerimiz gitti ve
ifadelerini verdiler yüce Türk adaletine. 
AHMET YILDIRIM (Muş) – 4 Bakan nerede, 4 Bakan? 17-25
Aralıkta niye vermediniz?
GARO PAYLAN (İstanbul) – Bakanları niye göndermediniz? 
MAHMUT ATİLLA KAYA (Devamla) – Ama siz hem Türkiye
Cumhuriyeti devletinin yargısını, adaletini tanımayacaksınız, “Ben ifadeye
gitmem.” diyeceksiniz...
AHMET YILDIRIM (Muş) – Cumhurbaşkanı söylüyor onu,
iftira atma Cumhurbaşkanı söylüyor.
MAHMUT ATİLLA KAYA (Devamla) - ...ondan sonra da
gelinen süreç içerisinde gözaltına alındıktan sonra da “Ben milletvekiliyim,
bana dokunmayın, bana bir şey yapmayın...”
BURCU ÇELİK ÖZKAN (Muş) – Savcı değil hâkim değil bizim
sorunumuz, talimatla yürüyen yargıdan bahsediyoruz biz. 
MAHMUT ATİLLA KAYA (Devamla) - Bakın, yok öyle bir
yağma, yok öyle bir yağma. (AK PARTİ sıralarından alkışlar) Bunlar kabul
edilebilir şeyler değildir.
AHMET YILDIRIM (Muş) – Saraya söyle, saraya!
MAHMUT ATİLLA KAYA (Devamla) – Türkiye Cumhuriyeti
devleti bir çadır devleti değildir, bin yıllık devlet geleneği olan bir
devlettir ve Türkiye Cumhuriyeti devletinin bağımsız mahkemelerinin...
LEZGİN BOTAN (Van) – Bir yalanı savunmak çok zordur,
çok zor; ayıp bir şey ya! 
MAHMUT ATİLLA KAYA (Devamla) – ...ve bağımsız...
GARO PAYLAN (İstanbul) – Bağımsız(!)
MAHMUT
ATİLLA KAYA (Devamla) – ...yargısının -ne gerekiyorsa- o süreci hızlı şekilde
yönettiğini görüyoruz. 
BURCU
ÇELİK ÖZKAN (Muş) – Doğru konuşmuyorsunuz.
MAHMUT
ATİLLA KAYA (Devamla) – Ama, bakın, ben sizin sıkıntınızı biliyorum, sizin
sıkıntınız bu değil. Gözaltına alınma süreçlerinden sonra çağrılar yaptınız;
bölge halkına, ülkemizin diğer yerlerinde yaşayan Kürtlere çağrılar yaptınız…
BURCU
ÇELİK ÖZKAN (Muş) – 15 Temmuz gecesi neden halka çağrı yaptınız?
MAHMUT
ATİLLA KAYA (Devamla) – …“Meydanlara çıkın.” dediniz, “İnin.” dediniz,
“Direnin.” dediniz, “Tepki gösterin.” dediniz; 1 kişi dahi çıkmadı.
AHMET
YILDIRIM (Muş) – Tabii, faşizmle cevap veriyorsunuz.
MEHMET
EMİN ADIYAMAN (Iğdır) - Sokağa çıkma yasaklarıyla mı…
MAHMUT
ATİLLA KAYA (Devamla) – Bakın, siz sanıyorsunuz ki -“suni denge teorisi” diye
bir şey uydurmuşsunuz- “Ben orada yaşayan bölgedeki vatandaşların üzerine baskı
kurayım, üzerlerine silah kullanayım, tehdit edeyim; ondan sonra bunlar da bana
destek versin.” 7 Haziranda belki böyle oy almış olabilirsiniz kendi kafanız
içinde ya da 1 Kasımda, yine oylarınızdaki azalmaya rağmen, yine o bölgede
çoğunluk alınarak, milletvekilli olarak seçilmiş olabilirsiniz. Ama,
bakın, size bunu, buradan açık, net şekilde söylüyorum: O bölgede yaşayan
vatandaşlarımız, o bölgedeki Kürtler sizlerin silahından korktu diye size oy
vermediler; onlar barış istediler; onlar demokratik hak ve özgürlüklerinin daha
genişlemesini istediler; onun için size oy verdiler. Siz ne yaptınız? 
MERAL
DANIŞ BEŞTAŞ (Adana) – Elinizi indirin. Böyle tehdit eder gibi konuşmayın
lütfen.
MAHMUT
ATİLLA KAYA (Devamla) – 1 Kasımdan beri, şu Meclis içerisinde, ben, bir “Ha De
Pe”li milletvekilinin -bölge halkı içerisinden- orada yaşayan vatandaşların
sorunlarına ilişkin, bölge halkının sorunlarına ilişkin, şu kürsüden, bir ilçe
için “Van’ın şu ilçesinde şöyle şöyle bir şey var. Bakanlıktan bir köprü
istiyoruz, bir yol istiyoruz…” Böyle bir talep görmedim. 
MERAL
DANIŞ BEŞTAŞ (Adana) – Köprü sizin işiniz.
DİLEK
ÖCALAN (Şanlıurfa) – İnsanlar ölürken köprüyü ne yapacağız?
FUAT
KÖKTAŞ (Samsun) – Yapılanları da yıkıyorlar.
MAHMUT
ATİLLA KAYA (Devamla) – PKK’nın, PKK’ya karşı Hükûmetimizin ve devletimizin ve
polisimizin, güvenlik güçlerimizin o sürdürdüğü şanlı mücadeleyi engellemek
için ne yapabiliriz; bunların burada yollarını aradınız. 
SİBEL
YİĞİTALP (Diyarbakır) - Çok konuşma! Aptalca şeylerden bahsediyorsunuz. 
LEZGİN
BOTAN (Van) – Hediye Ataman’ı yakarak şanlı mücadele mi vermiş oluyorsunuz!
Utan! Ayıp ya!
BAŞKAN
– Sayın milletvekilleri, lütfen…
OSMAN
AŞKIN BAK (Rize) – Rahatsız olmayın, rahatsız olmayın; hatip konuşuyor,
rahatsız olmayın.
LEZGİN
BOTAN (Van) – Ne rahatsızlığı ya?
SALİH
CORA (Trabzon) – Sayın Başkanım, lütfen müdahale edin.
MAHMUT
ATİLLA KAYA (Devamla) – Bakın, bu geldiğiniz nokta itibarıyla şunu net şekilde
görün…
OSMAN
AŞKIN BAK (Rize) – Elini kaldırma! Zoruna mı gitti doğrular? Doğruları
konuşuyor. 
MAHMUT
ATİLLA KAYA (Devamla) – Kürtler sizden korktukları için oy vermiyor filan değil
ya da artık, o bölgede yaşayan vatandaşlarımız sizden korktukları için oy verme
şeyi değil…
LEZGİN
BOTAN (Van) – Hediye Ataman diye bir kadını yaktınız. Ayıptır!
OSMAN
AŞKIN BAK (Rize) – Adam konuşuyor, ne var!
MAHMUT
ATİLLA KAYA (Devamla) – Başkanım, müdahale eder misiniz…
BAŞKAN
– Sayın Botan… Sayın Botan…
MAHMUT
ATİLLA KAYA (Devamla) – Sayın Başkanım, lütfen müdahale eder misiniz. (HDP
sıralarından gürültüler)
BAŞKAN
– Sayın milletvekilleri…
SALİH
CORA (Trabzon) – Sayın Başkanım, müdahale eder misiniz, hatibi
konuşturmuyorlar.
BAŞKAN
– Müdahale ediyorum.
SALİH
CORA (Trabzon) – Lütfen ama ya hatibi konuşturmuyorlar.
LEZGİN
BOTAN (Van) – Ülkeyi kan gölüne çevirdiniz.
OSMAN
AŞKIN BAK (Rize) – Sen çevirdin!
LEZGİN
BOTAN (Van) – Utanmaz adamlar!
OSMAN
AŞKIN BAK (Rize) – Sensin utanmaz!
BAŞKAN
– Sayın milletvekilleri…
MAHMUT
ATİLLA KAYA (Devamla) – Kürtler artık size niye destek vermiyor biliyor
musunuz? 
OSMAN
AŞKIN BAK (Rize) – Terörün propagandasını yapacaksın, terörün arkasında
duracaksın, konuşacaksın…
MAHMUT
ATİLLA KAYA (Devamla) – Artık, sizin gerçek yüzünüzü gördüler. Eski bir “Ha De
Pe”li vekil de çıktı, ne dedi Kürtler için? “Meydanlara inmediler, direnme
çağrınızı dinlemediler diye olur olmaz Kürtlere ifade ettiler.” İşte, bakın,
sizin Kürtlere bakış açınız bu. (AK PARTİ sıralarından alkışlar)
OSMAN
AŞKIN BAK (Rize) – Evet, bravo! 
MAHMUT
ATİLLA KAYA (Devamla) – Orada yaşayan vatandaşlarımız bunu net şekilde gördü.
OSMAN
AŞKIN BAK (Rize) – O Kürt kızlara ne oluyor? Dağa kaçırdıkları çocuklara ne
oluyor? 
MAHMUT
ATİLLA KAYA (Devamla) – Kürtlerin artık sizden tek bir isteği var: O da
yakalarından düşmeniz. Yakalarından düşün artık. 
MERAL
DANIŞ BEŞTAŞ (Adana) – Oraya bakın, oraya. Oraya anlatın yalanlarınızı.
LEZGİN
BOTAN (Van) – Türkiye'nin yakasından… Hırsızlar, hırsızlar! 
AHMET
YILDIRIM (Muş) – Öyle bir düşeceksiniz ki.
MAHMUT
ATİLLA KAYA (Devamla) – Değerli milletvekilleri, bakın, bugün bu açılan
davaların hiçbiri, böyle, işte, yolda geçerken konuşmayla vesaireyle olmuş
hadiseler filan değil. İşte, bakın, “Ha De Pe”li 55 milletvekili hakkında 434
tane şu anda devam eden dosya var ve bunlara ilişkin kovuşturmalar devam
ediyor. 
Şimdi,
Selahattin Demirtaş, Eş Başkanınız “Ben hiçbir şey yapmadım.” 6-8 Ekim
olaylarını unutmadık hiçbirimiz. 
SİBEL
YİĞİTALP (Diyarbakır) – 258 insan 15 Temmuzda öldü ya.
MAHMUT
ATİLLA KAYA (Devamla) – Bakın, bunu buradan açık net şekilde ifade edeyim.
Sizin diğer Eş Başkanınız sırtını terör örgütü PYD’ye, YPG’ye dayıyordu, değil
mi? Bunda da bir şey yok değil mi? Değerlendirilemez.
LEZGİN
BOTAN (Van) – Sen El Nusra’ya dayamışsın.
SİBEL
YİĞİTALP (Diyarbakır) – 15 Temmuzda 258 insan öldü.
MAHMUT
ATİLLA KAYA (Devamla) – Ankara’da bombalı saldırı gerçekleştirdikten sonra o
teröristin cenazesine giden milletvekiliniz suç işlemedi, değil mi?
MERAL
DANIŞ BEŞTAŞ (Ankara) – Kim? 
MAHMUT
ATİLLA KAYA (Devamla) – Hepsini bakın, burada görüyoruz. O cenazelere gitmenin
de hesabını verecekler. 
AHMET
YILDIRIM (Muş) – Ya IŞİD’e giden silahlar?
Siz
de vereceksiniz siz de.
MAHMUT
ATİLLA KAYA (Devamla) – Bakın, Türkiye Cumhuriyeti devleti büyük bir devlettir
ve yargısı bağımsızdır. 
MERAL
DANIŞ BEŞTAŞ (Adana) – Yargı sizindir sizin.
MAHMUT
ATİLLA KAYA (Devamla) – Yargı organlarımız bugün gereğini yapmaktadır. 
LEZGİN
BOTAN (Van) – Yargı bağımsız olsaydı Fetullahçılar bugün burada oturmazdı.
(Mikrofon
otomatik cihaz tarafından kapatıldı) 
MAHMUT
ATİLLA KAYA (Devamla) – Şunu net şekilde bilin ki Türkiye Cumhuriyeti devleti
yenilmeyecek ve Türk milleti de hiçbir zaman eğilmeyecektir. (AK PARTİ
sıralarından alkışlar)
BAŞKAN
– Teşekkürler Sayın Kaya.
AHMET
YILDIRIM (Muş) – Sayın Başkan…
BAŞKAN
– Sayın Yıldırım…
AHMET
YILDIRIM (Muş) – Sayın Başkan, hatip konuşmasının başından sonuna kadar
grubumuza dönerek “Böyle yaptınız, böyle ettiniz…” tek tek de sayabilirim.
Tümüyle grubumuzu ilzam eden…
BAŞKAN
– Sayın Yıldırım, iki dakika size söz veriyorum, daha sonra Sayın Altay ve
Sayın Kerestecioğlu’na sistemden söz vereceğim. 
Buyurun.
X.- SATAŞMALARA İLİŞKİN KONUŞMALAR (Devam)
4.- Muş Milletvekili Ahmet Yıldırım’ın,
İzmir Milletvekili Mahmut Atilla Kaya’nın HDP grup önerisi üzerinde yaptığı
konuşması sırasında Halkların Demokratik Partisine sataşması nedeniyle konuşması
AHMET
YILDIRIM (Muş) – Teşekkür ederiz Sayın Başkan.
“A
Ka Pe” hatibi çıkıp buradan öyle bir konuştu ki…
SALİH
CORA (Trabzon) – AK PARTİ.
AHMET
YILDIRIM (Devamla) – “A Ka Pe, A Ka Pe.”
Partimin
adını bilmeyenin partisinin adını biz hiç bilmeyiz. Önce Türkçeyi öğrenecek
Türkçeyi. “A Ke Pe” midir, “A Ka Pe” midir?
MUSTAFA
YEL (Tekirdağ) – “AK PARTİ, AK PARTİ.”
AHMET
YILDIRIM (Devamla) – Bak, “Ha De Pe” diyor, daha Türkçe bilmiyor.
Şimdi,
Sayın Hatip, bakın size açık söylüyorum: Seçim çalışmalarınızı nasıl
yürüttüğünüzü, yüreğiniz yetiyorsa gelin, Kürt illerinin birkaç gün ilini
ilçesini gezin, nasıl böyle özellikle zırhlılarla sanki bir sömürge ülkeymiş
gibi kuşattığınız üzerinden söyleyin. En ufak demokratik bir eyleme, etkinliğe
silahlarla, gazlarla, orantısız güçle nasıl müdahale ettiğinizi bilin. Bir
milletvekilinin giremediği bir ilçede neyin demokrasisinden söz ediyorsunuz. 
İSMAİL
TAMER (Kayseri) – Kim yapıyor onu? PKK yapıyor.
AHMET
YILDIRIM (Devamla) – Eğer adaletin, yargının bağımsızlığından söz ediyorsanız,
eğer yüreğiniz de yetiyorsa Cumhurbaşkanına iki cümle edeceksiniz. Şu ülkede 10
bin civarında hâkim, savcının 3 binini terörist suçlamasıyla biz atmadık. Biz,
Anayasa Mahkemesine “Tanımıyoruz seni, saygı da duymuyoruz.” demedik. Bunları
bileceksiniz.
OSMAN
AŞKIN BAK (Rize) – Anayasa Mahkemesi kararına dedi, çarpıtma. Anayasa Mahkemesi
kararına dedi, karara dedi, mahkemeye demedi.
SALİH
CORA (Trabzon) – Anayasa Mahkemesinin kararına dedi. 
AHMET
YILDIRIM (Devamla) – Bir diğer husus: Biz seçim çalışmalarını yürütürken öyle
makarna, kömür, para dağıtarak yürütmedik; biz yoksul halkın alın teriyle
yürüttük. 
MEHMET
MUŞ (İstanbul) – Siz silahla tehdit ettiniz. 
OSMAN
AŞKIN BAK (Rize) – Siz silahla tehdit ettiniz. 
HÜSNÜYE
ERDOĞAN (Konya) – Hiç inandırıcı değilsiniz. 
AHMET
YILDIRIM (Devamla) – Ya değilse, biz İŞKUR üzerinden hurafeler dağıtmadık. Biz
kimsenin dolar dolu ayakkabı kutuları üzerinden seçim kampanyaları yürütmedik. 
HÜSNÜYE
ERDOĞAN (Konya) – O kürsüyü yalanlarla kirletmeyin. 
AHMET
YILDIRIM (Devamla) – Aldığımız her oy anamızın ak sütü gibi helaldi. 
HÜSNÜYE
ERDOĞAN (Konya) – Gerçek olmayan şeylerle kirletmeyin o kürsüyü, milletin
kürsüsünü. 
AHMET
YILDIRIM (Devamla) – Bir de seçimden söz ediyorsunuz, hadi, hodri meydan!
Kayyum atamayın. 
HÜSNÜYE
ERDOĞAN (Konya) – Sizin ne olduğunuzu biz biliyoruz, biz.
AHMET
YILDIRIM (Devamla) – Görevden aldığınız belediye başkanlarıyla ilgili,
yüreğiniz yetiyorsa Diyarbakır’da, Mardin’de, Van’da, Batman’da, Dersim’de hadi
seçime gidelim. Yer mi yüreğiniz seçime gitmeye?
ALİM
TUNÇ (Uşak) – Her zaman yer.
AHMET
YILDIRIM (Devamla) – Yemez işte! 
HÜSNÜYE
ERDOĞAN (Konya) – Zamanı gelince gideriz. 
AHMET
YILDIRIM (Devamla) – Ancak atanmışlar üzerinden bir seçim çalışması
yürütürsünüz. (HDP sıralarından alkışlar)
OSMAN
AŞKIN BAK (Rize) – Hadi bakalım, hadi bakalım; Avrupa’ya selam, yola devam!
BAŞKAN
– Teşekkürler Sayın Yıldırım.
AHMET
YILDIRIM (Muş) – Seçim, seçim… Hadi, seçime gidelim. 
HÜSNÜYE
ERDOĞAN (Konya) – Zamanı gelince gideriz, sizin isteğinizle değil. 
MEHMET
MUŞ (İstanbul) – Ahmet Bey, seçim zamanında olacak, endişe etmeyin, zamanında
yapacağız seçimleri.
AHMET
YILDIRIM (Muş) – Daha üç yıl var değil mi?
MEHMET
MUŞ (İstanbul) – Zamanı gelince yapacağız.
AHMET
YILDIRIM (Muş) – Haramzadesiniz, haramzade! Seçilmediğiniz bir yeri
yönetiyorsunuz. (AK PARTİ sıralarından gürültüler)
MUSTAFA
YEL (Tekirdağ) – Hadi oradan!
ALİM
TUNÇ (Uşak) – Sen kimsin lan!
ABDULLAH
BAŞÇI (İstanbul) – Siz de milletten tehditle oy topladınız, tehditle. 
MUSTAFA
YEL (Tekirdağ) – Hendek niye kazıyorsun?
HÜSNÜYE
ERDOĞAN (Konya) – Sizin kimin maşası olduğunuzu herkes biliyor. 
MEHMET
MUŞ (İstanbul) – Sayın Başkan…
BAŞKAN
– Sayın Muş… 
ABDULLAH
BAŞÇI (İstanbul) – Köylerden tehditle oyları topladınız, tehditle. 
AHMET
YILDIRIM (Muş) – Ayakkabı kutularıyla topladınız, dolar dolu ayakkabı
kutularıyla.
ABDULLAH
BAŞÇI (İstanbul) – Siz de tehdit ettiniz, silah zoruyla oy topladınız. 
SALİH
CORA (Trabzon) – Seçim zamanı çukur kazdınız ya!
MEHMET
MUŞ (İstanbul) – Sayın Başkan…
BAŞKAN
– Sayın Muş, hiçbir şey duyulmuyor. 
MEHMET
MUŞ (İstanbul) – Sayın Başkan, sayın hatip konuşması içerisinde grubumuza ağır
eleştirilerde ve sataşmalarda bulunmuştur. Bu sataşmalardan dolayı söz
istiyorum.
BAŞKAN
– Size de söz veriyorum.
Sayın
milletvekili, demin laf attınız ya, “Neye göre söz veriyorsunuz?” diye, İç
Tüzük’e göre. Sizin grup başkan vekilinize de söz veriyorum, CHP’nin grup
başkan vekilini de İç Tüzük’e göre söz veriyorum.
İSMAİL
TAMER (Kayseri) – Grup başkan vekiline…
BAŞKAN
– Lütfen, oradan laf atmayın. 
AHMET
YILDIRIM (Muş) – O Pensilvanya’dan alıyor, o Pensilvanya’dan alıyor! Bak, o
fotoğrafı olan adam, Pensilvanya’dan söz alıyor! 
HÜSNÜYE
ERDOĞAN (Konya) – Pensilvanya’yla siz kol kolasınız, biz değil; kendinize
gelin.
BAŞKAN
– Buyurun Sayın Muş. 
5.- İstanbul Milletvekili Mehmet Muş’un,
Muş Milletvekili Ahmet Yıldırım’ın sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; bir kere, bazı
tanımlamaları düzeltmemiz lazım. Buraya her çıkışında sayın hatip ısrarla “Kürt
illeri” diye bir tanımlamada bulunuyor. 
HÜSNÜYE
ERDOĞAN (Konya) – Rüya görüyor, rüya.
MEHMET
MUŞ (Devamla) – Sayın Başkan, sayın milletvekilleri; Türkiye Cumhuriyeti’nde 81
vilayet vardır, bu illerin isimleri bellidir. Bu illerimizde ne sadece Kürt
vatandaşlar yaşamaktadır ne Türk vatandaşlar yaşamaktadır, her şehrimizde
farklı etnisitelerden insanlarımız yaşamaktadır ve şehirlerin nasıl
tanımlanacağı Anayasa’mızda ve yasalarımızda belirtilmiştir. Böyle faşizan, tek
tipçi bir anlayışı reddediyoruz. Hep tek tipçilikten bahsediyorlar. (AK PARTİ
sıralarından alkışlar) 
Kusura
bakmayın, sömürge mantığından… Bu ifadeyi bir kere büyük bir hayal kırıklığı,
aslında hayal kırıklığı değil de büyük bir öfkeyle kınadığımı ifade etmek
isterim. Orası Türkiye Cumhuriyeti devletinin topraklarıdır, orada Türkiye
Cumhuriyeti’nin egemenliği vardır. Devlet kendi toprakları içerisinde sizin
bahsettiğiniz anlayışla hareket etmez.
Demokrasiden
bahsediyor ya, ne diyor? “Biz oyları alnımızın akıyla aldık.” diyor. 
HÜSNÜYE
ERDOĞAN (Konya) – Tabii, tabii, merdiven altında basarak, merdiven altında.
MEHMET
MUŞ (Devamla) – Peki, Ahmet Bey, bir şey soracağım. Terör örgütünün
elebaşlarından bir tanesi açıklamasında ne diyor? “Biz olmasak HDP yüzde 5 oy
alamazdı.” diyor. 
MERAL
DANIŞ BEŞTAŞ (Adana) – “Mezardakileri kaldırıp oy verdirin.” diyen kim?
MEHMET
MUŞ (Devamla) – Ne diyor? “Biz olmasak yüzde 5 oy alamazdı.” Demek ki sizin…
AHMET
YILDIRIM (Muş) – Yalan, külli yalan. İspat et bunu.
MEHMET
MUŞ (Devamla) – Cemil Bayık ifade etmiş. 
AHMET
YILDIRIM (Muş) – Yalan, külli yalan.
MEHMET
MUŞ (Devamla) – Bir şey söylediniz mi, gıkınız çıktı mı? Çıkmadı. Terör örgütü
elebaşlarından birisinin ifadesi. 
OSMAN
AŞKIN BAK (Rize) – “Yalan” deyin o zaman açıklamaya.
AHMET
YILDIRIM (Muş) – Diyorum, o da yalan, bu da yalan. Yalan söylüyor işte.
OSMAN
AŞKIN BAK (Rize) – “Yalan” deyin ona, “Cemil Bayık yalan söylüyor.” deyin.
MEHMET
MUŞ (Devamla) – Değerli arkadaşlar, buna çıkıp -ben daha önce de bunu defalarca
buradan zikrettim- bir şey söyleyemiyorlar. Yüreğiniz varsa çıkar dersiniz ki o
örgütün elebaşlarından bir tanesine: “Hadi oradan! Sen kimsin! Biz alnımızın
akıyla çalışarak seçimlere giriyoruz, o şekilde oy alıyoruz.” dersiniz ama öyle
bir yürek yok.
(Mikrofon
otomatik cihaz tarafından kapatıldı)
MEHMET
MUŞ (Devamla) – Neden Yok? Sırtını oraya dayarsan adamda öyle bir yürek
bırakmazlar. (AK PARTİ sıralarından alkışlar)
BAŞKAN
– Teşekkürler Sayın Muş.
Sayın
Yıldırım…
AHMET
YILDIRIM (Muş) – Sayın Başkan, Sayın Grup Başkan Vekili tek tipçi ve faşizan
politikalar üzerinden siyaset yaptığımızı iddia etti. Sataşmadan…
MUSTAFA
YEL (Tekirdağ) – Maalesef öyle.
FUAT
KÖKTAŞ (Samsun) – Ona itiraz etsen bile değişmeyecek, o öyle tescillendi.
BAŞKAN
– Son kez size söz veriyorum Sayın Yıldırım, yeni bir sataşmaya mahal
vermeyiniz.
Daha
sonra grup başkan vekillerine söz vereceğim.
6.- Muş Milletvekili Ahmet Yıldırım’ın,
İstanbul Milletvekili Mehmet Muş’un sataşma nedeniyle yaptığı konuşması
sırasında Halkların Demokratik partisine sataşması nedeniyle konuşması
AHMET
YILDIRIM (Muş) – Değerli milletvekilleri, hatip çıkıyor, işte bize ne için oy
verildiği üzerinden bir tevatürle yürüyüp gidiyor. Bakın, yaptığınız tek şey
var: Bütün gazeteleri, radyoları, televizyonları tek tipleştirerek
yalanlarınızı gerçekmiş gibi topluma yutturmaya çalışıyorsunuz; günlerdir,
belediye başkanlarımıza ve milletvekillerimize bir tek dahi sorulmamış sorular
üzerinden bir algı operasyonu yapıyorsunuz. 
Bir
diğer husus: Hani bize barış için oy verdiler de biz savaşı çıkardık... Bakın,
çok basit, yoruma mahal bırakmaksızın, hani 1 Kasımda seçimle gelen ve devrik
olan mülga Başbakanınız var Davutoğlu -girin İnternet’e, çok somut- 9 Şubat
2016 günü Hollanda’dan dönüyor ve uçakta gazetecilerin sorularını yanıtlıyor.
Eğer bakın, bu sözü söylememişse Davutoğlu çıkıp bütün Genel Kuruldan özür
dileyeceğim. Şunu söyledi sorulan bir soru üzerine gazeteciye -uçakta, ayağı
yere basmadığı için farklı söylemişse bilemem- diyor ki: “Biz daha Dolmabahçe
yokken, seçim yokken Ekim 2014’te bütün güvenlik birimlerine hazırlığınızı
yapın ve talimat verdiğimizde harekete geçeceksiniz dedik.” Kim barışı bitirdi,
kim çözüm sürecini bitirdi, kim bu kirli savaşı başlattı; devrik Başbakan
itiraf ediyor işte. 
HÜSNÜYE
ERDOĞAN (Konya) – Teröre karşı her zaman teyakkuzda olacak bir devlet adamının
söylediği sözdür o, tamam mı? Teröre karşı her zaman teyakkuzda olmaktır o,
düşmanlık için değil.
AHMET
YILDIRIM (Devamla) – Kendisi diyor ki: “Dolmabahçe’den dört ay önce savaş
hazırlığı yapın diye ben talimat verdim.” diyor.
OSMAN
AŞKIN BAK (Rize) – Devletin her zaman güvenlik politikası var ya, hazır olacak
her şeye. Allah Allah!
AHMET
YILDIRIM (Devamla) – Neyi anlatıyorsunuz siz? Siz daha seçimden,
Dolmabahçe’den, çözüm süreci bitmeden çok önce kirli bir savaşa karar vermişsiniz;
onun için barışla değil ancak savaşla kendinizi var edebilirsiniz. (HDP
sıralarından alkışlar)
SALİH
CORA (Trabzon) – 22 Temmuzda ne oldu, polisleri kim katletti?
BAŞKAN
– Teşekkürler Sayın Yıldırım.
VI.- AÇIKLAMALAR (Devam)
21.- İstanbul Milletvekili Mehmet Muş’un,
Muş Milletvekili Ahmet Yıldırım’ın sataşma nedeniyle yaptığı konuşmasındaki
bazı ifadelerine ilişkin açıklaması
MEHMET
MUŞ (İstanbul) – Sayın Başkan, ben söz almayacağım tekrar. Sayın Davutoğlu
partimizin Genel Başkanlığını yapmış, Başbakanlığımızı yapmış çok değerli bir
siyaset ve devlet adamıdır. Kendisi uçakta -ben o açıklamayı görmedim-
değerlendirme yapmış olabilir.
AHMET
YILDIRIM (Muş) – Girin, İnternet’ten bakın.
MEHMET
MUŞ (İstanbul) – Ülkenin kendisine pek çok bilgi geliyordur, istihbari
kaynaklardan bilgi geliyordur, emniyet kaynaklarından bilgi geliyordur…
OSMAN
AŞKIN BAK (Rize) – IŞİD tehlikesi var.
MEHMET MUŞ (İstanbul) – …şikâyetler geliyordur;
bunların hepsini değerlendirmek durumundadır bir Başbakan ve burada her zaman
vatandaşın can ve mal güvenliği için teyakkuzda olmak gerekir. O açıdan
devletin, herhangi bir taarruza, saldırıya veya vatandaşın can ve mal
güvenliğine kastedecek bir saldırıya karşı teyakkuzda ve hazırlıklı olması
kadar doğal bir şey olamaz. (AK PARTİ sıralarından alkışlar) 
BAŞKAN – Teşekkürler Sayın Muş.
Sayın
Altay, buyurun.
22.- İstanbul Milletvekili Engin Altay’ın,
İzmir Milletvekili Mahmut Atilla Kaya’nın HDP grup önerisi üzerinde yaptığı
konuşmasındaki bazı ifadelerine ilişkin açıklaması
ENGİN
ALTAY (İstanbul) – Sayın Başkan, esasen bir üzüntümü de dile getirmek için söz
aldım.
Değerli
milletvekilleri, Parlamentonun müzakerelerinde ateşli tartışmalar bir
ritüeldir, olsun, hiçbir itirazım yok ama çoğunluk partisinde bugün bir taktik
ve strateji değişikliği gözlemledim. Yani, gerek HDP grup önerisinde konuşan
sayın milletvekilimiz -kendisini çok da severim- âdeta Mecliste, Genel Kurulda
gerilimi körükleyecek tarzda bir konuşma yaptı. Ve Meclisin tam yarım saati bu
tartışmalarla geçti; geçsin, bunda bir beis yok ama 13-14 yavrumuzun cesedi
orta yerdeyken Parlamentoda bu tarz tartışmaları doğru bulmuyorum. Lakin, şunu
da merak ediyorum: HDP grup önerisinde konuşan milletvekilimiz yanlış
anlamadıysam “İfade vermeye Devlet Bahçeli gitti, Kemal Kılıçdaroğlu gitti, siz
de gideydiniz.” öyle mi dedi, ben mi yanlış anladım? Yani “HDP’li
milletvekilleri ifade vermeye gitselerdi tutuklanmayacaklardı.” gibi bir algı
çıkardım ki bunu nasıl düzelteceğiz, mümkün değil.
MEHMET
MUŞ (İstanbul) – Sayın Altay, o sizin yorumunuz.
ENGİN
ALTAY (İstanbul) – Hayır, yani, ifadeye gitmedikleri için tutuklandılarsa o
daha garip bir durum. Öyle değil; gitseler de tutuklanacaklardı, gitmeseler de.
Bu yanlış anlamayı da düzeltmekte fayda gördüm. Ancak tekrar Genel Kurulu,
bütün Türkiye’nin kan ağladığı böyle bir günde daha makul bir ortamda
tartışmaya davet etmeyi de ana muhalefet sorumluluğunda bir görev olarak
sayıyorum.
Teşekkür
ederim. (CHP sıralarından alkışlar) 
BAŞKAN
– Teşekkürler Sayın Altay.
MAHMUT
ATİLLA KAYA (İzmir) – Sayın Başkan...
BAŞKAN
– Sayın Kaya, buyurun.
MAHMUT
ATİLLA KAYA (İzmir) – Sayın Başkan, benim açıklamalarım çok net şekilde
ortadadır. Yargı bağımsızdır, yargının çizdiği yolda süreç çok net bir şekilde
yürütmektedir. (HDP sıralarından gülüşmeler)
BAŞKAN
– Peki.
AHMET
YILDIRIM (Muş) – Çok bağımsız, çok(!)
OSMAN
AŞKIN BAK (Rize) – Bağımsız Türk yargısına güveniyoruz.
BAŞKAN – HDP Grubu adına Sayın Kerestecioğlu, buyurun.
23.- İstanbul Milletvekili Filiz
Kerestecioğlu Demir’in, bugün ihtiyaç olan yegâne şeyin bu ülkede birlikte
barışı kurmak olduğuna ilişkin açıklaması
FİLİZ
KERESTECİOĞLU DEMİR (İstanbul) - Sayın Başkan, biz de 13 çocuk yanmışken bu
ülkede başka bir gerilimi konuşmayı tabii ki istemeyiz ama söz konusu olan,
aynı zamanda içeride olan 10 milletvekilimizdir. Zaten şunu ifade etmek isterim
ki: Bugün o çocukların yanmış olmasının nedeni de, aslında, bu ülkedeki
iktidarın çocuk hakkındaki politikalarıdır; bunu başta da ifade ettik ve zaten
ilk konuşmamızı bununla ilgili olarak yapmıştık. 
Şimdi,
yargıdan kimsenin korkusu yoktu. Hiçbir vekilimiz ortada olmayan ve mücadelesi
bilinmeyen insanlar değildi, hepsi ortadaydı ve bizler dedik ki: ”Aslında,
herkes için dokunulmazlık kalksın.” Ama, dokunulmazlığın neden kaldırıldığını
gayet iyi biliyoruz. Bizi geçtik, bu ülkede, şu anda, gerçekten, aslında
AKP’nin hukuk bürolarına dönüşmüş durumda olan yargıya hiç kimsenin güveni yok;
bugün ne avukatların güveni var, belki, hatta kendi kaldıkları köşelerde ne
yargıçların, savcıların güveni var. 
HDP
bu ülkenin demokrasi umuduydu, barış umuduydu, 7 Haziranda insanlar bunun için
oy verdiler. 
ALİM
TUNÇ (Uşak) – O umudu katlettiniz. 
FİLİZ
KERESTECİOĞLU DEMİR (İstanbul) – Gerçekten, aslında, bu ülkede kadınlar özgür
olsaydı, çocuklar korunabilseydi, istismara uğramasaydı, o Kürt illeri Şırnak
başta olmak üzere -şu anda 81’inci il yok- yakılıp yıkılmasaydı bu ülkede bu
baskıcı rejim olmazdı. Bizim bütün itirazımız bunadır ve aslında, o eleştirilen
çözüm sürecine geri dönülmesinin bu topluma aldırdığı nefes, bir kez daha,
nasıl toplum tarafından hissediliyorsa, nasıl asker aileleri tarafından
hissediliyorsa, nasıl ölen her gerillanın ailesi tarafından hissediliyorsa
herkes için, bütün siviller için hissediliyorsa iktidar tarafından da
hissedilmesidir. Ülkeye kazanç getirecek olan budur; ekonomi de böyle
batmaktadır, çocuklarımız da bu yüzden istismara uğramaktadır; herkes bundan
dolayı muzdariptir. Bugün ihtiyacımız olan yegâne şey birlikte bu ülkede barışı
kurmaktır. 
Teşekkür
ederim. 
ALİM
TUNÇ (Uşak) – Geçti Bor’un pazarı, sür eşeğini Niğde’ye.
BAŞKAN
– Teşekkür ederiz Sayın Kerestecioğlu.
IX.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, 30/11/2015 tarihinde Grup
Başkan Vekili Diyarbakır Milletvekili Çağlar Demirel tarafından, 15 Temmuz
darbe girişiminden hemen sonra ilan edilen OHAL kapsamında, demokratik siyaset
kurumlarını devre dışı bırakmaya yönelik başlatılan yoğun baskı, engelleme,
gözaltı ve tutuklamaların araştırılması amacıyla verilmiş olan Meclis
araştırması önergesinin, Genel Kurulun bilgisine sunulmak üzere bekleyen diğer
önergelerin önüne alınarak 30 Kasım 2016 Çarşamba günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi (Devam)
BAŞKAN
– Sayın milletvekilleri, grup önerisinin lehinde olmak üzere ikinci konuşmacı
İstanbul Milletvekili Sayın Mehmet Bekaroğlu. 
Buyurun.
(CHP sıralarından alkışlar)
MEHMET
BEKAROĞLU (İstanbul) – Sayın Başkan, değerli milletvekilleri; hepinizi saygıyla
selamlıyorum. Konuşmama Adana’da yanarak can veren 11 çocuğu ve 1 görevliyi
rahmetle anarak başlıyorum. Elbette bu konuyla ilgili söylenecek çok söz var
ama cenazeler duruyor; bugün bu konuyu konuşmayalım. 
Değerli
arkadaşlarım, 15 Temmuzda Türkiye bir darbe girişimiyle karşı karşıya kaldı.
Biz bu Mecliste, burada bunu canlı kanlı bir şekilde yaşadık, biliyoruz.
Darbeyi kimler yaptı, nasıl oldu bunu araştırmak için de araştırma komisyonu
kuruldu, mahkemeler var devam ediyor. Ama ne oldu az çok biliyoruz. Hükûmet
çıktı dedi ki: “Ben bu örgütle mücadele etmek için olağanüstü hâl ilan
edeceğim.” Biz Cumhuriyet Halk Partisi Grubu olarak, olağanüstü hâl ilan etmeye
gerek yok -darbeye bütün parti grupları karşı çıkmıştır, ortak deklarasyon
yayımlamışlar, birlikte hareket etmişlerdir- bu örgütle mücadele etmek için ne
gerekiyorsa Türkiye Büyük Millet Meclisi yapacak, OHAL’e gerek yok dedik ama bu
Meclisin iradesi, iktidar partisi çoğunluğu olağanüstü hâl ilan etti. 
Anayasa’mız
ortadadır değerli arkadaşlarım, olağanüstü hâl ilan edildiğinde Hükûmetin ne
gibi yetkileri var, olağanüstü hâlle ilgili kanun hükmündeki kararnameler hangi
konularla ilgili olabilir bunlar açık ama maalesef, Hükûmet fırsatçılık yaptı.
Olağanüstü hâl bahanesiyle ya da olağanüstü hâl çerçevesinde, gerçekten, çok
sayıda kuruyu yaşla beraber yaktınız. “Mağdur yok.” dedi Sayın Cumhurbaşkanı.
Öyle değil arkadaşlar, mağdurlar var, sizin kapılarınıza da her gün mağdurlar
geliyor; bu, açık, net. 
Bununla
sınırlı kalmadınız yani FETÖ ve ona bağlantılı kişilerle ilgili sınırlı
kalmadınız, genişlettiniz; çok sayıda aydın, yazar, gazeteciyi tutukladınız ya
da savcılar tutukladı, öyle diyelim, bağımsız mahkemeler var. Herkes gülüyor,
“Bağımsız mahkeme var.” deyince bu ülkede, bu Mecliste herkes gülüyor değerli
arkadaşlarım, iktidar partisi milletvekilleri de gülüyor. Ne acı, değil mi
arkadaşlar? 
Bakın,
bunların hepsi tutuklandı. Bu ülkede çok az sayıda sahibi iş adamı olmayan,
devlet ihalesi almayan gazete var. O gazetelerin bir tanesinin bütün
yazarlarını, yöneticilerini tutukladınız ya da bağımsız mahkemeler tutukladı
değerli arkadaşlarım. 
Siyasetçileri
tutukladınız.
Şimdi,
biraz önce yapmış olduğunuz tartışmalara asla girmeyeceğim, o tartışmalar, o
görüntü Türkiye Büyük Millet Meclisine, siz milletvekillerinin saygınlığına
gölge düşürüyor değerli arkadaşlarım. Sanki iktidar partisi bunu bir taktik
olarak seçmiş ve başkanlık referandumuna kadar böyle gidecek gibi görülüyor ama
bunun sonu yok değerli arkadaşlarım, yanlış, bu kabul edilebilir bir şey değil.

Şimdi,
herkes suç işler, suç işleyen herkes de ayrım olmadan yargılanır. Türkiye Büyük
Millet Meclisi üyelerinin nasıl yargılanacağı bellidir. Ben “evet” oyu
vermedim, açık söylüyorum burada ama Türkiye Büyük Millet Meclisi
dokunulmazlıkları kaldırdı. Dolayısıyla o dosyalardan sınırlı olarak milletvekilleri
yargılanacaklar; bu açık, net. Bir grup milletvekili ifade vermeye gitmedi, bir
grup milletvekili de gitti ama biraz evvel grup başkan vekilimiz ifade etti,
ifade vermeye gitmemek tutuklama gerekçesi olamaz değerli arkadaşlarım; bu,
intikam almak olur. Devlet, intikam almaz. 
Bakın,
aynı intikamı almayı tutuklu gazeteciler, yazarlar için de yapıyorsunuz. Dün
bir tane iş adamı cezaevinde kalp krizi geçirerek öldü; FETÖ’cüydü, şöyleydi,
bilmiyorum, tanımıyorum kendisini, ismini filan da bilmiyorum ama ben bazı
gazetecileri ziyaret ettim, hasta bunlar, isimlerini verebilirim: Biri Ali
Bulaç, biri Aslı Erdoğan, biri Şahin Alpay, ciddi bir şekilde hasta. Şimdi,
bunları yargılamayın demiyoruz ki, milletvekillerini yargılamayın demiyoruz ki
milletvekillerinin suçları sabit olana kadar bu milletin kendilerine vermiş
olduğu yasama, denetleme görevlerini yapacaklar. Anayasa Mahkemesinin de kararı
vardır, demokrasinin gereği, hukukun gereği de budur. Bunu söylüyoruz değerli
arkadaşlarım. 
Bakın,
“Terörle mücadele ediyoruz.” diyeceksiniz. Elbette bu ülkenin güvenlik sorunu
var, elbette terör örgütleri var, terör örgütü var, silahlı mücadele ediyorlar
ve güvenlik güçleri bunlarla mücadele edecek. Ama bu mücadele hukukun içinde
olacak. Bakın bunu söylediğimizden dolayı hemen bir şekilde terör parantezine
alabiliyorsunuz; yanlış, değerli arkadaşlarım. Sizin elinizde Türkiye,
olağanüstü hâli bıraktık olağanüstü hâl devletine doğru evriliyor. Her şeyi ama
her şeyi güvenlikleştirdiniz değerli arkadaşlarım; her konuyu güvenlik
parantezine aldınız, her konuyu. Efendim, Kürt meselesi, Avrupa Birliği, dolar
meselesi, havaalanı meselesi -ne aklınıza gelirse- demokrasi, insan hakları,
her şeyi güvenlik parantezine aldınız. Öyle bir noktaya getirdiniz ki iktidarı
milletin yegâne temsilcisi, bir millet fetişizmi, bir millî irade fetişizmi
çıkardınız. Milletin yüzde 49 oyunu aldınız, elbette milletin temsilcilerisiniz
ama öbür taraftan yüzde 51 de milletin temsilcisi. Ama yaptığınız bu yeni
güvenlik konseptine göre herkesi ama herkesi neredeyse iç düşman ilan ettiniz
ve iç düşman muamelesi yapıyorsunuz. Bu yanlıştır değerli arkadaşlarım. Bunun
sonu yoktur. 
Bakın, bu ülkenin ana muhalefet partisinin genel
başkanı için iktidar partisinin genel sekreterinin “Sayın Kılıçdaroğlu, bu ülkenin
bir ulusal güvenlik sorunu olmaya başladı, oldu.” demesi kadar talihsiz bir
başka cümle kurulmamıştır değerli arkadaşlar. Muhalefet olmadan nasıl bir
demokrasi yapacaksınız? Eğer muhalefet istemiyorsanız, ana muhalefet partisi
genel başkanını da ulusal güvenlik problemi görüp onu da cezaevine
gönderecekseniz, herkesi susturacaksanız ne yapacaksınız bu ülkede? Nasıl bir
demokrasi kurmayı düşünüyorsunuz değerli arkadaşlarım? Bu yapacağınız şeyin
ismi gerçekten demokrasi olabilir mi? Bakın, bu ülkenin yurttaşları herhangi
bir suç işleyebilirler, terör suçu da olabilir. Bu insanlara hukuku
uygulayacaksınız. Düşman hukuku uygulanmaz değerli arkadaşlar, intikam alınmaz,
böyle bir şey yok; bu, son derece yanlıştır. Adalet ve Kalkınma Partisi, ben
öyle görüyorum ki kendi topuğuna kurşun sıkıyor. Bakın, siz Şeyh Edebali
geleneğinden geliyorsunuz. Osman Bey’e Şeyh Edebali’nin söylediklerini
hatırlayın. Muhalefet çok sert eleştiri de yapabilir, siz sakin olacaksınız
değerli arkadaşlarım. 
Biraz evvel şu Meclis kürsüsünde, şurada yaşananlar,
vatandaşlarımız tarafından, televizyonda bizi izleyen vatandaşlar tarafından
nasıl karşılandı? 
Biz neyi kurtardık 15 Temmuzda değerli arkadaşlarım?
Demokrasiyi kurtarmadık mı? Peki, demokrasinin en önemli kurumu, millet
iradesinin tecelligâhı bu yüce Meclis değil mi değerli arkadaşlarım? Peki, bu
yüce Meclisin yüce Meclisin üyeleri tarafından bu kadar değersizleştirilmesini
normal mi görüyorsunuz değerli arkadaşlarım? 
Bakın, herkesin aklını başına alması gerekiyor. Hepimiz
bu kayıktayız, hepimiz bu gemideyiz. Bu gemi batarsa hepimiz batarız. Ha,
Adalet ve Kalkınma Partisi tarafından bu tartışma, bu gerilim, bu kutuplaşma
politikası bir strateji olarak görülüyorsa bu strateji de yanlıştır değerli
arkadaşlarım. 
Bakın, şimdi bir şey söyleyeceğim ama hiç kızmayın.
Şimdi, genel başkanımıza genel sekteriniz “ulusal güvenlik sorunu” dedi ya, bu
ülkenin en temel ulusal güvenlik sorunu sizin bu politikanızdır. Yani
kutuplaşma politikasıyla bir yere gitmek, bu gerginlik politikasıyla milleti
ikiye bölerek, milliyetçilikleri kışkırtarak, duyguları kışkırtarak buradan bir
başkanlık çıkarma stratejisi bu ülkenin en büyük ulusal güvenlik sorunudur
değerli arkadaşlar. (CHP sıralarından alkışlar) Bakın, isimler üzerinde
konuşmuyoruz ama bir kişinin Cumhurbaşkanlığı, bir kişinin başkanlığı üzerinden
yürüyen bu tartışmalar bu ülkeyi ciddi bir şekilde ulusal güvenlik sorunun
içine itiyor içeride ve dışarıda değerli arkadaşlarım. 
Peki, size bir şey soruyorum: “Son kişi kalana kadar,
son terörist kalana kadar mücadele edeceğiz.” diyorsunuz terörle, evet, bir
egemen ülkede hiçbir şekilde silah güvenlik güçlerinden başkasında olamaz,
varsa, güvenlik güçleri onun elinden silahı alır. Ama size bir şey soruyorum:
Netice itibarıyla, bu sorun yani “Kürt meselesi” diye bir mesele var. Bu
meseleyi bütün güvenlikçi politikalarla, son teröristi öldürerek
çözebileceğinize inanıyor musunuz? Akıl, mantık ve dünyada yaşanan tecrübeler
bu konuda size ne söylüyor? Bu bir hamasettir değerli arkadaşlar.
Sizin
terörle mücadele çerçevesinde yaptığınız, bir hamasettir ve bu hamaset bu ülke
için en büyük ulusal güvenlik problemidir değerli arkadaşlarım. Buradan çıkış
yok. Herkes aklını başına toplamalı, Türkiye Büyük Millet Meclisi
değersizleştirilmemeli. Bütün bu meseleleri burada konuşarak, tartışarak
çözmemiz gerekiyor çünkü bu ülke bizimdir, Türk’üyle, Kürt’üyle hepimizin. 
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Bekaroğlu. 
Grup
önerisinin aleyhinde ikinci ve son konuşmacı Bursa Milletvekili Sayın Hakan
Çavuşoğlu. 
Buyurun.
(AK PARTİ sıralarından alkışlar)
HAKAN
ÇAVUŞOĞLU (Bursa) – Sayın Başkan, değerli milletvekilleri; ben de sözlerimin
başında, dün akşam Adana’da meydana gelen elim hadise nedeniyle hayatını
kaybeden çocuklarımıza Allah’tan rahmet, onların kederli ailelerine de
başsağlığı niyaz ediyorum. Mevla’mdan dileğim odur ki, bir daha bu tür acıları
bize yaşatmasın. 
Sayın
milletvekilleri, HDP grup önerisi aleyhinde söz aldım. Bu vesileyle, yüce
heyetinizi saygıyla selamlıyorum. 
HDP
grup önerisinin gerekçesine baktığımızda, bu ülkede hiçbir şey
yaşanmamışçasına, yapılmakta olan yargısal faaliyetlerin tamamen keyfî ve
tutuklanan milletvekillerinin, sütten çıkmış ak kaşık misali, tamamen mesnetsiz
bir şekilde suçlandıklarına ve haksız yere tutuklandıklarına ilişkin
ifadelerini görüyoruz. Bu ifadeler gerçekten insanı hayrete düşürüyor. Aslında,
öncesinde ve son olarak hendek ve çukur siyaseti marifetiyle bu ülkede nelerin
yaşandığı, kimlerin hangi faaliyetler içerisinde yer aldığı, milletimizin sinir
uçlarına dokunan söz ve eylemlerin kimler tarafından sarf edildiği herkes
tarafından malumdur. 
Öncelikle
şunu belirtmek isterim ki: Türkiye Cumhuriyeti devleti çok badireler görmüş,
çok hainliklerle karşılaşmış, ancak bu kadar “kör gözüm parmağına” misali
hoyratça tutumları ilk defa yaşamıştır. 
Sayın milletvekilleri, özellikle 7 Haziran
seçimlerinden sonra bölge insanının HDP’ye olan desteğini, bu parti, siyaset
alanında temsil etmek yerine, ne yazık ki bölücü terör örgütünün kirli
emellerine vasıta kıldığı tespitini yapmamız gerekiyor. Hatırlayınız, bu
süreçte terör örgütünün devrimci halk kurtuluşu savaşı başlattığına ilişkin
sözleri ve akabinde şehirleri işgal girişimlerine -tırnak içinde söylüyorum-
HDP Eş Başkanı Selahattin Demirtaş’ın “Cizre, Sur, Nusaybin, Silopi kahramanca
direniyor, bu halk boyun eğmiyor. Yarın Kürt halkının tarihi yazıldığında
bugünler çok özel olarak tarihe not düşülecektir. Cizre, Sur, Silvan, Nusaybin,
Gever, Kerboran, Derik, Silopi, Şırnak gerçekten tarih yazıyorlar.” şeklindeki
terör örgütüne payanda olacak ifadelerle destek verdiğini biz bugün dahi çok
net bir şekilde hatırlıyoruz. 
Yine, diğer Eş Başkan Figen Yüksekdağ’ın hendek ve
çukur siyasetinin kendilerine oy kazandırdığı manasına gelecek konuşmalarını bu
gözler gördü ve bu kulaklar hep duydu değerli milletvekilleri.
Yine, bu süreçte bazı milletvekillerinin ağzından “PKK
sizi tükürüğüyle boğar.”, “O keleşi size çevirmesini biliriz.” sözlerini
unutmak da mümkün değil, hatta bir teröristi arabasında taşıyan, onun silahını
milletvekilliği etiketiyle koruma altına alan milletvekillerinin varlığına
şahit oldu bu ülke, bu millet değerli kardeşlerim. 
BURCU ÇELİK ÖZKAN (Muş) – Savcılık bile inkâr etti ya.
Ayıp, ayıp!
HAKAN ÇAVUŞOĞLU (Devamla) – Sayın milletvekilleri, işte
bu ve buna benzer birçok söz, eylem ve faaliyet hep bu ülkede yaşandı. Burası
bir devlet, hem de güçlü bir devlet, gelenekleri olan bir devlet. Bu devletin
kanunları var, kuralları var. Yapılanlar suç teşkil ediyorsa, burada artık failin
etiketine bakılmaz, hukuk ve kanun önünde herkes eşittir. Eğer bir kimse suç
işliyorsa yargı önünde bunun hesabını vereceğini de bilmelidir. Bugün tamamen
yargısal faaliyet kapsamında yapılan hukuki işlemleri görmezden gelip
kendilerini layüsel addederek gerçekleştirilen tutuklamaları siyasi muhalefeti
bir sindirme hareketiymiş gibi göstermeye çalışmak, olsa olsa bu iddiaları
ileri süren kimselerin kendilerini aldatmaya çalışmasından başka bir şey
değildir.
Öte
yandan, grup önerisine baktığımızda, bu soruşturmaların ve tutuklamaların 15
Temmuz darbe girişiminden sonra ortaya çıktığı şeklindeki gerekçelendirme
tamamen asılsızdır. Gerçi biz arka kapı diplomasisini biliyoruz, gene biz Beyaz
İnisiyatif Platformu’ndaki iş birliklerini de biliyoruz ama bu konu bugünün
konusu değil. Sayın milletvekilleri, dokunulmazlıklar konusunu biz burada aylar
önce tartıştık, enlemesine boylamasına tartıştık, her şeyi konuştuk ve
nihayetinde Türkiye Büyük Millet Meclisi dokunulmazlıkların kaldırılmasına
sadece AK PARTİ’nin oylarıyla değil, diğer siyasi partilere mensup sayın
milletvekillerinin vermiş olduğu oylarla birlikte karar verdi. Bu süreç sonunda
sadece HDP milletvekillerinin dokunulmazlıkları da kaldırılmadı, diğer siyasi
partilerden olan milletvekillerinin de dokunulmazlıkları kaldırıldı. Herkes
yargının çağrısına uyarak gidip ifadesini verdi ve bu kimselerin yargılanması
da devam ediyor. Ancak dokunulmazlıkların kaldırılmasına ilişkin olarak Türkiye
Büyük Millet Meclisi Başkanlığına dilekçe vermelerine rağmen kof kabadayılık
yaparak yargıya meydan okuyan bu siyasetçilerin bugün sızlanmalarına da anlam
vermek mümkün değildir.
Sayın
milletvekilleri, belki bir niyet okuma olacak ama bugün bu kimseler tarafından
yapılan bu sızlanmaların bir aldatılmışlık hissinden kaynaklandığını
düşünüyorum ben. Müttefikimiz olan ülkelerin gerek 15 Temmuz sonrasında gerekse
bu tutuklamaların akabinde tamamen terörden yana tavır almaları bu kimselere
verilen kredinin açık bir tezahürüdür. Onlar sandılar ki Avrupa Birliği ve
diğer bazı ülkeler Türkiye’ye ayar verecekler ve Türkiye boyun eğecek. Bir şeyi
unuttular: Bu milletin vatan aşkını unuttular ve Recep Tayyip Erdoğan’ı
unuttular. Ne demişti Sayın Cumhurbaşkanımız, Akif’in dizeleriyle? “Doğduğumdan
beridir, aşığım istiklale/ Bana hiç tasmalık etmiş değil altın lale/ Yumuşak
başlı isem, kim dedi uysal koyunum?/ Kesilir belki, fakat çekmeye gelmez
boynum.” (AK PARTİ sıralarından “Bravo!” sesleri, alkışlar)
Sayın
milletvekilleri, burada, tutuklanmalarla ilgili olarak bir hukuki değerlendirme
de yapacak değilim. Gördüğüm, yargı kendi mecrasındaki işlerini sürdürmektedir.
Şunu da hatırlatmak isterim ki: Bildiğim kadarıyla HDP milletvekillerinden
tutuklananların çok üzerinde dosyası olan milletvekili var, hatta ifadesi
alınanların bile tutuklananlardan fazla olduğunu biliyorum. Yargı bir kısmını
tutuklamış, bir kısmını ise tutuksuz yargılanmak üzere serbest bırakmış. Yani
yargı tutuklananlar bakımından mesnetsiz, hukuka aykırı karar vermiş oluyor,
tutuklanmayanlar bakımından hukuka uygun mu karar vermiş oluyor? Bu çelişkiyi
nasıl izah edeceğiz? 
Sözün
özü, yargı kendi çerçevesinde işini yapıyor ve Anayasa maddesi 138 gereğince
soruşturması ve yargılaması devam eden konularda Meclisin araştırma yapmasına
imkân yok.
Bu
duygu ve düşüncelerle araştırma önergesinin aleyhinde olduğumuzu ifade ediyor,
hepinizi saygıyla selamlıyorum değerli kardeşlerim. (AK PARTİ sıralarından
alkışlar)
BAŞKAN
– Teşekkür ederiz Sayın Çavuşoğlu.
GARO
PAYLAN (İstanbul) – Sayın Başkan…
BAŞKAN
- Sayın milletvekilleri, Halkların Demokratik Partisi grup önerisini
oylarınıza…
FİLİZ
KERESTECİOĞLU DEMİR (İstanbul) – Hayır efendim, söz istedim. 
BAŞKAN
– Söz mü istiyorsunuz?
FİLİZ
KERESTECİOĞLU DEMİR (İstanbul) – Evet. 
BAŞKAN
– Peki, Sayın Kerestecioğlu, buyurun.
FİLİZ
KERESTECİOĞLU DEMİR (İstanbul) – Yani, bütün konuşma boyunca partimize ve
özellikle de yargılanmakta olan, rehin alınmış vekillerimize sataşmada bulundu
sayın hatip. O nedenle söz istiyoruz. Ahmet Yıldırım konuşacak.
BAŞKAN
– Peki, buyurun Sayın Yıldırım. (HDP sıralarından alkışlar)
X.- SATAŞMALARA İLİŞKİN KONUŞMALAR (Devam)
7.- Muş Milletvekili Ahmet Yıldırım’ın,
Bursa Milletvekili Hakan Çavuşoğlu’nun HDP grup önerisi üzerinde yaptığı
konuşması sırasında Halkların Demokratik Partisine sataşması nedeniyle
konuşması
AHMET
YILDIRIM (Muş) – Teşekkür ederim Sayın Başkan.
Herkes
kendi demokrasi kalibresi kadar siyaset yapar. Evet, ölüm, kan, gözyaşı
üzerine, yüz yıllık bir toplumsal yaranın daha fazla kangrenleşmesi üzerine bir
siyaset kurgulamış olabilirsiniz. Gençlerin ölümünü, kanı kutsamış
olabilirsiniz. Biz bütün bunlara rağmen dünya deneyimlerinin, insanlık
tarihinin bu gibi toplumsal meselelerin çözümüyle ilgili binlerce örnek
sunduğunu biliyoruz. Artık şunu anladık: Bu iktidar ancak zulüm, kan ve şiddet
politikaları üzerine var olabilir. Onun dışında var olabilme şansı olmadığı
için sürekli zulüm düzeyini yükseltiyor. Herkesin hesap verilebilirliğinden söz
ediyorsunuz. Ya, bir lütfedip de o 4 bakanı da gönderseydiniz. Lütfedip de o
ayakkabı kutularını dolarlarla dolduranları da gönderseydiniz. 
İBRAHİM
AYDEMİR (Erzurum) - Ayakkabı kutularının ne olduğu 15 Temmuzda ortaya çıktı. 
AHMET YILDIRIM (Devamla) - Lütfedip de o telefon
“tape”lerinde 30 milyon eurocukları sayanları da gönderseydiniz. Biz de
anlasaydık ki, bu ülkede yargının bakımsız değil, bağımsız olduğunu
söyleseydik. Yargı bağımsız falan değil, bakımsızdır.
Bir
diğer husus, şunu ısrarla söyleyeceğiz: Tekleştirdiğiniz medyada algı
operasyonlarıyla yalan, yalan, yalan söyleyip -açık söyleyeyim- anlaşılan o ki
“40 defa yalan söyle, sonra gerçeğe dönüşür.” diyen Goebbels’in
rahleitedrisinden geçmişsiniz siz. Ya değilse…
HASAN
BASRİ KURT (Samsun) – Onu okuyan sizsiniz. Onu siz bilirsiniz, onu en iyi siz
bilirsiniz. İnkâr politikalarıyla, yapılan her şeyi inkâr ediyorsunuz, her
şeyi.
AHMET
YILDIRIM (Devamla) – Bakın, çok iddialı söylüyorum, hatip geldi burada söyledi,
çok iddialı söylüyorum, özür dilemeyeceğim, söz veriyorum milletvekilliğinden
istifa edeceğim: Eğer bir milletvekilimizle ilgili herhangi bir örgüt üyesini
taşıdığına, silah taşıdığına dair bir savcılık dosyası gösterin, söz veriyorum
milletvekilliğinden istifa edeceğim. 
HAKAN
ÇAVUŞOĞLU (Bursa) – O siz misiniz? Siz misiniz o? O siz misiniz?
AHMET
YILDIRIM (Devamla) – Savcı bile bu söylediğinizi yalanladı. Onun için
söylüyorum: Goebbels’ten öğrenmişsiniz, çakma öğrenmişsiniz, yalan
söylüyorsunuz. (HDP sıralarından alkışlar)
BAŞKAN
– Teşekkürler Sayın Yıldırım. 
ENGİN
ALTAY (İstanbul) – Yoklama istiyoruz. 
MEHMET
MUŞ (İstanbul) – Sayın Başkan, yoklamadan önce…
BAŞKAN
– Buyurun Sayın Muş. 
ENGİN
ALTAY (İstanbul) – Zaman kazanmak için söz istiyor, yoklamadan sonra verin söz.
MEHMET
MUŞ (İstanbul) – Hayır, olur mu Sayın Başkan? Sayın Başkan, söz istiyoruz. 
BAŞKAN
– Buyurun. 
MEHMET
MUŞ (İstanbul) – Sayın Başkan, burada kürsüde hatipler tabii ki ifadelerini
kullanacaklar ama “Yalanın tedrisatından geçmişsiniz.” Yok efendim, “Yalan
söylüyorsunuz.” gibi ifadeleri reddediyoruz, hiçbir tanesini kabul etmiyoruz,
bunlara cevap verme gereği bile hissetmiyoruz. (AK PARTİ sıralarından alkışlar)

BAŞKAN
– Teşekkürler Sayın Muş.
Sayın
Kerestecioğlu da sistemde. Sayın Altay, siz ayakta bekliyorsunuz ama grup
sözcüsü… 
Buyurun.

FİLİZ
KERESTECİOĞLU DEMİR (İstanbul) – Ben sadece çok kısa, aynı şekilde bir düzeltme
için söylüyorum. Hatip konuşurken dedi ki: “HDP’den ifade verenler
tutuklananlardan fazla.” Böyle bir gerçeklik yok, yani 3 vekil sadece serbest
kaldı.
Bir
de, gerçekten, aslında “Yalan yok.” diyorlar ama fezlekede dahi Sayın Faysal
Sarıyıldız’ın “Arabada silah yok.” diyor. Fakat böyle siyaset yapılmaz. Yani
sürekli bir yalan söyle ve 40 kere bunu tekrar et ile bazı şeyler gerçek olmaz.
Bunu ifade etmek istedim. 
BAŞKAN
– Peki, teşekkürler Sayın Kerestecioğlu. 
IX.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, 30/11/2015 tarihinde Grup
Başkan Vekili Diyarbakır Milletvekili Çağlar Demirel tarafından, 15 Temmuz
darbe girişiminden hemen sonra ilan edilen OHAL kapsamında, demokratik siyaset
kurumlarını devre dışı bırakmaya yönelik başlatılan yoğun baskı, engelleme,
gözaltı ve tutuklamaların araştırılması amacıyla verilmiş olan Meclis
araştırması önergesinin, Genel Kurulun bilgisine sunulmak üzere bekleyen diğer
önergelerin önüne alınarak 30 Kasım 2016 Çarşamba günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi (Devam)
BAŞKAN
– Halkların Demokratik Partisi grup önerisini…
III.- YOKLAMA
(CHP
sıralarından bir grup milletvekili ayağa kalktı)
ENGİN
ALTAY (İstanbul) – Yoklama talebimiz vardı.
BAŞKAN – …oylarınıza sunmadan önce bir yoklama talebi
var, bunu gerçekleştireceğiz.
Sayın
Altay, Sayın Usluer, Sayın Baydar, Sayın Gürer, Sayın İrgil, Sayın Kayan, Sayın
Tanal, Sayın Tüm, Sayın Tuncer, Sayın Tüzün, Sayın Kayışoğlu, Sayın Aydın,
Sayın Özdemir, Sayın Kara, Sayın Tarhan, Sayın Köse, Sayın Akaydın, Sayın
Bozkurt, Sayın Ertem, Sayın Tekin.
Yirmi
milletvekili oldu.
Şimdi,
iki dakika süre veriyorum ve yoklama işlemini başlatıyorum.
(Elektronik
cihazla yoklama yapıldı) 
BAŞKAN
– Sayın milletvekilleri, toplantı yeter sayısı yoktur.
Birleşime
on dakika ara veriyorum.
Kapanma Saati: 16.58
ÜÇÜNCÜ OTURUM
Açılma Saati: 17.12
BAŞKAN: Başkan Vekili Pervin BULDAN
KÂTİP ÜYELER: Ali Haydar HAKVERDİ (Ankara), Sema KIRCI
(Balıkesir)
-----0-----
BAŞKAN
– Sayın milletvekilleri, Türkiye Büyük Millet Meclisinin 29’uncu Birleşiminin
Üçüncü Oturumunu açıyorum. 
Halkların
Demokratik Partisi Grubu önerisinin oylamasından önce istem üzerine yapılan
yoklamada toplantı yeter sayısı bulunamamıştı. 
ENGİN
ALTAY (İstanbul) – Sayın Başkan, yoklama talebimizi geri çekiyoruz. 
BAŞKAN
– Yoklama talebini mi? 
ENGİN
ALTAY (İstanbul) – Evet. 
BAŞKAN
– Şimdi, yoklama işlemini tekrarlayacağım.
III.- YOKLAMA
BAŞKAN
– Yoklama için üç dakika süre veriyorum ve süreyi başlatıyorum. 
(Elektronik
cihazla yoklama yapıldı) 
BAŞKAN
– Sayın milletvekilleri, toplantı yeter sayısı vardır. 
IX.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, 30/11/2015 tarihinde Grup
Başkan Vekili Diyarbakır Milletvekili Çağlar Demirel tarafından, 15 Temmuz
darbe girişiminden hemen sonra ilan edilen OHAL kapsamında, demokratik siyaset
kurumlarını devre dışı bırakmaya yönelik başlatılan yoğun baskı, engelleme,
gözaltı ve tutuklamaların araştırılması amacıyla verilmiş olan Meclis
araştırması önergesinin, Genel Kurulun bilgisine sunulmak üzere bekleyen diğer
önergelerin önüne alınarak 30 Kasım 2016 Çarşamba günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi (Devam)
BAŞKAN
– Halkların Demokratik Partisi grup önerisini oylarınıza sunuyorum: Kabul
edenler... Kabul etmeyenler... Öneri kabul edilmemiştir. 
Alınan
karar gereğince sözlü soru önergelerini görüşmüyor ve gündemin "Kanun
Tasarı ve Teklifleri ile Komisyonlardan Gelen Diğer İşler" kısmına
geçiyoruz.
1’inci
sırada yer alan, Millî Eğitim Bakanlığının Teşkilat ve Görevleri Hakkında Kanun
Hükmünde Kararname ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı, Tebligat Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı, Osmaniye
Milletvekili Ruhi Ersoy ve Milliyetçi Hareket Partisi Grup Başkanvekili Manisa
Milletvekili Erkan Akçay’ın 2547 Sayılı Yükseköğretim Kanununda Değişiklik
Yapılmasına Dair Kanun Teklifi, Erzurum Milletvekili Mustafa Ilıcalı’nın
Yükseköğretim Kanununda Değişiklik Yapılmasına Dair Kanun Teklifi, Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural’ın Yükseköğretim Kanununda Değişiklik
Yapılmasına Dair Kanun Teklifi ile Millî Eğitim, Kültür, Gençlik ve Spor
Komisyonu Raporu’nun görüşmelerine kaldığımız yerden devam edeceğiz.
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (x)
BAŞKAN
– Komisyon? Burada. 
Hükûmet?
Burada.
Geçen
birleşimde İç Tüzük’ün 91’inci maddesine göre temel kanun olarak görüşülen 405
sıra sayılı Kanun Tasarısı’nın ikinci bölümünde yer alan 50’nci maddesi kabul
edilmişti. 
Şimdi,
51’inci madde üzerinde aynı mahiyette olmak üzere üç önerge var, okutuyorum.
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı'nın 51’inci maddesinin tasarı metninden
çıkarılmasını arz ve teklif ederiz.
 Metin Lütfi Baydar Ceyhun
İrgil Mustafa Ali Balbay
 Aydın Bursa İzmir
 Haydar Akar Bülent
Yener Bektaşoğlu  Mustafa Tuncer
 Kocaeli Giresun Amasya
Aynı
mahiyetteki diğer önergenin imza sahipleri:
 Zühal Topcu Erkan
Haberal Ruhi Ersoy
 Ankara Ankara Osmaniye
 Deniz Depboylu Arzu
Erdem
 Aydın İstanbul
Aynı
mahiyetteki diğer önergenin imza sahipleri: 
 Çağlar Demirel Sibel
Yiğitalp Ziya Pir
 Diyarbakır Diyarbakır Diyarbakır
 Ayhan Bilgen İmam
Taşçıer  Altan Tan
 Kars Diyarbakır Diyarbakır
BAŞKAN
– Komisyon aynı mahiyetteki önergelere katılıyor mu?
MİLLİ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz.
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz.
BAŞKAN
– Aynı mahiyetteki önergeler üzerinde ilk konuşmacı Diyarbakır Milletvekili
Sayın Altan Tan. (HDP sıralarından alkışlar)
Buyurunuz
Sayın Tan, süreniz beş dakika.
ALTAN
TAN (Diyarbakır) – Sayın Başkan, sayın milletvekilleri; millî eğitim meselesi
bu milletin, bu memleketin en büyük meselesi. Tabii, hafızalarımıza yerleşen
bir kara mizah örneği var: Osmanlı Dönemi’nin bir millî eğitim bakanının “Bu
mektepler olmasaydı bu maarifi çok iyi idare ederdim.” sözü maalesef bugüne kadar
geçerli. 
Türkiye'de
birçok mevzuda mesafe kat edildi, birçok konu kendi içinde bir düzene sokuldu
ancak maalesef, millî eğitim meselesi nitelikli insan yetiştirme, donanımlı
insan yetiştirme meselesi bir türlü halledilemedi. Dünyada hangi devlet ve hangi
millet; Japonlardan Almanlara, ABD’lilerden İngilizlere ve Fransızlara kadar
eğer bir ilerleme kat etmişse önce eğitim sistemini bir şeklü şemaile sokmuş.
Bugün, sadece Avrupa’nın gelişmiş ülkelerinde ortaöğretimde okuyan öğrencilerin
üçte 2’si meslek liselerinde okuyor ama Türkiye’de, maalesef, genç bir
çocuğumuz 4+4+4’ten sonra bir dört sene daha okuyor, üst üste yıllarca okuyor,
üniversiteyi bitiriyor veya daha önce on iki sene ilk, orta ve lise eğitimini
bitiriyor ama hiçbir formasyon sahibi olmuyor, olamıyor. On dört yıllık AKP
Hükûmeti de birçok şeyle övünüyor; işte köprülerle, yollarla, Marmaray’la,
deniz altına yaptığı tünellerle ama maalesef eğitimde her sene yönetmelik
değişiyor, imtihan sistemi değişiyor, ders kitapları değişiyor, bir gelen bakan
yine aynı partinin bir önceki bakanının yaptığı her şeyi ters yüz ediyor,
tekrar yeni bir şey dayatıyor ve bu, maalesef, şu anda da bu şekilde devam
ediyor. 
Ben
yirmi yedi, yirmi sekiz senedir neredeyse profesyonel veliyim; yani ilk
çocuğumun ilkokula başladığı, anaokuluna başladığı günden bugüne kadar -hâlen
ortaöğretimde okuyan çocuklarım var- yirmi sekiz senelik veliyim, yirmi beş
senede emekli oluyor insan. Ben bu yirmi yedi, yirmi sekiz senede kaç sefer bu
müfredat ve eğitim sistemi değişti unuttum şu an, bilmiyorum. Yani deseniz ki
“Başla, bu yirmi sekiz sene ilk çocuğunu okula yolladığın günden bugüne kadar
bu hikâyeyi anlat.” ben şu an neyi, nasıl sıraya koyacağım, ne, ne zaman, nasıl
değişti karıştırmış durumdayım ve inan edin, bunu bir düzene koymadan, bu
ülkede doğru düzgün bilgi üretilmeden, bilgili ve nitelikli formasyon sahibi
insan yetiştirilmeden hiçbir şeyin düzene girmesi de mümkün değil. Bugün en
büyük sorunumuz, maalesef hâlâ eğitim ve adliye sistemi. Diğer bütün
sorunlarımız ondan sonra geliyor. 
Değerli
arkadaşlar, ikinci bir konu; bu son dönemlerde görevden almalar var. Sadece 20
binin üzerinde öğretmenin formasyonu iptal edildi yani bunlar bir özel okulda
da artık çalışamayacaklar, kendileri, 3 öğretmen yan yana gelip bir kreş de açamayacaklar.
İşte, sapla saman birbirine karıştırılıyor. “Karıştırılmasın.” dedik, önce
itiraz edildi sonra tekrar göreve iadeler başladı, bir yandan tekrar görevden
almalar var. Değerli arkadaşlar, bu konularda da mutlaka bir hakkaniyet
ölçüsünün, doğru düzgün bir incelemenin, araştırmanın, suç ve suçun
şahsiliğinin, sorumluluk derecesinin göz önüne alınması lazım. Yani bu son
yaşadığımız üç dört aydaki mantıkla, yapboz şeklinde gidersek inan edin allak
bullak hâline getireceğiz eğitim sistemimizi. Şu an birçok okulumuzda öğretmen
yok. Bir öğretmen -diyelim- gitmiş, bir ay sonra tekrar dönmüş; çocukların
düzeni, kafası, sistemi allak bullak olmuş ve bu altüst oluşun nereye kadar
gideceği de, değerli arkadaşlar, belli değil. Onun için, eğitim sistemini düzene
sokamayan bir iktidarın, bir devletin, bir partinin -ki bu partiler üzeri bir
millî meseledir- bir halkın, bir milletin, bir ulusun yüzyıllık, iki yüzyıllık
meselesidir; yola sokulmadığı müddetçe hiçbir şeyin düzelme imkânı yoktur. 
Hepinize
saygılar sunuyorum. (HDP sıralarından alkışlar) 
BAŞKAN
– Teşekkür ederiz Sayın Tan. 
Aynı
mahiyetteki önergeler üzerinde ikinci konuşmacı, İstanbul Milletvekili Sayın
Arzu Erdem. (MHP sıralarından alkışlar) 
Süreniz
beş dakika Sayın Erdem, buyurun. 
ARZU
ERDEM (İstanbul) – Değerli milletvekilleri, 405 sıra sayılı Millî Eğitim
Bakanlığının Teşkilat ve Görevleri Hakkında Kanun Hükmünde Kararname ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı’nın 51’inci maddesi üzerine Milliyetçi Hareket Partisi Grubu adına söz
almış bulunmaktayım. Gazi Meclisi saygılarımla selamlıyorum. 
Değerli
milletvekilleri, Adana’nın Aladağ ilçesinde bulunan kız öğrenci yurdunda çıkan
yangında 11’i kız öğrenci, 1 tane görevli olmak üzere toplam 12 kişi hayatını
kaybetmiştir. Sema, Gamze, Tuğba, Zeliha, Betül, Cennet, Sümeyye, Nurgül,
Sevim, İlknur, Bahtınur evlatlarımıza Allah’tan rahmet, kederli ailelerine
sabır diliyorum. Yaralı evlatlarımıza acil şifalar diliyorum.
Yüreğimizi
dağlayan bu olay hepimizin zihninde “Neler oluyor?” sorusunu mutlaka
canlandırmıştır. Eminim ki iş güvenliği açısından gerekli tedbirlerin tüm
eğitim kurumlarında, sadece yurtlarda değil, hassasiyetle uygulanması gerektiği
ve denetlenmesi gerektiği mutlaka sizin için de yapılması gereken en önemli
görevlerden bir tanesi. Bize emanet edilmiş olan küçücük bedenler
mukaddesatımızdır. Bu mukaddesata sahip çıkmak bizim vazifemizdir, bu
evlatlarımıza sahip çıkmak bizim görevimizdir. Benim yüreğim yandı, Rabb’im
hiçbir anne babayı evlat acısıyla sınamasın.
Eğitim,
bir toplumun millî, manevi değerlerini yetişmekte olan kuşaklara benimsetme
etkinliğidir ve günümüzde yeni amaçlar, boyutlar ve işlevler yüklenmektedir.
Bilimsel ve teknolojik alanda gerçekleşen hızlı gelişmeler ve gelişmelerin sonucu
olan bilgi patlaması toplumların sosyokültürel ve sosyoekonomik yapılarını daha
da hızlı geliştirmektedir. Söz konusu işlevleriyle eğitim, kültür aktarmanın
ötesinde toplumsal, ekonomik, kültürel, siyasal ve teknolojik gibi
değişimlerden hem etkilenen hem de bu değişmeyi etkileyen işlevsel bir
kurumdur. Bir ülke, bir toplum kalkınmak ve kendini geliştirmek istiyorsa, her
şeyden önce, milletine kaliteli ve sağlıklı bir eğitim vermek zorundadır. Aksi
takdirde o toplumun esir ve mahkûm olması kaçınılmaz bir sondur. 
Ulu
Önder Gazi Mustafa Kemal Atatürk “Eğitimdir ki bir milleti ya hür, bağımsız,
şanlı, yüksek bir topluluk hâlinde yaşatır ya da milleti esaret ve sefalete
terk eder.” diyerek eğitimin önemi yeterince vurgulanmıştır. Atatürk
cumhuriyeti kurduktan sonra bu cumhuriyeti yeni nesillere, kurmuş olduğu eğitim
sistemi sayesinde tanıtmış, işlemiş ve anlatmıştır. Eğer Atatürk’ün “Yeni
nesiller sizin eseriniz olacaktır.” dediği öğretmenler ve cumhuriyetle birlikte
kurulan eğitim sistemi olmasaydı, korkarım bugün cehaletin kör kuyusunda
yaşıyor olacaktık. Aziz Türk milletinin millî egemenliğini doğrudan milletin
kendisine vermiştir Atatürk; millî ve manevi duygulara hâkim, vatanını,
milletini, bayrağını seven bu şanlı, şerefli neslin devam etmesinin tek yolu
olarak güçlü bir eğitim sisteminin olmasını da vurgulamıştır. Bu yüzden
cumhuriyetin ilk adımı olarak millî olan bir eğitim sistemi millî eğitimi etkin
kılmıştır.
Değerli
milletvekilleri, eğitimli bir insan ile eğitimsiz bir insanın hayata bakışı,
olaylar hakkındaki yorumu ve düşünceleri yaşam standardı ve imkânlarıyla aynı
değildir. Kullanılan ve farkında olmadan birilerinin çıkarlarına hizmet eden
insanların hemen hepsi eğitimsiz kimselerdir aslında çünkü eğitimsiz insanı
kandırmak ve kullanmak çok basittir. Eğitimsiz insanlar hayatın var olan
gerçeklerine değil, çoğunlukla, kafasına değişmez hakikat diye empoze edilen
hurafelere inanmaktadırlar. Eğitimsiz insan, peşinden gideceği adamda önderlik
ve liderlik vasıflarının olmasına bakmaz. Onu, dinî duygularını kullanarak
istediğiniz yöne sürükleyebilirsiniz, istediğiniz amaç için kullanabilirsiniz.
Onun
için bu kürsüden tekrar vurgulamam gerekir ki: En önemlisi eğitim ama eğitim
müfredatının da içeriği. Millî Eğitim Bakanlığına bu manada büyük görev düşmektedir.
Eğer ülkemiz refah bir seviye içerisinde aydın bir geleceğe hep birlikte
gidecekse Millî Eğitim Bakanlığının üzerine düşen görevleri yerine getirmesi
gerekmektedir. Yasa yapmak yeterli değil, önemli olan, bu yasaların uygulamada
da karşılığını bulmasıdır.
Hepinizi
saygıyla selamlıyorum. (MHP sıralarından alkışlar) 
BAŞKAN
– Teşekkür ederiz Sayın Erdem.
Aynı
mahiyetteki önergeler üzerinde üçüncü konuşmacı Amasya Milletvekili Sayın
Mustafa Tuncer.
Sizin
de süreniz beş dakika.
Buyurun
Sayın Tuncer. (CHP sıralarından alkışlar) 
MUSTAFA
TUNCER (Amasya) – Sayın Başkan, saygıdeğer milletvekilleri; 405 sıra sayılı
Kanun Tasarısı’nın 51’inci maddesi üzerinde verdiğimiz önergeyle ilgili söz
almış bulunmaktayım. Yüce Meclisi saygıyla selamlıyorum. 
Cumhurbaşkanı
Recep Tayyip Erdoğan “Devlet terörü estiren zalim Esed’in hükümdarlığına son
vermek için oraya girdik, başka bir şey için değil.” açıklamasında bulundu. Bu
ifade, Parlamento iradesinin gasbıdır. Parlamento, Hükûmete IŞİD, PKK ve diğer
terör örgütleriyle mücadele ve sınır güvenliğimiz için yetki vermiştir. Bu
ifade, Anayasa’yı ihlaldir, Parlamentoyu yok saymaktır, başka bir ülkeye açık
bir savaş ilanıdır ki bu yetki, Türkiye Büyük Millet Meclisine aittir ve
devredilemez. Türk Silahlı Kuvvetleri, El Bab’a ilerlemektedir. Esad, 407
kilometre uzaklıktaki Şam’dadır. Bu ifadenin ayrıca bir inandırıcılığı yoktur,
halüsinasyon belirtisidir. 
Değerli
milletvekilleri, eğitim, bilimsel literatürde en geniş anlamıyla “kendini
gerçekleştirme” olarak tarif edilir. Eğitim, bireyi toplum yaşayışına ve
geleceğe hazırlayan temel araçtır. Bu yönüyle belki bir toplumun temel taşı
olarak değerlendirilebilir. Bu temel unsur, öteden beri ülkemizin kanayan bir
yarası durumundadır. Öyle ki eğitim sistemimizde sorun olmayan bir alana
rastlamak neredeyse imkânsızdır. Böylesine hayati bir işleve sahip olan eğitim
sorunlarının kaynağı, eğitimde izlenen politikalarda yatmaktadır. Eğitim
sistemi üzerindeki siyasi abluka, eğitim bütçesindeki sürekli azalma, devlet
okullarında nitelik düşüşünün en önemli sebeplerindendir. 
AKP,
iktidarı süresince eğitime sadece siyasi amaçla bakmış, eğitim-ekonomi
ilişkisini ise görmezden gelmiştir. Ekonomik kalkınma ile eğitimin gelişmesi
arasında girift bir ilişki vardır. Geri kalmış ülkelerin kalkınamamalarının
nedeni, eğitim yatırımlarına gereken önemi vermemiş olmalarıdır. 2002 yılından
bu yana bütçeden eğitim yatırımlarına ayrılan payın sürekli azalma eğilimi
gösteriyor olması, AKP’nin eğitime bakışını ortaya çıkarmaktadır. 
Sayın
milletvekilleri, geçmişte, malum cemaate terk edilen ve laikliğin canına okunan
eğitim alanı, bu gün siyasi iktidar eliyle yeniden biçimlendirilmektedir.
Eğitimin ticarileştirilmesi ve özelleştirilmesi, çeşitli adlar altında para
toplanması, özel eğitim kurumlarına her türlü imkân tanınırken devlet
okullarının ise kaderine terk edilmesi, eğitim politikalarının eğitim-piyasa
ilişkisine göre belirlenmesi ve halkın cebinden yaptığı eğitim harcamalarının
belirgin bir şekilde artması gibi farklı uygulamalar hız kesmeden devam etmektedir.
Bugün
eğitim kurumları cemaatlerin yönetiminden alındı mı sanıyorsunuz? FETÖ gitti,
başka cemaatler geldi. Ne yazık ki Adana’da yaşanan facia hepimizin ciğerini
yaktı. Bugün Hükûmet bu faciayı sadece kınayıp geçecek, gencecik çocuklarımız
öldükleriyle kalacak. Okul yapıp yurt yapmıyorsunuz, yurt yapıp güvenliği
sağlamıyorsunuz, yurtlarda can bekçiliğini yapamıyorsunuz. Gördüğünüz gibi,
eğitim, sadece binalar yapmak değil, bütünlüklü düşünülmesi gereken bir
unsurdur. 
Eğitimde,
yine, “yeni” diye yaptığınız her şey, bize sorun olarak dönmektedir. 4+4+4
eğitim modeliyle toplam öğrenci sayısı yüzde 4 artmıştır. Özel öğretim
kurumlarında devam eden öğrencilerde ise yüzde 119,1 oranında bir artış
gerçekleşmiştir. Özel okullardaki öğrenci sayısındaki bu artış, kamusal eğitim
anlayışından uzaklaşıldığını açıkça ortaya koymaktadır. Bu eğitim politikasıyla
maddi imkânlardan yoksun ailelerin çocuklarının nitelikli eğitim alma şansı
azalmıştır. Yine, zamanında yandaşa kazandırmak için yapılmış, maliyeti bile
net olarak açıklanamayan Fatih Projesi’yle bu projeye devam edileceğinin, daha
çok tablet, daha çok akıllı tahta yapılacağının müjdesini Ulaştırma Bakanı
vermiştir. Peki, bu, eğitimin müjdesi midir gerçekten? Okula gidip barınacak
yeri olmayan öğrenciler varken, okula gidemeyen kız çocukları varken, okula
gidemeyen, öğretmeni olmayan çocuklarımız varken ilerlemeden bahsetmek mümkün
müdür? 
Eğitim
demişken, Sayın Bakanımız da buradayken, Merzifon’da iktisadi ve idari bilimler
fakültesi açılması, Resmî Gazete’yle yayımlanmış ve kararı alınmış ancak bugüne
kadar bu fakülte hizmete açılmamış ve Merzifon cezalandırılmaya devam
edilmiştir diyorum.
Yüce
heyetinizi saygıyla selamlıyorum. (CHP sıralarından alkışlar) 
BAŞKAN
– Teşekkür ederiz Sayın Tuncer.
AHMET
YILDIRIM (Muş) – Karar yeter sayısı istiyoruz Sayın Başkan. 
BAŞKAN
- Aynı mahiyetteki önergeleri oylarınıza sunacağım ve karar yeter sayısı
arayacağım.
Kabul
edenler… Kabul etmeyenler… Karar yeter sayısı yoktur.
Birleşime
on dakika ara veriyorum. 
Kapanma Saati: 17.36
DÖRDÜNCÜ OTURUM
Açılma Saati: 17.49
BAŞKAN: Başkan Vekili Pervin BULDAN
KÂTİP ÜYELER: Ali Haydar HAKVERDİ (Ankara), Sema KIRCI
(Balıkesir)
-----0-----
BAŞKAN
– Sayın milletvekilleri, Türkiye Büyük Millet Meclisinin 29’uncu Birleşiminin
Dördüncü Oturumunu açıyorum.
405
sıra sayılı Kanun Tasarısı’nın 51’inci maddesi üzerinde verilen aynı
mahiyetteki önergelerin oylaması sırasında karar yeter sayısı bulunamamıştı. 
Şimdi,
önergeleri tekrar oylarınıza sunacağım ve karar yeter sayısı arayacağım.
Aynı
mahiyetteki önergeleri kabul edenler… Kabul etmeyenler… Karar yeter sayısı
vardır, önergeler kabul edilmemiştir.
405
sıra sayılı Kanun Tasarısı’nın görüşmelerine kaldığımız yerden devam ediyoruz.
Komisyon?
Burada.
Hükûmet?
Burada.
51’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
52’nci
madde üzerinde üç ayrı önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan 405 sıra sayılı Kanun Tasarısı'nın 52’nci maddesinde yer alan
"staj" ibarelerinin "Uygulamalı Öğrenim" ibaresiyle
değiştirilmesini arz ve teklif ederiz.
 Metin Lütfi Baydar Ceyhun
İrgil Bülent Yener Bektaşoğlu
 Aydın Bursa Giresun
 Mustafa Ali Balbay Haydar
Akar Kemal Zeybek
 İzmir Kocaeli Samsun
Türkiye Büyük Millet Meclisi Başkanlığına
Görüşülmekte
olan (1/721) esas numaralı Kanun Tasarısı’nın 52’nci maddesinin üçüncü
fıkrasının aşağıdaki şekilde değiştirilmesini arz ve teklif ederiz.
 Zühal Topcu Erkan
Haberal Ruhi Ersoy
 Ankara Ankara Osmaniye
 Deniz Depboylu Arzu
Erdem Mehmet Necmettin Ahrazoğlu
 Aydın İstanbul Hatay
 Fahrettin
Oğuz Tor
 Kahramanmaraş
"Aday
çırak, çıraklar, işletmelerde mesleki eğitim gören öğrenciler ile mesleki ve
teknik ortaöğretim okul ve kurumlarında okumakta iken staja, tamamlayıcı
eğitime veya alan eğitimine tabi tutulan öğrencilerin sigorta primleri asgari
ücretin yüzde yetmiş beşi üzerinden, Bakanlık ile mesleki ve teknik eğitim
yapan yükseköğretim kurumlarının bağlı olduğu üniversitelerin bütçesine konulan
ödenekten karşılanır."
Türkiye Büyük Millet Meclisi
Başkanlığına
Görüşülmekte
olan 405 sıra sayılı Kanun Tasarısı’nın 52’nci maddesinin tasarı metninden
çıkarılmasını arz ve teklif ederiz.
 Çağlar Demirel Sibel
Yiğitalp Ziya Pir
 Diyarbakır Diyarbakır Diyarbakır
 Ayhan Bilgen İmam
Taşçıer Behçet Yıldırım
 Kars Diyarbakır Adıyaman
BAŞKAN
– Komisyon önergeye katılıyor mu?
MİLLİ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkan.
BAŞKAN
– Hükûmet katılıyor mu?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Önerge üzerinde Adıyaman Milletvekili Sayın Behçet Yıldırım. (HDP
sıralarından alkışlar)
BEHÇET
YILDIRIM (Adıyaman) – Teşekkürler Başkanım.
Sayın
Başkan, değerli milletvekili arkadaşlarım; 405 sıra sayılı Yasa Tasarısı’nın
52’nci maddesi üzerine söz almış bulunmaktayım. Genel Kurulu saygıyla
selamlıyorum. 
657
sayılı Kanun’un disiplin hükümleri kendisine yetmediği için bugün bu yasa
düzenlemesiyle akademik personel hakkında ekstra hükümler koyma ihtiyacı hisseden
Hükûmet, kamu emekçilerine, 657 sayılı Yasa da yetmemiş, kanun hükmündeki
kararnamelerle bu kanunun dışında “Allah’ın lütfuyla” Allah’ın hoş görmeyeceği
tüm mağduriyetleri yaşatmıştır. 
Millî
Eğitim Bakanlığı sendikal eylem nedeniyle 11.300 öğretmeni açığa alırken,
sadece 6.007 öğretmeni görevine iade etmesi göreve iade edilmeyen eğitim
emekçilerine yönelik hukuksuz tutumun sürdüğünü göstermektedir. Adıyaman’da
KESK’e bağlı EĞİTİM-SEN üyesi 500’e yakın öğretmen açığa alınmış, öğretmenler
dâhil 57 kamu emekçisi ihraç edilmiştir. Açığa alınanlar, soruşturma tehdidi
altında üç ay boyunca süren işkenceden sonra görevlerine iade edilmişlerdir. Bu
açığa alınmalar üzerine üç ay boyunca bu insanlar ciddi anlamda hukuksuz bir
şekilde mağdur edilmiştir. Aynı şekilde, ihraç edilen emekçiler hakkında bu
hukuksuzluk devam etmektedir. Bu ihraç edilenleri göreve almadığınız müddetçe,
bu ihraç kararını kaldırmadığınız müddetçe bu haksızlığı, bu hukuksuzluğu, bu
mağduriyeti gidermiş olamayacaksınız. 
Şanlıurfa’da
-benim de üye olduğum- 100’ü aşkın SES üyesi arkadaş ihraç edildi. İhraç edilen
bir doktor arkadaşla görüştüm, bana şunu söyledi: Bir ara mahkemeye
çağırmışlar, diyorlar ki “Sen Rojava’dan gelen insanlara itinayla bakmışsın.”
Bir doktorun hastasına itinayla bakması ne zaman suç olmuştur arkadaşlar,
içinizde hekim arkadaşlar var? Evet, bu soru, benim doktor arkadaşıma, genel
cerrah arkadaşıma sorulmuştur: “Sen hastalarına itinayla bakmışsın.” Evet, ben
de hastalarıma, Rojava’dan gelen insanlara Suruç’ta, kapıda, çadır kentlerde
itinayla baktım; suçsa bu suçu ben de işledim arkadaşlar. 
Bir
ikincisi: Rojava olayıyla ilişkilendirilen Sayın Demirtaş’a işte “Milleti
sokağa döktü.” falan… Bir tek Sayın Demirtaş’ın bu söylemleri milleti sokağa
dökmemiştir, Rojava’dan gelen havar sesleri vardır, uluslararası çağrılar
vardır, “Rojava düştü, düşecek.” diyenler vardır, bütün bunlarla Kürtlerin ar
damarına basılmıştır, Kürtler sokağa dökülmüştür, Rojavalıların yardımına
koşmuştur, IŞİD belasını defetmiştir. 
Adıyaman’da da halk sokağa döküldü. Ben de o süreçte, o
sokaktaki insanlar bir şey yapmasın diye risk aldım. İşte, içinizde AK PARTİ
milletvekili var şu anda, o zaman AK PARTİ il başkanıydı. Adıyaman’da bir şey
olmasın, bak, insanlar yürüyor, 3 bin, 5 bin kişi sokaklarda yürüyor, bir şey
olmasın diye biz inisiyatif aldık. Bir kişinin burnu kanamadı. Burada şu anda
aranızda oturan vekil arkadaşa da teşekkür ederim. Biz süreci çok güzel
yönettik. 
Selahattin Başkan öyle dediyse kimsenin ölmesi
gerekmiyordu. Bu insanların ölümünden bu tedbirleri almayan devlet sorumludur.
52 tane arkadaş ölmüştür, bu 52’sinin çoğu da bizim partilidir. Bu kadar
insafsızlık olmaz. 
Yine, bu açığa alınmalarla ilgili, ihraçlarla beraber,
toplumda hukuka güven ve adalet duygusu kaybolmuştur. Hedef alınan, emekçilerin
sadece iş yaşamı değil, hedef alınan, emekçilerin tüm kazanımları, esasında bu
kazanımlara yol açan örgütlülüktür. 
Bakın, Adıyaman’da ihraç edilenlere baktığımızda hepsi
emek örgütlerinde, sendikalarda görev aldıkları için ihraç edilmiş, soruşturmalara
tabi tutulmuştur. EĞİTİMSEN Adıyaman Şubesinin eş başkanları dâhil 7 kişilik
yürütme kurulundan 6 kişi, SES Adıyaman Şubesi eş başkanları, BES Adıyaman
temsilciliği, DİVES Temsilcilik Başkanı sırf yasal örgütlenmede görev aldıkları
için soruşturmalara tabi oldular ve ihraç edildiler. 
Bir tek insanın sendikalarda hakkını aramaması adına,
belli sendikalar ve genellikle sol, muhalif sendikalar hedef alınmıştır. Darbe
girişimiyle hiçbir şekilde alakası olmayan bu emekçi arkadaşlara faturanın bilinçli
olarak kesilmeye çalışılması, sol, muhalif kesimler üzerinde uygulanan bir
baskı ve sindirme politikasıdır ve işinden olan binlerce emekçiyle beraber bu
emeğin muhatapları ve özellikle öğrenciler mağdur edilmiştir. 
Bir de bu emekçi arkadaşların geri dönüş sürecinde her
gün bir şeyler söyleniyor: “Bugün alınacak, yarın alınacak; bugün alınacak,
yarın alınacak.” gibi. Bundan siyasi rant devşirmeye çalışan siyasiler
olmuştur. Bu da çok yanlıştır. O arkadaşlar gerçekten bu konuda da çok mağdur
olmuşlardır. Emekçilerin hak mücadelesini sonuna kadar destekleyip her zaman
onların yanında bulunmak bizim işimiz olmalıdır. Yoksa bütün bu mağduriyetleri
yaratan iktidar milletvekillerinin bulunduğu ilde propagandasına dönüşen eylem
ve faaliyetlerde bulunmak değil, mücadeleleri sonucunda işlerine dönen
emekçilerle her alanda ve her anlamda dayanışma içinde olmak gerekir.
Genel Kurulu saygıyla selamlıyorum. (HDP sıralarından
alkışlar)
BAŞKAN – Teşekkürler Sayın Yıldırım.
Önergeyi oylarınıza sunuyorum…
AHMET YILDIRIM (Muş) – Karar yeter sayısı Sayın Başkan.
BAŞKAN – Karar yeter sayısı arayacağım.
Kabul edenler… Kabul etmeyenler… Karar yeter sayısı
yoktur.
Birleşime on dakika ara veriyorum.
Kapanma Saati: 17.58
BEŞİNCİ OTURUM
Açılma Saati: 18.10
BAŞKAN: Başkan Vekili Pervin BULDAN
KÂTİP ÜYELER: Ali Haydar HAKVERDİ (Ankara), Sema KIRCI (Balıkesir)
-----0-----
BAŞKAN – Sayın
milletvekilleri, Türkiye Büyük Millet Meclisinin 29’uncu Birleşiminin Beşinci
Oturumunu açıyorum.
405
sıra sayılı Kanun Tasarısı’nın 52’nci maddesi üzerinde verilen, Adıyaman
Milletvekili Behçet Yıldırım ve arkadaşlarının değişiklik önergesinin oylaması
sırasında karar yeter sayısı bulunamamıştı. Şimdi önergeyi tekrar oylarınıza
sunacağım ve karar yeter sayısı arayacağım.
Kabul
edenler… Kabul etmeyenler…
Kâtip
üyeler arasında anlaşmazlık olduğundan oylama işlemini elektronik cihazla
gerçekleştiriyorum.
Oylama
için iki dakika süre veriyorum ve oylama işlemini başlatıyorum.
(Elektronik
cihazla oylama yapıldı)
BAŞKAN
– Sayın milletvekilleri, karar yeter sayısı vardır, önerge kabul edilmemiştir. 
405
sıra sayılı Kanun Tasarısı’nın görüşmelerine kaldığımız yerden devam ediyoruz. 
Komisyon
burada. 
Hükûmet
burada. 
Şimdi
diğer önergeyi okutuyorum: 
Türkiye Büyük Millet Meclisi
Başkanlığına
Görüşülmekte
olan (1/721) esas numaralı Kanun Tasarısı’nın 52’nci maddesinin üçüncü
fıkrasının aşağıdaki şekilde değiştirilmesini arz ve teklif ederiz.
Mehmet Necmettin
Ahrazoğlu (Hatay) ve arkadaşları 
"Aday
çırak, çıraklar, işletmelerde mesleki eğitim gören öğrenciler ile mesleki ve
teknik ortaöğretim okul ve kurumlarında okumakta iken staja, tamamlayıcı
eğitime veya alan eğitimine tabi tutulan öğrencilerin sigorta primleri asgari
ücretin yüzde yetmiş beşi üzerinden, Bakanlık ile mesleki ve teknik eğitim
yapan yükseköğretim kurumlarının bağlı olduğu üniversitelerin bütçesine konulan
ödenekten karşılanır."
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkan.
BAŞKAN
– Hükûmet katılıyor mu?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Önerge üzerinde Hatay Milletvekili Sayın Mehmet Necmettin Ahrazoğlu
konuşacak. 
Buyurun
Sayın Ahrazoğlu. (MHP sıralarından alkışlar)
MEHMET
NECMETTİN AHRAZOĞLU (Hatay) – Sayın Başkan, değerli milletvekilleri; 405 sıra
sayılı Kanun Tasarısı’nın 52’nci maddesi üzerinde Milliyetçi Hareket Partisi
Grubu adına söz almış bulunuyorum. Gazi Meclisi saygıyla selamlıyorum.
Sözlerime
başlarken, Adana’nın Aladağ ilçesinde kız öğrenci yurdunda çıkan yangında
hayatını kaybeden evlatlarımıza Cenab-ı Allah’tan rahmet diliyorum. Ailelerine
ve milletimize başsağlığı, yaralı öğrencilerimize Rabb’imden acil şifalar
temenni ediyorum.
Değerli
milletvekilleri, 52’nci maddeyle, özelde ve devlette okuyan, staj yapan
öğrencilere ücret ödenmesi ve sigorta primlerinin ödenmesiyle ilgili düzenleme
yapılmıştır. 
Sayın Başkan, değerli milletvekilleri; aylardır abluka
altında olan, insani yardım malzemelerinin dahi girişinin yapılmadığı Halep’te
15 Kasım 2016’dan bu yana dünya tarihinin en ağır bombardımanı ve sivil
katliamından biri yaşanmaktadır. Cuma gününden bu yana, ağır hava bombardımanı,
rejim ve Rus güçlerinin topyekûn bir şekilde giriştiği kara harekâtı devam
etmektedir. Halep’te 15 Kasımdan bu yana, rejim, Rusya ve diğer güçler
tarafından 2 bin hava saldırısı, 7 bin top atışı yapılmıştır. Ağır saldırılar
sonucu çoğu sivil 2 bin kişi yaralanmış ve 700’e yakın sivil hayatını
kaybetmiştir. Bu insanlık dışı saldırıda en yoğun olarak hedef alınan bölgeler
ise Türkmenlerin bulunduğu bölgeler olmuştur. Kadim Türk yurdu Halep’in Türkmen
mahalleleri Bostan Paşa, Höllük, Haydariye, Şeyh Faris, Şeyh Hıdır ve Baidin
tamamen yerle bir edilmiştir. Bölgedeki Türkmen birliklerinin karargâhları
vurulmuş, maalesef, çok sayıda Türkmen mücahit şehit düşmüştür. Türkmen
varlığına kasteden bu saldırı yetmezmiş gibi, YPG ve PYD unsurları da rejimin
elde ettiği Halep’te Türkmen mahallelerine sızmaya başlamıştır. Sivillerin bir
kısmı bombardıman bölgelerinde sıkışıp kalmışlardır. Birleşmiş Milletler 16 bin
sivilin bölgeden kaçtığını ve çatışmaların Halep’in doğusunu “yiyeceksiz kent”
hâline dönüştürdüğünü belirtmiştir. Büyük çoğunluğuysa Muntasır Billah ve Fatih
Sultan Mehmet Tugaylarının canlı kalkan olmasıyla muhaliflerin kontrolündeki
Meşhed, Sukkeri, Salhin, Firdevs ve Şaar Mahallelerine gelmiş, buralara
sığınmıştır. Suriye savaşının başından bu yana her bölgede olduğu gibi
Humus’ta, Şam’da, Halep’te, Bayır Bucak’ta, Rakka’da, Tel Abyad’ta Türkmenler
direkt olarak hedef alınmaktadır. Merminin, bombanın ulaşmadığı bir yer
kalmamıştır.
2013’te etnik temizliğe maruz kalan Humus’ta Türkmenler
6 köyde muhasara altında bulunmakta ve acil insani yardım beklemektedir. Bayır
Bucak Türkmenleriyse Kasım 2015’te tamamen boşaltılmış ve bölgede sadece 5
köyde Türkmen güçleri bulunmaktadır. Rakka, Tel Abyad Türkmenleri PYD/YPG zulmü
altındadır. Şimdi de kadim Türk yurdu Halep yerle bir edilmektedir. Dünyanın
gözleri önünde Halep ölmektedir. Koskoca bir tarih, koskoca bir medeniyet savaş
tacirlerine kurban edilmektedir. Tarih şahittir ki yıkılan sadece Halep değil,
insanlığın vicdanıdır. Suriye’de Türkmenler, 2011’den bu yana, vatan bildikleri
Suriye’de zulüm, katliam ve etnik temizlik neticesinde 35 bin can vermiş, hâlâ
da vermeye devam etmektedir. Bin yıldır yaşadıkları topraklarından sürülmüş,
sürülmeye de devam edilmektedir.
Değerli
milletvekilleri, Halep’te yaşayan insanların, Türkmenlerin direnebilmeleri için
hayatta kalmaları, hayatta kalmaları içinse şu anda Halep’te muhasara ve
bombardımandan kurtulmaları, mücahit ve sivillerin bölgeden sağ ve salim
şekilde ayrılmaları gerekmektedir. En kısa zamanda Halep’te gerçek bir ateşkes
ilan edilmeli ve insani koridor açılmalıdır diyor, Halep’teki katliamın bir an
önce durdurulmasını istiyoruz. Halep’in kader çizgisi, Anadolu’nun istikbal
rotası ayrı ve uzak değildir, kaderimiz örtüşmektedir. 
(Mikrofon
otomatik cihaz tarafından kapatıldı) 
MEHMET
NECMETTİN AHRAZOĞLU (Devamla) - Halep emniyette değilse, Gaziantep, Kilis,
Hatay tehdit altındadır diyor, bu konuda, başta Sayın Cumhurbaşkanımız olmak
üzere, Hükûmeti, sivil toplum kuruluşlarını, Birleşmiş Milletler örgütünü,
uluslararası sivil toplum kuruluşlarını duyarlılığa ve sorumluluğa davet
ediyor, Gazi Meclisi saygıyla selamlıyorum. (MHP sıralarından alkışlar) 
BAŞKAN
– Teşekkür ederiz Sayın Ahrazoğlu. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 52’nci maddesinde yer alan “staj”
ibarelerinin “uygulamalı öğrenim” ibaresiyle değiştirilmesini arz ve teklif
ederiz. 
Kemal Zeybek (Samsun) ve
arkadaşları 
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkan. 
BAŞKAN
– Hükûmet katılıyor mu? 
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan. 
BAŞKAN
– Önerge üzerinde Samsun Milletvekili Sayın Kemal Zeybek. 
Buyurun.
(CHP sıralarından alkışlar)
KEMAL
ZEYBEK (Samsun) – Sayın Başkan, değerli milletvekili arkadaşlarım; sizleri
saygıyla selamlıyorum.
Cumhurbaşkanı
Erdoğan “Devlet terörü estiren zalim Esed -tabii, ben Esad diyorum-
hükümdarlığına son vermek için oraya girdik, başka bir şey için değil.”
açıklamasında bulundu. Bu ifade, Parlamento iradesinin gasbıdır. Parlamento
Hükûmete, IŞİD, PKK ve diğer terör örgütleriyle mücadele ve sınır güvenliğimiz
için yetki verdi. Bu ifade, Anayasa’yı ihlaldir, Parlamentoyu yok saymaktır,
başka bir ülkeye açık bir savaş ilanıdır. Bu yetki Türkiye Büyük Millet
Meclisine aittir, devredilemez. 
Türk Silahlı Kuvvetleri El Bab’a ilerlemektedir. Esad,
407 kilometre uzaktaki Şam’dadır. Bu ifadenin ayrıca bir inandırıcılığı yoktur,
halüsinasyon belirtisidir.
Değerli
milletvekili arkadaşlarım, dün gece Adana Aladağ’da bir kız yurdunda
yitirdiğimiz değerli öğrencilerimize Allah’tan rahmet diliyorum, yaralılara
acil şifalar diliyorum.
Tabii,
bu yurtta yaralanan öğrencilerimizin, hayatlarını kaybeden öğrencilerimizin…
Yıllardır ülkemizde üniversite yurtlarının yapılmadığını, devletin yurtlar
yaparak öğrencilerine, çocuklarına sıcak bir dayanışma, onu kucağına alma,
benimseme, yetiştirme olgusu olmadığını görüyoruz. Biz diyoruz ki: Bundan
sonraki hükûmet inşallah… Dün akşam gelen kazadan sonra, Türkiye'de,
cemaatlerin kucağına atılmayan ve devletin sıcak yuvasında kendi eğitimlerini
sürdüren bir yurt yapısının Türkiye genelinde hayata geçirilmesini temenni
ediyoruz.
Değerli
milletvekilleri, 405 sıra sayılı Kanun Tasarısı’nın 52’nci maddesi üzerine söz
almış bulunmaktayım. 405 sıra sayılı Kanun Tasarısı’yla asıl yapılmak istenen,
kariyer ve liyakati ortadan kaldırarak yandaş yöneticilerinizi görev başına
getirmek. Millî Eğitim Bakanlığı, taşradaki yetkileri merkezde toplayarak,
genel müdürlüklerin ve okulların adlarını değiştirerek yöneticileri “vekâlet”e
dönüştürmektedir. Amaç, baskıyı artırmak, yandaş olmayan yöneticileri elemek,
okul ve kurum müdürlüklerine yandaşları atamaktır. Kadrolaşmayı yaparken
cemaatlerin talepleri doğrultusunda hareket ettiklerini bizzat kendileri
açıklamışlardır. Asıl hedeflenenin personel hareketliliğiyle kadrolaşma olduğu
açıktır. 
Eğitimi
siyasi bir rant ortamına çevirdiniz. İnsanların birbirine güvenmediği… Sınavları
şaibeli hâle getirmiş bulunmaktasınız; soru çalmalar, vermeler gibi... Gelinen
son nokta da 15 Temmuz darbesi. Dün olduğu gibi bugün de aynı yandaşlarla devam
ediyorsunuz. Kariyer ve liyakat için, yarışma sınavları yerine, AKP’ye bağlılık
derecesi ölçülüyor. Cemaatin biri gider diğeriyle iş tutmaya kalkarsınız. Günün
birinde yine kandırılmış olabilirsiniz. Suçu sonradan bize atmayasınız diye
buradan sizleri uyarıyorum: Yurttaşlık bağını esas alalım, vergi veren ve her
türlü yasal yurttaşlık sorumluluklarını yerine getiren insanlarımızın arasında
ayrım yapmayalım. Yarışma sınavları esas alınsın. Bilgi sahibi, birikimi olan
yetkilileri makam sahibi yapalım. Millî Eğitim Bakanlığının, bundan sonra
yapacağı atamalarda, liyakat sahibi olanları ve makamı en iyi şekilde temsil
edenleri yerine, görevine getireceğine inanıyor, hepinizi saygıyla
selamlıyorum. (CHP sıralarından alkışlar)
BAŞKAN
– Teşekkür ederiz Sayın Zeybek.
GARO
PAYLAN (İstanbul) – Karar yeter sayısı…
BAŞKAN
– Önergeyi oylarınıza sunacağım, karar yeter sayısı arayacağım.
Önergeyi
kabul edenler... Kabul etmeyenler... Karar yeter sayısı vardır, önerge kabul
edilmemiştir. 
52’nci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
53’üncü
madde üzerinde ikisi aynı mahiyette olmak üzere üç önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 53’üncü maddesinde yer alan “Önceki
öğrenmeler” ibarelerinin “Yabancı ülkelerden ve ülkemizdeki mesleki eğitim
kuruluşlarından eğitim almış öğrenciler” ibaresiyle değiştirilmesini arz ve
teklif ederiz. 
 Erkan Aydın  Metin
Lütfi Baydar  Ceyhun İrgil
 Bursa  Aydın Bursa
 Bülent Yener Bektaşoğlu Haydar
Akar  Mustafa Ali Balbay
 Giresun Kocaeli
 İzmir
Türkiye Büyük Millet Meclisi Başkanlığına
Görüşülmekte
olan (1/721) esas numaralı Kanun Tasarısı’nın 53’üncü maddesinin tasarı
metninden çıkarılmasını ve diğer maddelerin teselsül ettirilmesini arz ve
teklif ederiz.
 Zühal Topcu Erkan
Haberal Ruhi Ersoy
 Ankara Ankara Osmaniye
 Fahrettin Oğuz Tor Arzu
Erdem Deniz Depboylu
 Kahramanmaraş İstanbul Aydın
Aynı
mahiyetteki diğer önergenin imza sahipleri:
 Çağlar Demirel Sibel
Yiğitalp Ziya Pir
 Diyarbakır Diyarbakır Diyarbakır
 İmam Taşçıer Ayhan
Bilgen
 Diyarbakır Kars
BAŞKAN
– Aynı mahiyetteki önergelere Komisyon katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkan.
BAŞKAN
– Hükûmet katılıyor mu?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Aynı mahiyetteki önergeler üzerinde ilk konuşmacı Diyarbakır Milletvekili
Sayın Sibel Yiğitalp. (HDP sıralarından alkışlar)
SİBEL
YİĞİTALP (Diyarbakır) – Sayın Başkan, değerli milletvekilleri; öncelikle, dün
Aladağ’da yaşanan yurt yangınında hayatını kaybedenlere rahmet, ailelerine
başsağlığı, yaralılara acil şifalar diliyorum.
Bundan
tam bir yıl önce Kulp’ta Kur'an kursunda böyle bir yangın olmuştu, 6 tane
çocuğumuz yaşamını yitirmişti ve oluş biçimi de buna çok benzer bir hikâye;
kapıları plastik, çok derme çatma bir yer, müftülüğe bağlı bir Kur'an kursu,
izinsiz, ruhsatsız, hiçbir denetime tabi olmamış, yapılması gereken hiçbir
yasal düzenleme yapılmamış, lalettayin bir şey. Orada yangın çıktıktan sonra
çocuklar kendini çıkarmaya, kurtarmaya çalışırken, 6 tanesi kapının plastik
olması sebebiyle kendini kurtaramadı, 3 çocuk çıkabildi, 3 çocuk da yaralandı
ve yaralıların durumu da iyi değildi.
O
dönem Başbakan Davutoğlu’ydu ve kendisine bir soru önergesi vermiştik, demiştik
ki: “Bu yangın nasıl oldu? Bu çocuklar orada izinli mi kalıyorlar? O çocukların
yaşları orada kalmalarına uygun mudur?” Ki, değil. “Bu çocuklar için herhangi
bir planınız var mı? Bununla ilgili bir tutuklama var mı? Yaptığınız bir
araştırma var mı?” Hiçbir cevap alamadık, zaten onun da Başbakanlık ömrü
yetmediği için yerine yeni Başbakan geldi. 
Şimdi
aynı şey Adana’da da oldu. İşin ilginç tarafı, sekiz yıl önce Konya’da da böyle
bir şey olmuştu, Konya’da o zaman da tam 18 öğrenci yaşamını yitirmişti ve 18
öğrencinin yaşamını yitirdiği, sekiz yıl önce olan bir olayda bir kişi dahi
tutuklanmadı, bir insan hakkında soruşturma açılmadı ve ne yazık ki bu, kendini
tekrar eden facialar ve katliamlara dönüştü.
Ve
şimdi de Adana’da da bu aynı şeyi yaşıyoruz, yayın yasağı var. Gariptir,
Adana’da da aynı gün, dün Diyanet İşleri Başkanı 6 milyon 639 bin liralık bir
müftülük binası açıyor ve bunu açarken de gerçekten insanın vicdanını, ahlakını
çok rahatsız eden bir şey… Siz yoksul ve yoksun öğrencileri tarikatlara ve
cemaatlere mahkûm ederek, onların bütün her şeyini onların üzerine atarak
kendinizi kurtaramazsınız ve onlara yapmış olduğunuz, vermiş olduğunuz bütün
sorumluluklardan dolayı sorumlusunuz. Bugün o çocukları, yoksul çocukları
tarikatlara, cemaatlere mahkûm eden zihniyet o çocukların katilidir ve bu katil
olan zihniyete karşı sessiz kalan, yorum yapmayan, hatta bir yerde sessizce
onaylayanlar da bu suçun ortağıdır. Eğer bugün Adana’daki olaya Kulp’taki gibi,
Konya’daki gibi bakılırsa -ki nitekim öyle bakılacak, basın yasağı getirildi-
toplumun huzursuzluğu oluşmasın, toplumun iç barışı bozulmasın diye böyle
absürt, mantık dışı yasaklamalarla, kendince bu işin oradaki sorumlularını
saklamayı, aklamayı, hatta ve hatta belki ileride de onları ödüllendirmeyi hep
birlikte izleyeceğiz. 
Umarım
ve dilerim ki bugünkü Başbakan -eğer ömrü yeterse Başbakanlığa- bu sorularıma
cevap verir çünkü kendisine de aynı soruları soruyorum.
Sorularımdan
biri şu; bir: Bugün yangın çıkan kız öğrenci yurdu kimindir? İki: Bu yurtların
imar denetimini kim yapmaktadır? Öğrenci yurtlarındaki denetimsizliğin ve
sorumsuz davranışların nedenleri nelerdir? Bu yangının sorumluları kimlerdir?
Millî Eğitim Bakanlığı Özel Öğrenci Yurtları Yönetmeliği’ne göre sadece lise ve
üniversite öğrencileri için özel yurt açılabilir. Adana’da katledilen çocuklar
11-14 yaşları arasındadır, aynı Kulp’taki gibi, aynı Konya’daki gibi ve bu
çocukların bu yurtta kalmasına kim izin vermiştir? Türkiye’de ilkokul
öğrencilerine yurt açma izni verilmez iken Türkiye’nin dört bir yanına yayılan
tarikat, cemaat yurtlarına Millî Eğitim Bakanlığı nasıl onay veriyor? 
Dün
akşam, facianın duyulduğu saatlerde yurdun önünde kızını arayan bir babanın
şöyle bir isyanı vardı: “Burası Süleymancıların yurdu. Devlet, yurdunu yıktı ve
çocuklarımızı buraya yerleştirdi.” Yurt açığını gidermek için, kamusal, parasız
ve nitelikli barınma hakkı için politikalar üretmek kimin hakkıdır ve kimin
görevidir? Neden bu politikaları üretmek yerine kız çocuklarının küçücük yaşta
evlendirilmesi ve onların birtakım suistimal, istismar aracı hâline getirilmesi
konusunda çaba gösteriyorsunuz? 
Yine
soruyorum: Bu tür yurt yangınlarıyla ilgili ne zaman önlem almayı
düşünüyorsunuz? Sizin için önlem alma eşiği nedir? 
Yine
soruyorum: Denetim görevini yapmak yerine sabır dileyen ve hatta bunu kader
olarak niteleyen bu bakış açınızdan ne zaman vazgeçeceksiniz? Çünkü, bu ülkeyi
siz yönetiyorsunuz ve yönettiğiniz için de bir karınca bile incinse siz
sorumlusunuz. Bugün Adana’da, ondan önce Kulp’ta, ondan önce Konya’da olan her
şeyden sorumlusunuz ve bu sorumluluğunuzu tekrar size hatırlatmak istiyorum.
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Teşekkürler Sayın Yiğitalp.
Aynı
mahiyetteki diğer önerge üzerinde Kahramanmaraş Milletvekili Sayın Fahrettin
Oğuz Tor konuşacak. (MHP sıralarından alkışlar) 
Sayın
Tor, buyurun.
FAHRETTİN
OĞUZ TOR (Kahramanmaraş) – Sayın Başkan, değerli milletvekilleri; 405 sıra
sayılı Tasarı’nın 53’üncü maddesi hakkında Milliyetçi Hareket Partisi adına söz
almış bulunuyorum. Bu vesileyle Genel Kurulu saygılarımla selamlıyorum. 
Aladağ’da
hayatını kaybedenlere Allah’tan rahmet, yaralılara şifa diliyorum. İnşallah bu,
üzücü olayların sonuncusu olur.
Değerli
milletvekilleri, Mesleki Eğitim Kanunu çırak, kalfa ve ustaların eğitimi ile
okullarda ve işletmelerde yapılacak mesleki eğitime ilişkin esasları
düzenlemektedir. Bu vesileyle ben de mesleki ve teknik eğitimden kısaca
bahsetmek istiyorum.
Mesleki ve teknik eğitim, en genel anlamda, bireysel ve
toplumsal yaşam için zorunlu olan bir mesleğin gerektirdiği bilgi, beceri,
tavır ve meslek alışkanlıkları kazandırma; bireyi zihinsel, duygusal, sosyal,
ekonomik ve kişisel yönleriyle dengeli biçimde geliştirme sürecidir.
"Mesleki ve teknik eğitim okul ve kurumları" denince de mesleki ve
teknik eğitim alanında diplomaya götüren ortaöğretim kurumları ile belge ve
sertifika programlarının uygulandığı her tür ve derecedeki örgün ve yaygın
eğitim öğretim kurumları anlaşılmaktadır. 
Bilginin
sürekli artması ve bilimin gelişmesine paralel olarak teknolojinin her geçen
gün kendini yenilemesi ülkelerin eğitim sürecini etkilemektedir. Bu nedenle,
eğitim programlarının güncel olması ve yapılan eğitim öğretim ortamlarının
çağın koşullarına uygun olması gerekmektedir. Özellikle, mesleki ve teknik eğitim
programlarının geliştirilmesinde toplumun ihtiyaçları, ülkenin istihdam
alanları göz ardı edilmemelidir. Çünkü, mesleki ve teknik eğitim okul ve
kurumları, mezun ettiği öğrencileri nitelikli eleman olarak sektörlere
kazandırmakla görevlidir. 
Gelişmiş
ülkeler, bireylere verilen mesleki ve teknik eğitimde bireylerin teknolojiyi
anlayıp kullanabilecek temel becerilere, iletişim ve problem çözme becerilerine
ve iş birliği içinde çalışabilecek disipline sahip olmasına önem
vermektedirler. Türkiye'de meslek yüksekokulları ile mesleki ve teknik
ortaöğretim kurumları, mesleki ve teknik eğitim programlarının iş gücü
piyasasının taleplerine uygun olarak güncellenmemesi sonucu mesleki ve teknik
eğitim mezunlarının istihdamı artırılamamakta ve mezunların mesleki eğitime
olan talebi azalmaktadır. Bu nedenle, mesleki ve teknik eğitimde modüler ve
esnek bir sisteme geçilmesi şarttır. Mesleki eğitim sisteminin öğrencilere ekip
hâlinde çalışabilme, karar verebilme ve sorun çözebilme, sorumluluk alabilme
gibi iş gücü piyasasının gerektirdiği temel becerilere sahip öğrenci
yetiştirmesi esas olmalıdır. 
Değerli
milletvekilleri, mesleki ve teknik eğitimin ülkemizin ve çağın gereklerine göre
yeniden ele alınmasının zamanı gelmiş ve geçmektedir. Bundan otuz, kırk yıl
önce bir endüstri meslek lisesinin eğitim ve öğretimi, kazandırdığı beceri
bugün meslek yüksekokulları dâhil birçok mühendislik fakültesinde yoktur. Bir
ticaret meslek lisesini bitiren rahatlıkla serbest muhasebecilik, mali
müşavirlik yapabiliyordu. Bugün bir üniversitenin iktisat, maliye, işletme,
muhasebe bölümünü bitirenin verilen bir monografiyi çözümleyebilmesi oldukça
zordur. Sorun, teori ile uygulamanın birleştirilememesindedir.
Evet,
her ilde bir üniversite açılmıştır. Sayısal olarak üniversitelerin artmasına
seviniriz ancak kendimizi hiç aldatmayalım, sayısal olarak artan
üniversitelerin içinin de doldurulması şarttır. Bugün Anadolu'da, uygulama
alanlarından bahsetmiyorum, profesör görmeden, gerçek anlamda üniversite havası
teneffüs etmeden diploma alanlar vardır, pratik sıfırdır. Japonlar başarılı
olmuşlarsa en önemli sebeplerden biri eğitimdeki disiplinleridir. Disiplinden
kastım, öğrencilerin kafasında cetvel parçalama değildir, disiplinden kastım
7-8 ana dersi zayıf olduğu hâlde ortalamayla sınıf geçmemedir. Bugün matematik
gibi, fizik gibi ana dersleri zayıf olduğu hâlde diğer derslerin ortalamasıyla
sınıf geçilmektedir. 7-8 ana dersi zayıf öğrenci sınıf geçse, diploma alsa ne
yazar?
Bir
başka ve önemli konu: Maalesef, bugün 3-4 matematik, fizik sorusunu yapan
mühendislik fakültelerine girebilmektedir. Her zaman söyledim, söylemeye de
devam edeceğim, Allah’ın emrine uyun ve işi ehline verin. Din kültürü ve ahlak
bilgisi, felsefe, müzik öğretmenini, beden eğitimi öğretmenini branşına uygun
veya düz liselere müdür veya vekil olarak verebilirsiniz, daire başkanı, genel
müdür, müsteşar yapabilirsiniz ama sakın ola ki endüstri meslek liselerine
müdür veya müdür vekili yapmayınız. 
Bu
ülkeye yazık edersiniz diyor, yüce heyetinizi saygıyla selamlıyorum. (MHP sıralarından
alkışlar) 
BAŞKAN
– Teşekkür ederiz Sayın Tor.
FİLİZ
KERESTECİOĞLU DEMİR (İstanbul) – Karar yeter sayısının aranmasını istiyoruz
Sayın Başkan. 
BAŞKAN
– Aynı mahiyetteki önergeleri oylarınıza sunacağım, karar yeter sayısı
arayacağım: Kabul edenler… Kabul etmeyenler… Karar yeter sayısı yoktur.
Birleşime
on dakika ara veriyorum. 
Kapanma Saati: 17.39
ALTINCI OTURUM
Açılma Saati: 18.52
BAŞKAN: Başkan Vekili Pervin BULDAN
KÂTİP ÜYELER: Ali Haydar HAKVERDİ (Ankara), Sema KIRCI
(Balıkesir)
-----0-----
BAŞKAN
– Sayın milletvekilleri, Türkiye Büyük Millet Meclisinin 29’uncu Birleşiminin
Altıncı Oturumunu açıyorum.
405
sıra sayılı Kanun Tasarısı’nın 53’üncü maddesi üzerinde verilen aynı
mahiyetteki önergelerin oylaması sırasında karar yeter sayısı bulunamamıştı. 
Şimdi,
önergeleri tekrar oylarınıza sunacağım ve karar yeter sayısı arayacağım.
Önergeleri
kabul edenler… Kabul etmeyenler… Karar yeter sayısı vardır, önergeler kabul
edilmemiştir.
405
sıra sayılı Kanun Tasarısı’nın görüşmelerine kaldığımız yerden devam ediyoruz.
Komisyon
burada, Hükûmet burada.
Şimdi
diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 53’üncü maddesinde yer alan “Önceki
öğrenmeler” ibarelerinin “Yabancı ülkelerden ve ülkemizdeki mesleki eğitim
kuruluşlarından eğitim almış öğrenciler” ibaresiyle değiştirilmesini arz ve
teklif ederiz.
Erkan
Aydın (Bursa) ve arkadaşları.
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ HALİL ETYEMEZ (Konya) –
Katılmıyoruz.
BAŞKAN
– Hükûmet katılıyor mu?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Önerge üzerinde Bursa Milletvekili Sayın Erkan Aydın. (CHP sıralarından
alkışlar)
ERKAN
AYDIN (Bursa) – Sayın Başkan, değerli milletvekilleri; 405 sıra sayılı Kanun
Tasarısı’nın 53’üncü maddesinde verilen önerge üzerine söz almış bulunmaktayım.

Sözlerime
başlarken dün akşam Adana’da hayatını kaybeden 11 yavrumuz, canımız ve 1
görevli için Allah’tan rahmet, yaralananlara da şifa diliyorum. Gerçekten
ciğerimiz yandı, içimiz yandı. Orada yoksul ailelerin kızları hayatlarını
kaybetti. Paraları, imkânları olmadığı için oraya gittiler ve canlarını
verdiler. Gene yoksul ailelerin çocukları bilmedikleri topraklarda, Suriye’de,
güneydoğuda hayatlarını veriyorlar ama Hükûmet ya da yetkililer maden işçisi
öldüğünde “fıtrat”, burada denetimsizlikten, ilgisizlikten ölenlere de “kader”
diyorlar. Olan garibana oluyor, orada canını yitirenlere oluyor. 
Bugün
tekke ve zaviyelerin kapatılmasının yıl dönümü, 30 Kasım 1925’te kapatıldı.
Ama, bugün baktığımızda, Fetullah Cemaati’ne gönderilirken çocuklar, son birkaç
yıldır -onun kötülenmesiyle- onun yerine Süleymancıların yurtlarına, Süleymancı
cemaatlerin yurtlarına gidiyorlar ve orada da bu tanıdık, bu bildik görüntüler
ortaya çıkıyor. Baktığımız zaman, belediye başkanı bu yurdu yıkmış, yerine de
yenisini yapacağını söylemiş. Ama önce tedbiri alıp sonra yıkması gerekirken
çocuklar da -açıkta kalmalarından dolayı- Süleymancıların yurtlarına
yerleştirmişler. Herhangi bir denetim, ilgi olmadığı için de çocuklar orada
hayatlarını kaybetmişler. Aslında yapılması gereken neydi? Oradaki çocukların
bir belediye ya da devlet yurduna yerleştirilip ondan sonra inşaata başlanması
gerekiyordu ancak yapılan iş tam tersi. 
Bakın,
kaybettiğimiz kızlardan birisi, Aladağ’daki Sinanpaşa Ortaokulunda okuyan
Cennet Karataş. Bu yıl 5’inci sınıfa başlamış, ilk kez ailesinden ayrılarak
yurda yerleşmiş. Ailesi, Aladağ’a bir buçuk saat mesafede, Kışlak köyünde
oturuyor. Babası, kızının okumayı çok sevdiğini, doktor olmak istediğini ve bu
yüzden de Aladağ’a gönderdiğini anlatıyor. Ancak, imkânı olmadığı için,
okutacak parası, kalacak yeri olmadığı için bu yurda mecbur kaldığını söylüyor,
mecburiyetten dolayı da gönderdiğini ekliyor. Bu, bir babanın feryadı. Hepimiz
babayız, çoluğumuz, çocuğumuz var. Bu yüreği, bu acıyı içinde hissetmeyen kimse
olabilir mi? Ama, bunu düzeltmekle görevli, bu hataları denetlemekle görevli
Hükûmet, yetkililer ne diyor? Yayın yasağı koyuyor, “Bunlardan ders alacağız.”
diyor. Sel oluyor, TOKİ’de insanlar ölüyor, Hükûmet ders almıyor. Deprem
oluyor, birçok insan ölüyor, Hükûmet ders almıyor, Maden faciası oluyor,
insanlar ölüyor, ders almıyor. Dün de çocuklar öldü, Hükûmetten gene bildik,
tanıdık açıklama. “Bundan ders alacağız.” Daha ne kadar insan ölecek, ne kadar
çocuk ölecek de ders alacaksınız ya da bütün gelişmiş ülkelerde olduğu gibi, şu
istifa mekanizmasını aklınıza getireceksiniz? Bir Allah’ın kulunun da aklına
gelmez mi? Bunun bir sorumlusu var. Burada bir sürü gencecik, körpecik can
gitti. Bir tane sorumlu da çıkıp Avrupa’da, Batılı ülkelerde olduğu gibi “Bunun
bedeli, evet, benim sorumluluğumda.” deyip bir istifa olmaz mı? 
Sayın milletvekilleri, Hükûmetin yetkilileri burada,
Sayın Bakana soruyorum: Bir kişi de çıkıp bunu söylemez mi? Ama maalesef,
bununla ilgili hiçbir açıklama yok. Konya’da da oldu, sekiz yıl önce, orada da
18 yavrumuz gitti, sekiz yıldır dava devam ediyor, tutuklanan yok. Hâlâ
bekliyoruz, ne zaman sorumlular cezasını alacak? Bütün bunlar olurken Sayın
Cumhurbaşkanı ne diyor? “Devlet terörü estiren zalim Esad’ın hükümdarlığına son
vermek için Suriye’ye girdik, başka bir şey için değil.” diyor. Bu, Parlamento
iradesinin gasbıdır. Bu, Anayasa’nın ihlalidir. Bu, başka bir ülkeye açık bir
savaş ilanıdır ki bu yetki Türkiye Büyük Millet Meclisinindir kimseye
devredilemez, Türkiye Büyük Millet Meclisinin haberi olmadan kimse böyle bir
söz söyleme hakkına sahip değildir. 
Buradan, bu ifadenin de yüce milletimiz tarafından
değerlendirilmesini ve kamuoyunun da gündemin bu kadar yoğun olduğu bir dönemde
bunları bir an önce değerlendirmesini talep ediyorum, yüce heyetinizi saygıyla
selamlıyorum. (CHP sıralarından alkışlar)
BAŞKAN – Teşekkür ederiz Sayın Aydın. 
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
Maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir.
54’üncü madde üzerinde iki ayrı önerge vardır,
okutuyorum. 
Türkiye Büyük Millet Meclisi
Başkanlığına
Görüşülmekte olan 405 sıra sayılı Kanun Tasarısı’nın
54’üncü maddesiyle kanuna eklenen geçici madde 11’de yer alan “devam etmekte
olanlar” ibaresinin “devam edenler” ibaresiyle değiştirilmesini arz ve teklif
ederiz. 
 Metin Lütfi Baydar Ceyhun
İrgil Mustafa Ali Balbay
 Aydın Bursa İzmir
 Haydar Akar  Bülent
Bektaşoğlu Gaye Usluer
 Kocaeli Giresun Eskişehir
Türkiye Büyük Millet Meclisi
Başkanlığına
Görüşülmekte olan 405 sıra sayılı Kanun Tasarısı’nın
54’üncü maddesinin tasarı metninden çıkarılmasını arz ve teklif ederiz. 
 Çağlar Demirel Sibel
Yiğitalp Ziya Pir
 Diyarbakır Diyarbakır Diyarbakır
 İmam Taşçıer Ayhan
Bilgen Kadri Yıldırım
 Diyarbakır Kars
 Siirt
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ HALİL ETYEMEZ (Konya) –
Katılmıyoruz Başkan. 
BAŞKAN
– Hükûmet katılıyor mu?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Önerge üzerinde Siirt Milletvekili Sayın Kadri Yıldırım.
Buyurun.
(HDP sıralarından alkışlar)
KADRİ
YILDIRIM (Siirt) – Sayın Başkan, değerli milletvekilleri; sözlerime başlarken
hepinizi saygılarımla selamlıyorum. 
Bu konuşmamda, demokratik eğitimin bir gereği olan
barış eğitimiyle ilgili birkaç hususu sizinle paylaşmak istiyorum. 
Yapılan
araştırmalara göre, İkinci Dünya Savaşı’ndan bu yana yaklaşık 60 milyon insan
hayatını iç çatışmalarda ve dış savaşlarda kaybetmiştir ve bunların çoğunu da
çeşitli sivil kesimler -yani çoğunluğunu kadınlar, çocuklar, yaşlılar gibi
sivil kesimler- oluşturuyor. Ve yine, yapılan araştırmalara göre, her bir
F16’nın parasıyla bir okul rahatlıkla yapılabilmektedir. 
Barış
eğitiminin temel amacı, savaş kültürü yerine barış kültürünü hâkim kılmaktır ve
barış eğitiminin kendine özgü bazı prensipleri vardır. Bunlardan biri: Empati
kurabilmek. 2’ncisi: Tek kimliğe takılmayıp çoklu kimliklerimizin olduğunun
farkına varmak. 3’üncüsü: Hiç kimseyi ötekileştirmemek. 4’üncüsü: Ayrımcılık
yapmaksızın tüm bireylerin haklarına ve doğaya saygı göstermek. 5’incisi:
Eleştirel düşünceyi, önünü açarak, sahiplenmek. 6’ncısı: İletişim
mekanizmalarını açık tutmak. Ve 7’ncisi: Cinsiyet ayrımı yapmamaktır. 
Maalouf’un
bir tespiti vardır. Onun tespitine göre, hiçbir canlı kendi soyundan birini
öldürmez. Eğer öldürüyorsa -insan da dâhil olmak üzere- mutlaka öldürmek
istediğini bir şekilde yabancı görüyor, yabancı gözüyle bakıyor, öteki gözüyle
bakıyor, öyle öldürmeye çalışıyor. Tekrar ediyorum Maalouf’un sözünü: “Hiçbir
canlı kendi soyundan birini öldürmez ancak ötekileştirerek ve yabancı gözüyle
ona bakarak öldürür.” Dolayısıyla, bütün yaşanan çatışmaların, savaşların, kan
dökmelerin temeli karşısındakinin kimliğini -ister dinî kimlik olsun, ister
etnik olsun, o kimliği- tanımamak veya karşısındaki halkın dilini tanımamak veya
karşısındaki toplumun rengini hor görmek, o rengi adam yerine koymamaktır.
Öyleyse barışçı eğitimin temel amacı ve olmazsa olmazı, toplumun bireylerine
hem etnik ve dinî kimlik eşitliğini hem dillerin eşitliğini hem de renklerin
eşitliğini benimsetmek, kavratmak ve bunu toplumun bireylerinde davranış
değişikliğini meydana getirecek şekilde pratize etmektir. Eğer bir ülkede, bir
devlette, bir memlekette bu yönde bir davranış değişikliği meydana gelmiyorsa
-ki eğitimin en geçerli tanımı bireylerde davranış değişikliği meydana
getirmektir- o hâlde o ülkenin, o devletin, o memleketin eğitimden beklenen
amaca ulaştığı söylenemez. O hâlde, eğitimin temel amacı, barış kültürünü savaş
ve çatışma kültürü yerine egemen kılmak, ikame etmektir.
Hepinizi
saygılarımla selamlıyorum. (HDP sıralarından alkışlar)
BAŞKAN
– Teşekkür ederiz Sayın Yıldırım.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 54’üncü maddesiyle kanuna eklenen
geçici madde 11’de yer alan “devam etmekte olanlar” ibaresinin “devam edenler”
ibaresiyle değiştirilmesini arz ve teklif ederiz.
Metin Lütfi Baydar (Aydın) ve
arkadaşları
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MEHMET AKİF YILMAZ (Kocaeli)
– Katılmıyoruz Sayın Başkan. 
BAŞKAN
– Hükûmet katılıyor mu?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan. 
BAŞKAN
– Önerge üzerinde Sayın Gaye Usluer. 
Buyurunuz.
(CHP sıralarından alkışlar)
GAYE
USLUER (Eskişehir) – Teşekkür ederim Sayın Başkan.
Değerli
milletvekilleri, geçtiğimiz gün, Cumhurbaşkanı Erdoğan “Devlet terörü estiren
zalim Esed’in hükümdarlığına son vermek için oraya girdik, başka bir şey için
değil.” dedi. Bu ifade, açıkça Anayasa’yı ihlaldir; bu ifade, Parlamentoyu yok
saymaktır; bu ifade, Parlamento iradesinin gasbıdır. Parlamento Hükûmete IŞİD,
PKK ve diğer örgütlerle, terör örgütleriyle mücadele ve sınır güvenliğimiz için
yetki vermiştir, başka bir şey için değil. 
Bakınız,
405 sıra sayılı Yasa Tasarısı’nda yok yok. “Reform” diyorsunuz ama her bir
maddeye baktığımızda eğitimde hangi deformasyonları yapacağını görmek zor
değil. 
Bakınız,
54’üncü madde de çıraklık eğitimine ilişkin. Çıraklık eğitimi Hayat Boyu
Öğrenme Müdürlüğüne bağlanıyor. Buradan alınıp Meslekî ve Teknik Eğitim Genel
Müdürlüğüne bağlanıyor. Yani mesleki eğitim ortaöğretime sıkıştırılıyor. 10
çalışanı olan işletmede dahi bu eğitimin verilecek olması, aynı zamanda “Çocuk
emeği nasıl sömürülecek? Ucuz işçi nasıl oluşturulacak?” bunun göstergesidir.
Bu düzenlemeyle, devlet kontrolünde, devlet destekli, devlet eliyle çocuk
işçilik yasallaşmış olacaktır. Mesleki eğitimde elbette ki devletin, işverenin
ve işçinin hem sorumlulukları vardır hem de görevleri vardır. Peki, mesleki
eğitimde hedef nedir? Hedef, vasıflı iş gücünü oluşturmaktır. Hedef, bütün orta
eğitim gençliğini üniversitenin önüne yığmamaktır. Ancak gördük ki 2012 yılında
yine sizlerin oylarıyla hayata geçirilen 4+4+4 sistemi elbette ki baştan beri
söylediğimiz gibi bir reform değildir. Bugün, bu sistemin millî eğitimde
oluşturduğu dertleri, sorunları âdeta bir yumak olmuş biçimde hep birlikte
izliyoruz. Ortaöğretimde, açık öğretim uygulamasıyla kurduğunuz bu sistemle
eğitim 4’üncü sınıfın sonunda sonlanmaktadır. Öğrenciler aslında meslek ve
teknik liseleri seçmek istememektedirler. Neden istememektedirler? Çünkü meslek
liselerinin statüsü düşüktür, çünkü bu okullarda eğitim ne verimlidir ne
kalitelidir. Peki, meslek ve teknik liseleri kimler seçmektedir? Ne yazık ki
yine yoksul halk, yoksul halkın çocukları kısa yoldan iş bulsun düşüncesiyle
çıraklık eğitimine, meslek ve teknik liselere yönlendirilmektedir. 
Değerli
milletvekilleri, her bir önergenin sonunda oy verme aşamasında hep birlikte
parmaklarınızı kaldırıyorsunuz ama aslında neye parmak kaldırdığınızın bile
farkında, bilincinde değilsiniz. (CHP sıralarından alkışlar) 
MEHMET
MUŞ (İstanbul) – Hadi oradan ya! Ayıp ama.
ŞİRİN
ÜNAL (İstanbul) – Sen neye kaldırdığını biliyor musun?
GAYE
USLUER (Devamla) – Otomatik parmaklar basıldığı düğmeyle birlikte havaya
kalkıyor. 
ŞİRİN
ÜNAL (İstanbul) – Sen kendine bak, kendine.
GAYE
USLUER (Devamla) - Aynı 4+4+4’te nasıl parmak kaldırdıysanız subkortikal, akıl
dışı, parmaklarınızı kaldırıyorsunuz.
MEHMET
MUŞ (İstanbul) – Doğru düzgün konuşun, ifadenize dikkat edin Sayın Hatip.
HULUSİ
ŞENTÜRK (İstanbul) – Seninki akıl dışı. Seninki akıl içi mi oluyor?
GAYE USLUER (Devamla) – Eğitimde bir reforma
ihtiyacımız olduğu açık ancak bu yasa tasarısının hiçbir maddesiyle eğitimde
reform olmaz.
YILMAZ TUNÇ (Bartın) – Sayın Başkan, nasıl “akıl dışı”
diyebilir?
HULUSİ ŞENTÜRK (İstanbul) – Hakaret ediyor ya. Hakaret
etme hakkı yok ki.
GAYE
USLUER (Devamla) – Sinirlenmeyin, sinirlenmeyin. 
HULUSİ
ŞENTÜRK (İstanbul) – Ayıp, ayıp! Sen kimsin, hakaret ediyorsun, kimsin sen?
GAYE
USLUER (Devamla) – Kaldırdığınız parmaklar çocuklarımızın geleceğini yok
ediyor.
HULUSİ
ŞENTÜRK (İstanbul) – Önce haddini bil, önce medeni olmayı öğren.
AYŞE
KEŞİR (Düzce) – Parmak sallamadan, parmak sallamadan.
GAYE
USLUER (Devamla) – Eğitim sistemindeki deformasyon sizin ürününüzdür.
HULUSİ
ŞENTÜRK (İstanbul) – Ayıp denen bir şey var, ayıp denen!
YILMAZ
TUNÇ (Bartın) – Senin parmağın akıllı mı?
GAYE
USLUER (Devamla) – Sayın Başkan…
BAŞKAN
– Siz Genel Kurula hitap edin Sayın Usluer. Sayın grup başkan vekiliniz
gerekirse cevap verir.
GAYE
USLUER (Devamla) – Gücünüz yetiyorsa…
YILMAZ
TUNÇ (Bartın) – İndir parmağını, indir!
HULUSİ
ŞENTÜRK (İstanbul) – Utanır insan, utanır!
GAYE
USLUER (Devamla) – …ağabeyinize karşı gelin, vicdanınızın sesini dinleyin. (CHP
sıralarından alkışlar)
HULUSİ
ŞENTÜRK (İstanbul) – Hadsizlik! Okumuşsun ama…
YILMAZ
TUNÇ (Bartın) – Senin parmağın akıllı mı, senin parmağın.
HULUSİ
ŞENTÜRK (İstanbul) – İnsan edepten yoksun olunca böyle olur. 
YILMAZ
TUNÇ (Bartın) – Parmağında akıl varmış(!)
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş.
MEHMET
MUŞ (İstanbul) – Hatip grubumuza dönerek oy kullanırken farkında olmadığımız,
bilmediğimiz, bilmeden oy kullandığımız gibi ifadeler kullandı. Kendisi çok
bilmiş. Söz istiyorum.
BAŞKAN
– Buyurun Sayın Muş.
X.- SATAŞMALARA İLİŞKİN KONUŞMALAR (Devam)
8.- İstanbul Milletvekili Mehmet Muş’un,
Eskişehir Milletvekili Gaye Usluer’in 405 sıra sayılı Kanun Tasarısı’nın
54’üncü maddesiyle ilgili önerge üzerinde yaptığı konuşması sırasında AK PARTİ
Grubuna sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; Parlamentonun bir seviyesi
vardır.
OSMAN
AŞKIN BAK (Rize) Bravo! Doğru seviyeyi buldu.
MEHMET
MUŞ (İstanbul) – Buraya gelen bütün insanlar bölgesinden seçilerek
gelmişlerdir. (AK PARTİ sıralarından alkışlar) Çıkıp da çok bilmiş edalarla
“Onu bilmiyorsunuz, bunu bilmiyorsunuz…” Sizin bildiğiniz size kalsın. Bu
milletvekilleri canhıraş bir şekilde çalışarak Türkiye’nin yönetilmesi
noktasında oy kullanıyorlar, irade ortaya koyuyorlar. Çıkıp da yükseklerden
bakarak tepeden bir bakış açısıyla ifadeler kullanmayın. 
CEMAL
OKAN YÜKSEL (Eskişehir) – Biz yoklama istemesek gelecekleri yok ya.
HULUSİ
ŞENTÜRK (İstanbul) – Sen arkana bak, kaç kişi var? 
AHMET
UZER (Gaziantep) – Arkana bak Sayın Vekil, arkana bak; ondan sonra konuş. 
BAŞKAN
– Sayın milletvekilleri…
MEHMET
MUŞ (Devamla) – Bunların aynısını size iade ediyoruz. Takmışlar bir şeye. 
Değerli
milletvekilleri, bu açıdan kendisine daha fazla söz söyleyecek değiliz. Tek
tipçi bir anlayış vardır. Nedir o? “Bizim bildiğimiz doğru, bunun dışındaki
yanlış.” 4+4+4 sistemi geçtiğinden beri bazı kişiler bunu dillerine pelesenk
etti, bir tanesi de bu hatip. Efendim, 4+4+4 çok kötüymüş. Niye? “İstediğimiz
gibi, herkes aynı yere gidecek.” diye bir sistem vardı, bunu değiştirdik.
Esnek, isteyen istediği tercihi yapsın. Bütün dert buradan kaynaklanıyor. Tek
tipçi anlayıştır bu işte.
MEHMET
METİNER (İstanbul) – Mısır’da darbe olduğunda attığı “tweet”i hatırlasın.
MEHMET
MUŞ (Devamla) - Hani eleştirmeye çalıştıkları var ya eleştirmeye…
CEYHUN
İRGİL (Bursa) – Yanlış tercih yapıyorlar ya. Çocukları zorla belli okullara
yönlendiriyorsunuz. 
MEHMET
MUŞ (Devamla) - Eleştirmeye çalıştıkları, sürekli dillerinden düşürmedikleri
ama zihin altında ve kodlarında olan o tek tipçi anlayışın dışa vurmasıdır.
Bu
açıdan, ben şimdiye kadar göstermiş olduğunuz iradeden dolayı tüm AK PARTİ
milletvekillerine, bu açıdan, bölgelerinizde yapmış olduğunuz çalışmalardan
dolayı, seçim sürecindeki başarılı çalışmalarınızdan dolayı ve AK PARTİ’yi
iktidara taşımanızdan dolayı her birinize ayrı ayrı teşekkür ediyorum. 
Saygılar
sunuyorum. (AK PARTİ sıralarından alkışlar) 
OSMAN
AŞKIN BAK (Rize) – Ya, millete de böyle bakıyorlar zaten, millet de sandığa
gömüyor. 
BAŞKAN
– Teşekkürler Sayın Muş. 
OSMAN
AŞKIN BAK (Rize) – Millete de yukarıdan bakıyorlar. 
BAŞKAN
– Sayın Bak…
TÜRABİ
KAYAN (Kırklareli) – Merak etme, sizi gömecekler bir daha çıkmamak üzere.
OSMAN
AŞKIN BAK (Rize) – Sizi gömecekler.
BAŞKAN
– Sayın Bak...
OSMAN
AŞKIN BAK (Rize) – 11 seçimde gömüldünüz sandığa. Millete de böyle
bakıyorsunuz, millet sizi sandığa gömüyor. 
TÜRABİ
KAYAN (Kırklareli) – Yüz seneden beri gömülmedik.
OSMAN
AŞKIN BAK (Rize) – Sonuçlar ortada, elli senedir iktidar olamıyorsunuz. 
BAŞKAN
– Sayın Bak…
TÜRABİ
KAYAN (Kırklareli) – Göreceğiz, göreceğiz sonunuzu, hiç merak etme.
OSMAN
AŞKIN BAK (Rize) – Millete yukarıdan bakarsanız, millet de sizi sandığa gömer. 
BAŞKAN
– Sayın Bak…
OSMAN
AŞKIN BAK (Rize) – Meydan orası.
BAŞKAN
– Sayın Bak…
OSMAN
AŞKIN BAK (Rize) – Vatandaşa da aynısını yapıyorsunuz. 
CEYHUN
İRGİL (Bursa) – Sayın Başkanım, hatibin aşıları yapılsın, bu arkadaşın aşıları
yapılsın.
MAHMUT
TANAL (İstanbul) – Burası Meclis ya. Ya, burası manav dükkânı değil ya. 
OSMAN
AŞKIN BAK (Rize) – Vatandaşa da aynısını yapıyorsunuz, ondan sonra
geliyorsunuz, devam edin. 
MAHMUT
TANAL (İstanbul) – Beyefendi, burası manav dükkânı değil, burası Meclis.
ENGİN
ALTAY (İstanbul) – Bir disiplin işlemi yapacak mısınız Osman Aşkın Bak için? 
MAHMUT
TANAL (İstanbul) – Burası manav dükkânı değil, burası Meclis, böyle
bağıramazsınız.
BAŞKAN
– Sayın milletvekilleri, lütfen sakin olun. 
OSMAN
AŞKIN BAK (Rize) – Ne alakası var? 
BAŞKAN
- Sayın Bak, lütfen bağırmayalım. 
OSMAN
AŞKIN BAK (Rize) – Fikrimi söylüyorum. 
BAŞKAN
– Sayın Bak…
CEYHUN
İRGİL (Bursa) – Sen fikrini söylemiyorsun, bağırıyorsun.
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN
– Sayın milletvekilleri, önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
54’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
55’inci
madde üzerinde iki ayrı önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 55’inci maddesiyle kanuna eklenen
geçici madde 12’de yer alan “staj” ibaresinin “Uygulamalı Öğrenim” ibaresiyle
değiştirilmesini arz ve teklif ederiz. 
 Metin Lütfi Baydar Ceyhun
İrgil Bülent Yener Bektaşoğlu
 Aydın  Bursa Giresun
 Haydar Akar Mustafa
Ali Balbay Nurettin Demir
 Kocaeli İzmir Muğla
Türkiye Büyük Milet Meclisi Başkanlığına 
Görüşülmekte
olan 405 sayılı Kanun Tasarısı’nın 55’inci maddesinin tasarı metninden
çıkarılmasını arz ve teklif ederiz. 
 Çağlar Demirel  Sibel
Yiğitalp Ziya Pir
 Diyarbakır Diyarbakır Diyarbakır
 İmam Taşçıer  Ayhan
Bilgen  Osman Baydemir 
 Diyarbakır Kars
 Şanlıurfa
BAŞKAN
- Komisyon önergeye katılıyor mu? 
MİLLİ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MEHMET AKİF YILMAZ (Kocaeli)
- Katılmıyoruz.
BAŞKAN
– Hükûmet katılıyor mu?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan. 
BAŞKAN
– Önerge üzerinde Şanlıurfa Milletvekili Sayın Osman Baydemir. 
Buyurunuz.
(HDP sıralarından alkışlar) 
OSMAN
BAYDEMİR (Şanlıurfa) – Bu fotoğrafı buraya koymamı eleştiren saygıdeğer
milletvekilleri, bu fotoğraf benim eserim değil, Hükûmetin eseridir. 
SALİH
CORA (Trabzon) – Sizin eseriniz. Meydan okudular, meydan. 
AHMET
GÜNDOĞDU (Ankara) – Kimse eleştirmiyor, istediğin kadar koy. 
OSMAN
BAYDEMİR (Devamla) – Eserinizle ne kadar gurur duyarsanız o sizin
bileceğiniz iştir. (HDP sıralarından alkışlar) 
EBUBEKİR
GİZLİGİDER (Nevşehir) – Kazdığınız çukurları tespit edin.
AHMET
GÜNDOĞDU (Ankara) – Sırtınızı PKK’ya dayarken düşünecektiniz onu.
SALİH
CORA (Trabzon) – Osman Bey, meydan okudular. 
OSMAN
BAYDEMİR (Devamla) – Değerli milletvekilleri, Sayın Başkan; bir kez daha bu
Genel Kurulda hitap ederken demokratik değerler açısından, insanlık değerleri
açısından, ahlak açısından cunta darbesi ile sivil, zorba rejimin yapacağı
darbenin birbirinden farksız sonuçlar doğurmayacağının ispatı ve delaletidir.
Türkiye Büyük Millet Meclisinin temsilde üçüncü büyük siyasi partisinin eş
başkanları yani liderleri şu anda cezaevinde; 10 milletvekili, milletin hür
iradesiyle bu toplumun sözünü, bu toplumun talebini bu Parlamentoda ifade
etmekle görevlendirilen, yetkilendirilen insanlar 10 milyonu bulan insanın
iradesi yok sayılarak, çok açık ve net söylüyorum, talimatla cezaevine
gönderildiler. 
TAHİR
ÖZTÜRK (Elâzığ) – Hadi canım! 
OSMAN
BAYDEMİR (Devamla) – Cunta darbesini Allah’ın lütfu olarak gören siyasal
anlayış şu an itibarıyla bir darbe hukukuyla bu ülkeyi yönetmeye devam ediyor. 
Değerli
milletvekilleri, çok açık ve net bir dille ifade etmemiz gerekir ki bugün ülke
hem Orta Doğu’da hem dünyada bu kadar büyük bir krizi, yok oluşu, trajediyi,
ölümü ve kan kaybını yaşıyorsa bu, her şeyden önce iktidarın korkusudur. 
TAHİR
ÖZTÜRK (Elâzığ) – Hadi canım!
OSMAN
BAYDEMİR (Devamla) – İktidarı yitirme korkusunun ülkeyi ne hâle getirdiğinin
aynı zamanda göstergesi, delaletidir. 
Benim
size bir tavsiyem, bir önerim var: Korkun. Gelin, beraber korkalım ama sadece
ve sadece Allah'tan korkalım. Çünkü, bu iktidar baki bir iktidar değildir
hiçbiriniz, hiçbirimiz açısından. Gün gelecek bu emaneti başkalarına devretmek
durumunda kalacaksınız. İki yıl uzar, iki yıl kısalır ama emin olun, bu ülkenin
geleceğinde Türk’ün, Kürt’ün, Laz’ın, Çerkez’in, Sünni’nin, mütedeyyinin, Arap’ın,
inananın veya inanmayanın, tüm mazlum halkların bu ülkenin geleceğinde onurlu
yerleri olacaktır. Tıpkı Leyla Zanalar, Hatip Dicleler, Orhan Doğanlar nasıl
bugün bu ülkede onurlu bir yerdeyse Selahattin Demirtaşlar ve arkadaşları da
yine bu Parlamentoda onurlu bir yerde olacaklardır. Ama, zalimlerin, emin olun,
bu ülkenin geleceğinde yeri olmayacaktır. Bundan hiçbirinizin şüphesi ve
tereddüdü olmasın.
Şimdi,
milletvekillerimizin ve eş başkanlarımızın tutuklu bulunuşunu yargının
bağımsızlığına, yargının tarafsızlığına bağlamak ancak ve ancak akıl ve vicdan
kabızlığıyla izah edilebilir. (HDP sıralarından alkışlar)
SEBAHATTİN
KARAKELLE (Erzincan) – Allah, Allah! Teröristler ne olacak, teröristler? 
OSMAN
BAYDEMİR (Devamla) – Ancak ve ancak akıl ve vicdan ishali olmakla
açıklanabilir. 
Açık
ve net söylüyorum: Cuntanın hâkim olduğu dönemde dahi -burada hukukçular var
sizler içerisinde, hepimiz çok iyi biliyoruz ki- Devlet Güvenlik Mahkemesinde
bile hâkimlerin küçük de olsa bir hareket kabiliyeti vardı. Bugün bir hâkim,
bir savcı, bir mahkeme gösterin bana ki iktidarın tutuklayın talimatını,
işaretini verdiği…
SALİH
CORA (Trabzon) – Yargı bağımsız.
OSMAN
BAYDEMİR (Devamla) – …bir siyasetçiyi, bir gazeteciyi tutuklamaktan imtina
etsin. 5 bin hâkim ve savcı nasıl FETÖ’den içeriye alındıysa Hükûmetin
talimatının gereğini yerine getirmeyen her hâkim ve savcının şu anda
bağımsızlığı değil -çok açık söylüyorum- iradesi elinden alınmış durumdadır. Bu
itibarla da bu karar hukuki değil, siyasidir. 
(Mikrofon
otomatik cihaz tarafından kapatıldı) 
OSMAN
BAYDEMİR (Devamla) – Muhataplarınızla, rakiplerinizle hesaplaşacağınız yer
adliye değildir, sandıktır. Sandıktan kaçanların adı, bana göre, demokratik
olarak korkaktır. Gelin korkularımızdan, gelin korkularınızdan vazgeçin, arının
çağrısını bir kez daha yinelemek istiyorum. (HDP sıralarından alkışlar) 
BAŞKAN
– Teşekkürler Sayın Baydemir.
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş.
MEHMET
MUŞ (İstanbul) – Sayın hatip darbe hukuku uyguladığımız, ülkeyi felaketin
kenarına getirdiğimiz gibi bu ve buna benzer ithamlarla grubumuza açık bir
sataşmada bulunmuştur. Sataşmadan söz istiyorum. 
BAŞKAN
– Buyurun.
X.- SATAŞMALARA İLİŞKİN KONUŞMALAR (Devam)
9.- İstanbul Milletvekili Mehmet Muş’un,
Şanlıurfa Milletvekili Osman Baydemir’in 405 sıra sayılı Kanun Tasarısı’nın
55’inci maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; hepimiz
mahkemeyikübrada hesap vereceğiz, buna inanıyoruz, iman etmişiz.
Mahkemeyikübrada hesap vermekten korkacak olanlar anne karnında 6 aylık bebeği
öldüren canlı bombanın sırtını sıvazlayanlardır, onlar korksunlar, onların
verecek cevabı yok. (AK PARTİ sıralarından “Bravo” sesleri, alkışlar)
Çukurların içerisindeki askerimizi, polisimizi, vatandaşımızı şehit eden
teröristlere sırt çıkan, onlara arka çıkanlar mahkemeyikübradan korksunlar,
hesap veremeyecekler çünkü orada. (AK PARTİ sıralarından alkışlar) 
Değerli
arkadaşlar, sayın hatip hukuktan bahsetti. Bir şey hatırlatmak istiyorum
kendisine. Kendisi Diyarbakır Büyükşehir Belediye Başkanıydı. Hatırladınız mı,
basına bir yargılama çıkmıştı.
EBUBEKİR
GİZLİGİDER (Niğde) – Bir hesap soran vardı, hesap soran.
MEHMET
MUŞ (Devamla) – Bir dakika…
Kendi
personeli yargıladı onu. Hatırladınız mı? (AK PARTİ sıralarından “Evet.”
sesleri) PKK hukuku. 
NURETTİN
DEMİR (Muğla) – Anlat, anlat. 
MEHMET
MUŞ (Devamla) – PKK hukuku. Sayın Baydemir’in hukuktan anladığı PKK hukukudur. 
AHMET
YILDIRIM (Muş) – FETÖ’nün iddialarının arkasına sığınıp konuşuyorsun. FETÖ’nün
iddialarıyla konuşuyorsun sen.
MEHMET
MUŞ (Devamla) – Orada bir temizlik işçisi yargıladı kendisini. (AK PARTİ
sıralarından alkışlar) Bir şey diyebildi mi? İşte, devletin çökerttiği yapı o
yapıdır. 
GARO
PAYLAN (İstanbul) – Cemaatin iddiası o, cemaatin.
MEHMET
MUŞ (Devamla) – Sayın Baydemir, rahat olun, sizi de kurtarıyor. Bakın, bir daha
sizi personeliniz yargılayamayacak. Yargılayacaksa hâkim ve savcılar
yargılayacak. Rahat olun, çekinmeyin. (AK PARTİ sıralarından alkışlar)
AHMET
YILDIRIM (Muş) – Düşe düşe Gülen Cemaati’nin iddialarına mı düştün sen?
Anlamazsın sen bunları. 
MEHMET
MUŞ (Devamla) – Bir belediye başkanı için çok kötü bir şeydir bir işçisi
tarafından mahkeme kurulup yargılanması ve ona ceza kesilmesi. 
Değerli
milletvekilleri, AK PARTİ’nin bitirdiği budur. AK PARTİ’nin bitirdiği, o
hendeklerdeki egemenlik sevdasına kapılan teröristlerin hayalleridir ve onlara
destek olanın hayalleridir. 
NURETTİN
DEMİR (Muğla) – Oraya mahkeme göndermediniz mi?
MEHMET
MUŞ (Devamla) – Türkiye terörü bitiriyor. Türkiye iyi yöne gidiyor. 
Şunu
unutmayalım: Türkler kadar Kürtler de bu ülkenin eşit öz yurttaşları ve
sahipleridir. (AK PARTİ sıralarından alkışlar) 
BURCU
ÇELİK ÖZKAN (Muş) – Ama Kürtçe konuşamazlar. 
BAŞKAN
– Teşekkürler Sayın Muş.
OSMAN
BAYDEMİR (Şanlıurfa) – Sayın Başkan…
BAŞKAN
– Buyurun Sayın Baydemir. 
OSMAN
BAYDEMİR (Şanlıurfa) – Sayın hatip açıkça hayali, iftira ve -açık söylüyorum-
bugün Hükûmetin ve iktidarın “FETÖ” olarak tabir etmiş olduğu, devlet
içerisinde onlarla birlikte, Hükûmetle birlikte aynı yatakta on iki yıl boyunca
kalan bir yapının üretmiş olduğu bir algı operasyonu yalanını burada ifade
etmek suretiyle ağır ve hadsiz bir sataşmada bulunmuştur. Söz diliyorum.
ORHAN
KIRCALI (Samsun) – Oldu mu, olmadı mı öyle bir şey, onu anlat. 
BAŞKAN
– Buyurun Sayın Baydemir. (HDP sıralarından alkışlar) 
İki
dakika.
10.- Şanlıurfa Milletvekili Osman
Baydemir’in, İstanbul Milletvekili Mehmet Muş’un sataşma nedeniyle yaptığı
konuşması sırasında şahsına sataşması nedeniyle konuşması
OSMAN
BAYDEMİR (Şanlıurfa) – Sayın grup başkan vekili, en az onlarca kez KCK ana
dosyası olarak tabir edilen ve bugünkü siyasi soykırım operasyonunun aynısı
olan bir hukuki saldırıyla, adına hukuk denilen bir saldırıyla Kürt
siyasetçiler karşılaştı. O dönem, iktidar ortağınız olan, daha doğrusu devlet
ortağınız olan ve bugün “FETÖ” olarak tabir etmiş olduğunuz o klik tarafından
her siyasetçiye dair bir algı operasyonu yönetildi. Bana dair de yürütülen algı
operasyonu buydu. Çok açık ve net söylüyorum: Eğer benim hakkımda herhangi bir
yerde -devletin yargılamaları dışında- tek bir yargıyı ortaya çıkarırsanız, tek
bir mahkemeyi ortaya çıkarırsanız, ben Türkiye Büyük Millet Meclisi ve siyaset hayatıma
nokta koyarım, namusum ve şerefim üzerine söz veriyorum. Eğer ki sen ispat
etmezsen, eğer ispat etmezsen ve istifa etmezsen bunu da milletvekillerimizin,
Türkiye toplumunun, Kürtlerin, Türklerin haysiyetine bırakıyorum.
TAHİR
ÖZTÜRK (Elâzığ) – Demagoji yapma, demagoji yapma.
OSMAN
BAYDEMİR (Devamla) - Çok açık ve net söylüyorum: Algı operasyonu yapıyorsunuz,
cunta kliğinin yapmış olduğu algı operasyonunu şu anda yönetiyorsunuz. Bakın,
onlarla beraber hâlen yürüyorsunuz. Onların sahte delillerini, sahte algı
operasyonlarını hâlen kullanıyorsunuz. 
Urfa’da
bir gün, bir biber satıcısının, isot satıcısının müşterisi gelir; isotu kırar
koklar, atar der ki: “Bu acı değil.” Diğerini kırar koklar, acı değil. Diğerini
kırar koklar, acı değil. Biber sahibi der ki: “Ya, sen ne yapıyorsun.” “Ama bu
biberler acı değil.” diyor. “Ya, vallaha benim biberlerim acı ama senin burnun
yanmıyorsa ben ne yapayım?” diyor. 
Şimdi,
on iki yıl boyunca aynı yatakta kaldınız, en sonunda bunlar hançeri sizin
sırtınıza sapladı, hâlen burnunuz yanmıyorsa, onların sahte delillerini
kullanıyorsanız ben size ne diyeyim. 
ABDULKADİR
YÜKSEL (Gaziantep) - Şimdi beraber mi yatağa giriyorsunuz?
BAŞKAN
– Teşekkürler Sayın Baydemir. (HDP sıralarından alkışlar)
MEHMET
MUŞ (İstanbul) – Sayın Başkan… 
BAŞKAN
– Sayın Muş, buyurun.
MEHMET
MUŞ (İstanbul) - Ben tekrar söz almayacağım. 
Bu
meseleyle alakalı basına yansıyan kamera görüntüleri vardır, mevcuttur; isteyen
YouTube’a girip bunlara bakabilir. İkincisi, iktidarda biz hiç kimseyi ortak
etmedik; ne devlete ortak ne de iktidara ortak ettik. İktidar milletten alınır,
zamanı gelince de millet değerlendirmesini yapar. 
Teşekkür
ediyorum. Arzu edenler YouTube’ta bu görüntüleri izleyebilirler. 
FİLİZ
KERESTECİOĞLU DEMİR (İstanbul) – Siz “Yanıldık.” demediniz mi canım?
BAŞKAN
– Teşekkürler Sayın Muş.
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN
- Önergeyi oylarınıza…
III.- YOKLAMA
(CHP
sıralarından bir grup milletvekili ayağa kalktı)
ENGİN
ALTAY (İstanbul) – Yoklama istiyoruz Sayın Başkan.
BAŞKAN
- …sunmadan önce bir yoklama talebi vardır.
Sayın
Altay, Sayın Usluer, Sayın Kayan, Sayın İrgil, Sayın Zeybek, Sayın Tanal, Sayın
Aydın, Sayın Baydar, Sayın Gürer, Sayın Akın, Sayın Yüksel, Sayın Engin, Sayın
Demir, Sayın Özcan, Sayın Özdemir, Sayın Bozkurt, Sayın Turpcu, Sayın Kara,
Sayın Erdem, Sayın Pekşen.
Sayın
milletvekilleri, yoklama için iki dakika süre veriyorum ve işlemi başlatıyorum.
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır. 
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili Oktay
Vural’ın Yükseköğretim Kanununda Değişiklik Yapılmasına Dair Kanun Teklifi
(2/666) ile Millî Eğitim, Kültür, Gençlik ve Spor Komisyonu Raporu (S. Sayısı:
405) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük
Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 55’inci maddesiyle kanuna eklenen
geçici madde 12’de yer alan “staj” ibaresinin “uygulamalı öğrenim” ibaresiyle
değiştirilmesini arz ve teklif ederiz. 
Nurettin
Demir (Muğla) ve arkadaşları
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MEHMET AKİF YILMAZ (Kocaeli)
– Katılmıyoruz.
BAŞKAN
– Hükûmet katılıyor mu?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Önerge üzerinde Muğla Milletvekili Sayın Nurettin Demir konuşacak. 
Buyurun.
(CHP sıralarından alkışlar) 
NURETTİN
DEMİR (Muğla) – Sayın Başkan, değerli milletvekilleri; 405 sıra sayılı Yasa
Tasarısı’nın 55’inci maddesiyle ilgili söz almış durumdayım. 
Tabii
ki ben aslında “subkortikal”a birazcık takılmıştım. Doktorum, biliyorsunuz.
Acaba, dedim, iktidar partisinin milletvekillerine birazcık anatomi dersi mi
vermek lazım? Biliyorsunuz, “subkortikal” olmadan, arkadaşlar, üst beyin
gelişmez. “Subkortikal” o kadar önemlidir ki… İçimizde hekim arkadaşlar var,
nörologlar var, beyin cerrahları var; onun için bu kadar alınganlık göstermemek
lazım. İsmail Bey var, o çok iyi bilir. Dolayısıyla, yani, bu kadar neye
alınıyor ekip, milletvekilleri, anlamakta zorluk çekiyorum. 
HAKAN
ÇAVUŞOĞLU (Bursa) – Bir profesörün bundan başka söyleyecek lafı olmayınca ona
üzülüyoruz. 
NURETTİN
DEMİR (Devamla) – Değerli arkadaşlar, bugün beni üzen iki olay oldu, sizleri de
tabii ki üzmüştür. 
Özellikle
Sayın Cumhurbaşkanının Suriye halkına, Suriye’ye savaş ilan etmesi; bunu, bir
Parlamento grubu olarak, tüm milletvekilleri olarak kınamamız gerekiyor. Ne
diyor Sayın Cumhurbaşkanı? “Devlet terörü estiren zalim Esed’in hükümdarlığına
son vermek için oraya girdik, başka bir şey için değil.” açıklamasında bulundu.
Bu ifade Parlamento iradesinin gasbıdır. Parlamento, Hükûmete IŞİD, PKK ve
diğer terör örgütleriyle mücadele ve sınır güvenliğimiz için yetki verdi. Bu
ifade Anayasa’yı ihlaldir, Parlamentoyu yok saymaktır. Ey halkım, ey eksik ve
yaralı yüce Meclisin değerli üyeleri; bu ifade başka bir ülkeye açık bir savaş
ilanıdır. Bu yetki sizlerin yani Türkiye Büyük Millet Meclisinindir,
devredilemez. Türk Silahlı Kuvvetleri El Bab’a ilerlemektedir. Esat 407
kilometre uzaktaki Şam’dadır. Bu ifadenin, ayrıca, bir inandırıcılığı yoktur,
halüsinasyon belirtisidir. 
Değerli
milletvekilleri, özellikle Adana Aladağ’daki yangın ve eğitim katliamı
hepimizin, tüm Türkiye Büyük Millet Meclisinin büyük üzüntüsüdür. Bir çocuğun
ne işi var arkadaşlar, bir yatılı okulda çocuğun ne işi var? 10 öğrenci ve 1
görevli cayır cayır yandı, sizin Madımak’ta yaktığınız aydınlar gibi yandılar
çığlık atarak. (AK PARTİ sıralarından gürültüler)
MEHMET
MUŞ (İstanbul) – Ne demek ya “Sizin yaktığınız?”
MEHMET
METİNER (İstanbul) – Kim yaktı ya?
MEHMET
MUŞ (İstanbul) – Ne diyorsunuz siz ya? Bu nasıl bir düşünce?
NURETTİN
DEMİR (Devamla) – Yakanlar yakanlar, siz değil.
MEHMET
MUŞ (İstanbul) – İktidarda kim vardı, iktidarda?
MEHMET
METİNER (İstanbul) – SHP iktidarında yakıldı o dönem.
NURETTİN
DEMİR (Devamla) – Geri aldım, sözümü geri aldım, sözümü geri aldım.
MEHMET
MUŞ (İstanbul) – Kim vardı iktidarda?
NURETTİN
DEMİR (Devamla) – Geri aldım arkadaşlar.
BAŞKAN – Tamam, sözünü geri aldı.
OSMAN
AŞKIN BAK (Rize) – Sen ne diyorsun ya? 
NURETTİN
DEMİR (Devamla) – Sizi kastetmedim, yakanları kastettim. (AK PARTİ sıralarından
gürültüler) 
MEHMET
MUŞ (İstanbul) – Kim vardı iktidarda?
OSMAN
AŞKIN BAK (Rize) – Sen kendi beynine bak, kendi beynine.
BAŞKAN
– Sayın milletvekilleri…
MEHMET
METİNER (İstanbul) – Saygısızlığa gerek yok, gittikçe saygısızlaşıyorsunuz ya.
NURETTİN
DEMİR (Devamla) – Geri aldım.
BAŞKAN
– Sayın milletvekilleri, Sayın Demir…
NURETTİN
DEMİR (Devamla) – İçim yanıyor arkadaşlar baba olarak, dede olarak. Sizin de
içiniz yanıyor. Yanmıyor mu? (AK PARTİ sıralarından gürültüler)
OSMAN
AŞKIN BAK (Rize) – Yanıyor.
NURETTİN
DEMİR (Devamla) – Tamam, geri aldım arkadaşlar. (AK PARTİ sıralarından
gürültüler)
OSMAN
AŞKIN BAK (Rize) – Ne konuşuyorsun? Madımak’la ne alakası var?
MEHMET
METİNER (İstanbul) – Beyniniz bu kadar sizin. Saygısız!
BAŞKAN
– Sayın milletvekilleri, Sayın Demir sözünü geri aldığını ifade etti, lütfen
dinleyelim.
NURETTİN
DEMİR (Devamla) – Geri alıyorum arkadaşlar, sizi kastetmedim, sizi kastetmedim.
AHMET
GÜNDOĞDU (Ankara) – “Yaktınız.” ifadesini geri alsın Sayın Başkan.
BAŞKAN
– Tamam, geri aldı.
NURETTİN
DEMİR (Devamla) – Geri alıyorum sözümü arkadaşlar. Ben bir babayım, ben bir
dedeyim; üzülüyorum. (AK PARTİ sıralarından gürültüler)
MEHMET
METİNER (İstanbul) – O zaman beyninizi sorgulayacaksınız.
NURETTİN
DEMİR (Devamla) – Siz de aynı şekilde. Aynı şeyi söyledim zaten; sizlerin de
üzüldüğünüzü, sizlerin de aynı acıyı duyduğunuzu söyledim. (AK PARTİ
sıralarından gürültüler) 
MEHMET
METİNER (İstanbul) – O zaman beyninizi sorgulayacaksınız. 
NURETTİN
DEMİR (Devamla) – Arkadaşlar, çıraklık eğitimiyle ilgili…(AK PARTİ sıralarından
gürültüler)
OSMAN
AŞKIN BAK (Rize) – Konuşmanın başında söylediğin beyinle ilgili konuya kendin
baktır önce.
MEHMET
METİNER (İstanbul) – Beyniniz böyleyse sorgulayacaksınız o beyni. Yeter ya!
Sabrettikçe saygısızlaşıyorsunuz ya! 
HİKMET
AYAR (Rize) – Özür dileyecek!
NURETTİN
DEMİR (Devamla) – Özür diliyorum tekrar, tamam mı? Sizi kastetmedim arkadaşlar,
Mecliste hiç kimseyi kastetmedim.
HİKMET
AYAR (Rize) – Ne demek o ya?
NURETTİN
DEMİR (Devamla) – Kastetmedim arkadaşlar.
HİKMET
AYAR (Rize) – Kimi kastettin o zaman? Kimi kastettiğini söyle.
NURETTİN
DEMİR (Devamla) – Efendim?
HİKMET
AYAR (Rize) – Kimi kastediyorsun?
NURETTİN
DEMİR (Devamla) – Yakanları diyorum.
MEHMET
METİNER (İstanbul) – Siz iktidardaydınız.
HİKMET
AYAR (Rize) – Kimi? Kim ama?
NURETTİN
DEMİR (Devamla) – Kim yakmışsa Sivas’ta.
HİKMET
AYAR (Rize) – “Siz.” diyorsun ama, “Siz.” diyorsun.
NURETTİN
DEMİR (Devamla) – Hayır, geri aldım onu.
MEHMET
METİNER (İstanbul) – Siz iktidardaydınız, siz.
HİLMİ
BİLGİN (Sivas) – Utanmadan konuşuyorsun!
(Mikrofon
otomatik cihaz tarafından kapatıldı)
NURETTİN
DEMİR (Devamla) – Arkadaşlar, özür diliyorum.
MEHMET
METİNER (İstanbul) – Özür diliyorsan erdemli davranıyorsun.
BAŞKAN
– Sayın milletvekilleri, Sayın Demir bir dil sürçmesi sebebiyle ifade ettiğini
ve geri aldığını söyledi.
Teşekkür
ederiz.
MEHMET
METİNER (İstanbul) – Özrünü kabul ediyoruz, eyvallah.
BAŞKAN
– Sayın Muş…
MEHMET
MUŞ (İstanbul) – Sayın Başkan…
MEHMET
METİNER (İstanbul) – Darbe gecesi attığınız “tweet”ten dolayı özür dileyin,
“Sıra Türkiye’nin Mursi’sinde.” diyen sizsiniz, hâlâ kalkıp konuşuyorsunuz ya.
Allah’ım ya Rabb’im, sabrettikçe saygısızlaşıyorsunuz ya.
BAŞKAN
- Sayın milletvekilleri, dinleyelim.
Sayın
Muş, buyurun.
MEHMET
MUŞ (İstanbul) – Sayın Başkan, burada hatip grubumuza dönerek Madımak’takilerin
de… Önce Adana’daki elim olaydan bahsedildi, hepimizin içi sızladı. Burada içi
sızlamayacak kimse olamaz, herkes kahroldu. Sonra dönüyor, “Aynı
Madımak’takileri yaktıklarınız gibi.” Bu gruba dönüyor. Şimdi, bu bir açık
sataşmadır. Daha sonra hatip sözlerini geri aldı, fakat kayda girecek olan bazı
ifadelerimiz olacaktır. 
Söz
istiyoruz.
BAŞKAN
– Sayın Muş, size söz vereceğim. 
MEHMET
METİNER (İstanbul) – “Sıra Türkiye’nin Mursi’sinde.” diye “tweet” atan kimse
çıksın özür dilesin. 
BAŞKAN
- Ancak, Sayın Demir, konuşması esnasında sözlerini geri aldığını ifade etti.
Önce sizi dinleyelim, gerekirse Sayın Demir’e yerinden tekrar söz veririz.
MEHMET
METİNER (İstanbul) – Profesörler var o “tweet”i atan, içinizdeki profesörler. 
BAŞKAN
- Buyurun, sizi kürsüye davet ediyorum. (AK PARTİ sıralarından alkışlar)
X.- SATAŞMALARA İLİŞKİN KONUŞMALAR (Devam)
11.- İstanbul Milletvekili Mehmet Muş’un,
Muğla Milletvekili Nurettin Demir’in 405 sıra sayılı Kanun Tasarısı’nın 55’inci
maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri…
MEHMET
METİNER (İstanbul) – Buyurun, Gaye Hanım’a sorun, darbe gecesi atılan “tweet”i
hatırlatıyoruz kendisine.
MEHMET
MUŞ (Devamla) - …burada, çıkan bazı hatiplerin elinde bir metin var; bir metin
sıkıştırılmış, orada bir yetki gasbının olduğundan bahsediliyor. Bakın, dün
yansıyan bazı görüntüler vardı, YPG ile Esad bayrakları yan yana. Doğru,
Türkiye, sınırlarını korumak için Suriye’ye girdi, terör örgütlerine karşı mücadele
etmek için oraya girdi. Esed bunlara destek veriyorsa onlardan ne farkı var?
Bir terör örgütünden farkı var mı? Eğer IŞİD’e alan açıyorsa, YPG’yle aynı
maksatla, aynı şekilde faaliyet gösteriyorsa bunun bizim için bir farkı yok.
Terör örgütüne destek ile terör örgütü olmak arasında da bir fark yok. Bizim
amacımız sınırlarımızı korumaktır, Sayın Cumhurbaşkanımızın ifade ettiği budur.

İkincisi:
Bir kere bu talihsiz bir açıklamadır. Buradan, önce çıkacaksınız, “Ben
profesörüm, hekimim…” böyle afra tafra yapacaksınız, ondan sonra grubumuza
dönerek kullandığınız ifade “Nasıl yandıysa, Madımak’ı yaktığınız gibi...”
Sonra sözünü geri aldı. Kayıtlara girsin, bakın o dönem Başbakan Yardımcısı
kim? Erdal İnönü. 
KEMAL
ZEYBEK (Samsun) - Birileri Madımak’ı yakmıştır, dün gece de önlem almadığınız
yurt yanmıştır. 
MEHMET
MUŞ (Devamla) - Peki, Adalet Bakanı kim? Moğultay.
ÖMER
FETHİ GÜRER (Niğde) – Ha o mantıkla Adana’yı da siz mi yaktınız şimdi? Bu
mantık ona gider. Öyle şey mi olur?
MEHMET
MUŞ (Devamla) - Başbakan Yardımcısı İnönü, Adalet Bakanı Moğultay. 
ÖMER
FETHİ GÜRER (Niğde) – Hükûmet sizsiniz, Adana’yı siz mi yaktınız?
MEHMET MUŞ (Devamla) - Neden ortaya çıkartmadınız? Niye
ortaya çıkartmadınız? Neden ortaya çıkartmadınız? (AK PARTİ sıralarından
alkışlar) 
ALİ
ÖZCAN (İstanbul) – Yakanlar kim? Avukatı kim? Yakanlar kim? Konuşma! Yakanlar
kim? Avukatı kim? (AK PARTİ sıralarından gürültüler)
MEHMET
MUŞ (Devamla) – Üstünü neden örtbas ettiniz? Niye çıkarmıyorsunuz bunu ortaya? 
ALİ
ÖZCAN (İstanbul) – Sivas katliamının avukatı burada oturuyor!
MEHMET
MUŞ (Devamla) – Bir kere, görevde olanlar bunlar. Utanmadan, sıkılmadan AK
PARTİ’ye bu iftiraları atamazsınız. 
ALİ
ÖZCAN (İstanbul) – Sivas katliamının avukatı burada oturuyor! (AK PARTİ
sıralarından gürültüler)
BAŞKAN
– Sayın Özcan, lütfen yerinize oturur musunuz.
MEHMET
MUŞ (Devamla) – O dönemde AK PARTİ yok, o dönemde AK PARTİ yok. 
ALİ
ÖZCAN (İstanbul) – Yakan Erdal İnönü değil; zihniyettir, sizin zihniyetinizdir!
(AK PARTİ sıralarından gürültüler)
MEHMET
MUŞ (Devamla) – Bunu yapanlar... O dönemde, sizin, önceki, aynı zihniyette
olanların iktidarında oluyor bu olay. (AK PARTİ sıralarından alkışlar, CHP
sıralarından gürültüler)
KEMAL
ZEYBEK (Samsun) – Sivas’ı yakanlar burada avukatlık yapıyor! Burada avukatlık
yapıyor Sivas’ı yakanlar! (AK PARTİ sıralarından gürültüler)
BAŞKAN
– Sayın milletvekilleri... 
ZEYİD
ASLAN (Tokat) – Sana ne lan! Sana ne lan! Beni mi kastediyorsun? 
BAŞKAN
– Sayın Altay, buyurun.
KEMAL
ZEYBEK (Samsun) – Kimse... Sensin. Terbiyesiz herif!
ZEYİD
ASLAN (Tokat) – Sana ne lan!
BAŞKAN
– Sayın milletvekilleri... (AK PARTİ ve CHP sıralarından gürültüler)
Birleşime
on dakika ara veriyorum.
Kapanma Saati: 19.41
YEDİNCİ OTURUM
Açılma Saati: 19.59
BAŞKAN: Başkan Vekili Pervin BULDAN
KÂTİP ÜYELER: Ali Haydar HAKVERDİ (Ankara), Sema KIRCI
(Balıkesir)
-----0-----
BAŞKAN
– Sayın milletvekilleri, Türkiye Büyük Millet Meclisinin 29’uncu Birleşiminin
Yedinci Oturumunu açıyorum.
405
sıra sayılı Kanun Tasarısı’nın görüşmelerine kaldığımız yerden devam ediyoruz. 
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN
– Komisyon burada.
Hükûmet
burada. 
FİLİZ
KERESTECİOĞLU DEMİR (İstanbul) – Sayın Başkan, bir söz talebim var. 
BAŞKAN
– Önergeyle ilgili oylamaya geçmeden önce, bir önceki oturumda yapılan
konuşmalar esnasında yaşanan tartışmadan dolayı ara vermek durumunda kaldım. 
Sayın milletvekilleri, Genel Kurulda kürsüde hitap eden
milletvekili başta olmak üzere, tüm milletvekillerinin konuşmalarını yaparken
birbirlerini rencide edici, kırıcı ve yaralayıcı söz kullanmamaları
gerektiğini, İç Tüzük’e uygun davranış içerisinde olmaları gerektiğini buradan
sürekli ifade etmemize rağmen, ne yazık ki zaman zaman bu tür tartışmalara ve
bu tür atışmalara tanıklık ediyoruz. Arkada sayın grup başkan vekilleriyle
yaptığımız toplantı sonucunda da Türkiye Büyük Millet Meclisinin çalışması, sağlıklı
bir şekilde kanunların geçmesi açısından böylesi bir ortamın sağlanmasında
fayda vardır diye de ifade ettik. 
Şimdi ben bu konuda her 4 siyasi partinin, grubun grup
başkan vekillerine yerlerinden konuyla alakalı söz vereceğim ve bir sükûnetin
sağlanması açısından da bunlara ihtiyaç olduğunu özellikle belirtmek istiyorum.

Şimdi Sayın Akçay’a bu konuyla ilgili görüşlerini
belirtmek üzere söz veriyorum. 
Buyurunuz Sayın Akçay. 
VI.- AÇIKLAMALAR (Devam)
24.- Manisa Milletvekili Erkan Akçay’ın,
ülkenin içinde bulunduğu şartlar itibarıyla milletvekillerinin tutum ve
sözlerine özen göstermesi ve hakaretamiz veya ağır ithamlar içeren sözlerden
kaçınmaları gerektiğine ilişkin açıklaması
ERKAN AKÇAY (Manisa) – Teşekkür ederim Sayın Başkan. 
Değerli milletvekilleri, maalesef zaman zaman Genel
Kurul görüşmeleri sırasında gerek kürsüden gerekse yerinden yapılan
konuşmalarda ve laf atmalarda istenmeyen sözler sâdır olabiliyor. 
Burada önemli olan husus, sevgide serbestlik olmakla
birlikte, saygıda bir mecburiyet olduğu hususunu hiçbir zaman aklımızdan
çıkarmamamız gerektiğidir. O bakımdan, hakaretamiz veya ağır ithamlar içeren
sözlerden özellikle kaçınmak gerekir. Bu, Genel Kurulda gerilimi ziyadesiyle
artırıyor. 
Ülkemizin içinde bulunduğu şartlar itibarıyla da bizlerin
bu tutum ve sözlerine daha fazla bir özen gösterme ihtiyacı vardır. Özellikle
Adana’da dünkü yangında hayatını kaybeden yavruların cenazelerinin bile daha
henüz Adli Tıp morgunda olduğu bir ortamda, bütün vatandaşlarımızın da üzüntü
içerisinde olduğu bir vasatta sözlerimizi daha özenle seçmemiz gerektiğini
düşünüyorum ve ifade edilen bu sözlerden, daha sonra milletvekillerinin büyük
çoğunluğunun da aslında pişmanlık duyduğunun da tanığıyız. 
O nedenle, bundan sonraki oturumlarda ve görüşmelerde
de benzeri durumların yaşanmayacağını ümit ediyor, hepinize saygılar sunuyorum.
BAŞKAN – Teşekkür ederiz Sayın Akçay.
Sayın Kerestecioğlu, buyurun.
25.- İstanbul Milletvekili Filiz
Kerestecioğlu Demir’in, kamuoyunun vicdanını çok ciddi bir şekilde yaralamış
olan Sivas Madımak katliamına ve yaşanan katliamların cezasızlıkla
sonuçlanmasının bir devlet geleneği hâline geldiğine ilişkin açıklaması
FİLİZ KERESTECİOĞLU DEMİR (İstanbul) – Teşekkür ederim
Sayın Başkan.
Ben öncelikle, kamuoyunun vicdanını çok ciddi bir şekilde
yaralamış olan Sivas Madımak katliamıyla ilgili bir iki bilgiyi yine kamuoyuyla
ve buradaki değerli milletvekilleriyle paylaşmak isterim.
Yirmi bir yıl yapılan yargılamadan sonra 7 sanık
hakkında, davada zaman aşımı kararı 2014 yılında onandı ve çok değerli
insanlarımızı kaybettik o katliamla. 2012’de Başbakan Erdoğan, zaman aşımı
kararı verilmesini “Milletimiz için, ülkemiz için hayırlı olsun, yıllar yılı
içeride olan vatandaş, içlerinde kaçak olanlar vardı.” diyerek ifade etti. 
Bu ülkede, maalesef, yaşanan katliamların cezasızlıkla
karşılaşması, aslında bir devlet geleneği hâline gelmiştir. Ben, bugün için
Aladağ’la ilgili olarak da aynı şeyin olmamasını ve bundan sonrasında, en
azından bu nezaket ve birbirimize saygıda birleşiyorsak, aynı şekilde mağdurlara
da saygıda birleşmemizi ve cezasızlığın bir gelenek olmaktan çıkarılmasını
temenni ediyorum.
Teşekkür ederim.
BAŞKAN – Teşekkür ederiz Sayın Kerestecioğlu.
Sayın Altay, buyurun.
26.- İstanbul Milletvekili Engin Altay’ın,
Parlamentoda onur kırıcı, incitici, küçük düşürücü bir üslubun asla kabul
edilemeyeceğine ilişkin açıklaması
ENGİN ALTAY (İstanbul) – Teşekkür ederim Sayın Başkan.
Sayın
Başkan, yaklaşık üç dört saat önce iktidar partisi ile Halkların Demokratik
Partisi arasındaki gerilim sonrasında yerimden söz aldım, “12-13 kız evladımız
diri diri yanarak can vermişken bu görüntüler Parlamentoya yakışmıyor.” dedim.
Devamında, çoğunluk partisinin -bir strateji mi değiştirdi acaba- bugün daha
bir gerilim havası estirecek bir tarz ve üslup içinde olduğunu belirttim, oldu
bitti ve ondan sonra da Parlamento bir süre sakin yürüdü. 
Hiç
tereddüt yok, kürsüde kürsü üslubumuz fevkalade önemlidir, kürsü üslubumuzda
her iki taraf için de onur kırıcı, incitici, küçük düşürücü ifadeler asla ve
asla kabul edilemez. Siyasette yol kazası diye bir şey vardır. Zaman zaman
hepimizden, her siyasetçiden istenmeyen cümleler çıkmıştır, bundan sonra da
çıkacaktır. Lakin böyle bir hâl içinde bunun, bu partinin, bu partilerin
sorumluları, grup başkan vekilleri ya da bir sürçülisan eden hatip zaten
kendisine yakışanı yapacaktır. Ama hâl böyleyken çoğunluk partisinin bugünden
beri süren kutuplaştırıcı, bir parça gerilime yatkın eğiliminden kaynaklı olsa
gerek, bir de Parlamentonun dün gece sabah dörde kadar çalıştığı düşünüldüğünde
herkes bir parça kontrolden çıkıyor, buna da bir yere kadar tolerans olur.
Lakin yerinden laf atma Parlamento ritüelidir Sayın Başkan, kürsüde konuşan
hatibe laf atılır, bu bir ritüel…
(Mikrofon
otomatik cihaz tarafından kapatıldı)
BAŞKAN
– Açıyorum mikrofonunuzu Sayın Altay, buyurun, tamamlayın. 
ENGİN
ALTAY (İstanbul) – …ama kürsüde konuşan hatiplere yönelik yerinden taciz başka
bir şey, bunu da kabul etmek mümkün değil. Yerinde atılan laf şıktır,
Parlamentoya bir anlam da kazandırır. Ama şimdi ismini vermeyeceğim, esasen de
çok sevdiğim bir arkadaşın kurulmuş makine gibi, otomatik tüfek gibi kürsüdeki
hatibe böyle ne olduğu da anlaşılmayan, sadece Mecliste bir gürültü
kalabalığına sebep olan tacizi de kürsüdeki hatibin insicamını bozar. 
Özetle,
tekrar söylüyorum, Parlamentoda biz, Sayın Cumhurbaşkanı dâhil Hükûmetin bütün
üyelerini, gelmiş geçmiş Hükûmet üyelerini kusurlu gördüğümüz iş ve
işlemlerinden dolayı bundan sonra da eleştirmeye devam edeceğiz ancak hakareti
doğru bulmuyoruz, kişilikle uğraşmayı doğru bulmuyoruz, özel hayatla uğraşmayı
doğru bulmuyoruz. 
Bu
arada, 2 milletvekili sıralarda münakaşa ediyor, bu hâl çok oluyor ve
kavgaların çıkış sebebi de bu. 2 milletvekili münakaşa ederken çok sayıda
milletvekilinin konuya müdahil olması bu Mecliste biraz önce yaşanan
görüntülere sebeptir. Bu Meclisin idare amirleri var, bu Mecliste en az 4 grup
başkan vekili an itibariyle sürekli var. Bundan böyle arkalarda, sıralarda,
sıralar arasında, gruplar arasında münakaşa eden milletvekillerine de idare amirleri
ve grup başkan vekilleri dışında kimse müdahale etmemelidir. 
Son
olarak, evet, gerilebiliriz, öfkelenebiliriz. Biz çok böyle ağzımızdan
istemediğimiz laflar çıkmış, sonra özür dilemişizdir ama çoğunluk partisi
sıralarından bir tartışma esnasında muhalefet sıralarına toplu ilerleme bir
nevi fiziki üstünlük kurma psikolojisiyle yapılan bir hamledir ve doğal olarak
muhalefet sıralarından da savunma refleksi olarak -biliyorsunuz, en iyi savunma
saldırıdır- bu konuda benzer bir fiziki hamlenin geleceği muhakkaktır. Buna
sebep olan, buradan, sizin iktidar sıralarından muhalefete yönelik toplu
hücumdur. Benim demin söylediğim, buraya toplu niye gelinir? Adam dövmeye
gelinir, yoksa şarkı söylemeye gelmiyorsunuz. Ben de -üzülerek, söylediğime de
şimdi üzülüyorum- “Buraya gelen ya ölür ya öldürülür.” dedim. Doğru mu? Değil.
Bu duruma gelmeli miyim ben? Gelmemeliyim. Getiren kim? Sizsiniz.
Bundan
böyle herkesin işini yapması doğru olandır. Zaten konuşan milletvekillerimiz,
Sayın Nurettin Bey kürsüdeyken sözünü geri aldı, bunda bir tereddüt yok. Gaye
Hocamın genel eleştirileri içerisinde, iktidar milletvekillerinin bazı
oylamalarda ne getirip ne götürdüğünü bilmeden parmak kaldırma işi şudur: Grup
kararı, bütün partiler için de bir anlamda bir nevi, bir parça geçerlidir.
İktidarın bu konuda muhalefete yönelik biraz daha sabırlı olması da Parlamento
geleneklerindendir. 
Genel
Kurulu saygıyla selamlarım. 
BAŞKAN
– Teşekkür ederiz Sayın Altay. 
Sayın
Muş, buyurun. 
27.- İstanbul Milletvekili Mehmet Muş’un,
iktidar grubu olarak Parlamentoda ve toplumda hiçbir zaman gerilimden yana
olmadıklarına ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; biz iktidar grubu
olarak Parlamentoda da toplumda da hiçbir zaman gerilimden yana olmadık, hiçbir
zaman da toplumu kutuplaştırmak gibi ne bir düşüncemiz oldu ne bir politikamız
oldu. Fakat, tabii ki muhalefet eleştirecek, hatta benim burada gerçekten, bir
şeyin düzeltilmesi niyetiyle yapılan bazı eleştirileri not aldığım da olur,
hatta bazen gider konuşurum da, anlamaya çalışırım neyi eleştiriyor diye, neyi
söylüyor diye. Bir şey söylüyor adam. Bunu tabii ki eleştirecek, tabii ki
fikirlerini söyleyecek ama bunun bir noktadan sonra milletvekillerinin
şahsiyatına, milletvekillerinin kişisel becerilerine… Bir gruba dönüp de “Siz
bundan anlamazsınız, gelir basar gidersiniz, düşünmeden yaparsınız.” gibi
kırıcı, üzücü ifadeler kabul edilemez. 
Biz,
parti politikalarını eleştiririz burada, yapılan uygulamaları eleştiririz.
İnsanların kara kaşıyla kara gözüyle şimdiye kadar hiçbir zaman uğraşmadık.
Efendim, senin kaşların kara, buradan eleştireyim diye bir düşüncemiz asla
olmadı, kürsüden de yapmadık bunu. Bunun doğru olduğunu da düşünmüyoruz. Burada
konuşulurken Latince kelimeler kullanacağımıza anlaşılabilir kelimeler
kullanmak daha iyi olabilir, herkes anlayabilir bu kelimeleri. 
Bir
diğeri: Sayın Engin Altay “Buraya yürüdüler, burada kavga çıkaracaklar…” Böyle
bir şeyi biz kesinlikle tasvip etmeyiz. Bizim milletvekillerimizin de buraya
gelmeleri… Bazen toplanılır, ara verildiği zaman, milletvekilleri burada
toplanırlar, bu daha önce de oldu ama her toplanmanın sanki bir saldırıymış
gibi lanse edilmesini de biz doğru bulmuyoruz. 
Burada
kanunu tartışalım, eksiklerini ortaya koyalım; biz, artı olarak, muhalefet
olarak ne söylüyoruz iktidar partisine, bunu da bir görelim,
eleştirdiklerimizin yanında bu düşüncelerimiz, bu kanun aslında şöyle olsa daha
faydalı olur…
(Mikrofon
otomatik cihaz tarafından kapatıldı) 
BAŞKAN
– Sayın Muş, devam edin, tamamlayın. 
MEHMET
MUŞ (İstanbul) – Eleştirdikten sonra da nasıl olması gerektiğiyle alakalı
kanaatlerini de alırsak biz bundan büyük memnuniyet duyarız ve Parlamentonun
çalışmasında, kanunların çıkmasında, yasalaşmasında en temel sorumluluk
bizimdir. Böyle bir sorumluluğumuz varken biz neden Parlamentoyu gerelim, neden
bir gerilim oluşturalım? Bu noktada herkes, biz iktidar partisi olarak,
muhalefet partileri de hepimiz buna dikkat edersek hem birbirimizi kırmayız,
birbirimizin yüzüne bakacağız hem de milletimizin beklediği yasaları daha rahat
yaparız diyorum.
Hayırlı
akşamlar diliyorum.
BAŞKAN
– Teşekkür ederim Sayın Muş.
Ben
de konuşma yapan tüm grup başkan vekillerine Divan adına teşekkür ediyorum
ancak genel bir uyarıyı bir kez daha ifade etmek istiyorum. İç Tüzük’ün 66’ncı
maddesi İç Tüzük’e uymayı, görüşülen konudan ayrılınmamasını; İç Tüzük’ün
67’nci maddesi Genel Kurulda yapılan konuşmalarda temiz bir dil kullanılmasını,
kaba ve yaralayıcı sözler sarf edilmemesini düzenlemektedir. Yine, İç Tüzük’ün
65’inci maddesinde Genel Kurulda söz kesmek, şahsiyatla uğraşmak ve çalışma
düzenini bozucu harekette bulunmak yasaklanmıştır. Görüşmelerin sağlıklı ve
verimli yürütülebilmesi, gerginliklere sebep olunmaması için tüm
milletvekillerimizden konu dışına çıkılmaması, temiz bir dil kullanılması,
şahsiyatla uğraşılmaması ve hatibin sözünün kesilmemesi hususunda hassasiyet
gösterilmesini özellikle rica ediyorum.
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN
– Sayın milletvekilleri, şimdi, 405 sıra sayılı Kanun Tasarısı’nın 55’inci
maddesi üzerinde verilen, Muğla Milletvekili Nurettin Demir ve arkadaşlarının
önergesinin oylamasında kalınmıştı.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
55’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
Birleşime
bir saat ara veriyorum. 
Kapanma
Saati: 20.14
SEKİZİNCİ OTURUM
Açılma Saati: 21.19
BAŞKAN: Başkan Vekili Pervin BULDAN
KÂTİP ÜYELER: Ali Haydar HAKVERDİ (Ankara), Sema KIRCI
(Balıkesir)
-----0-----
BAŞKAN
– Sayın milletvekilleri, Türkiye Büyük Millet Meclisinin 29’uncu Birleşiminin
Sekizinci Oturumunu açıyorum.
405
sıra sayılı Kanun Tasarısı’nın görüşmelerine kaldığımız yerden devam ediyoruz.
Komisyon
burada.
Hükûmet
burada.
56’ncı
madde üzerinde, aynı mahiyette olmak üzere iki önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 56’ncı maddesinin tasarı metninden
çıkarılmasını arz ve teklif ederiz.
 Metin Lütfi Baydar Ceyhun
İrgil Mustafa Ali Balbay
 Aydın Bursa İzmir
 Haydar Akar Bülent
Bektaşoğlu
 Kocaeli Giresun
Aynı
mahiyetteki diğer önergenin imza sahipleri:
 Çağlar Demirel Sibel
Yiğitalp  Ziya Pir
 Diyarbakır Diyarbakır Diyarbakır
 Ayhan Bilgen İmam
Taşçıer Garo Paylan
 Kars  Diyarbakır İstanbul
BAŞKAN
– Komisyon aynı mahiyetteki önergelere katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI BEŞİR ATALAY (Van) –
Katılmıyoruz Sayın Başkan.
BAŞKAN
– Hükûmet katılıyor mu?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Aynı mahiyetteki önergeler üzerinde ilk konuşmacı İstanbul Milletvekili Sayın
Garo Paylan. (HDP sıralarından alkışlar) 
GARO
PAYLAN (İstanbul) – Sayın Başkan, değerli milletvekilleri; çoğunuz yoksunuz ama
saygıyla selamlıyorum sizleri.
Adolf Hitler’in bir propaganda Bakanı vardı, Goebbels.
1933’ten 1945’e kadar propaganda Bakanlığını yaptı. İşi yalan makinesi olmaktı,
Adolf Hitler’in ve onun ideolojisinin öteki gördüğü, yok saydığı kesimleri
itibarsızlaştırmaktı; Yahudileri bir nefret objesi hâline getirmekti, solcuları
sosyalistlerle ilgili itibarsızlaştırma operasyonları yapmaktı, yalanlar
üretmekti ve olacak provokasyonların ön hazırlığını yapmaktı. Toplumda şöyle
bir algı yaratmak istedi hep: “Hak etmişlerdi; her ne yapıyorsak Yahudiler hak
etmişti, solcular hak etmişti, sosyalistler hak etmişti.” Bu sayede çoğunluğu
kutuplaştırdı ve çoğunluğu da o yalanlara inandırdı çünkü bir topluma 40 kez
yalan söylenirse ve bu yalanları düzeltebilecek bağımsız bir medya olmazsa,
bunu görebilecek bağımsız bir parlamento olmazsa, bunları yargılayabilecek
bağımsız bir yargı olmazsa bu yargılar tutar. Bizim de yüz yıldır hep
Goebbelslerimiz oldu, o propaganda bakanı gibi Goebbelslerimiz oldu ve hep
siyaseti manipüle ettiler. Kimi Goebbelsler siyasetin emrindeydi ama başka Goebbelsler
de içeride manipülasyonlar yapıyordu. Son dönemde, Sayın Cumhurbaşkanı,
cemaatin kendini kandırdığını söyledi çünkü cemaatin de bir Goebbels
mekanizması vardı ama daha öncekilerin de vardı aynı mekanizmaları ve bu
mekanizmalar hep toplumu kutuplaştırdı, kamplaştırdı ve nihayetinde darbeler
yaşadık. 
Şimdi,
son dönemde… Bakın, az önce Osman Baydemir bir konuşma yaptı. Sayın grup başkan
vekili çıktı, dedi ki: “Siz, sizin kendi çalışanlarınız tarafından
yargılandınız.” Açık bir yalan ve iftira etti, açık bir yalan ve iftira; elinde
de hiçbir belge yok grup başkan vekilinin. Ama, bu iftirayı bütün
milletvekilleri her yerde söylerse, akşam televizyonlarda aynı yalanlar 40 kere
tekrarlanırlarsa, o “FETÖ” dediğiniz cemaatin yalanlarını hâlâ sürdürürseniz bu
yalan ikna eder toplumu diye düşündü. Nitekim, maalesef oluyor sayın grup
başkan vekili, bu yalanlar 40 kez söylenince -ben geziyorum esnafları- “Siz de
şunu yaptınız, siz de bunu yaptınız.” diye bu yalanlar oraya işliyor çünkü bunu
düzeltebilecek bağımsız bir basın yok. 
Aynı
şekilde bakalım, Sayın Faysal Sarıyıldız’ın dağa silah taşıdığına dair bir
yalan var ortada, her akşam bu yalan söyleniyor televizyonlarda, her gün sizler
de her yerde “Milletvekilleri dağa silah taşıdı.” diyorsunuz. Ya, biriniz -el
insaf- savcının iddianamesini okuyun bari, “Böyle bir bulgu yok.” diyor savcı
iddianamesinde, “Silah taşıdığına dair bir bulgu yok.” diyor iddianamede ama
siz bu yalanı kiminiz bilerek kiminiz bilmeyerek kullanıyorsunuz maalesef.
Yalanlar silsilesinde 6-7 Ekim olayları var, 52 insanımız hayatını kaybetti,
47’si HDP taraftarıydı; hepsine Allah’tan rahmet diliyorum. Ve burada önerge
verdik, “Gelin, bunu araştıralım.” dedik, sizler “Hayır.” dediniz. HDP MYK’sı
demokratik bir şekilde tepkiyi vermek üzere insanlarımızı meydanlara çağırdı;
çağrı açık, MYK çağrısı. Selahattin Demirtaş’ın böyle bir çağrısı yok, Merkez
Yürütme Kurulumuz çağrıyı yaptı. Ama, o suçu ortaya çıkarmak üzere siz
sorumlusunuz ve hesap vereceğinize hesap soruyorsunuz ve bu yalanı tekrarlıyorsunuz.
AB Bakanı, az önce televizyonda izledim, diyor ki: “Biz sözleri yerine
getirdik, AB yerine getirmiyor, vize anlaşmasını yerine getirmedi.” 72 kriterin
65’ini yerine getirdiniz. 7’si nerede, en zülfüyâre dokunur 7 tanesi nerede?
Yok.
HÜSNÜYE
ERDOĞAN (Konya)- Teröristlere kapıları mı açacaktık, bağrımıza mı basacaktık
onları?
GARO
PAYLAN (Devamla) - “Para gelmedi.” diyorsunuz, 700 milyon dolar geldi, 1,5
milyar doları da sözleşmeye bağlandı. Israrla bakın, aynı Goebbels
taktikleriyle aynı yalanları, büyük çoğunuz bilmeden bu yalanları söylüyorsunuz
ama bazılarınız bilerek bu yalanları söylüyor.
HÜSNÜYE
ERDOĞAN (Konya) – Kimse yalan söylemiyor. Siz kendinize bakın, aynaya bakın,
aynaya aynaya. 
GARO
PAYLAN (Devamla) – Maalesef, toplumu kutuplaştırmaya ve barışı dinamitlemeye
devam ediyorsunuz. Bu açıdan çok üzgünüm hepiniz için. 
HÜSNÜYE
ERDOĞAN (Konya) – Siz kendiniz için üzülün, bizim için değil. 
GARO
PAYLAN (Devamla) – Ama bir gün bunun hepsinin hesabını vereceksiniz. Maalesef,
o gün biz yine sizi savunacağız. (HDP sıralarından alkışlar) 
SEBAHATTİN
KARAKELLE (Erzincan) – Sen kendini savun yeter, kendini. 
BAŞKAN
– Teşekkürler Sayın Paylan.
MEHMET
MUŞ (İstanbul) – Sayın Başkan…
BAŞKAN
– Buyurun. 
MEHMET
MUŞ (İstanbul) – Sayın Başkan, hatip, kendinden geçmiş bir edayla öyle şeyler
düşünmüş, onlara öyle bir inanmış ki, ortadaki realitelerin yanlış olduğunu
düşünüyor, yalan olduğunu düşünüyor. Asıl yalancı kendisidir. 
İkincisi,
benim az önce söylediğim…
BAŞKAN
– Sayın Muş, bir milletvekiline yalancı… 
MEHMET
MUŞ (İstanbul) – “Yalancı” diyor bana, “yalancı” diyor bana kendisi, kendisine
iade ediyorum. 
BAŞKAN
– Her ikiniz açısından da söylüyorum, lütfen, birbirinize “yalancı” diye hitap
etmeyin. 
MEHMET
MUŞ (İstanbul) – Sayın Başkan, grubumuza dönük “Yalan söylüyorsunuz.” ifadesini
kendisine iade ediyoruz. 
HÜSNÜYE
ERDOĞAN (Konya) – İade ediyoruz. 
AHMET
YILDIRIM (Muş) – Belge istiyoruz, belge istiyoruz.
FİLİZ
KERESTECİOĞLU DEMİR (İstanbul) – Belge istiyor. “Yalanları yayıyorsunuz.”
diyor. 
AHMET
YILDIRIM (Muş) – Belge… Belge… 
MEHMET
MUŞ (İstanbul) – Sakin ol, sakin ol!
FİLİZ
KERESTECİOĞLU DEMİR (İstanbul) – Yalanları yayıyorsunuz.
AHMET
YILDIRIM (Muş) – Belge, belge ya! Bak, bende mahkeme kararı var.
MEHMET
MUŞ (İstanbul) – Belge istiyorlarsa YouTube’da, girsinler o görüntülerini, ses
kayıtlarını dinlesinler. 
FİLİZ
KERESTECİOĞLU DEMİR (İstanbul) – Ne YouTube’u, iddianame diyoruz ya. 
MEHMET
MUŞ (İstanbul) – Benim söylediğim Türkiye'nin gündemine oturmuş bir olay. 
LEZGİN
BOTAN (Van) – YouTube girerse, hepiniz Fetullahçısınız ya. YouTube kalırsa
hepiniz içeri girmelisiniz. Ayıp ya! YouTube’da hepinizin şeyleri var.
MEHMET
MUŞ (İstanbul) – Bütün o ses kayıtları ortadayken çıkıp da bizi yalancılıkla
itham etmesini kesinlikle kabul etmiyor, reddediyoruz. 
LEZGİN
BOTAN (Van) – Gerçekten YouTube üzerinden bir girelim bakalım kimler nerede ne
yapmış, göreceğiz ya.
MEHMET
MUŞ (İstanbul) – Girin bakın, orada.
GARO
PAYLAN (İstanbul) – Sayın Başkan…
BAŞKAN
– Buyurun Sayın Paylan.
GARO
PAYLAN (İstanbul) – Sayın Başkan, kendisi bana “yalancı” dedi, açık bir
sataşmadır. 
MEHMET
MUŞ (İstanbul) – Böyle bir şey olur mu ya, az önce iftira attı.
BAŞKAN
– Buyurun Sayın Paylan. 
MEHMET
MUŞ (İstanbul) – Sayın Başkan, böyle bir şey yok ama. Kendi iftiralarına cevap
veriyoruz. Böyle bir usul yok.
BAŞKAN
– Sayın Muş, Sayın Paylan’a iki dakika sataşmadan söz veriyorum. (AK PARTİ
sıralarından gürültüler) Dinleyelim lütfen. 
MEHMET
MUŞ (İstanbul) – Böyle bir usul yok.
X.- SATAŞMALARA İLİŞKİN KONUŞMALAR (Devam)
12.- İstanbul Milletvekili Garo Paylan’ın,
İstanbul Milletvekili Mehmet Muş’un yerinden sarf ettiği bazı ifadeleri
sırasında şahsına sataşması nedeniyle konuşması
GARO
PAYLAN (İstanbul) – Sayın Grup Başkan Vekili, ben bir tek size söyledim çünkü
siz böyle bir ifadede bulundunuz. Diğer arkadaşlarınıza şunu söyledim, kiminiz
bilerek kiminiz bilmeyerek bu yalanlara alet oluyorsunuz ve gidip
seçmenlerinize bunu söylüyorsunuz. Seçmenleriniz de bu yalanlara inanıyor. 
Siz
az önce Sayın Osman Baydemir’e, kendi çalışanları tarafından yargılandığını
söylediniz. Bunun…
MEHMET
MUŞ (İstanbul) – Kayıtları var ya. 
GARO
PAYLAN (Devamla) – Hayır, belgesini ya…
MEHMET
MUŞ (İstanbul) – YouTube’a gir bak belgesine.
GARO
PAYLAN (Devamla) – Sizin ““FETÖ” dedikleriniz bunu çıkardı, bakın, “FETÖ”
dedikleriniz. Sayın Bilal Erdoğan’ın Sayın Cumhurbaşkanıyla konuşmaları da
kayıttaydı, değil mi? Siz onlara “Yalan.” dediniz, değil mi? Peki, o yalansa,
“Onu da cemaat yaptı.” diyorsunuz, bunu da cemaat yaptıysa o yalan, bu niye
gerçek? Nerede belgeniz? Cemaatin belgeleri belgeyse Cumhurbaşkanının
söyledikleri belge olmuyor mu? Sayın Bilal Erdoğan’ı Cumhurbaşkanı neden o
yargıya göndermedi? O yargı bağımsız yargıydı da bizim gitmediğimiz yargı
bağımlı yargı mıydı? Var mı böyle bir şey? Koyun ortaya belgesini.
ALİ
ÖZKAYA (Afyonkarahisar) – Belgesi var, belgesi. 
GARO
PAYLAN (Devamla) - Hodri meydan, buyurun koyun. Cemaatin belgelerini koyarsanız
Sayın Cumhurbaşkanının Bilal Erdoğan’la konuşmalarını da kabul etmiş
sayılırsınız. Böyle bir manipülasyona alet olmayın arkadaşlar. Goebbels
mekanizması işliyor, bu yalana alet olmayın, bu yalanlara ortak olmayın. Gelin
araştırma komisyonlarını kuralım, 6-7 Ekimle ilgili araştırma komisyonunu
kuralım, KCK soruşturmalarıyla ilgili araştırma komisyonlarını kuralım, kim
nasıl o dosyaları manipüle etti ortaya hep beraber çıkaralım. Hakikatin bir
özelliği vardır, bir gün ortaya çıkar. 
ABDULLAH
BAŞCI (İstanbul) – Çok büyük vebal altındasınız, o şehitlerin vebali de sizin
üzerinizde.
GARO
PAYLAN (Devamla) – Hep yalan söylendi; ama bir gün ısrarla, kötü bir huyu
vardır, o hakikat ortaya çıkar arkadaşlar. (HDP sıralarından alkışlar) 
BAŞKAN
– Teşekkürler Sayın Paylan. 
MEHMET
MUŞ (İstanbul) – Sayın Başkan… 
BAŞKAN
– Sayın Muş…
MEHMET
MUŞ (İstanbul) – Sayın Başkan, ben ne söylediğimin farkındayım. Az önce de
söyledim, girip baksın, belgeleri orada. Türkiye’nin gündemine oturmuş bir
olaydır. 
GARO
PAYLAN (İstanbul) – Bilal Erdoğan’ın da orada.
MEHMET
MUŞ (İstanbul) – KCK’nın böyle bir yargılama yaptığı o günlerde Türkiye’nin
gündemine oturmuştu ve ben bunu Genel Kurulda açtım ve burada bir hatırlatma
yaptım. 
GARO
PAYLAN (İstanbul) – Gündemine oturmuştu, kim çıkarmıştı onu? 
MEHMET
MUŞ (İstanbul) – Buyurun bakın oraya. Hâlen söylediklerimin arkasındayım. Girip
bakabilirsiniz Sayın Paylan, girip bakabilirsiniz. 
GARO
PAYLAN (İstanbul) – Kim çıkardı onu, kim çıkardı, kim? Bilal Erdoğan’ın
dosyasını çıkaranlar çıkardı. O da doğru o zaman, onu da kabul ediyorsunuz. (AK
PARTİ sıralarından gürültüler) 
BAŞKAN
– Peki, teşekkür ederiz.
Sayın
milletvekilleri…
FİLİZ
KERESTECİOĞLU DEMİR (İstanbul) – Ne biçim konuşmalar ya, az önce burada
konuşulmadı mı üslup konusunda. Ne biçim bağırmalar, inanılır gibi değil! 
BAŞKAN
- Sayın Kubat, yani gerçekten çok zor idare edilen bir yer burası, her iki
taraf açısından da söylüyorum. 
MİHRİMAH
BELMA SATIR (İstanbul) – Devam edelim Başkan, devam edelim, germeyelim. 
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN
– Sayın milletvekilleri, aynı mahiyetteki önergeler üzerinde ikinci konuşmacı
Bursa Milletvekili Sayın Ceyhun İrgil. (CHP sıralarından alkışlar) 
MİHRİMAH
BELMA SATIR (İstanbul) – Ne bakıyorsunuz ya, Allah Allah, dinlemek zorunda
mıyız sizi sürekli? 
MERAL
DANIŞ BEŞTAŞ (Adana) - Bütün Meclisi siz mi yönetiyorsunuz ya? 
CEYHUN
İRGİL (Bursa) – Sayın Başkan, değerli milletvekilleri…
MİHRİMAH
BELMA SATIR (İstanbul) – Evet, sus, ben konuşmacıyı dinliyorum.
CEYHUN
İRGİL (Devamla) – Başkanım, ben, sükûnet sağlansın, süremin tekrar
başlatılmasını rica ediyorum. Şu tartışma bitsin.
MERAL
DANIŞ BEŞTAŞ (Adana) – Ne oluyor böyle sallana sallana, herkese talimat
veriyorsunuz ya?
MİHRİMAH
BELMA SATIR (İstanbul) - Sizi ilgilendirmez, ne istersem onu yaparım. 
MERAL
DANIŞ BEŞTAŞ (Adana) – Meclis Başkan Vekillerimize saygılı olun ya.
MİHRİMAH
BELMA SATIR (İstanbul) - Hatibi dinlemek istiyoruz Başkan. 
BAŞKAN
– Sayın milletvekilleri, hatibi kürsüye çağırdım. Lütfen dinleyelim.
MERAL
DANIŞ BEŞTAŞ (Adana) – Ya, tarza bakar mısınız, sallanarak bize diyor ki: “Ne
bakıyorsunuz?” Yani böyle bir şey var mı? Ayıp ya!
CEYHUN
İRGİL (Devamla) – Arkadaşlar, sükûnet sağlandıktan sonra başlayacağım.
MİHRİMAH
BELMA SATIR (İstanbul) - Sayın Başkan, hatibi dinlemek istiyoruz.
BAŞKAN
– Sayın milletvekilleri, kürsüdeki hatibe saygılı olalım lütfen. Sayın hatibi
dinleyeceğiz. 
Sürenizi
yeniden başlatıyorum Sayın İrgil.
Buyurun,
devam edin. 
CEYHUN
İRGİL (Devamla) – Sayın Başkan, değerli milletvekilleri; oldukça gergin bir
ortamda tabii ki Millî Eğitim yasalarını konuşmak kolay değil. Fakat ben, Millî
Eğitimle ilgili maddeye dönmeden önce biraz önce grup başkan vekilinin bizim
konuşmacılarımıza dönük olarak, ortamı da yumuşatan daha sonra yaptığı
konuşmada şöyle bir ifade kullandı. Dedi ki: “Biz isteriz ki muhalefet öneride
bulunsun. Biz isteriz ki muhalefet güzel önergeler getirsin, tasarılar
getirsin, biz bunları konuşalım, bunların üstünden yürüyelim.”
Arkadaşlar,
buraya gelen herkes millî iradeyle geldi. Siz oy aldıysanız, muhalefet patates
toplayarak gelmedi. Biz de bu ülkenin toprakları içinden, şehirlerinden seçilip
geldik. Biz uzaydan gelmedik. Biz de uzaydaki insanların tasarılarını veya
taleplerini buraya iletmiyoruz. Biz de toplumdaki istekleri, talepleri veya
size dönük eleştirileri iletiyoruz, bu da doğal bir şey. Kaldı ki, öfkeli
olmak, şikâyet etmek bize yakışır muhalefete ama siz bir iddiada bulunarak bir
seçime girdiniz ve bu seçimi kazanarak iktidar oldunuz. Size yakışan, icraat
etmektir ama sizin yaptığınız şey, devamlı şikâyet etmek, devamlı taziyede
bulunmak, devamlı acıları paylaşmak. 
Şimdi
ben, burada grup başkan vekiline birkaç belge göstermek istiyorum. Diyor ki:
“Siz bir şey söyleyin, öneride bulunun, biz kabul edelim.” Buyurun arkadaşlar,
üç yıl içerisinde HDP Grubu 135 tane Meclis araştırması önergesi getirmiş,
kabul edilen sıfır; MHP Grubu 150 tane Meclis araştırması önergesi getirmiş,
kabul edilen sıfır; CHP Grubu 238 Meclis araştırması önergesi getirmiş, kabul
edilen 2; AKP Grubu 94 tane Meclis araştırması önergesi getirmiş, kabul edilen
hepsi. Şimdi, biraz önce siz bize üstenci, üsten bakan, işte bilgiç tavırlar
falan. Ben söylüyorum, bu rakamlara göre üstenci, üstten bakan, muhalefeti
dinlemeyen, “Başkasının ortak aklına ihtiyacım yok.” diyen, “Kendimden başka
akıllı tanımıyorum.” diyen kimdir acaba? Rakamlar burada. Bu, bir
saygısızlıktır bir kere. Bu kadar insanın bu üç yıl içerisinde bir tane mi işe
yarar fikri olmadı, bir tane mi akla, mantığa, vicdana uyan, hukuka uyan yararı
olmadı? Kaldı ki, ben Meclis Başkanımız Sayın İsmail Kahraman’a bu dönem
sordum, dedim ki: Ne kadar önerge var, ne cevap verdiniz? Kendi cevabını
buradan size okuyorum aynen: “4 bine yakın önerge verilmiş muhalefet
tarafından, 3.778’i cevaplanmamış ama bunun için, muhataplara dikkat çekmek
için yazı gönderdim, merak etmeyin.” diyor. Bu, ayıp değil midir? 3.700’üne hiç
yanıt vermemişsiniz. En azından saygı gereği, saygıyı geçtim, yasa gereği cevap
vermeniz gerekirdi. 
Şöyle
bir şey söyleyeyim: 24’üncü Dönemde -hadi bu dönem bitmedi- 772 yasa tasarısı,
2.828 kanun teklifi gelmiş, muhalefetten kabul ettiğiniz bir tane yok. Onu da
geçtim.
Arkadaşlar,
böyle bir şey olabilir mi? Bu, ancak Türkiye’de olur. Siz kendinizden başka
hiçbir şeyi duymuyorsunuz, herkese karşı duvarsınız. Ya, böyle bir şey olur mu?
Dünyada olur mu bu? Bir tek bizde olur. 
Ulusal
medyada haber: “İlk kez muhalefetin önergesi kabul edildi.” Haydar Akar’ın önergesi
kabul edilmiş, haber yapmış gazeteler ya. Neden o da biliyor musunuz? Kabul
ettiğinizden değil. “hayır” demişsiniz de çoğunluğu sağlayamamışsınız,
hasbelkader muhalefet bunu kabul ettirebilmiş. 
Arkadaşlar,
bu saygısızlıklara, bu çarpıtmalara son vermek lazım. 
Şimdi,
bu önerge bağlamından, nitekim, biz yine… Adana’ya geliyorum, bu çocuklarımızın
yandığı okul meselesine, bu yaşanan son acıya. Biraz dinleseniz muhalefeti,
biraz vicdanlı davranabilseniz, biraz önyargılı olmasanız, belki birçok konuda
yararlı olabiliriz. Burası ortak aklın meydanı değil mi? Burası vicdanın, bu
Türkiye’nin, bu toprakların, bütün insanların ortak vicdanı değil mi? Yüzde
51’in hiç mi vicdanı yok, hiç mi aklı yok? 
Adana Milletvekilimiz ve bizim de imzamızın olduğu
yirmi arkadaşımız daha altı ay önce -Adana milletvekili üstelik- demiş ki: “Bu
özel yurtların daha etkin denetlenmesi ve öğrencilerin yurt ihtiyaçlarının
giderilmesi için politikaların belirlenmesi ve önlemler amacıyla araştırma
önergesi.” Bunu dinleseydiniz şu anda bu 12 çocuk yaşıyor olacaktı. Hani ortak
akıl? Niye dinlemediniz o zaman? 
Nitekim, aynı şekilde Konya’da -Bunlar hep yaşandı;
hadi bizi dinlemiyorsunuz, yaşanan olaylardan da ders almıyorsunuz.- 1 Ağustos
2008’de 17 çocuk yanarak öldü. Hiçbir şey yapmadınız. Tek yaptığınız, buradan
rahmet dilemek. Rahmet dilemek, herkesin, her vatandaşın görevi, herkesin
vicdani görevi ama sizin işiniz icraat. Gelin, samimiyseniz, sahiciyseniz bu
ülkedeki yurtları ve özel yurtları inceleyelim, araştıralım, önlem geliştirelim.
Teşekkür ederim. (CHP sıralarından alkışlar)
BAŞKAN – Teşekkürler Sayın İrgil.
FİLİZ KERESTECİOĞLU DEMİR (İstanbul) – Sayın Başkan,
karar yeter sayısı istiyoruz. 
III.- YOKLAMA
(CHP sıralarından bir grup milletvekili ayağa kalktı)
ENGİN ALTAY (İstanbul) – Sayın Başkan, yoklama…
BAŞKAN – Aynı mahiyetteki önergeleri oylarınıza
sunacağım ancak yoklama talebi var. 
Sayın Altay, Sayın Akar, Sayın Baydar, Sayın İrgil,
Sayın Yalım, Sayın Kayan, Sayın Kayışoğlu, Sayın Demir, Sayın Çiçek, Sayın
Torun, Sayın Gürer, Sayın Özcan, Sayın Özdemir, Sayın Usluer, Sayın Karabıyık,
Sayın Topal, Sayın Göker, Sayın Demirtaş, Sayın Erkek, Sayın Çakırözer.
Yoklama için iki dakika süre veriyorum ve yoklama
işlemini başlatıyorum.
(Elektronik cihazla yoklama yapıldı)
BAŞKAN – Sayın milletvekilleri, toplantı yeter sayısı
yoktur.
Birleşime 10 dakika ara veriyorum. 
Kapanma Saati: 21.39
DOKUZUNCU OTURUM
Açılma Saati: 21.50
BAŞKAN: Başkan Vekili Pervin BULDAN
KÂTİP ÜYELER: Ali Haydar HAKVERDİ (Ankara), Sema KIRCI
(Balıkesir)
-----0-----
BAŞKAN
– Sayın milletvekilleri, Türkiye Büyük Millet Meclisinin 29’uncu Birleşiminin
Dokuzuncu Oturumunu açıyorum.
III.- YOKLAMA
BAŞKAN
– 56’ncı madde üzerinde verilen aynı mahiyetteki önergelerin oylamasından önce
istem üzerine yapılan yoklamada toplantı yeter sayısı bulunamamıştı. Şimdi
yoklama işlemini tekrarlayacağım.
Yoklama
için iki dakika süre veriyorum ve işlemi başlatıyorum. 
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır. 
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Kabul edilmemiştir.
Maddeyi
oylarınıza sunuyorum: Kabul edenler… Kabul etmeyenler… 56’ncı madde kabul
edilmiştir.
Komisyon
Başkanı Sayın Atalay’ın bir söz talebi vardır.
Buyurunuz
Sayın Atalay.
VI.- AÇIKLAMALAR (Devam)
28.- Millî Eğitim, Kültür, Gençlik ve Spor
Komisyonu Başkanı Beşir Atalay’ın, Bursa Milletvekili Ceyhun İrgil’in 405 sıra
sayılı Kanun Tasarısı’nın 56’ncı maddesiyle ilgili önerge üzerinde yaptığı
konuşmasındaki bazı ifadelerine ilişkin açıklaması
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI BEŞİR ATALAY (Van) – Teşekkür
ederim Değerli Başkanım. 
Biraz
önce, Komisyonumuzun değerli üyesi Ceyhun Bey, burada bir cümle kullandı da ben
de onun için söz aldım doğrusu, Komisyon Başkanı olarak. “Bizim önergelerimiz
hiç kabul edilmiyor.” manasında bir şey söyledi. Tabii, Millî Eğitim, Kültür,
Gençlik ve Spor Komisyonu Başkanı olarak… Burada huzurunuzda görüşülen bu
tasarı tabii, çok sayıda tasarı ve teklifin birleştirilmesidir. Komisyonumuzda
çok uyumlu bir çalışma yaptık yani bütün partilerden katılan Komisyon
üyelerimizle. Doğrusu, çok verimliydi, hem alt komisyon kuruldu, alt komisyonda
hepsinin katkısı oldu. Bütün paydaşlar davet edildi üniversite kesiminden,
sendikalardan; alt komisyonda hepsi dinlendi. Yani mümkün olduğunca eğitimle
ilgili gelen tasarı ve teklifleri iyi olgunlaştırma yönünde doğrusu uzun bir
çalışma yapıldı. Özellikle ben tabii, hem alt komisyonda hem de sonra
Komisyonda katkıları için bütün partilerden Komisyon üyelerimize burada da
teşekkür ediyorum. Bunlardan birisi de tabii, biraz önce söz alan Ceyhun
Bey’dir. 
Ayrıca
şunu da ifade edeyim: Tasarılar geldiğinde, Komisyonda görüşüldüğünde üzerinde
çok büyük değişiklikler yapıldı. Yani tabii, Bakanımızla da görüşerek, Bakanlık
da ikna edilerek Bakanlığın gönderdiği, Hükûmetin gönderdiği tasarılar üzerinde
büyük değişiklikler yapıldı. 
Mesela, şu biraz önceki 56’ncı maddede, iki önergeye de
baktım ben, iki partinin de önergesine, ikisi de bu maddenin çıkarılmasını… Hâlbuki
bu madde, mesleki eğitimdekilere bir yeni imkân tanıyor, onları koordine eden,
daha da netleştiren, onlara yeni haklar getiren bir madde ve ilk defa oluyor
bunlar. Dolayısıyla niye çıkarılmak istendiğini de anlayamadım. Bu kısa
açıklamayı yapmış oluyorum. 
Söz
verdiğiniz için de teşekkür ederim.
BAŞKAN
– Rica ederim Sayın Bakan, biz teşekkür ediyoruz.
CEYHUN
İRGİL (Bursa) – Başkanım, ben de bir açıklama yapmak istiyorum.
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI BEŞİR ATALAY (Van) – Sataşmadım.
CEYHUN
İRGİL (Bursa) – Sataşmadınız, ben açıklama yapmak istiyorum.
BAŞKAN
– Sayın İrgil, elbette ki size yerinizden lütfen… Sayın Bakan…
CEYHUN
İRGİL (Bursa) – Zaten kayıtlara geçsin diye buradan söyleyebilirim.
BAŞKAN
– Peki, tamam mikrofonunuzu açıyoruz.
Buyurun.
29.- Bursa Milletvekili Ceyhun İrgil’in,
Millî Eğitim, Kültür, Gençlik ve Spor Komisyonu Başkanı Beşir Atalay’ın yaptığı
açıklamasındaki bazı ifadelerine ilişkin açıklaması
CEYHUN
İRGİL (Bursa) – Sayın Başkanım, teşekkür ederim.
Sayın
Komisyon Başkanım, size de teşekkür ederim.
Keşke
bütün Meclisin çalışma ahengi, sizin nezaketiniz ve anlayışınızla olsa. Fakat
benim konuşmamı herhâlde dikkatle dinlemediniz. Ben komisyonlardaki
önergelerden bahsetmedim. Ben bu çatıyı, bu meydanı gösterdim. Bu Mecliste
muhalefet tarafından getirilen hiçbir önergenin, soru önergesinin, Meclis
araştırması önergesinin, kanunun ve tasarının kabul edilmediğini, soru
önergelerini örnek verdim. Bazı komisyonlarda özellikle komisyon başkanının
tutumundan kaynaklanan nedenlerle elbette uzlaşma ve anlaşmalar oluyor. Benim
burada kastettiğim, kanun tasarısı ve Meclis araştırması önergeleridir.
Teşekkür
ediyorum, bu açıklamayı yapmayı yapma ihtiyacı duydum, sağ olun.
BAŞKAN
– Teşekkür ederiz Sayın İrgil.
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN
– Sayın milletvekilleri, ikinci bölümde yer alan maddelerin oylamaları
tamamlanmıştır.
Şimdi,
üçüncü bölümün görüşmelerine başlıyoruz. Üçüncü bölüm 57 ila 85’inci maddeleri
kapsamaktadır. 
Şimdi,
gruplar adına, üçüncü bölüm üzerinde ilk söz, Halkların Demokratik Partisi
Grubu adına Adana Milletvekili Sayın Meral Danış Beştaş’a aittir. 
Sayın
Beştaş, süreniz on dakika. 
Buyurun.
(HDP sıralarından alkışlar)
HDP
GRUBU ADINA MERAL DANIŞ BEŞTAŞ (Adana) – Sayın Başkan, değerli milletvekilleri;
yirmi saniye değil, yirmi bin saat, yirmi milyon saat, demokrasi mücadelesi
için bir hiçtir, önemli değil. Sonuçta, bu, bütün Türkiye'nin görmesi gereken
bir manzara. Maalesef şu anda hiçbir şey usulüne uygun devam etmiyor.
Evet, değerli milletvekilleri, Millî Eğitim
Bakanlığının yani günlerdir tartıştığımız bu Kanun Tasarısı’na ilişkin eğitimin
bulunduğu aşama, şu anda yurtlardaki tabloyu, eğitim ve öğrenim alanındaki
sıkıntıları, ana dil eğitiminin hâlâ yasaklı oluşunu, Türkiye’de özellikle
öğrencilere, öğretmenlere yönelik uygulamaları, ihraçları, bunların hiçbirini
aslında tartışmıyoruz fakat asıl gündem olması gereken bunlar. İktidar partisi
-demin başka bir milletvekili arkadaşımın ifade ettiği gibi- gündemi kendisi
tespit ediyor, kendisi tayin ediyor ve sonra o gündem doğrultusunda -isterseniz
yüz binlerce bilimsel deneyle ispatlanmış olsun, tarihle ispatlanmış olsun-
sunduğumuz öneriler burada parmak çoğunluğuyla reddediliyor. 
Peki, gerçekten, demokrasi bu mu, demokrasinin
gereklilikleri bu mu? Değil. Şu anda, biz, çoğunluğun aslında baskısı altında,
diktası altında bu parlamenter faaliyeti yürütmeye çalışıyoruz. Hiç mi yok
bizim doğru söylediğimiz bir şey? Gerçekten, biz hep gerçek dışı şeyler mi
söylüyoruz? Yani, hayatı başka bir yerde mi yaşıyoruz? Türkiye’de yaşamıyor
muyuz? Okuduklarımızdan farklı şeyler mi anlıyoruz? Şu anda cezaevlerindeki
tutuklulukları, ekonomiyi, doları, Türkiye’nin dış politikasını konuşunca, biz
eleştirince “Mutlak suretle haksızız.” diye bir kabulden hareket edilebilir mi?
Muhalefetin görevi tam da budur, denetim faaliyetini yapmak. İktidar çoğunluk
olabilir fakat demokrasi, çoğunlukçu bir rejim değildir, çoğulcu bir rejimdir.
Önemli olan, o çoğulculuğun Parlamentoya, yaşama, hayatın her alanına sirayet
ederek gerçek bir demokrasiyi solumaktır ve bunu yaşama geçirmektir. 
Şu
anda Türkiye’de gündem nedir? Vallahi, sadece millî eğitim değil, değil yani
vatandaşın gündemi bu değil. Şu anda vatandaş, mesela, AB-Türkiye ilişkilerini
konuşuyor, Türkiye’yle ilişkiler donduruldu ama biz ne yapıyoruz? Avrupa
Birliği üyeliğine aday bir ülke olarak bu ilişkilerin dondurulmasına tehditle
“densiz”, “terbiyesiz”, “Bize karışamazsınız.” diyerek politika belirliyoruz.
Yok böyle bir şey. Biz 80 milyon insanın kaderini, yaşamını, standartlarını bu
şekilde değerlendiremeyiz, böyle bir lüksü yoktur; ne Hükûmetin var ne herhangi
bir siyasi iradenin böyle bir lüksü yoktur. Şu anda akademisyenler,
gazeteciler, öğrenciler, esnaflar, bilumum kurum ve kuruluşlardaki insanlar
tutuklanıyor. Hükûmetin en temel politikası; kendisini eleştiren, kendisine söz
söyleyen, kabul etmeyen herkesi cezaevine atmakta buldu. Korkunç bir ülke.
Türkiye şu anda yarı açık bir cezaevi. Cezaevinde olmayanlar da “Acaba ben ne
zaman cezaevine girerim?” diye bir beklenti içinde, bir kaygı içinde ve
neredeyse bu normalleştirildi. Gerçekten Hükûmet niye bunu yapıyor? Yani, bu
çok tartışılabilir ama büyük bir korku yaşıyor, paranoyaklaştı -tırnak içinde
söylüyorum- yani herkesten şüphelenir oldu, her kurumdan.
Bugün
Adana’da, Aile ve Sosyal Politikalar Bakanlığına bağlı, oradaki kurumlarda 26
kişi alınmış. Bir açıyoruz, bakıyoruz: “Şu Emniyette 50 polis görevden alındı,
tutuklandı.” Bir açıyoruz: “Şu kadar öğrenci tutuklandı.” Ya nasıl böyle bir
şey olabilir? Her gün yüzlerce insanın gözaltına alındığı… Ha, suç? Gerçekten
suç falan düşünmeyin ha; hırsızlık, cinayet, tecavüz, taciz tutuklamalarını
bunun dışında tutuyorum. Şu anda Türkiye’de en büyük suç, AKP’yi eleştirmek,
AKP’nin politikalarına karşı çıkmak; ya FETÖ’cü olursunuz ya PKK’li olursunuz
ya DHKP-C’li olursunuz ya da başka bir şey olursunuz. Ama, demin milletvekili
arkadaşlarla konuşuyorduk, bir milletvekili hakkında hem DHKP-C üyeliğinden hem
FETÖ üyeliğinden hem de PKK üyeliğinden üç ayrı dava varmış. Akıl tutulması
yaşanıyor, gerçekten “paranoyak” kelimesi bile bunu karşılamıyor artık.
Dolar
almış başını gidiyor, neredeyse iktidar partisi dışarıda bir duaya çıkacak.
Twitter’da, sosyal medyada espriler gırla gidiyor. İşte “Dolarlarınızı yakın.”,
“300’er dolar bozun.”, “Bankalardaki dolarlarınızı çekin, ekonomiyi düzeltmemiz
lazım.” Böyle bir şey olabilir mi? İnsanlar bu ekonomik darboğazda, bu
sarsıntıda karınlarını doyuramıyorlar, iş insanları büyük bir tehlike altında.
Böyle bir ortamda diyoruz ki her şey güllük gülistanlık, iktidara her söz
söyleyen gerçek dışı söylüyor, düşmanlık yapıyor. 
Diğeri,
şu anda Türkiye’de -elimde tuttuğum- halkın iradesinin cezaevinde oluşu. Sakın
ha böyle bakmayın. Biz arkadaşlarımız bu sıralarda oturuncaya kadar, gelip
temsil ettikleri seçmenlerinin, halkının görüşlerini burada temsil etme hakkını
tekrar elde edinceye kadar bunu söylemekten vazgeçmeyeceğiz. Biz geçen gün grup
toplantısında da anlattık. Sayın Demirtaş bildiğiniz gibi Edirne Cezaevinde.
Edirne Cezaevinde biliyor musunuz ne yaşanıyor? 1960 döneminde Menderes’e
uygulanan sansür. Abartısız söylüyorum, yanımda değil ama yarın getireceğim,
ilk ve son satır kalmış, sansürlenmiş. Menderes’e ne yapılıyordu, Sayın
Menderes’e? Orada 50 kelimeden fazla olursa -yaptığım araştırmada- fazlalık ya
makasla kesiliyordu ya da karalanıyordu. Çoğunun fotokopileri alınıp başka bir
işleme tabi tutuluyordu. Sansürün boyutu -tarih kitaplarından öğreniyoruz- öyle
bir boyuta geliyordu ki sadece hitap ve imza kısmı kalabiliyordu -1960’lı
yıllardan söz ediyorum- ve bu şekilde, boş kısmı gizli mesaj içerebilir
kuşkusuyla kesilip alındıktan sonra sahibine iade ediliyordu; iyi haberler
verilmiyordu, kötü haberler veriliyordu. Bunu uzatabilirim. 
Peki, Eş Genel Başkanımıza ne yapıldı? Grup
toplantısında sunmamız için bize birkaç sayfadan ibaret bir yazı gönderdi. Bize
gelmedi o yazı. Şu anda dokunulmazlığı olan, milletvekili olan, bir partinin
lideri olan, eş liderleri olan, mutlak surette yargılandığı dosyalar dışında
dokunulmazlığı ve sorumsuzluğu olan bir eş genel başkanın mektubu, bize
yönelik, gruba yönelik mektubu -yarın getireceğim, size göstereceğim- başta 3
satır kalmış, sonda 1 satır kalmış, her sayfada başka bir sansür. Biz buna ne
diyeceğiz? Sayın Demirtaş bize grupta okunmak üzere gönderdiği şeyde ne talimat
verebilir? Ayrıca, Sayın Demirtaş bizim Eş Genel Başkanımız olarak bize talimat
verebilir, bize görüşlerini iletebilir, oradan halka hitaben düşüncelerini
ifade edebilir. Zaten orada olması bir hukuk garabetidir. Şu anda onun oyuyla
ya da diğer milletvekili arkadaşların oyuyla Anayasa değişikliği ya geçebilir
ya engellenebilir, bir kanun teklifinde bir madde oylamasında oyların sonucu
değişebilir. Onların cezaevinde tutulması açıkça Anayasa’nın 83’üncü maddesine
ve Anayasa 90’a, AİHS’e aykırı olduğu hâlde gözümüzün içine bakıla bakıla orada
hem tecritte hem mektupları verilmiyor hem görüşçüleri engelleniyor hem bizim
milletvekilleri olarak gidip arkadaşlarımızı ziyaret etmemiz engelleniyor.
Şimdi, bunu böyle anlatırken belki bazı arkadaşlara,
hani, hayal dünyası falan gelebilir. Hayır arkadaşlar. 2016 Türkiyesi’nde,
“demokrasi” denilen rejimde, hukuk devleti olduğumuz iddiası olan bir dönemde
biz antidemokratik, hukuk dışı, Anayasa dışı, taraf olduğumuz sözleşmelere
aykırı, tümüyle çoğunluğun gücüne dayanarak siyasetten dışarı atılmaya çalışılıyoruz
ve bunu asla başaramayacaksınız. Son sözü biz söyleyeceğiz ve mutlaka
kazanacağız. (HDP sıralarından alkışlar) 
BAŞKAN
– Teşekkür ederiz Sayın Beştaş.
Bölüm
üzerine Cumhuriyet Halk Partisi Grubu adına Aydın Milletvekili Sayın Metin
Lütfi Baydar. (CHP sıralarından alkışlar) 
Sayın
Baydar, süreniz on dakika ancak şahıslar adına da söz talebiniz var,
dolayısıyla birleştirebilirim.
METİN
LÜTFİ BAYDAR (Aydın) – Tamam. 
BAŞKAN
– On beş dakika yapalım, tamam.
Teşekkür
ederiz. 
Buyurun.
CHP
GRUBU ADINA METİN LÜTFİ BAYDAR (Aydın) – Sayın Bakan, hoş geldiniz.
Sayın
Başkan, değerli milletvekilleri; doktoralı mezun sayısı geleceğin teminatıdır.
Doktora meselesi gerçek bir memleket meselesidir aslında. Ülkemizde
üniversitelerin yetişmiş elemanları olarak görülen doktoralı ve üstünü temsil
eden bu unvanlı akademisyenlerin sayısı yaklaşık 75 bin kadardır. Bugün doktora
öğrencisi sayımız da bu kadardır. Bunca yıldır meslekte aktif doktoralı sayısı
ile öğrenci sayısı hemen hemen aynıdır, 75 bin. Mezunlar yıllık bazda 5 bin
bile değildir. Doktora bitirmek kadar bitirtmek de meslektaşlarımız açısından
zordur ve bu 5 bin mezun sayısı oldukça yetersizdir, öyle ki Türkiye'nin kısa
ve orta vadeli hedeflerine ulaşmada en önemli engellerden birisi doktoralı
uzman sayısının azlığı, kıtlığı ve yetersizliği olarak da söylenebilir. Rakam
10 binler seviyesinde olmalı ki Türkiye rekabetçi konumunu ve bölgedeki
iddiasını sürdürebilsin. Elbette, Türkiye'nin hedeflerine ulaşmasına en büyük
katkıyı eğitimde elde ettiği başarılar sağlayacaktır. Doktoralı sayısının
Türkiye'nin hedefleriyle örtüşmesi için kısa vadede 100 bin kişiye
ulaştırılması planlanıp teşvik edilmesi ve buna göre eylem planı yapılması
gerekmektedir. Yıllık 5 bin mezun sayısının da 10 binler seviyesine ulaşması
beklenirken bu artış konusu Türkiye için hayati olarak görülmelidir. 
Gerçek
şu ki doktora mezunu vermeden olmaz. Yıllık bazda doktoralı mezun sayısı
Almanya’da 25 bin -bizim 5 katımız- İngiltere’de 17 binin üzerinde -neredeyse
bizim 4 katımız- Brezilya’da 15 bin iken Türkiye'deki mezun sayısı olarak
kayıtlara geçen bu 5 bin rakamıyla nereye kadar yol alınır? Şairin “Binbir
başlı kartalı nasıl taşır kanarya?” sözündeki gibi hedeflerin gerisinde
kalmışsak şaşırmamak gerek.
Şimdi,
konuya bir de üniversiteye gelen öğrenciler açısından bakalım. Yıllık 2 milyonu
aşan sayıda öğrenci üniversite sınavlarına girmekte ve bunun sadece üçte 1’i
yerleşebilmektedir. Hâlâ yükseköğretim talebi hızla artarken, okullaşma oranı
artarken yetişmiş akademisyenden yoksun olmak, yetersiz ve niteliksiz
mezunların oluşmasına sebep olacaktır. Bu durum, doktoraya devam eden sayısının
da baştan azalması ve elenmesine yol açacaktır. 
Şimdi
gelelim “Neden üniversiteler Türkiye’de hedef oldu, hedef seçildi?” sorusuna.
Bu durum ülke için hayati önem teşkil etmekte. Vazgeçilmez, ihmal edilmez birer
kuruma dönüşen yükseköğretim kurumları, ülkeye operasyon düzenlemek isteyenler
için de mutlaka ama mutlaka ele geçirilmesi gereken birer hedef hâline
gelmiştir. 15 Temmuz kalkışması da şunu gösterdi ki üniversiteler hedef
olmuştur, üniversiteler kuşatılmıştır, üniversiteler ihanetin arkabahçesine
dönüşmüştür. 672 sayılı Kanun Hükmünde Kararname’yle 2.346 akademisyen ihraç
edildi. Bu ihraçların yüzde 15 kadarını doktora altı gruplar oluştursa da
Türkiye’nin yetişmiş 2 bin civarı akademik personelinin akademiyle ilişkisi
kesilmiş oldu. Bu kadroların doçent ve profesör unvanlı olanları da göz önüne
alındığında ülkenin içine düşürüldüğü durum daha iyi görülecektir. 
Her
tercih bir seçiş ve bir vazgeçiştir. Söz konusu kadrolara talip olup
giremeyenlerin durumu da değerlendirildiğinde ve onlar da kayıp olarak
görüldüğünde ülkenin insan kaynağı açısından kaybının büyüklüğü daha iyi
anlaşılacaktır. Özellikle 2010 yılından itibaren FETÖ yapılanmasının siyaset ve
YÖK ayağındaki etkisi FETÖ’cü rektörlerin etkinliğini artırmıştır. YÖK yönetimi
ve dönemin rektör sıralamasının yapılmasında etkili olan YÖK üyeleri, bu örgüt
lehine pozitif ayrımcılığa yönelerek FETÖ yapılanmasının talebine yönelik, arzu
edilen kişilerin rektör olarak atanmasında etkili olmuştur. Hâliyle YÖK
listesinden çıkan malum isimler, sayın cumhurbaşkanlarına da kolayca
sunulmuştur. Bu rektörler sayesinde diğer devlet üniversitelerine de referans
olunarak istedikleri başka kişilerin de rektör olarak atanmasının yolu
açılmıştır. Örgütün YÖK’teki uzantıları da batıdan doğuya pek çok devlet
üniversitesinde, paralel yapıyla dirsek temasındaki rektörlerin yönetime
gelmesinde etkili olmuştur. YÖK’ün ilgili kurullarında görev alan, şimdinin
FETÖ’den sabıkalı rektör ve YÖK üyelerinin kendi dönemlerindeki bütün
faaliyetleri bu kapsamda mercek altına alınmalıdır. Biliyorsunuz, 14 rektör
FETÖ’den dolayı ihraç edilmiştir, YÖK üyeleri de vardır bunların içerisinde.
Bunların yaptığı işlemlerin, eğer YÖK’teki ve üniversitelerdeki FETÖ ayağının
ne olduğunu anlamak istiyor isek mutlaka bakılması gerekmektedir. Hangi
kurullarda görev yaptılarsa, görevlendirmeler, aklamalar, jüriler, satın
almalar ve elbette doçentlik jürileri gözden geçirilmelidir. Hangi kurullardan
hangi kararların kimler lehine geçirildiği, hangi jürilerin kimlerin atama ve
terfileri için kullanıldığı… Özellikle doçentlik jüri ve sınavları bu kapsamda
değerlendirildiğinde Türk yükseköğrenim sisteminin ve Türkiye Cumhuriyeti’nin
maruz kaldığı tehdit daha iyi anlaşılacaktır. Önce rektör ve dekan ya da müdür
-üniversitenin herhangi bir biriminde yönetimde- olduktan sonrası kolay. Sızma,
yerleştirme, tutundurma ve ele geçirme belli başlı taktikler olarak
gerçekleşmiştir. Adrese teslim ilanlarla kadrolaşma yapılmıştır. Yüksek lisans
ve doktora programlarına kendi yandaşlarını yerleştirerek doktoralı kendi
uzmanlarının sayısını artırmış ve mezunları için çeşitli üniversitelerde
kadrolar bulunmuştur. Sonuçta, doçentlik sınavlarına da müdahil olarak üst
ekibin de yerinin sağlamlaştırılmasında etkili olunmuştur. Yandaş ya da
taraftar kadrolar öncelikle üniversite yönetimine getirilerek odak
oluşturulmuş, sonra etrafı doldurularak yerleşmesi sağlanmıştır. Peşinden alt
kadrolar ve fundalık niteliğinde asistan alımı ve geleceğe yatırım ÖYP’lilerle
ilgili, kuruma tamamen nüfuz edilmiştir. Ne yazık ki üniversitelerde bu yapıyı
doğuran kişiler hâlâ kadro alımına devam etmekte ve hâlâ adrese teslim ilanlara
çıkılmakta ve buna da izin verilmektedir. 
Bu
kadrolar, düzenli himmet ödeneğine ya da yardım, burs kampanyasına bağlanarak
örgütsel dayanışma ve örgüt bağlılığı artırılmaktadır. Bu kadrolar kendi yayın
havuzlarına dâhil edilerek birden fazla ortak veya çok yazarlı yayınlar
üretilmeye başlanmış, birbirinin adını yazarak birbirinden beslenen
akademisyenler oluşturulmuştur. Kendi bağlantılı oldukları üniversitelerde
ortak konferanslar, bağlantılı kişilerin sürekli davet listesinde yer alması ve
kendi eğitim şirketleri vasıtasıyla yurt dışı üniversitelerle iletişim
gerçekleştirilmiştir. Yurt dışına giden kişilerin bile işlemleri -baktığınız
zaman, incelediğinizde göreceksiniz- aynı şirketler aracılığıyla yapılmıştır.
Kadroya alınan akademik personelin yayın kurulları, bilim kurullarında isminin
olması sağlanarak kendi yandaşlarının isimlerinden oluşan ekipler “güçlü bir
akademik yapı” izleniminin oluşturulmasına sebep olmuştur.
Projeler
kısmıysa en acı olanı. Proje dağıtan TÜBİTAK, bakanlıklar, kalkınma ajansları
ve üniversitelerin proje fonlarının yönetimi ve karar mercilerinde yer alarak
projeler kendi yandaşlarına servis yapılmıştır. Bunu görmek için
üniversitelerden uzmanların yer aldığı projeler ile kurumlardan dağıtılan proje
fonlarından yararlanan FETÖ mensuplarının karşılaştırılması sizlere yeterli
olacaktır. Projenin uzman ekibi örgüt mensubu olduğunda malzemeler malum yandaş
şirketten temin edilerek kaynaklar kullanıma geçirilmiştir. Proje desteğinin
ilgili ekibe çıkması, makine, ekipman ve diğer malzemelerin ilişkili şirketten
alınması ve gerekirse ek ödenek çıkartılması tamamen normal ve sıradan bir hâle
getirilmiştir. Sonuçta, yayını olan, uluslararası konferanslara katılan proje
sahibi ve yurt dışı görmüş kişi olarak kendi örgüt mensuplarının önü
açılmıştır. 
İhaleler
blok olarak malum firmalara aktarılmış, ihaleler dilimlenmiş, ödemeleri peşin
yapılmış, firma işi yarım bırakıp terk edip gittiyse bile eksikleri yeniden
devlet bütçesinden karşılanmıştır. Başta hastaneler olmak üzere, makine ve
ekipman alımı, altyapı yatırımları, “ilave yatırım” adı altında kullandırılan kaynakların
hemen hepsi ve sarf malzemelerinin temin edildiği firmaların hesap ve işlemleri
2010’dan sonra izlendiğinde sonuç görülecektir Sayın Bakanım. Hatta, hizmet
alımı firmalarının seçilmesi, kantinler vesaire işletmeler bile bu kuşatma
hareketinden nasibini almıştır. Sadece işlem yapılan ve yönetim görevi bulunan
kişilerin bile kendi dönemlerine ilişkin yapılan incelemelerde bu durum daha
ayrıntılı olarak görülebilecektir. Konu, FETÖ açısından kurumlara yerleşme ve
kurumları ele geçirme hareketi olsa da devlet açısından ise bir intihar hâline
getirilmiştir. 
Hâkimler,
polisler, askerler derken bu sürecin ve kaynağın eğitim ayağı olan
üniversiteler ne yazık ki arada kaynayıp gitmiştir. Üstelik üniversiteler de
FETÖ’ye alet olmuş bulunmaktadır. Hâlbuki toplumun tasarımı, ahlakı, iş dünyası
ve kamu bürokrasisinden başlayarak pek çok personelin yolu üniversitelerden
geçmektedir. 672 ve 675 sayılı Kanun Hükmünde Kararnamelerle ihraç edilen 3.608
öğretim elemanı, toplam öğretim elemanı sayısının içerisinde yüzdelik olarak
yüzde 3 kadardır. Belki bu konu bile ayrı bir paniklenecek konu olarak
değerlendirilmelidir. Eğitim açığı, sağlam temelli, bilime adanmış ciddi insan
yetersizliği, yeniden ihtiyaç duyulan düzeylerde akademisyenlere sahip olma
zorunluluğu zamana bağlı olarak daha fazla ortaya çıkacaktır. 
Nihai
soru şu olmalıdır: Şimdi değilse ne zaman? Mutlaka bir eğitim seferberliği
yapılıp iki aşama öngörülmelidir; hem bu unsurların objektif delillerle
sistemden ayıklanması hem de yeni bilim sevdalılarının ve daha önce
engellenenlerin derhâl sürece dâhil edilmesi ve ilgili yeni programların
üretilmesi. 
Türk
yükseköğretim sisteminden, kendi kurduğu, kendi içinde bulunduğu ve kendisinin
ortaya çıkardığı yapıdan, yine kendisini kurtarması beklenmektedir. Bu konu sadece
YÖK’ün ve üniversitelerin problemi de değildir; bir seferberlik ilan edilmeli,
başta Millî Eğitim Bakanlığı, Bilim, Sanayi ve Teknoloji Bakanlığı, TÜBİTAK,
hatta TÜBA da süreçte aktif olarak rol almalı ve birlikte çözümler
geliştirilmelidir. Hatalar ve zaafların sarı öküzü feda ederek telafi edilmesi
istenmektedir ama asıl ihmal edilen husus, bu yapıyı doğuran nedenler ve
kurumsal yapılar ortadan kalkmadan bu sorunun çözülemeyeceğidir. 
Son
olarak, Kâtip Çelebi Üniversitesine dikkatinizi çekmek istiyorum Sayın Bakan.
Atadığı 370 öğretim üyesinin 180’i açığa alınmış, 70’i gözaltında, 58’i tutuklu
ve 51’i ihraç edilmiş olan; Üniversite Yönetim Kurulunun kendisi ve bir kişi
dışında neredeyse tamamı FETÖ’den ihraç olmuş olan Katip Çelebi Üniversitesi Rektörüyle
ilgili niçin bir işlem yapılmamaktadır? Bu kişiyi kim korumaktadır Sayın Bakan?
Akrabası suçlu diye kimseyi suçlayamayız ancak eski Cumhurbaşkanının akrabası
diye de kimseyi kollayamayız Sayın Bakan. 
Afyon
Kocatepe Üniversitesine de baktığımızda, atanabilmek için FETÖ’nün Afyon imamı
Muhammet’ten icazet alan, göreve getirdiği tüm yöneticilerin neredeyse tamamı
FETÖ’den ihraç edilen, YÖK Denetleme Kurulu Başkanı olduğu dönemde FETÖ’nün tüm
üniversitelerde tetikçiliğini yapan Afyon Kocatepe Üniversitesi Rektörüyle
ilgili dosya neden bekletilmektedir? Acaba atanmasına kefil olan Sayın Bakan mı
dosyayı Emniyette bekletmektedir? 
Bu
2 rektörle ilgili YÖK neden bir işlem yapmamaktadır ya da yapamamaktadır Sayın
Bakan? Bu adamları kimlerin koruduğunun açıklanmasına ihtiyaç vardır Sayın
Bakan. Konuyu sizin ve yetkililerin takdirlerine sunuyorum.
Yüce
Meclisi saygıyla selamlıyorum.
Çok
teşekkür ediyorum. (CHP sıralarından alkışlar) 
BAŞKAN
– Teşekkür ederiz Sayın Baydar.
Bölüm
üzerinde Milliyetçi Hareket Partisi Grubu adına Erzurum Milletvekili Sayın
Kamil Aydın.
Sayın
Aydın, sizin de şahıslar adına konuşmanız var, birleştiriyorum, on beş dakika.
Buyurun.
(MHP sıralarından alkışlar) 
MHP
GRUBU ADINA KAMİL AYDIN (Erzurum) – Teşekkür ederim Sayın Başkan.
Sayın
Başkan, değerli milletvekilleri; ben de üçüncü bölüm üzerinde Milliyetçi
Hareket Partisi adına söz almış bulunmaktayım. Yüce Meclisi saygılarımla
selamlıyorum.
Evet,
bugün 405 sıra sayılı Tasarı’da Millî Eğitim Bakanlığı uhdesindeki birtakım
hizmetleri kolaylaştıracak bazı maddelerin üzerinde görüşlerimizi ifade
ediyoruz ama bu maddelere geçmeden önce, malum, gündemimiz daha acı, daha
sıkıntılı bir süreçle meşgul edilmektedir. Acılarımız vardır, kederlerimiz
vardır. Daha henüz maden ocağındaki kardeşlerimizin acısı yüreğimizde soğumadan
buna bir de Adana’daki felaket eklendi. Burada da çocuklarımızı kaybettik.
Kederli ailelerimiz, kederli milletimiz söz konusu. İnşallah, yaralılarımızı
bir an önce şifaya erdiririz. 
Öte
yandan, bizim hummalı bir terör mücadelemiz var. İnşallah, sonunda terör ve
terörizm bütün kötü emel ve niyetleriyle yok olur, bu ülkenin üzerindeki
karabulut olmaktan bir an önce kurtuluruz. 
Efendim,
buna bağlı olarak bir de Avrupa Birliği eksenli bir Türkiye’yi kıskaca alma
politikaları var. Bu, son zamanlarda şiddetini artırdı biraz. Gerek bireysel
olarak Avrupa ülkelerinden birtakım tanımlamalar ya da yaptırımlar noktasında
uygulamalara rastlıyoruz ya da birlik adına birtakım olumsuz kararlarla karşı
karşıyayız. Bundan şunu çıkarmalıyız: O zaman biz demek ki onların bunu bir
fırsat bilip sanki… Türkiye’de bir taraftan terörle mücadele, bir taraftan
yaşadığımız sıkıntılar, bunun bir de ekonomik sahneye yansıması yani doların
fırlaması, işsizliğin artması, istihdamın azalması, doların fırlamasına bağlı
olarak iç piyasadaki Türk lirasının değer kaybı…
HAYDAR
AKAR (Kocaeli) – Yoksullaşma…
KAMİL
AYDIN (Devamla) - Malum, bunun rakamsal ifadesi hakikaten ürkütücü. Yani “Yüzde
20’ler civarında şu ana kadarki, bir yıl içerisindeki TL’nin değer kaybı.” diyor
ekonomistler. Rakamsal ifade etmek gerekirse 216 milyar TL civarında bir
kaybımız var, bir erime söz konusu. 
Bütün
bunları niye söyledim? Gündemin çok sıkıntılı olduğunu belirtmek için, ifade
etmek için. O hâlde -kıssadan hisse sahibi olmamız açısından söylüyoruz- bundan
bir ders çıkararak bizim siyasi irade olarak --burada biraz önce de dilek ve
temenniler şeklinde ifade edildi- birbirimizi kırmadan, rencide etmeden,
hakaret etmeden, gerçekten seviyeli bir şekilde, ilme, bilgiye, irfana
dayanarak birtakım, ülkemizin menfaatlerine çözüm üretmemiz gerekir. Bu
noktada, biz Milliyetçi Hareket Partisi olarak, elimizden gelen bugüne kadar
gösterdiğimiz gayreti, bugüne kadar gösterdiğimiz performansı göstermeye devam
edeceğiz. Bunu yaparken, arkasında herhangi bir siyasi mülahaza, siyasi bir
kazanım gibi Makyavelist bir tavrımız da söz konusu değildir.
Değerli
milletvekilleri, sosyal bilimlerin tüm alanlarında olduğu gibi siyaset
biliminin de sıklıkla refere ettiği çok önemli bir yöntem vardır: Söylem çözümleme.
Bu söylem çözümlemede, temelinde Fransız dil bilimci Ferdinand de Saussure diye
bir dil bilim uzmanı ve daha sonra onu takip eden, ta Chomsky’lere kadar bir
süreçte gördüğümüz bir şey var: Dilin çok net bir tanımı var. Dil nedir? Bütün
bu dil bilimcilerin, kafa yorarak, herkesin anlayabileceği bir dil tanımı
yapmaktadırlar. Dil nedir? Dil, çok genel hatlarıyla, tanımı ve işleviyle,
kısaca, ister adına toplumlar deyin, insanlar deyin, uluslar deyin ya da bütün
canlıları kapsar bir şekilde bir iletişim vasıtasıdır. Dil, iletişim
vasıtasıdır. Dolayısıyla, biz de bu iletişim vasıtasıyla, kutsal emir, kutsal
buyruk gereği birbirimizle tanışıp anlaşalım, konuşalım diye ortaya konulan bir
iletişim aracından hareketle, birbirimizle tanışmaya, birbirimizle anlaşmaya
çalıştık. 
Bu yüce Meclis bunun çok tipik bir örneği. Her ne kadar
farklı düşüncelerimiz olsa da bu ortak dil sayesinde birbirimizi anlamaya,
birbirimizle ilgili, efendim, birtakım düşünceleri algılamaya çalışıyoruz. Bu,
modern toplumlarda da böyle. Yani, birbirimizin tasasını, sevincini,
sıkıntısını, başarısını ve başarısızlığını anlamaya çalışırız.
Modern
toplumlarda da yerel, kültürel zenginlik ve aidiyetleri ortak millî değer
hâline getirerek bu millî değerlerin de uluslararası boyuta taşınmasına aracı
olan resmî ortak eğitim dilimizdir, bunun adı da Türkçedir. İyi ki bir ortak
resmî eğitim dilimiz var. Niye? Çünkü, biz, gerçekten birbirimizle ancak böyle
anlaşır, böyle hasbihâl ederiz. Bu ortak dil büyük bir gereksinimdir, bundan
kaçmanın bir anlamı yok ama son günlerde, bu yüce Meclis çatısı altında,
100’üncü yılına ramak kalmış genç cumhuriyetimiz başta olmak üzere, efendim,
onun kurucu iradesi olan Türk milletine ve birlik beraberlik harcımızın sesli
tezahürü olan güzel Türkçemize akıl dışı, böyle mesnetsiz birtakım sataşmalara,
birtakım hakaretlere tanıklık ediyoruz. Aslında gerek yok. Bu millet kurucu
iradesini ortaya koymuş, aynen Anayasa'da milletimizi, devletimizi,
bayrağımızın şekli, ölçüsü ve biçimini teminat altına aldığı gibi ortak dilimizi
de teminat altına almıştır. 
İşte,
şimdi anlayabiliyor musunuz Milliyetçi Hareket Partisinin niye bu 4 madde
hassasiyeti var? Çünkü, gerçekten, Millî Eğitim Bakanlığının Teşkilat Kanunu
görüşülürken bizi bekleyen bir sürü sorunlar var. Bugüne kadar çeşitli
konuşmacı arkadaşlar ifade ettiler nezih bir şekilde: “Ya, biz bu sorunlara
odaklanalım.” Mevcut asgari müştereklerimizi, Anayasa'da teminat altına alınmış
bu değerlerimizi, tekrar, sürekli, her türlü fırsatı ganimet bilerek dile
getirmenin bir anlam ve önemi yoktur; bunlar teminat altındadır. Bunlarla
ilgili eğer bir spekülasyon, efendim, bir değişim, dönüşüm gibi niyetler varsa,
bu, direkt Anayasa değişikliğine ya da Anayasa'nın sağladığı teminatı bozmaya
götürür; bunun dışında söylenenler lafügüzaftır. 
Milletleşme
sürecine... Mütemadiyen söylüyoruz bunları, hepiniz de biliyorsunuz, affınıza
sığınarak ifade etmek istiyorum çünkü gerçekten hafızalarımızı taze tutarsak
birbirimize daha fazla yardımcı olur, birbirimizi daha iyi anlarız. Bazen dil
de yetmiyor, birazcık bilgi dağarcığımızı da canlı tutmak ve paylaşmak
zorundayız. 
Değerli
milletvekilleri, bakın, Amerika Birleşik Devletleri, inanın, uluslar göçüne
tanıklık etmiş bir devlettir. Bakın, etnisiteler demiyorum, topluluklar
demiyorum, halklar demiyorum, daha ileri aşaması olan bir milletler göçüne ev
sahipliği etmiş bir coğrafyadır. Yani, 1620’lerde İngilizlerle başlayan göç
süreci ta 1776’ya kadar, Amerika’nın bağımsızlığına kadar bir İngiliz
sömürgeciliği süreci yaşamış ama ondan sonra da Avrupa’nın bütün milletlerinden
göç almıştır. Bakın, millet diyorum; İspanyol’u gitmiştir, Alman’ı gitmiştir,
Fransız’ı gitmiştir, İtalyan’ı gitmiştir ve gerçekten, kendi kültürlerini de
beraber götürmüşlerdir ama orada tek bir payda üzerine yoğunlaşılmıştır. Amerika
Birleşik Devletleri’nde, İngiliz kolonisi olması hasebiyle ve daha sonra
İngilizceyi de bir ana dil kabul etmesiyle eğitim ve ortak dil İngilizce
olmuştur. Artık, hangi milletten göç ederse etsinler, oradaki ortak dili kabul
edip onu kullanmak zorunda kalmışlardır çünkü birbirlerini anlamak, bir Amerika
Birleşik Devletleri nosyonuna sahip olmak için olmazsa olmaz şey ortak bir
iletişim vasıtasıdır. İşte, dil bilimcilerin tanım ettiği, söylediği şekliyle
iletişim vasıtası. O da neydi? ABD için İngilizceydi, Fransa için Fransızca
oldu, Almanya için Almanca oldu; yerel birtakım lehçelere, hatta yerel birtakım
dillere rağmen. 
İngiltere
ayrı, tipik bir örnektir: Roma Dönemi geçirmiştir ama bugün Roma dili yoktur,
Latince yoktur; Norman Dönemi geçirmiştir ama bugün Fransızca yoktur ama Cermen
Dönemi geçirmiştir, baskın kültür, egemen kültür rengini, tonunu vererek
diğerlerini de etrafında toplamış ve İngilizceyi ana dil, ortak eğitim dili
kabul etmiştir. Hatta öyle olmuştur ki bırakın ikinci bir resmî dil, ikinci bir
eğitim dili, eğitim öğretim amaçlı gidenlerin bile uymak zorunda kaldığı bir
şart hâline gelmiştir. Yani, ABD’ye gidiyorsanız, Almanya’ya gidiyorsanız,
İngiltere’ye gidiyorsanız eğitim dili olarak o ulusun resmî eğitim dilini kabul
edip bu şartlarla kabul ediliyorsunuz. 
Şimdi,
buradan nereye gelmek isteyeceğiz? Elbette ki bizim Türkçemizin de eğitim ve
ortak dil olmasının esbabımucibesi, nedeni böyle bir süreçten geçmesindendir.
Bu millet büyük bir azim ve kararlılık ortaya koymuştur. Bütün etnik unsurlarıyla,
bütün yerel güçleriyle bir irade koymuş ve bu iradesini bir millete
dönüştürmüş, bunu cumhuriyetle taçlandırmış ve ortak bir dil olarak da eğitim
dili Türkçeyi seçmiştir. Ama, bu demek değildir ki bizim, efendim, yerel
dillerimiz yoktur, aksanlarımız yoktur, şivelerimiz yoktur. Olmaz mı? Vardır
tabii ki. Zaten ortak bir dile odaklanmamızın nedeni de anlaşmaktır, kendi
kendimizi birbirimize anlatmaktır. 
Benim
annem ile Karadenizli bir arkadaşımın annesi konuşurken hakikaten ben çok mutlu
olurum, öyle tatlı bir sempati kanalı kurarlar ki. Çünkü biri “bibi” derken
biri “hala” der, biri “eze” derken biri “teyze” der. Bu kadar zengin bir
kültürden geliyoruz. Ama, bunların her birini bir farklılık, bir ayrıştırma
unsuru gibi görüp her birini bir eğitim dili şekline dönüştürme iddiaları
sakıncalıdır. Bu ancak birliği değil, vahdeti değil, ayrımcılığı, ayrışmayı,
efendim, birilerinin ifadesiyle teklik değil, birliği bozmayı gerektirir. 
Şimdi,
yine hassaten bir dilbilimci olmam hasebiyle söyleyeyim. Bunu utanarak
söylüyorum, Mehmet Bey biraz kızıyor bu tür şeylere “Profesörler falan çok şey
söylüyorlar.” diyor ama şimdi… Bir latife etmeye çalıştım, sataşma yok. 
MEHMET
METİNER (İstanbul) – Yok yok, canın sağ olsun ya. 
KAMİL
AYDIN (Devamla) – Şimdi, bakın, sadece İngiltere’nin başkenti Londra’da 300’ün
üzerinde şive var, ağız var. Gerçekten birbirleriyle konuşurken zor anlaşırlar
ama bunların hepsi İngilizcenin zenginliğidir. 
Bizim Türkçemiz de çok zengin bir dildir. İnanın,
sadece benim bölgemde, Erzurum’da 20’nin, 30’un üzerinde farklı şive vardır,
ağız vardır. Güneye indiğimiz zaman farklı, Ege’ye çıktığımız zaman farklı,
Karadeniz yine farklı. Bunlar bizim zenginliğimizdir. Niye, bunlar neyin
ifadesidir? Bunlar -gerçekten çok net bir şekilde söylüyorum- bu milletin
kanlarını karıp karıştırarak kandaş olmasının ifadesidir; bunlar, bu milletin
canlarını karıp karıştırarak candaş olmasının ifadesidir. Bunun ötesi yoktur. 
Ben, Öğretmenler Günü dolayısıyla bir arkadaşımla olan
ortak hatıramı paylaşmıştım ve benim o arkadaşım, şehit edilen o arkadaşım
Elâzığlı ve Zaza kökenli bir kardeşimdi ama benim bu dünyada da ahirette de
kardeşimdir, kardeşim olarak kalacaktır. 
Şimdi, bizim gerçekten, ayrışmaya değil bütünleşmeye,
bütün bu içerdeki ve dışarıdaki nifaklara karşı durma noktasında tek vücut
olmamıza gerek vardır. Burada ortak paydalarımız üzerinde yoğunlaşalım, ortak
değerlerimizden vazgeçmeyelim çünkü gerçekten, biz bir millet olmuşuz, biz
büyük bir medeniyetin devamıyız. Her türlü zenginliğimizle, kültürel ya da
dilsel, bütün zenginliklerimizi bir ortak değer hâline dönüştürüp bunu da
kuşaktan kuşağa aktarmanın ve evrensele taşımanın yollarını aramak zorundayız.
Değerli milletvekilleri, onun için, gerçekten bazen
birbirimizi kırma, incitme noktasında toleransımız yüksek olabilir; olur,
yaparız, bağışlarız, bağışlanmamızı isteriz ama ne olur, değerlerimiz üzerinden
bu incitmeye, bu kırmaya, bu yozlaşmaya götürücü, ayrışmaya götürücü
ifadelerden uzak duralım diyorum, hepinizi saygıyla selamlıyorum. (MHP sıralarından
alkışlar)
BAŞKAN – Teşekkür ederiz Sayın Aydın.
MEHMET METİNER (İstanbul) – Sayın Başkan…
BAŞKAN – Sayın Metiner, buyurun.
ERKAN AKÇAY (Manisa) – Sataşma yok, bir şey yok.
BAŞKAN – Sayın Metiner, öncelikle, niçin söz
istediğinizi öğrenebilirsem…
MEHMET METİNER (İstanbul) – Teşekkür ederim.
Yani, dün akşamdan beri herhâlde birbirimizi çok doğru
anlamadık.
BAŞKAN – Açıklama mı yapmak istiyorsunuz?
MEHMET
METİNER (İstanbul) – Sadece yerimden bir dakikalık açıklama yapmak istiyorum.
BAŞKAN
– Yerinizden, peki.
Buyurun.
VI.- AÇIKLAMALAR (Devam)
30.- İstanbul Milletvekili Mehmet
Metiner’in, Erzurum Milletvekili Kamil Aydın’ın 405 sıra sayılı Kanun
Tasarısı’nın üçüncü bölümü üzerinde MHP Grubu ve şahsı adına yaptığı
konuşmasındaki bazı ifadelerine ilişkin açıklaması
MEHMET
METİNER (İstanbul) – Kürtçe de Türkçe gibi bir dildir yani Türkçe ne kadar
saygıdeğerse Kürtçe de Lazca da Arapça da o kadar saygıdeğerdir. Türkler ne
kadar saygın bir milletse Kürtler de o kadar saygın bir millettir ama hepimizi
bir araya getiren bir millet bilinci vardır. 
ERKAN
AKÇAY (Manisa) – Adı ne milletin?
KAMİL
AYDIN (Erzurum) – Nedir adı?
MEHMET
METİNER (İstanbul) – Yani, Kürtleri Türklerin bir alt şubesi, Kürtçeyi
Türkçenin bir şivesi, dili, ağzı diye takdim etmenin hiçbir gereği yoktur. Bir
millet olduğumuzu… 
ERKAN
AKÇAY (Manisa) – Adı ne, milletin adı ne?
MEHMET
METİNER (İstanbul) - …ortak vatanda, tek devlet çatısı altında birbirimizin
eşiti olarak yaşayacağımızı kabul edeceğimiz bir kardeşlik anlayışına
ihtiyacımız vardır. Söylediğim bundan ibarettir, umarım doğru anlaşılır.
Çok
teşekkür ediyorum.
BAŞKAN
– Teşekkür ederiz Sayın Metiner.
KAMİL
AYDIN (Erzurum) – Sayın Başkan…
BAŞKAN
- Sayın Aydın, siz de yerinizden söz istiyorsunuz.
Açıyorum
mikrofonunuzu.
31.- Erzurum Milletvekili Kamil Aydın’ın,
İstanbul Milletvekili Mehmet Metiner’in yaptığı açıklamasındaki bazı
ifadelerine ilişkin açıklaması
KAMİL
AYDIN (Erzurum) – Teşekkür ederim Sayın Başkan.
Şimdi,
tabii, ben Sayın Metiner’e bugünkü şeyden dolayı bir espri yapıp, bir jest
yapıp hani dikkatini çekeyim diye söyledim ama demek ki niyet ne ise akıbet de
o oluyor, onun zihninde farklı, daha dünde kalmış, düne takılmış. Benim
konuşmamı da dinlememiş çünkü kulağında bir şeyler vardı, onu çıkarınca sesini
şey yaptı, keşke dinlemiş olsaydı. Ben tavsiye ederim, tutanakları alsın, bir
okusun. 
Ben,
tam senin dediklerini çok edebî ve veciz bir şekilde ifade ettim Sayın Metiner,
senin kadar basite indirgemeden çok veciz ve edebî bir şekilde ifade ettim.
Kesinlikle bir üstünlük, bir hiyerarşi sistemi içerisinde ifade etmedim. Bugün
siz bir arkadaşımıza takılırken hani bir profesör esprisi yaptınız, ben de
sadece o noktada dikkatinizi çekme adına bir şey söyledim. Siz lütfen, alın
tutanakları, bir okuyun, tavsiye ederim; kulaklığınız vardı, dinlemediniz beni.
Teşekkür
ederim.
BAŞKAN
– Peki, teşekkür ederiz Sayın Aydın.
MEHMET
METİNER (İstanbul) – Sayın Başkan… 
BAŞKAN
– Sayın Metiner, buyurun.
MEHMET METİNER (İstanbul) – Ben kendisine bana
sataştığı için cevap vereceğimi söylemedim, dünden kalan bir konunun tarafımdan
da doğru anlatılması için bir açıklama istedim. 
KAMİL
AYDIN (Erzurum) – Benim konumla senin dünden kalan kafanın ne alakası var?
ERKAN
AKÇAY (Manisa) – Dünden kalan yok ya. Ne kalmış dünden ya? Dünden kalan bir şey
yok. 
KAMİL
AYDIN (Erzurum) – Sen dünü bırak, bugüne dön artık. O kulaklığı çıkar, bugüne
dön önce. 
MEHMET
METİNER (İstanbul) – Ben kendisine cevaben konuşmadım. Dolayısıyla, konuyla
ilgili fikrimi, mülahazamı dile getirdim. Bu kadar çok alınganlık göstermesine,
bana sataştığını iddia etmesine, kulaklıkla dinlemediğimi iddia etmesine hiç
gerek yok.
KAMİL
AYDIN (Erzurum) – Senin hiçbir şeyine alınmam ben ya, sen alınacak adam mısın
ya! 
MEHMET
METİNER (İstanbul) – Konuyla ilgili fikrimi söyledim. 
BAŞKAN
– Peki, teşekkür ederiz Sayın Metiner. 
ALİ
ÖZKAYA (Afyonkarahisar) – Sayın Başkan… 
BAŞKAN
– Sayın Özkaya, siz niçin söz istiyorsunuz?
ALİ
ÖZKAYA (Afyonkarahisar) – Sayın Başkan, az önce CHP Milletvekili Sayın Baydar
Afyon Kocatepe Üniversitesiyle ilgili birkaç şey söyledi. On gündür sürekli
aynı şeyleri söylüyor, bir düzeltme yapmak istiyorum. 
BAŞKAN
– Tamam, bir saniye, açalım mikrofonunuzu. 
32.- Afyonkarahisar Milletvekili Ali
Özkaya’nın, Aydın Milletvekili Metin Lütfi Baydar’ın 405 sıra sayılı Kanun
Tasarısı’nın üçüncü bölümü üzerinde CHP Grubu ve şahsı adına yaptığı
konuşmasındaki bazı ifadelerine ilişkin açıklaması
ALİ
ÖZKAYA (Afyonkarahisar) – Sayın Başkan, saygıdeğer milletvekilleri; Sayın
Baydar’ın Afyon Kocatepe Üniversitesiyle ilgili açıklamasıyla ilgili olarak
sayın rektörle görüştüm. Sayın rektör, YÖK Denetleme Kurulu Başkanı olduğu
dönemde, Sayın Baydar’ın Süleyman Demirel Üniversitesinde yaptığı görevle
ilgili bir nitelikli dolandırıcılık soruşturmasında görev yapmış ve bununla
ilgili bir rapor sunmuş. Özellikle buradan kaynaklandığını ve Sayın Baydar’ın
göreve aldığı bir önceki Isparta Üniversitesi Rektörü ve daire başkanlarının
çok önemli bir kısmının da hâlen tutuklu olduğunu söylüyor. Dolayısıyla,
insanların başkalarına suç isnat ederken önce kendilerinde bakmalarında… Afyonkarahisar’ı
dönüp dönüp on gündür sürekli dile getirmesi doğru değil. Varsa bir suç,
cumhuriyet savcılıkları açık. Suç işleyen herkesin soruşturulması ve gereğinin
yargı tarafından yapılmasını bekleriz. Bunu beyan etmek istedim. 
Teşekkür
ediyorum. 
BAŞKAN
– Teşekkür ederiz Sayın Özkaya. 
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN
– Sayın milletvekilleri, şimdi, bölüm üzerinde on beş dakika süreyle soru-cevap
işlemini gerçekleştireceğiz.
Sisteme
giren sayın milletvekillerine sırasıyla Komisyona ve Hükûmete soru sorma
hakkını tanıyacağız. Sürenin yarısı yani yedi buçuk dakikası sayın
milletvekillerine, geri kalanı Komisyon ve Hükûmete aittir. 
Soru-cevap
işlemini başlatıyorum. 
Sayın
Demir, buyurun. 
NURETTİN
DEMİR (Muğla) – Teşekkür ederim Sayın Başkan. 
Sayın
Bakan, benim birinci sorum şu: İlk 500 sıralamasına giren kaç tane
üniversitemiz var? Bunların isimlerini öğrenmek istiyorum. 
İkinci
bir sorum: Özellikle büyük üniversite hastaneleri gerçekten hem ekonomik hem
personel hem de teknik, teknolojik açıdan çok zor durumdalar. YÖK Başkanının
bundan beş altı ay önceki açıklamasına göre, üniversite hastanelerinin 5
milyarı bulan bir borcu var. Hükûmete sorduğum zaman “Bir çalışma yapılıyor.”
deniyor. 
(Mikrofon
otomatik cihaz tarafından kapatıldı) 
NURETTİN
DEMİR (Muğla) – Bununla ilgili bir çalışmanız var mı? 
BAŞKAN
– Sayın Kayışoğlu…
NURHAYAT
ALTACA KAYIŞOĞLU (Bursa) – Teşekkürler. 
Sayın
Bakan, 19 Aralık 2007 tarihinde Binaların Yangından Korunması Hakkında
Yönetmelik yayımladınız. Bu yönetmeliğin ek maddelerinde yangın algılama sistemi
kurulmasıyla ilgili zorunluluklar düzenlenirken eğitim kurumlarını belli
ölçülerde kapsam dışı bıraktınız. Bununla ilgili Elektrik Mühendisleri Odasının
açtığı davada bu hüküm iptal edilmiş olmasına rağmen, karar düzeltme yoluna
gidildi. Mahkemenin verdiği bu iptal kararını uygulayacak mısınız? Malum,
mahkeme kararlarını uygulama konusunda sıkıntılı bir Bakanlığınız var. Bu
eğitim kurumlarına bu yangınla ilgili algılama sisteminin kurulması
zorunluluğunu getirecek misiniz? 
Bir
de şubat atamalarını engelli öğretmenlerimiz çok sık soruyorlar. Net bir bilgi
alabilir miyiz bununla ilgili. 
Teşekkürler.

BAŞKAN
– Sayın İrgil…
CEYHUN
İRGİL (Bursa) – Teşekkürler Sayın Başkan. 
Sayın
Bakan, iyi akşamlar. 
Sayın
Bakan, öncelikle, bildiğiniz gibi, sizin de gidip yerinde bizzat gördüğünüz bu
elim olaydan sonra ve öncesinde yaşanan bir dolu örnek var. Bu ilkokul ve
ortaokul yurtları konusunda yani özel yurtlar konusunda hem Hükûmetimiz hem bu
ülke hem bizler, hepimiz çok acı çekiyoruz. Bir dolu şaibe, iddia ve yaşanan
vakalar var ve bu konuda verilmiş Meclis araştırması önergeleri var ve
kurulması kabul edilmiş komisyonlarımız da var. 
Acaba,
Millî Eğitim Bakanlığı valilikler aracılığıyla -şimdi, bu 5’inci maddede
valiliğe de bu yetkiyi devrettiniz- Türkiye’nin bir özel yurt envanterini
çıkaramaz mı? Bunlar kimdir, nerededir, kimler işletir? Bunlarla ilgili bir
denetlemeyi baştan aşağı yapsak hepimiz için iyi olmaz mı, sizin için de iyi
olmaz mı?
İkincisi
de bu lisansı iptal edilen öğretmenlerle ilgili net bir şey söylerseniz yani bu
insanlar işsiz, bekliyor haklarında da bir hüküm yok. Acaba bunlar için ne
yapılabilir?
Teşekkürler.

BAŞKAN
– Sayın Gürer…
ÖMER
FETHİ GÜRER (Niğde) – Sayın Bakan, Niğde Üniversitesinin adı Niğde’nin gururu
olan “Ömer Halisdemir” olarak değiştirilmiştir, “Niğde” ismi çıkarılmıştır.
Neden “Niğde” ismi çıkarılmıştır? “Niğde Ömer Halisdemir Üniversitesi” olarak
adının düzenlenmesi yönünde yeni bir çalışma var mıdır?
Niğde
Üniversitesine bağlı Çamardı Meslek Yüksekokulu mevcut iken bu okul kapatılmış
ancak 1999 yılında başlayan, ödenek yetersizliği nedeniyle de yarım kalan bir
okul binası vardır. Bu bina tamamlanacak mıdır, tamamlanıp tekrar meslek
yüksekokulunun Çamardı’da açılması düşünülmekte midir?
Teşekkür
ederim.
BAŞKAN
– Sayın Tarhan…
TAHSİN
TARHAN (Kocaeli) – Teşekkür ederim Sayın Başkan.
Sayın
Bakan, ilkokullarda folklor, halk oyunlarının kaldırıldığı ve engellendiği,
gerekçe olarak kız ve erkek çocukların el ele oyun oynamalarının sakıncalı
olduğu iddiası var. Böyle bir yasak var mı?
BAŞKAN
– Sayın Ilıcalı…
MUSTAFA
ILICALI (Erzurum) – Teşekkür ederim Başkanım.
Değerli
Bakanım, öncelikle, bundan önce yaptığımız bir görüşmede atanamayan engelli
öğretmenler için vermiş olduğunuz müjde bu 1.500 kişiyi çok sevindirdi, bunun
için çok teşekkür ediyoruz.
İkinci
olarak da, iki hafta önce Bakan Yardımcımızın da katıldığı Sürücü Eğitimcileri
Konfederasyonunun bir çalıştayı vardı, oldukça da yararlı oldu ve onun peşine
de Mecliste -bir ilk- Cumhuriyet Halk Partili katılan vekille bir basın
toplantısı yaptık. Orada çıkan birtakım sonuçları zaten Bakanlığımızla
paylaşacaklar. Yalnız, nüfus yoğunluğuna göre bu kursların azaltılması, buradan
bir kalite yakalanması konusunda en öne çıkan istekleri oldu. Bunu da size arz
etmek istedim.
Tekrar
çok teşekkür ediyorum.
BAŞKAN
– Sayın Paylan…
GARO
PAYLAN (İstanbul) – Sayın Bakan, az önce BBC’de, Aladağ’da kaybettiğimiz
çocuklarımızın ailelerinin beyanatlarını dinledim. Sanıyorum, yayın yasağıyla
ilgili bu beyanları biz kendi ulusal medyamızdan izleyemiyoruz. Şöyle diyorlar:
“Süleymancıların bir yurduydu bu.” Bu doğru mu? Bir cemaatten alıp artık, başka
bir cemaate mi emanet ediyorsunuz çocuklarımızı? Bu konuda bilgi verir misiniz.
Ahşap
bir yapı olduğu iddiası var, yanan halılar olduğu iddiası var ve siz denetimlerden
geçtiğini söylüyorsunuz. Bu denetimleri yapanlarla ilgili acil, ivedi bir
soruşturma başlatıyor musunuz? Bu suç da cezasız kalacak mı? Siz “Ders
alacağız.” demişsiniz ama her yıl mutlaka böyle bir yangınla karşı karşıya
kalıp çocuklarımızı kurban veriyoruz. Kaçıncı kez ders alacağız? Yeni bir
bakansınız. İvedi olarak, suç cezasız kalacak mı sorusunu size soruyorum?
Teşekkür
ederim.
BAŞKAN
– Sayın Tanal…
MAHMUT
TANAL (İstanbul) – Teşekkür ediyorum Sayın Başkan.
Sayın
Bakanım, bugüne kadar çok yayın yasağı gördük ama bir yangın sonrası için
Türkiye’de yaşanan bir ilk yayın yasağıdır. Yani, yangın çıktıktan sonra yayın
yasağının yapıldığı ilk süreci biz yaşıyoruz. Bunun sebebi nedir?
İkincisi:
Türkiye’de kaç tane böyle özel yurt var? Bu yurtların cemaatlere yönelik
dağılımı nedir? Devletin kaç tane yurdu var, devlete ait olan?
Aynı
zamanda, Bakanlığınızda hem öğretmen kadrosunda hem de çalışanlar kadrosunda
yasa uyarınca engellilere tanınan kontenjan sayısı ne kadardır, şu anda boş
olan var mı? Engelliler kontenjanında engelli olmayan kişiler çalışmakta mıdır
ve okulların girişinde, engelli çocukların girişiyle ilgili rampalar çoğu
okullarımızda yok bununla ilgili çalışmalarınız nedir?
İstanbul
1’inci Bölge Milletvekiliyim ben.
(Mikrofon
otomatik cihaz tarafından kapatıldı)
MAHMUT
TANAL (İstanbul) – Bölgemizde uyuşturucu, okul çevresinde çok satılmaktadır.
Bununla ilgili -daha önce de sorduk ama- bu tedbirler alınmadı.
BAŞKAN
– Son soru, Sayın Ağbaba…
VELİ
AĞBABA (Malatya) – Teşekkür ederim.
Sayın
Bakan, her seçimde okullarda bir sıkıntı var engelliler için. Özellikle birkaç
katlı olan okullarda engelli insanlar karga tulumba çıkarılarak oy kullanmakta,
maalesef, bazı engelliler de oy kullanmamaktadır çünkü onların da onuru
kırılmakta, incinmektedir. Bununla ilgili belki görev Seçim Kurulunda ama Millî
Eğitim Bakanlığının okullarında sonuçta oy kullanıyor engelli insanlar. Bununla
ilgili bir tedbir almayı düşünüyor musunuz, bir çalışma var mı?
Ayrıca,
bu, dün Adana’da yanan yurttaki gibi yurtlarda kalan kaç öğrenci var, sayısı
belli mi; kaç yurt var, sayısı belli mi? Onu sormak istiyorum.
Teşekkür
ederim.
BAŞKAN
– Sayın milletvekilleri, teşekkür ediyoruz.
Sayın
Bakan, kalan süre size aittir.
MİLLÎ
EĞİTİM BAKANI İSMET YILMAZ (Sivas) – Teşekkür ediyorum.
Başkanım,
önümdeki metinlere de bağlı olarak soru sırasına bağlı olmaksızın sorulara
cevap vermeye çalışacağım.
Ortaöğretimde
özel öğrenci yurt sayısı 2.242’dir, toplam barınan 69.544’dür. Yükseköğrenimde
de özel öğrenci yurtları var, bunların sayısı 1.641’dir. Yükseköğrenimde okuyup
da özel yurtlarda kalanların sayısı da 129 bindir. 
Yine,
“Yangın algılama sistemi uygulanacak mı?” Gerçekten, “Her yıkılış bir yürüyüş
öğretir.” derler. Dolayısıyla, bundan dolayı da mutlaka bir ders almamız
gerekir. Şimdi, soruşturma devam ediyor, hem yargı hem idari yönden. Bunun
neticesinde mutlaka bir şey alacağız ama yangın tedbirleri için de -ben biraz
daha tekniğim yani hem hukukçu hem tekniğim- kesinlikle yangın sisteminin
olması lazım, insanları uyarması lazım hatta otomatik söndürme sistemlerinin
olması lazım. Ancak, bunları... 
NURETTİN
DEMİR (Muğla) – Ama bu eksiklik Sayın Bakanım.
MİLLÎ
EĞİTİM BAKANI İSMET YILMAZ (Sivas) – İşte, yapacağız, onu söyleyeyim. 
HAYDAR
AKAR (Kocaeli) – Ama üç sene önce de yandı Sayın Bakanım ya.
MİLLÎ
EĞİTİM BAKANI İSMET YILMAZ (Sivas) – Bakın, belki yine bununla ilgili olarak
da... Adana ili Aladağ ilçesinde Aladağ Kurs ve Okul Talebelerine Yardım
Derneği kuruculuğunda faaliyetine devam eden yurt, Haziran 1997 yılında açılmış,
2010 yılında kız yurduna dönüştürülmüş, kapasitesi 54 öğrenci. 18/11/2016
tarihinde ise yani 2016 Kasım ayında Aladağ İlçe Millî Eğitim Müdürlüğüne 31
öğrencinin ilgili yurtta kaldığı kurum tarafından bildirilmiştir. İlgili kurum
26/10/2015 tarihinde maarif müfettişlerince ve 26 Mayıs 2016 tarihinde Aladağ
ilçe Millî Eğitim Müdürlüğünce denetlenmiştir. 
Maarif
müfettişleri denetiminde, binanın olası bir yangından korunmasına yönelik her
katta yangın tüplerinin bulunduğu -yangın tüpleri yangına ne kadar engel
oluyor, işte bu da bir ders- yangın tüplerinin periyodik bakımının yapıldığı
-yapılmış olabilir, ben de gördüm bir başka yerde ama demek ki bu yangını
söndürmeye yetmiyor- sivil savunma ekiplerinin güncellendiği, yangın söndürme
tatbikatının yapıldığı…
NURETTİN
DEMİR (Muğla) – Kâğıt üzerinde. 
MİLLÎ
EĞİTİM BAKANI İSMET YILMAZ (Sivas) – Ama, belli ki gereği gibi yapılmamış yani
eğer yapılsaydı gerçekten, 2 katlı, 3 katlı bir yer, pekâlâ iyi bir eğitim
verilse kurtarılabilirdi. Binada da yangın merdiveninin bulunduğu belirtilmektedir.

Aladağ
İlçe Millî Eğitim Müdürlüğünün denetiminde ise “Yurt binasında yangına karşı
gerekli tedbirleri aldıkları belirtilmektedir.” diyor. Birinde 4 tane maarif
müfettişim var, diğerinde de 1 Millî Eğitim Bakanlığı personeli, 1 de
kaymakamlığın personeli var. 
29
Kasım 2016 tarihinde saat 19.30 sıralarında Aladağ Orta Öğretim Kız Öğrenci
Yurdunda ilk belirlemelere göre… Soruşturma devam ediyor, Aladağ’daki yurdu
gidip gördüm ama bizim gittiğimizde hâlâ savcılık 3 savcıyla beraber
incelemelerine devam ediyordu. Elektrik panosundan kaynaklı, binanın giriş
kısmından bir yangın olayı başladığı ifade edilmekte, 10 öğrencimiz vefat etti,
dolayısıyla da bununla ilgili soruşturma neticesini bekliyoruz. 
Şu
anda Adana’da YİBO’larda, bizim Bakanlığımıza bağlı 1.518 kontenjan var,
kapasitemiz var, şu anda 1.047 öğrenci kalıyor yani 500’e yakın kapasitemiz
açık. Kozan’da -bu Aladağ’a en yakın yer Kozan- 360 kontenjanımız var; 176
mevcudu var, 360’ın geri kalanında 200’e yakın boşluk var. Bu kardeşlerimizi de,
bu evlatlarımızı da bu Kozan’daki yatılı pansiyonlara yerleştirmişiz fakat
yerleştirdikten sonra, bu yurdu işletenler köylere gitmişler, ailelerle
konuşmuşlar dolayısıyla da bir şekilde ikna etmişler. “Peki, niye vermediniz?”
dediğimizde, bir kısmı Kozan’ın uzak olduğunu, bir kısmı ise yolun iyi
olmadığını dolayısıyla kimisi yoldan dolayı, kimisi uzaklıktan dolayı burayı
tercih etmediğini, Aladağ’ı tercih ettiğini söylüyor.
Yapmamız
gereken ne? Daha çok yurt. Şu anda, Aladağ’da da 1 tane yurdumuz var, 164 kapasitesi
var, 82 kız, 82 erkek öğrencimiz kalıyor, dolu. Bir başkasının ise temelinin
kazıları yapılmış, 300 yataklı; inşallah bunu da yaparsak Aladağ’da bir sorun
kalmıyor.
ÖMER
FETHİ GÜRER (Niğde) – Denetimi yapanları da eğitmek lazım Sayın Bakanım. 
MİLLÎ
EĞİTİM BAKANI İSMET YILMAZ (Sivas) – Ona aynen katılırım, ona aynen
katılıyorum.
Bir
başka: “Engelli atayacak mısınız?” Şubat ayında 1.500 engelli atayacağız. Zaten
engelli öğretmen sayımızda bu civardadır diye düşünüyoruz çünkü herkes, engelli
tanıdıklarınız var, siz de bakın…
HAYDAR
AKAR (Kocaeli) – Yaşları ortalama kaç çocukların Sayın Bakanım?
NURETTİN
DEMİR (Muğla) – Küçük yaştaki bir çocuğun ne işi var? 
MİLLÎ
EĞİTİM BAKANI İSMET YILMAZ (Sivas) – Yaşları var ama hepsi çocuk, onu
söyleyelim, hepsi çocuk. 7’nci sınıf, 8’inci sınıf, 6’ncı sınıf, hepsi çocuk;
yaşları 5 ile 8 arası. 
Yine,
1.500 atama yapacağımızı söyledim. 
NURHAYAT
ALTACA KAYIŞOĞLU (Bursa) – Şubatta mı Sayın Bakanım?
MİLLÎ
EĞİTİM BAKANI İSMET YILMAZ (Sivas) – Evet, şubatta 1.500 engelli öğretmen
ataması yapacağız. 
Bakanlığımızda
toplam 18.728 engelli çalışmaktadır. 
Yine
bir başka sayın vekilimiz “Folklor oyunları yasaklanmış mıdır?” diye sordu. Bu
doğru değildir diye düşünüyorum yani bir yanlış bilgiden kaynaklanıyordur.
1'inci sınıflarda dört, 2’nci sınıflarda iki saat, 3’üncü sınıflarda iki ders
saati oyun ve serbest etkinlik saatidir. En son Kültür ve Turizm Bakanlığıyla
bir protokol imzaladık. Kültür ve Turizm Bakanlığının Güzel Sanatlar Genel
Müdürlüğü var, bunların içerisinde uzman halk oyunları birimleri var,
uzmanları, hocaları, öğretmenleri var dolayısıyla onlar gelecekler, hatta bizim
halk oyunları grubunu eğitecekler. Dolayısıyla, böyle bir kaldırma, böyle bir
şey yoktur diye düşünüyorum. 
(Mikrofon
otomatik cihaz tarafından kapatıldı) 
TAHSİN
TARHAN (Kocaeli) –İddialar var, inceleyin.
MİLLÎ
EĞİTİM BAKANI İSMET YILMAZ (Sivas) – Yok, saatleri var ama… Bir gün, beraber
bir okula gidelim, beraber görürsek gözlerimizle daha iyi anlaşılır diye
düşünüyorum. 
Başkanım,
bir iki dakika daha verirseniz…
BAŞKAN
– Tabii ki Sayın Bakanım, tamamlayınız.
MİLLÎ
EĞİTİM BAKANI İSMET YILMAZ (Sivas) – Bir de, Niğde Ömer Halisdemir
Üniversitesinin başındaki “Niğde” alındı, sadece “Ömer Halisdemir Üniversitesi”
kaldı, “Niğde” çıkmış oldu. Bu, sadece sizin tarafınızdan değil, birçokları
tarafından dile getiriliyor, “Bir ille bağlantısı uygun olsa isabet olur.”
deniliyor. Bunun üzerine bir bakıyoruz, Meclis kabul etmiş. Keşke o kabul
edilirken “Niğde”yi de koysaydık çünkü burada amaç, Ömer Halisdemir’in yapmış
olduğu kahramanlığın takdir edilmesiydi, Meclis tarafından da bu takdirin
yerine getirilmesiydi. “Niğde”nin ismi de konulursa uygun olur diye
düşünüyorum. Bununla ilgili yine bir ortak çalışma yapılması gerekir diye
düşünüyorum. 
Suç
cezasız kalır mı? Savcı bey 14 kişi hakkında tutuklama kararı çıkardı veya
gözaltına alındı diyelim çünkü hâkimin önüne çıktıktan sonra tutuklama kararı.
Bunların arasında yurt müdürü, bekçi ve orada 3 de misafir kadın var, bunların
da arasında olduğu 14 kişi hakkında gözaltı kararı verildi. Biz deriz ki hak
yerini bulsun, adalet yerini bulsun, kim kusur yapmışsa, kim hata yapmışsa, kim
ihmal göstermişse o eyleminin karşılığında bir müeyyideye çarptırılması,
adaletin yerine getirilmesi uygundur. 
GARO
PAYLAN (İstanbul) – Ailelerin Süleymancıların yurdu olduğuna dair söylediği… 
MİLLÎ
EĞİTİM BAKANI İSMET YILMAZ (Sivas) – Yani, biz böyle değerlendirmiyoruz, yani
Süleymancıdır demiyoruz. Bakın, dedim, kaç yılında? 1997 yılında açılmış. 
GARO
PAYLAN (İstanbul) - Aileler söylüyor. 
MİLLÎ
EĞİTİM BAKANI İSMET YILMAZ (Sivas) – Ya, diyebilir tabii, ben de hayır
demiyorum ama benim böyle bir tasnifim yoktur diyorum. 
Evet,
teşekkür ediyorum Başkan. 
BAŞKAN
– Teşekkür ederiz Sayın Bakan. 
Sayın
milletvekilleri, üçüncü bölüm üzerindeki görüşmeler tamamlanmıştır. 
Şimdi,
üçüncü bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. 
57’nci
madde üzerinde üç ayrı önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 405 sıra sayılı Millî Eğitim Bakanlığının Teşkilat ve Görevleri Hakkında
Kanun Tasarısı’nın 57’nci maddesinin (e) bendinde yer alan “en fazla”
ibaresinin “azami” olarak değiştirilmesini arz ve talep ederiz. 
 Metin Lütfi Baydar Ceyhun
İrgil Haydar Akar  Aydın Bursa Kocaeli
 Mustafa Ali Balbay Özkan
Yalım Bülent Yener Bektaşoğlu
 İzmir Uşak Giresun
 
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 57’nci maddesinin üçüncü fıkrasında yer
alan "dört" ibaresinin "sekiz" şeklinde değiştirilmesini
arz ve teklif ederiz.
 Garo Paylan Sibel
Yiğitalp Adem Geveri
 İstanbul Diyarbakır Van
 Mehmet Emin Adıyaman Berdan
Öztürk Nimetullah Erdoğmuş
 Iğdır Ağrı Diyarbakır
Türkiye Büyük Millet Meclisi Başkanlığına
Görüşülmekte
olan (1/721) esas numaralı Kanun Tasarısı’nın 57’nci maddesinin aşağıdaki
şekilde değiştirilmesini arz ve teklif ederiz.
 Zühal Topcu Erhan
Haberal Ruhi Ersoy
 Ankara Ankara Osmaniye
 Kadir Koçdemir Deniz
Depboylu Arzu Erdem
 Bursa Aydın İstanbul
MADDE
74- 3795 sayılı Kanunun 3 üncü maddesinin birinci fıkrasının (a) ve (e)
bentleri aşağıdaki şekilde değiştirilmiştir.
"a)
Mesleki ve teknik öğretim veren ortaöğretim kurumlarından mezun olanlar ve
denkliği Milli Eğitim Bakanlığı tarafından kabul edilen diğer mesleki ve teknik
öğretim veren ortaöğretim kurumlarından mezun olanlar ile bu okullara denk
mülga okullardan mezun olanlara "teknisyen","
"e)
Teknik öğretmen unvanını kazananlar için Yükseköğretim Kurulu tarafından
belirlenen mühendislik fakültelerince düzenlenecek iki yarıyıl süreli
mühendislik eğitimi tamamlama programını en fazla dört yarıyıl içinde
bitirenlere dallarında "mühendis”,”
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ HALİL ETYEMEZ (Konya) –
Katılmıyoruz. 
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) - Katılmıyoruz Başkan.
BAŞKAN
– Önerge üzerinden Bursa Milletvekili Sayın Kadir Koçdemir. 
Buyurun.
(MHP sıralarından alkışlar)
KADİR
KOÇDEMİR (Bursa) – Sayın Başkan, değerli milletvekilleri; sözlerimin başında
hepinizi saygıyla selamlıyorum. 
Bugün
Adana’da yüreğimizi dağlayan olayda hayatını kaybedenlere Allah’tan rahmet,
ailelerine başsağlığı ve sabır diliyorum ve bu olaydan sonra küçük çocukların
gözlerini kapadıklarında kendilerinin yok olduğunu, görülmediğini zannettiğini
düşünmesine benzer şekilde yayın yasağı konmasını manidar bulduğumu da ifade
ediyorum.
Biz
hâlâ 2016 dünyasına ve geçmiş tarihî birikimiyle kıyasladığımızda Türkiye’ye
yakışmayan olayları burada tartışıyoruz. Esas tartışacağımız hususlara maalesef
çok fazla vakit bulamıyoruz. Bugün açıklanan uluslararası fen ve matematik
eğitimleri araştırmasında yine Türkiye sonlarda yer aldı. Baktığımızda,
beğenmediğimiz pek çok ülkenin 4’üncü ve 8’inci sınıf çocukları bizim önümüze
geçtiler. 4’üncü sınıflarda 47 ülke içinde 35’inci, 8’inci sınıflarda ise 39
ülke içinde 21’inci olduk. PISA’dan diğer alanlara, eğitim dışında,
demokrasiden basın özgürlüğüne, yaşanabilir olma indeksinden hukuk devletine
kadar pek çok alanda maalesef durumumuz bu sahip olduğumuz mirasla
bağdaşmamakta, bu mirasa yakışmamaktadır. Durumumuzun kötü olmasından daha kötü
olan ise, özellikle son beş altı senede her yıl açıklanan indekslerde, bir yıl
öncesine göre daha kötüye doğru gitmemizdir, trendin, eğilimin de kötüye doğru
olmasıdır. 
Bugün
Millî Eğitim Bakanlığıyla ilgili bir kanun tasarısını görüşüyoruz. Millî Eğitim
Bakanlığının güzel Türkçemizin en iyi kullanıldığı bakanlık olması gerekir.
Daha önceki maddelerde de pek çok imla, cümle kurulumu hatası görmüştük,
üzerinde konuştuğum maddede de benzer şeyler var. Mesela “mülga okullar”
diyoruz. Bir okul, bir yapı mülga olmaz. Yürürlükten kaldırma, “ilga”
Arapçadaki “boş laf, hükümsüz kılma, yürürlükten kaldırma” kelimesini, biz,
okullar için, binalar için, kurumlar için kullanmıyoruz, mevzuat için
kullanıyoruz, bir uygulama için kullanıyoruz. 
Yine, ikinci paragrafta, ikinci fıkrasında eklenen,
eğer bunu, bu imtihana giren, fen bilimleri, matematik ya da PİSA’da okuduğunu
anlama imtihanına giren ortalama bir çocuğa birisi yavaş yavaş okutsa ne
kastedildiğini anlayamaz. Yani, “teknik öğretmen unvanını kazananlar için
yükseköğretim..” diye öyle bir gidiyor ki, sadece bu “teknik öğretmen unvanını
kazananlar için” kelimesini “fakültelerince”den sonraya koysak biraz daha bu
cümle Türkçenin semantiğine, özne-yüklemle ilgili kurallarımıza uygun hâle
gelecektir. Ama, bu maddeyle aynı zamanda bir şey daha yapıyoruz,
öngörülebilirliği tekrar ortadan kaldırıyoruz. Üniversite tercihi yaparken
statüsüyle ilgili tercihini bazı insanların değiştirip onlarla mühendislik
okumayanları da beraber rekabet hâline koyuyoruz. 
Son zamanlarda devlet yönetimimiz maalesef bu birikim
ve kurallara uymaz hâle geldi. En son, Sayın Cumhurbaşkanımız dün “Fırat
Kalkanı Harekâtının esas hedefinin Esad’ı devirmek olduğunu” söyledi. Bugün
“Bunun açıklanması lazım gelir.” ifadelerinden sonra kuzey komşumuzdan
akşamüzeri bir telefon görüşmesiyle zannediyorum bu durumu izah etmeye kalktık.
Yani yayın yasağıyla, ona buna sürekli heyheylenmeyle devletin
yönetilemeyeceğini bilecek kadar devlet tecrübemizin, diplomasi tecrübemizin
olduğunu düşünüyorum. Eğer bunlar çözüm oluyorsa, o zaman başını alıp yukarı
doğru giden dolarla ilgili de yasak koyalım, televizyonlarda anlık dolar kurunu
yayınlamasınlar, diğer pek çok olumsuz şeyi bu şekilde biz gözünü kapadığında
kendinin yok olduğunu, görünmediğini sanan çocuklar gibi bunlara devam edelim. 
(Mikrofon otomatik cihaz tarafından kapatıldı) 
KADİR KOÇDEMİR (Devamla) – Bunları bırakmak
durumundayız yoksa gidişimiz iyi bir yere doğru değil.
Hepinize saygılar sunuyorum. (MHP sıralarından
alkışlar) 
BAŞKAN – Teşekkürler Sayın Koçdemir.
HAYDAR AKAR (Kocaeli) – Sayın Başkan… 
BAŞKAN – Sayın Akar…
HAYDAR AKAR (Kocaeli) – Şimdi, Metin Bey’in bölüm
üzerindeki görüşlerinden hemen sonra Afyonkarahisar Milletvekili Sayın Ali
Özkaya onunla ilgili, söylemlerle ilgili bir cevap verdi ve bu cevabı
içerisinde Metin Bey’in bir husumet nedeniyle –ifade, husumet şeklinde değil
ama bunu ifade eder bir şekilde- işte, rektörün daha önce Denetleme Kurulu
Başkanı olması ve Metin Bey hakkında soruşturma açması nedeniyle rektör
üzerinde böyle bir algı yarattığını ifade etti. 
Bu
nedenle de, Metin Bey’in üzerindeki bu algıyı düzeltmesi için 69’a göre söz
istiyoruz. Kendisine bir sataşma var.
BAŞKAN
- Sayın Akar, siz sanırım grup başkan vekili yerine sözcüsünüz.
HAYDAR
AKAR (Kocaeli) - Evet.
BAŞKAN
- Talebinizi değerlendireceğim ancak Sayın Özkaya yerinden açıklama yapmıştı.
Dolayısıyla, Sayın Baydar’a da yerinden…
HAYDAR
AKAR (Kocaeli) - Sayın Başkan, 60’a göre söz istemiyorum, bir düzeltme
yapmayacak. Direkt itham var Metin Bey’le ilgili. 69’a göre sataşmadan söz
istiyorum. 
BAŞKAN
- Sataşmadan istiyorsunuz?
HAYDAR
AKAR (Kocaeli) - Evet. Mümkünse kürsüden.
BAŞKAN
- Peki, buyurun Sayın Baydar, size iki dakika söz veriyorum.
HAYDAR
AKAR (Kocaeli) - Teşekkür ediyorum.
CEYHUN
İRGİL (Bursa) - Bizzat isim vererek var. 
BAŞKAN
- Peki, buyurun.
X.- SATAŞMALARA İLİŞKİN KONUŞMALAR (Devam)
13.- Aydın Milletvekili Metin Lütfi
Baydar’ın, Afyonkarahisar Milletvekili Ali Özkaya’nın yaptığı açıklaması
sırasında şahsına sataşması nedeniyle konuşması
METİN
LÜTFİ BAYDAR (Aydın) - Sayın Başkan, değerli milletvekilleri; 2004-2011 yılları
arasında Süleyman Demirel Üniversitesi Rektörü olarak bulundum. Bu dönem rektör
olmamdan sonra özellikle malum grup bundan rahatsız oldu ve isimsiz
dilekçelerle yüzlerce şikâyette bulundular. Bunlardan bir tanesiyle ilgili
olarak kendi mekanizmaları içerisinde öncelikle Emniyet, oradan muhasebat
kontrolörü ve daha sonra tekrar üniversiteye müracaat ederek bir soruşturma
geçirdim. Soruşturmanın akabinde YÖK Denetleme Kurulu geldi ve soruşturmaya
gerek olmadığını ifade etti. Ancak özellikle Mustafa Solak’ın, Afyon Kocatepe
Üniversitesi Rektörünün YÖK’te Denetleme Kurulu Başkanı olmasıyla ve malum FETÖ
tetikçiliğine başlamasıyla birlikte birçok rektör hakkında da buna benzer
işlemler yeniden bazı isimsiz dilekçelerle hayata geçirildi. Daha sonra
“Yargılanmasına gerek vardır.” kararı verildi, Danıştay da onayladı. Sonra
Afyon mahkemelerinde yargılandım ve beraat ettim. Beraat ettikten sonra tekrar
malum yapının yargıdaki koluyla bizim tekrar yargılanmamız gerektiğine karar
verildi. Dokunulmazlığım kalktıktan sonra da Afyon mahkemelerine gidip ifademi
verdim. Yüce Türk adaletine güveniyorum.
Onun
dışında, Süleyman Demirel Üniversitesi Rektörü olduğum süre içerisinde de
üniversitede, tabii ki, birçok insanla ciddi mücadelemiz oldu ancak benden
sonra tutuklanan ve özellikle YÖK tarafından atanan rektör benim dönemimde
göreve başlamadı, benden önceki dönemde göreve başladı. Ben de onu belirtmek
istiyorum, yaptığı açıklamayı düzeltmek istiyorum.
Çok
teşekkür ediyorum. (CHP sıralarından alkışlar)
BAŞKAN
- Teşekkür ederiz Sayın Baydar.
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN
- Sayın milletvekilleri, şimdi önergeyi oylarınıza sunacağım…
III.- YOKLAMA
(CHP
sıralarından bir grup milletvekili ayağa kalktı)
HAYDAR
AKAR (Kocaeli) – Sayın Başkan, yoklama istiyoruz.
BAŞKAN
– Yoklama talebi var.
MEHMET
MUŞ (İstanbul) – 20 kişi yok Sayın Başkan. 
BAŞKAN
- Önergeyi oylamadan önce yoklama işlemini gerçekleştireceğiz.
MEHMET
MUŞ (İstanbul) – Sayın Akar, 20 kişi olarak kalkmanız lazım. 
HAYDAR
AKAR (Kocaeli) – Sayın grup başkan vekili, sizden tamamlarız.
MEHMET
MUŞ (İstanbul) – 20 kişi ayağa kalkacak önce.
HAYDAR
AKAR (Kocaeli) – Tamam, tamamlarız sizden merak etmeyin.
MEHMET
MUŞ (İstanbul) – Tamamlama olmaz. Sayın Başkan, 20 kişinin ayakta olması lazım.
HAYDAR
AKAR (Kocaeli) – Ayaktaki arkadaşları sayalım Sayın Başkan. 
BAŞKAN
– Sayın Akar, lütfen…
HAYDAR
AKAR (Kocaeli) – Tamam, kabul ediyorum, ayaktaki arkadaşları sayalım. Bakın,
arkadaşlar ayakta, buyurun.
BAŞKAN
– Sayın Muş, ne oldu?
MEHMET
MUŞ (İstanbul) – Sayın Başkan, yoklama talebi 20 milletvekilinin aynı anda
ayağa kalkmasıyla olur.
HAYDAR
AKAR (Kocaeli) – Evet, tamam, sizin arkadaşlar ayaktaydı Mehmetçiğim.
BAŞKAN
– Evet, şu anda ayaktalar Sayın Muş.
MEHMET
MUŞ (İstanbul) – Sayın Başkan, kalktıkları zaman 20 kişi yoktu, onu söyledim.
Toplasınlar, öyle kalksınlar o zaman.
HAYDAR
AKAR (Kocaeli) – Bir sıkıntı yok. Aslında, şu anda salonda 20 kişi ayaktaydı
sizin arkadaşlarınızla beraber, bir sıkıntı yok. 
BAŞKAN
– Sayın Erkek, Sayın Akar, Sayın Baydar, Sayın İrgil, Sayın Yalım, Sayın
Kayışoğlu, Sayın Yüksel, Sayın Atıcı, Sayın Topal, Sayın Kayan, Sayın Gürer,
Sayın Özcan, Sayın Özdemir, Sayın Usluer, Sayın Karabıyık, Sayın Bakan, Sayın
Göker, Sayın Pekşen, Sayın Erdoğdu, Sayın Tanal.
Yoklama
için iki dakika süre veriyorum ve işlemi başlatıyorum.
(Elektronik
cihazla yoklama yapıldı) 
BAŞKAN
– Sayın milletvekilleri, toplantı yeter sayısı vardır. 
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 57’nci maddesinin üçüncü fıkrasında yer
alan "dört" ibaresinin "sekiz" şeklinde değiştirilmesini
arz ve teklif ederiz.
Garo Paylan (İstanbul) ve
arkadaşları
BAŞKAN –
Komisyon önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ HALİL ETYEMEZ (Konya) – Katılmıyoruz.

BAŞKAN – Hükûmet
katılıyor mu?
MİLLÎ EĞİTİM
BAKANI İSMET YILMAZ (Sivas) – Katılmıyoruz Başkanım. 
BAŞKAN – Önerge
üzerinde Diyarbakır Milletvekili Sayın Nimetullah Erdoğmuş. 
Buyurun. (HDP
sıralarından alkışlar)
NİMETULLAH
ERDOĞMUŞ (Diyarbakır) – Sayın Başkan, değerli milletvekilleri; hepinizi
saygıyla selamlıyorum. 
Ben
de önceki hatiplere katılarak daha önce Siirt’te ve şimdi de Adana’da ülke
olarak, millet olarak, halk olarak yaşadığımız bu facianın derin üzüntüsünü
paylaşmak istiyor, ailelerine sabrıcemil nasip etmesini niyaz ediyorum. 
Tabii,
bu tür hadiseleri kaderle izah etme alışkanlığımız var. Bunu söylerken buradaki
zevatı kastederek söylemiyorum. Hepimizin böyle bir alışkanlığı var. Ben kader
mevzusuna girmeyeceğim, giremeyeceğim çünkü benim şahsım için çözülmez,
çözülemez meselelerden bir tanesi. Ama izninizle bu “kader” kelimesiyle ortak
olan, kardeş olan “kudret” kelimesini birkaç cümleyle izah etmek istiyorum.
Neden? Çünkü son zamanlarda devlet için bu kudret kelimesi sıklıkla
kullanılmaya başlandı. Eğer kudret kelimesini beşerî bir sulta, bir şahıs, bir
varlık için kullanırsak bunun akidevi olarak tehlikesinin ne olup olmadığına
girmeyeceğim ama bir farka dikkatinizi çekmek istiyorum. Kudret, ilahi bir
sıfat olunca yani kadirimutlak olarak inandığımız ve her şeye kadir olan Allah
için kullanılınca ayrıdır ama sulta için, beşer için kullanılınca hemen körlük
hastalığıyla buluşur bu kavram. Bu, tarihle sabittir. 
Bakınız, ben Kur’an-ı Kerim’den kudret körlüğüyle
ilgili bir örneği sizinle paylaşmak istiyorum. Firavun’un kudretiyle ilgili
yaşadığı körlüğü Kur’an-ı Kerim Hazreti Musa’nın onun sarayında büyümesiyle
izah eder. Bizzat kendi sarayında, kendi kudretine iman eden, inanan, böylesine
bir despotun bizzat sarayında Hazreti Musa’nın büyüyüp onun nasıl da bir kudret
körlüğüne müptela olduğunu söyler. 
Siyasi olarak da ABD’den bir örnek vermek istiyorum.
Hepinizin bildiği, malumunuz, ABD’nin Vietnam, Lübnan, Afganistan, Irak vesaire
savaşları, işgalleri var. Bu Afganistan’la ilgili önce, biliyorsunuz, Sovyetler
Birliği’nin bir işgali var ve sonuçta mağlubiyet, Sovyetler Birliği’nin çöküşü
var. Bu esnada ABD devreye giriyor. Bir ABD yetkilisi ile Sovyet yetkilisinin
arasında şöyle bir konuşma geçtiği rivayet ediliyor, Sovyet yetkilisi ABD’li
yetkiliye “Siz başınıza büyük bir bela aldınız, bunu üzülerek söylemek
istiyorum.” diyor. Karşılığında ABD’li yetkili ise hiç tereddüt etmeden “Biz
öldüreceğiz, sonunu getireceğiz, imha edeceğiz, o kudretimiz var." diyor.
Son harekâtlar, mağaralara yapılan son saldırılar, sonlar, sonlar, neticede bu
sonların sonunun gelmediğini gördüler ve oradan mağlup bir şekilde ayrıldılar. 
Bu, uluslar için, ülkeler için genel bir kaderdir,
karakterdir. İnanıyorum ve ümit ediyorum ki bu ülke, Suriye’yle ilgili,
ankarîbizzamanda oradaki siyasetini gözden geçirir ve Allah korusun, böyle bir
belaya düçar olmaz, müptela olmaz.
Sözlerimi tamamlarken nahak olarak…
(Mikrofon otomatik cihaz tarafından kapatıldı)
NİMETULLAH ERDOĞMUŞ (Devamla) – …şu anda tutuklu bulunan
eş genel başkanlarımızın ve milletvekillerimizin ankarîbizzamanda halasını
temenni ediyor, hepinize saygılar sunuyorum. (HDP sıralarından alkışlar) 
BAŞKAN
– Teşekkür ederiz Sayın Erdoğmuş. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 405 sıra sayılı Millî Eğitim Bakanlığının Teşkilat ve Görevleri Hakkında
Kanun Tasarısı’nın 57’nci maddesinin (e) bendinde yer alan “en fazla”
ibaresinin “azami” olarak değiştirilmesini arz ve talep ederiz. 
Özkan Yalım (Uşak) ve
arkadaşları
BAŞKAN
– Komisyon önergeye katılıyor mu? 
MİLLİ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ HALİL ETYEMEZ (Konya) –
Katılmıyoruz Sayın Başkan. 
BAŞKAN
– Hükûmet katılıyor mu? 
MİLLÎ
EĞİTİM BAKANI İSMET YILMAZ (Sivas) – Katılmıyoruz. 
BAŞKAN
– Önerge üzerinde Uşak Milletvekili Sayın Özkan Yalım. (CHP sıralarından
alkışlar) 
ÖZKAN
YALIM (Uşak) – Sayın Divan, Sayın Başkan, Sayın Bakanım, çok değerli çalışma
arkadaşlarım; hepinizi saygıyla sevgilerimle selamlıyorum. 
Evet,
Sayın Bakan, özellikle sizin dikkatlice dinlemenizi rica ediyorum. 
Çok
değerli arkadaşlar, dün gece saat 19.00 civarlarına dönmek istiyorum, Adana’ya
ve de Aladağ ilçesinde bulunan yurttaki 11 tane kız çocuğumuzun ve 1 kat
görevlisinin ölüm anına. Dünyadaki en kötü ölüm, maalesef, yanarak ölüm.
Birçoğumuzun aynı yaşlarda kızı var, evladı var ve de birçoğunuzun da aynı
yaşlarda torunu var. Lütfen, bu çocukların yerine, özellikle Sayın Bakanım
sizin de bu yaşlarda torununuz vardır muhakkak, bu çocukların yerine kendimizi
koyalım.
Elimde
biraz önce Cumhuriyet Başsavcılığının olay yeri inceleme tutanağı geldi. İnşaat
bilirkişisi Sayın Kazım Şimşek, elektrik bilirkişisi Muharrem Eşsizoğlu, iş
güvenliği ve elektrik bilirkişisi Ahmet Bülbül, makine ve A sınıfı iş güvenliği
uzmanı bilirkişisi Hasan İhsan Pepedil. Aynen şöyle yazmışlar: “Kaçak akım
rölesinin olmadığı.”
Sayın
Bakan, en son Haziran 2016 tarihinde müfettişler tarafından denetleniyor. Peki,
denetlendikten sonra neden kaçak akım rölesinin olup olmadığı denetlenmemiş
veya rapor edilmemiş veya niye yaptırılmamış? 
Bir
de iş güvenliği uzmanı tarafından belirtilen şu dikkatimi çekti, yangın
merdiveninin kapı kolunun olmaması. Özellikle şunu belirtmek istiyorum Sayın
Bakanım: Cemaat yurtlarında saat 17.00’den itibaren bütün kapılar kilitleniyor,
öğrencilerin içeriye giriş çıkışı tamamen kesiliyor. Kapı kollarının, açılan
camların kollarının sökük olduğu, hatta kaçmasınlar diye vidalanmış olduğu,
saat 17.00’den itibaren özellikle kız çocuklarının cep telefonlarının bile
toplandığı bilgisine sahip oldum. Sayın Bakan, acaba çocuklarımız bu kapı kolu
olsaydı kurtulabilirler miydi kurtulamazlar mıydı? Tabii ki bunu Allah bilir.
Ancak, bundan sekiz yıl önce Konya’da 18 çocuğumuz ölmüştü, aynı şekilde can
vermişti ve de hiçbir sorumlu, hiçbir kimse de bu olaydan tutuklu değil şu anda
veya sorumluluk hâlâ bilinmedi. En kolay yöntem, elektrikten dolayı çıkmış olan
yangında maalesef suçlu bulunmuyor veya suçlu aranmıyor, aranmak istenmiyor.
Ben de diyorum ki: Özellikle Avrupa’da uygulanan ama Türkiye’de uygulanmayan,
yurtlarda elektrik tesisatının her yıl mühendisler odası tarafından yenilenmesi
ve de doğal gaz ve ısıtma tesisatının her yıl mühendisler odası tarafından
denetlenmesi ve de bu belgenin bir yıllık geçerliliği olması, aynı şekilde
Avrupa’da uygulanan binaya beş yılda bir sağlamlık testi raporu verilmesi.
Bunların yapılması gerektiğini özellikle belirtiyorum, bununla ilgili Meclise
de en yakın zamanda önergemi vereceğim. İnşallah bütün partili arkadaşlarım
tarafından onaylanır ve de sizlerle bu işlemi kanun tasarısı hâline getiririz,
kanunlaştırırız. Çünkü, giden canlar hepimizin canı. Şu anda 12 evde yas var.
Bu çocukların ölümünün dünyanın en kötü ölümü olduğunu özellikle belirtmek
istiyorum. 
Cemaat
yurtlarında müdürün veya yöneticilerin odalarının birçoğunun lambri, ağaç
kaplaması olduğunu ve de yerlerin tamamının halıfleksle kaplı olduğunu; aynı
şekilde, bu yurtların çatılarının hemen hemen tamamının ahşap olduğunu
belirtmek istiyorum. Toplu yaşanan yurtlarımızdan ahşabın uzaklaştırılması ve
de olmaması gerektiği kanaatindeyim. 
Özellikle
2009 yılında binaların nasıl olması gerektiği de yazılmış ve kanunlaştırılmış.
Binanın kâgir bina olması, prefabrik olması, çelik veya betonarmeden olması
gerektiğinin de altını çizmek istiyorum. Kesinlikle ahşap olmaması gerektiği
özellikle belirtiliyor. 
Buradan,
yeni ölümlerin olmaması adına Sayın Bakanım, sizin daha dikkatli bir araştırma
yaptırmanızı rica ediyorum. 
Teşekkür
ediyorum. 
Bütün
Meclisi saygı ve sevgilerimle selamlıyorum. (CHP sıralarından alkışlar) 
BAŞKAN
– Teşekkür ederiz Sayın Yalım.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
58’inci
madde üzerinde üç ayrı önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Millî Eğitim Bakanlığının Teşkilat ve Görevleri Hakkında
Kanun Tasarısı’nın 58’inci maddesinde yer alan “görüşü” ibaresinden sonra
gelmek üzere “ve onayı” ibarelerinin eklenmesini arz ve talep ederiz.
 Metin Lütfi Baydar Ceyhun
İrgil Bülent Yener Bektaşoğlu
 Aydın Bursa Giresun
 Haydar Akar Mustafa
Ali Balbay Ali Özcan
 Kocaeli İzmir İstanbul
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 58’inci maddesinin ikinci fıkrasının
aşağıdaki şekilde değiştirilmesini arz ve teklif ederiz.
 Garo Paylan Sibel
Yiğitalp Adem Geveri
 İstanbul Diyarbakır Van
 Berdan Öztürk Mehmet
Emin Adıyaman Bedia Özgökçe Ertan
 Ağrı Iğdır Van
"Bu
Kanun kapsamında unvana sahip personelin yetki ve sorumlulukları, ulusal ve
uluslararası meslek standartları ve yeterlilikler çerçevesinde tüm
bakanlıkların, Devlet Personel Başkanlığının, Yükseköğretim Kurulunun ve meslek
örgütlerinin görüşü alınarak Mesleki Yeterlilik Kurumunca hazırlanan
yönetmelikle belirlenir."
Türkiye Büyük Millet Meclisi Başkanlığına
Görüşülmekte
olan (1/721) esas numaralı Kanun Tasarısı’nın 58’inci maddesinin aşağıdaki
şekilde değiştirilmesini arz ve teklif ederiz.
 Zühal Topcu Erkan
Haberal Ruhi Ersoy
 Ankara Ankara Osmaniye
 Deniz Depboylu Arzu
Erdem
 Aydın İstanbul
MADDE
58- 3795 sayılı Kanunun 6 ncı maddesinin ikinci fıkrası aşağıdaki şekilde
değiştirilmiştir.
“Bu
Kanun kapsamında unvana sahip personelin yetki ve sorumlulukları, ulusal ve
uluslararası meslek standartları ile yeterlilikler çerçevesinde Bilim, Sanayi
ve Teknoloji Bakanlığı, Çevre ve Şehircilik Bakanlığı, Milli Eğitim Bakanlığı,
Ulaştırma, Denizcilik ve Haberleşme Bakanlığı, Devlet Personel Başkanlığı ve
Yükseköğretim Kurulunun görüşü alınarak Mesleki Yeterlilik Kurumu tarafından
hazırlanan yönetmelikle belirlenir."
BAŞKAN
– Komisyon önergeye katılıyor mu?
MİLLİ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ HALİL ETYEMEZ (Konya) –
Katılmıyoruz.
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Önerge üzerinde İstanbul Milletvekili Sayın Arzu Erdem konuşacak. (MHP
sıralarından alkışlar) 
Buyurun.
ARZU
ERDEM (İstanbul) – Teşekkür ederim Sayın Başkan.
Değerli
milletvekilleri, 405 sıra sayılı Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı üzerine Milliyetçi
Hareket Partisi Grubu adına söz almış bulunmaktayım, Gazi Meclisi saygılarımla
selamlarım.
Değerli
milletvekilleri, söz konusu madde özellikle üzerinde durulması gereken konulardan
bir tanesidir. Ben maddenin üzerinde durmaktan ziyade iktidar partisinin
eğitime verdiği önem ve bugüne kadar geldiğimiz konu üzerinde durmak istiyorum.
Kendi görüşlerim doğrultusunda da nasıl dizayn edildiğini anlatmak istiyorum.
Değişiklikleri sisteme oturtmadan, yeni değişikliklerin nasıl yapıldığını da
anlatmak istiyorum. 
AKP
iktidarları döneminde eğitim sisteminde her bakan her geldiğinde yeni
uygulamalarla gelmiştir ve yeni bir sistemle gelmiştir. Ancak köklü
değişikliklerin yapılması şarttır. Özellikle Sayın Bakana buradan seslenmek
istiyorum. 
Ayrıca
dille alakalı bir iki tane teknik bilgi vermek istiyorum. Bu konu önemli bir
konu. Eğitim müfredatında yer alması gerektiğine de inanıyorum. 
Dil,
yaşayan bir anlaşma aracıdır. Dille toplumdaki kişiler birbirlerini anlar;
olayları yorumlar, tarih ve kültür değerlerini öğrenirler. Benlik, dil
sayesinde kimliğe dönüşür. Ulusal kimliği oluşturan ortak değerler dil
sayesinde düşüncemize kazınır, davranışlarımıza yansır; geçmişimizden günümüze
taşıdığımız maddi ve manevi ortak değerlerimizi tamamen kültürümüze aktarmamızı
da sağlar. Ulusal bayramların temeli ulusal marşlar, birliğimizin simgesi şanlı
bayrağımız ise yine en önemli simgemiz ve hepimizi heyecanlandıran önemli millî
değerlerden bir tanesi. 
Osmanlı
Devleti zamanında, değerli arkadaşlar…
Sayın
Başkan, bir uğultu var, uyarabilir miyiz lütfen.
BAŞKAN
– Sayın milletvekilleri, Genel Kurulda bir uğultu var. Lütfen sayın hatibi
dinleyelim.
ARZU
ERDEM (Devamla) – Evet, anlıyorum ki kimse çalışmak istemiyor, bunu da buradan
görüyorum ama biz gayretle yine de anlatmaya çalışacağız. 
Osmanlı
Devleti zamanında ülkemizde iki çeşit dil vardı. Birincisi, özellikle bilim
dalında, edebiyat ve resmî yazışmalarda kullanılan Osmanlıca; ikincisiyse
halkın büyük bir çoğunluğunun gündelik dilde kullandığı Türkçe idi. Millî
bütünlüğün sağlanması için bu dilin özellikle genişletilmesi ve geliştirilmesi
gerekmekteydi. Bu nedenle Türk dilinin geliştirilmesi üzerinde hassasiyetle
durulmuştur. 
Dil,
bir milletin bütünlüğü ve geleceği için çok önemlidir. Dilde ayrışmalar milleti
ayakta tutan değerlerden yoksun kılar. Dil geçmişten günümüze köprüdür ve
birikimlerimizi geleceğe aktarma şeklidir. Gazi Mustafa Kemal’den yine bir
örnek vermek istiyorum dikkatinizi çeker diye: “Kesinlikle bilmeliyiz ki iki
parça hâlinde yaşayan milletler çok zayıftır ve hastadır.” Bu manada, özellikle
yine eğitim müfredatında yer alması gereken millî değerlerimizin öğretilmesi
manasında “Türk kimdir?”i bir anlatmak istiyorum. “Bu memleket dünyanın beklemediği,
asla ümit edemediği bir müstesna mevcudiyetin yüksek tecellisine yüksek sahne
oldu. Bu sahne en aşaği yedi bin senelik bir Türk beşiğidir. Beşik tabiatın
rüzgarlarıyla sallandı, beşiğin içindeki çocuk tabiatın yağmurlarıyla yıkandı.
O çocuk, tabiatın şimşeklerinden, yıldırımlarından, kasırgalarından evvela
korkar gibi oldu; sonra onlara alıştı; onları tabiatın babası tanıdı, onların
oğlu oldu. Bir gün o tabiat çocuğu tabiat oldu; şimşek, yıldırım, güneş oldu;
Türk oldu. Türk budur. Yıldırımdır, kasırgadır, dünyayı aydınlatan güneştir.” 
Ülkemizde
işsizliği anlatmak istiyorum biraz da değerli milletvekilleri. Geçen yıla göre
435 bin kişi artarak 3 milyon 493 bin kişi olmuştur. Bu sayı Türkiye İstatistik
Kurumunun Ağustos 2016 verisidir. Şu an hesaplanacak olsa ne yazık ki binlerce
kişi daha eklenmiştir; bu oranlar ve rakamlar daha da artmıştır. İşsizlik oranı
ise geçen yıla oranla 1,2 puanlık artışla yüzde 11,3 seviyesine yükselmiştir.
Ülkemizde her 4 gençten, belki de her 3 gençten 1’i işsizdir. Ben, bana gelen
taleplerden görüyorum ve bu talepler mutlaka size de geliyordur. Özellikle
istihdam görmeyen ön lisans mezunu kardeşlerimize mutlaka kadro verilmesi
gerekiyor. 
Bir
sonraki konuşmamda bu kadroları da saymak istiyorum. Temennim, iktidar partisi
bunu dikkate alıp bu kadroların açılması için gereğini yapar. 
Saygılarımı
sunuyorum. (MHP sıralarından alkışlar)
BAŞKAN
– Teşekkür ederiz Sayın Erdem. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 58’inci maddesinin ikinci fıkrasının
aşağıdaki şekilde değiştirilmesini arz ve teklif ederiz.
Bedia
Özgökçe Ertan (Van) ve arkadaşları
"Bu
Kanun kapsamında unvana sahip personelin yetki ve sorumlulukları, ulusal ve
uluslararası meslek standartları ve yeterlilikler çerçevesinde tüm
bakanlıkların, Devlet Personel Başkanlığının, Yükseköğretim Kurulunun ve meslek
örgütlerinin görüşü alınarak Mesleki Yeterlilik Kurumunca hazırlanan
yönetmelikle belirlenir."
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ HALİL ETYEMEZ (Konya) –
Katılmıyoruz. 
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) – Katılmıyoruz.
Önerge
üzerinde, Van Milletvekili Sayın Bedia Özgökçe Ertan. 
Buyurun.
(HDP sıralarından alkışlar) 
BEDİA
ÖZGÖKÇE ERTAN (Van) – Teşekkür ediyorum Sayın Başkan.
Değerli
milletvekilleri, Genel Kurulu saygıyla selamlıyorum.
Evet,
bir yerde çocuklar ölüyorsa en önemli gündem çocuklar olmalı. Adana Aladağ’daki
yangında diri diri yanarak hayatını kaybeden çocuklar gerçekten hepimizin
canını yaktı, duygusal olarak derinden sarsıldık hepimiz. Derin üzüntü
duyduğumuzu, sarsıldığımızı, olayın çok can yakıcı olduğunu söylememiz elbette
ki yanlış değil; bunu hepimiz hissettik. 
Bu
denli yoğun üzüntünün bir nedeni de benzer olayların sonuçlarından hareketle
aslında biraz da öfke hissidir, güvensizlik hissidir, adaletin sağlanmayacağı,
sorumluların cezasız kalacağı duygusudur. Hepimiz de iyi biliriz ki acı
karşısında insanı teselli eden duygu adalet ve güven duygusudur; bir daha asla
olmayacağına inanma, bu inancı özümseme duygusudur. O acılı ailelerin
evlatlarının bu denli feci bir ölüm karşısında acılarını belki hiçbir şey
telafi edemeyecek ancak gerçek bir sorumluluk alma, samimi bir özür dileme, bir
benzerinin yaşanmayacağına dair herkesin vicdanını rahatlatacak adımlar atma,
politika üretme belki bu duyguyu geliştirebilir. Siyasetin de esas görevi,
öncelikli görevi bu politikaları üretmektir, Hükûmetin de sorumluluk almasıdır.

Olayın
detaylarını öğrendikçe insanı öfkelendiren birçok veri var ve bizlerin de
soruları, kaygıları gittikçe artıyor. Belediye başkanı açıklama yapıyor ve
“Yangın merdiveni kapısı kilitliydi.” diyor, Başbakan Yardımcısı ise “Hayır,
değildi.” diyor. Öğreniyoruz ki faciadan kurtulan bir çocuk diyor ki: “Kapının
kolu yoktu.” Çocukların bir kısmı pencereden atlayarak kurtulabilmiş. Olayın
detayları ortaya çıktıkça öğrendik ki birbirine sarılı hâlde yanmış olan
çocukların cenazesi 3’üncü kattaki yangın merdiveni kapısının önünde bulunmuş. 
Neredeyse
her gün böyle kâbuslara uyanıyoruz, her gün taciz ve tecavüz ve istismar
olayları duymaya başladık. 
İktidar
partisi 2013 yılında YİBO’ları kapatma kararı almıştı. YİBO’lar birden
kapanınca ortada kalan binlerce çocuğun eğitim, barınma sorunu çözülmeden,
âdeta taşeron mantığıyla, ortada kalan çocuklar bu gecekondu yurt gibi yüzlerce
yurtlara yerleştirilmişti. Ne bir sivil denetim yapılmış ne de mevzuata
uyulmuş. Dünkü faciada konuşan bütün aileler aynı şeyi söyledi, “YİBO’lar
kapandı. Köyde okul yok, öğretmen yok. Bu yurda yerleştirmekten başka çaremiz
kalmadı.” dediler. Bir baba dedi ki: “Eleştirme şansımız da yoktu, başka seçeneğimiz
de.” Millî Eğitim Bakanlığı Ortaöğretim Kurumları Yönetmeliği’ne göre,
ortaöğretim çağındaki çocuklarla ilgili özel yurt açılamaz. Bu hususu
dikkatlerden kaçırmamak gerekir. Devlet, yapması gereken denetimi yapmadığı
gibi, sivil toplumun da bu yurtlarda inceleme yapmasına kesinlikle izin
vermemiştir; bunu zaten hepimiz çok iyi biliyoruz. 
Taziye
iletmek, bakanların gidip olay yerinde olması, bilgi alması yetmez, “Olayda
ihmali olanlar cezalandırılacaktır.” demek yetmez, “14 kişiyi gözaltına aldık.
Tutuklama kararı çıktı.” demek yetmez. Olaya dair “Önlem alınmış mıydı, denetim
yaptınız mı?” diye soran gazeteciye “Kendinizi çok zeki sanıyorsunuz.” diye
cevap vermek.” Daha ilk andan itibaren aslında merdiven boşluğu açıktı.” diye
mazeret üretmek, sorumluluğu üzerinden atmaya çabalamak kesinlikle öncelikle
siyasi ayıptır ve asla halkın, toplumun beklediği davranışlar değildir. 
Değerli
milletvekilleri, olaya dair teyit edilen bilgilere göre, çocukların yaş aralığı
11-14’tür ve bu çocuklar diri diri yanarak acılar içinde hayatını kaybetti.
Geçen yıl Kulp’ta da Kur’an kursunda 6 çocuk bu şekilde yanarak hayatını
kaybetmişti. Daha önce, sekiz yıl önce Konya’da da benzer bir olay yaşanmıştı.
Kulp’taki olayda da, Konya’daki olayda da ne davalar sonuçlanabildi ne tek bir
tutuklu var dosyalarda. Böyle olunca, birilerinin ya da bazı cemaatlerin
korunduğu fikri öncelikle aklımıza gelen durumdu. 
Dünkü
faciaya dair, daha ne olduğunu, kaç çocuğumuzu kaybettiğimizi anlamadan sulh
ceza hâkimleri yayın yasağı getirdiler. Bu da kabul edilemez bir hâldir. Yayın
yasağı getirmek başlı başına bir kaygı konusu; yayın yasağı varsa herkesin
genel kanısı “Bu olay da örtbas edilecek.” şeklindedir. Halkın haber alma hakkı
engelleniyor. Ayrıca, yayın yasağı getirmek 11 çocuğun yanarak öldüğü gerçeğini
değiştirmez. Yayın yasağı getirmek yerine ilk elden hemen yapılması gereken,
bütün sürecin ve sorunların açığa çıkması adına bu olayın üzerine üzerine
gidilmesini sağlamaktı. 
Özür
dilemek bu kadar zor olmamalıdır. Beklerdik ki Hükûmet adına bir yetkili,
çocuklarımızın yanarak ölmesiyle sonuçlanan dünkü facia nedeniyle hayatını
kaybeden çocuklardan, ailelerden ve kamuoyundan özür dilesin. Ama o özrü AKP
Hükûmeti değil, OHAL kanun hükmünde kararnamesiyle kapatılan ve İçişleri
Bakanının “Vurduk kapılarına kilidi. Hadi bakalım…”
(Mikrofon
otomatik cihaz tarafından kapatıldı) 
BEDİA
ÖZGÖKÇE ERTAN (Devamla) – “…açın da görelim.” dediği Gündem Çocuk Derneği
yapmıştır.
Değerli
milletvekilleri, hiçbir çocuğun ölümü normal değildir, doğal değildir. Çocuğun
yaşam hakkı yaşamın gerçeğidir ve vazgeçilmezdir. (HDP sıralarından alkışlar) 
BAŞKAN
– Teşekkürler Sayın Özgökçe Ertan.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Millî Eğitim Bakanlığının Teşkilat ve Görevleri Hakkında
Kanun Tasarısı’nın 58’inci maddesinde yer alan “görüşü” ibaresinden sonra
gelmek üzere “ve onayı” ibarelerinin eklenmesini arz ve talep ederiz.
Ali Özcan (İstanbul) ve
arkadaşları
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ HALİL ETYEMEZ (Konya) –
Katılmıyoruz. 
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Sayın Özcan, sizi çağırmadan önce, Sayın Kayışoğlu sisteme girmiş, yerinden
60’a göre bir dakika kendisine söz vereceğim, bir açıklama yapacak.
Buyurun
Sayın Kayışoğlu.
VI.- AÇIKLAMALAR (Devam)
33.- Bursa Milletvekili Nurhayat Altaca
Kayışoğlu’nun, okulların kantinleri için herhangi bir denetim ve yaptırım olup
olmadığını öğrenmek istediğine ilişkin açıklaması
NURHAYAT
ALTACA KAYIŞOĞLU (Bursa) – Teşekkür ediyorum Sayın Başkan.
Sayın
Bakanım, Bursa’nın İznik ilçesindeki Kılıçaslan İlköğretim Okulunda eğitim
gören öğrenciler beslenme saatinde kantinden aldıkları çiğ köfte, tost,
kızarmış patates ve köfte gibi yiyeceklerle beslenmişler ve 3’üncü, 4’üncü
sınıf öğrencileri evlerine gittiklerinde, çoğu kusma, yüksek ateş, hâlsizlik
belirtileriyle 12 öğrenci hastaneye kaldırılmış akşamüstü. Biraz önceki
haberlerden… 
Yani
okulların kantinleri denetleniyor mu, herhangi bir denetim var mı, yaptırım var
mı? Bununla ilgili ve öğrencilerle ilgili bilgi isteyecektim.
Teşekkürler.
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN
– İstanbul milletvekili Sayın Ali Özcan, buyurun. (CHP sıralarından alkışlar) 
ALİ
ÖZCAN (İstanbul) – Sayın Başkan, çok değerli milletvekili arkadaşlarımız; 405
sıra sayılı Kanun Tasarısı hakkında partim adına söz almış bulunuyorum.
Hepinizi sevgiyle ve saygıyla selamlıyorum.
Biraz
önce tatsız konuşmalar oldu 2 Temmuz Sivas katliamıyla ilgili. Bir kere, hep
beraber, birlikte şu konuyu ele almak zorundayız: Sivas katliamında yakan da, 2
Temmuzun perde arkasını tezgâhlayan da ve zaman aşımına uğraması için orada
gayret edip gerçekleştiren de yargı önünde zaman aşımına uğradığı için belki
hesap vermedi ama Allah’ın huzurunda ve tarih önünde bu hesap muhakkak
verilecektir. “Hayırlı olsun.” diyen de zaten hepinizin bildiği malum
arkadaştır ama bu da bana göre yol kazasıdır. 
Değerli
arkadaşlar, ben bugün bu Meclise boynu bükük geldim. İçim yanıyor, içim
parçalanıyor. 11 çocuk, 1 vatandaşımızı kaybettik ve bu acıyı vicdanlarımızla
tarttığımız zaman, bu acının bir daha yaşanmaması için bu Meclisin ne yapması
gerektiğini bugün burada konuşmamız gerekiyor. Aslında bu giden canlar
hepimizin evlatları, torunları ve bu üzücü olaydan ders almamız gerekiyor.
Kaybettiğimiz bu canlara Allah’tan rahmet diliyorum, yakınlarına da başsağlığı
diliyorum.
Bu
canların kaybedilmesi bana göre bir zihniyet meselesi. Yurt müdürünü
tutukluyoruz; asıl sorumlular Hükûmettir, Bakandır. Ben Sayın Bakana buradan
sesleniyorum: Buradan gerçekten bir vazife çıkartarak bir sorumluluk
üstlenmenizi gerçekten rica ediyorum. Büyük saraylar yapıyoruz, büyük adliye
sarayları yapıyoruz, büyük cezaevleri yapıyoruz. Aslında, biz büyük cezaevleri
istemiyoruz, biz büyük adliye sarayları istemiyoruz; biz büyük okullar
istiyoruz, büyük yurtlar istiyoruz, yaşanabilir, donanımlı ve ayrım yapılmadan
herkesin sağlıklı bir şekilde yararlanabileceği yurtlar istiyoruz. Tabii ki
bunların olabilmesi için gerçekten laik, demokrat, çağdaş düşünceye sahip olmak
gerekir. İstikrar ancak böyle gelir, demokrasi ancak böyle gelir. 
Şimdi,
ahlakı gönülde ve zihinlerde arayan iktidarın, gençlere ve çocuklara ayrım
yapmadan güvenmesi lazım. Ne demek bu kapı kilitleme? Ne demek kapılara zincir
vurmak? Bu, çağımızda büyük bir ayıptır. Çocuklarımızı beyinleri abdestsiz
zihniyetlere emanet edemeyiz, bir daha söylüyorum: Beyinleri abdestsiz
zihinlere asla emanet edemeyiz. Hele hele, FETÖ’den kurtulduk, başka cemaatlere
asla ve asla emanet edemeyiz. 
Biz
burada faili belli cinayetlerle ilgili araştırma komisyonu kurulsun istedik.
Dün, Tahir Elçi’yle ilgili bir şey istedik. Memleketin sorunlarını aydınlığa
çıkartmak için, cinayetleri aydınlığa çıkartmak için konuşuyoruz ama bir türlü
sizinle bir araya gelemiyoruz. Hiç olmazsa, bütün partiler bu konuda
birleşmelidir. Büyük köprüler yapıyoruz, otoyollar yapıyoruz ama bedeli yüksek
ve yandaşlara, aynı kişilere veriyoruz. Ama ne olur, rica ederim -bir can bin
tane köprüye bedeldir- Bu can kayıplarının bir daha bu şekilde yaşanmaması
için, gerçekten bugün bütün partiler bir araya gelerek çağdaş, yaratıcı,
üretken gençleri nasıl yaşatacağız ve bunları nasıl yurtlarda barındıracağız,
üniversiteyi bitirinceye kadar sosyal devlet anlayışı içerisinde devlet bu
gençlerimize nasıl arka çıkacak; bunu tartışmak zorundayız.
(Mikrofon
otomatik cihaz tarafından kapatıldı)
ALİ
ÖZCAN (Devamla) – On iki yıl FETÖ’yle bir mücadele verdik. Birlikte hareket
ettiniz, yol yürüdünüz. Bir darbe girişimi oldu ve orada neredeyse ülkemiz
üçüncü sınıf, beşinci sınıf ülke hâline dönüşecekti. Aslında kapıyı zincirleyen
zihniyet, düşünce... Biz, aslında, bunları, muhakkak toplumsal düşünceyi ve
iradeyi ipotek altına almak yerine, özgür düşünceyi esas alan bir siyasi iklimi
birlikte yeşertelim. 
Sizden,
bütün arkadaşlardan ricam, gelin, biz bir araştırma komisyonu kuralım bu
konularla ilgili, yurtlarla ilgili, üniversitedeki gençlerimizle ilgili ve biz
icrayı da, bu yurtların nasıl yapılacağını da Sayın Bakanım, birlikte konuşarak
yapalım. (CHP sıralarından alkışlar)
BAŞKAN
– Teşekkür ederiz Sayın Özcan. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
59’uncu
madde üzerinde aynı mahiyette olmak üzere üç önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan 405 sıra sayılı Kanun Tasarısı’nın 59’uncu maddesinin kanun tasarısından
çıkarılmasını arz ve talep ederiz.
 Garo Paylan Sibel
Yiğitalp Adem Geveri
 İstanbul Diyarbakır
 Van
 Berdan Öztürk Mehmet
Emin Adıyaman Mizgin Irgat
 Ağrı Iğdır Bitlis
Aynı
mahiyetteki diğer önergenin imza sahipleri:
 Metin Lütfi Baydar Ceyhun
İrgil Bülent Yener Bektaşoğlu
 Aydın Bursa Giresun
 Mustafa Ali Balbay Haydar
Akar 
 İzmir Kocaeli
Aynı
mahiyetteki diğer önergenin imza sahipleri:
 Zühal Topcu Erkan
Haberal Ruhi Ersoy
 Ankara Ankara Osmaniye
 Arzu Erdem Deniz
Depboylu
 İstanbul Aydın
BAŞKAN
– Komisyon aynı mahiyetteki önergelere katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ HALİL ETYEMEZ (Konya) – Katılmıyoruz
Sayın Başkan. 
BAŞKAN – Hükûmet
katılıyor mu?
MİLLÎ EĞİTİM
BAKANI İSMET YILMAZ (Sivas) – Katılmıyoruz.
BAŞKAN – Aynı
mahiyetteki önergeler üzerinde ilk konuşma Bitlis Milletvekili Sayın Mizgin
Irgat’a aittir. (HDP sıralarından alkışlar)
MİZGİN
IRGAT (Bitlis) – Sayın Başkan, değerli milletvekilleri; hepinizi saygıyla
selamlıyorum. 
Konuşmama
başlamadan önce, ben de Adana’da yaşanan olayı vahametle karşıladığımı
belirtiyor, tüm ailelerin ve tüm Türkiye halklarının başı sağ olsun diyorum. 
Bu
noktada Millî Eğitim Bakanına bir önerim olacak. Her ne ad altında olursa
olsun, bundan sonra açık olan veya açılması planlanan bu minvaldeki tüm
yurtların kapatılmasını öneriyoruz çünkü daha önce Karaman dosyasında, bizzat
izlediğim Ensar Vakfıyla alakalı dosyada ve Türkiye’nin çeşitli illerinde
yaşanan olaylarda ve son Adana olayında görülmüştür ki bu yurtlar
denetlenememekte ve buralarda her gün ama her gün bir ihlalle, bir suçla, bir
hak kaybıyla karşılaşıyoruz ve en son gençlerimizin hayatına mal olacak bir
durumla karşılaştık. Dolayısıyla da bu yurtların derhâl kapatılması gerektiğini
düşünüyorum. 
Millî eğitime ilişkin bu düzenleme, aslında millî
eğitimin düzenlenmesi bir bütün olarak düşünüldüğünde, ideolojik bir alandan
ibaret olduğunu söyleyebiliriz. Evet, bilimin, özgür düşüncenin, belki de
tarafsız, objektif kişiliklerin geliştiği üniversiteler, hatta ilkokul,
ortaokul ve lise yıllarından başlayan bilimsel, özgün eğitim maalesef ki
Türkiye’de yıllarca sancılı bir şekilde işletilmekte, ideolojik bir alan hâline
getirilmektedir. Son düzenlemenin ise hakeza, tekrar bu yaklaşımla, daha farklı
bir şekilde ve AKP Hükûmetinin kendi çıkarları ve ideolojisi doğrultusunda
yaptığı bir düzenleme olduğu çok açıkça anlaşılmaktadır. YÖK’e baktığımızda,
yargıç, savcı hâline gelen bir düzenlemeyi görüyoruz ve aynı zamanda, zaman
aşımına getirilen düzenlemeyle soruşturma baskısı altında tutulan
akademisyenleri görüyoruz. Hakeza üniversitelerde yapılan tüm çalışmalara
baktığımızda, âdeta Hükûmete bağlı, sistemin dediklerini öğrencilere ileten bir
kurumdan bahsediyoruz. 
Şu an tartışmakta olduğumuz 59’uncu maddede ise
ideolojik alanın yanında, millî eğitimdeki sermayedarlara, sermaye gruplarına
peşkeş çekilen bir düzenlemeyi görmekteyiz. Yani, bu düzenlemede FATİH Projesi
kapsamında mal ve hizmet alımının kamu ihale standartlarının ve yasasının
dışına çıkarılması öngörülmekte. Yani, burada yapılmak istenen şey, proje
kapsamında belli çevrelere peşkeş çekmektir. Bugüne kadar pratikte uygulanan
şey burada yasal hâle getirilmeye çalışılıyor. Kamu İhale Kanunu’nun dışına
çıkarılması demek, belli gruplara, belli çıkarları olan çevrelere bu
hizmetlerin, bu mal alımlarının peşkeş çekilmesi demektir, rant demektir. AKP
çevresinin “millî eğitim” adı altında ekonomi alanındaki, sermaye alanındaki
bir müdahalesini ve bir rant alanını açıkça kamuoyuna sunduğunu görebiliriz. 
Sözlerimi bitirmeden önce, burada Grup Başkan Vekilimiz
Sayın İdris Baluken’in boş olan sandalyesine bakarken buna olan itirazın sadece
Halkların Demokratik Partisi milletvekillerinin değil, burada kendisiyle mesai
yapan kendi mevkidaşları yani diğer grup başkan vekilleri ve diğer
milletvekillerinin de itiraz etmesi gereken bir konu olduğunu düşünüyorum. 15
Temmuzda bu Meclise yapılan darbenin aynısı 4 Kasımda partimiz nezdinde aslında
bu Meclise yapılmıştır. Bu Meclisin 10 üyesinin şu anda burada değil cezaevlerinde
tutuklu olması darbe değil de nedir? Anayasa, AİHS ve yüzlerce karar bir
milletvekilinin, seçilmişin yani oylarını alarak bu yetkiyi devralan
milletvekilinin kendi yerinde yani yasama organında, Millet Meclisinde
faaliyetlerini hiçbir şekilde engellenmeksizin yapmasına işaret eder. Ama,
maalesef, bugün, bu sıralarda görevini layıkıyla, belki de hepinizin takdirini
toplayarak yerine getiren Sayın İdris Baluken…
(Mikrofon otomatik cihaz tarafından kapatıldı) 
MİZGİN IRGAT (Devamla) - …burada değil ve diğer 10
milletvekilimiz burada değil. 
Bu temelde yapılan yasa tasarısının çıkarılmasını
öneriyorum ve özgürlüklerin bu Meclis eliyle, alelacele bu Meclise
getirilmesini ve milletvekillerimizin tahliye edilmesini talep ediyorum. (HDP
sıralarından alkışlar)
BAŞKAN – Teşekkürler Sayın Irgat.
Aynı mahiyetteki önergeler üzerinde Kocaeli
Milletvekili Sayın Haydar Akar. (CHP sıralarından alkışlar)
HAYDAR AKAR (Kocaeli) – Sayın Başkan, sayın
milletvekilleri; evet, 59’uncu madde üzerinde konuşacağım. 59’uncu maddede
verdiğimiz önerge neyle ilgili? FATİH Projesi’yle ilgili. Şöyle baktığımızda
FATİH Projesi’ni iki yönüyle değerlendirebiliriz: Bir yönüyle çıkmaza girmiş
bir proje, diğer yönüyle de yolsuzluklarla batağa sürüklenmiş bir proje olarak
bakabiliriz bu FATİH Projesi’ne. 
Yani burada bir saadet zinciri kurulmuş -Sayın Bakanım,
bunu özellikle belirtiyorum- bu saadet zincirinin içerisinde olan vatandaşlar
sorgulanmamış, haklarında bir soruşturma açılmamış, başka bakanlıklara, başka
kurumlara atanmış; başlangıçta 8 milyar bütçeyle başlanan bu projeyle ilk önce
saadet zinciri oluşturulmuş bu kurumda ve böyle devam etmiş. Şimdi, bu projeyi
kurtarmaya çalışıyorlar. 
Proje neydi? 2010 yılının Kasım ayında açıklandı.
Projenin teknik altyapısı var mıydı? Projenin kesinlikle teknik altyapısı
yoktu. Eline bir tablet aldı. Kim aldı? O dönemin Başbakanı Recep Tayyip
Erdoğan eline bir tablet aldı ve dünya projesi olarak hem Türkiye’ye hem de
dünyaya lanse etmeye çalıştı. Bir dünya projesi falan değildi; ellerinde bir tablet
vardı, bu tabletleri öğrencilere dağıtacaklardı, öğrenciler bu tabletlerle,
akıllı tahtalarla, işte, iletişim kurarak bu projeyi yürüteceklerdi. Ama ne
zaman açıklanıyordu? Hemen 2011 seçiminden önce açıklanıyordu. Neydi? Yine bir
rüşvetti bu. Kime verilen? Vatandaşa verilen bir rüşvetti bu ve proje böyle
hayata geçirildi hiçbir teknik altyapısı olmadan. 
“Beş
yılda bitireceğiz.” dediler yani 31 Aralık 2015 itibarıyla bu projenin bitmiş
olması gerekiyordu. Bu projeye peki, şu ana kadar -2015 ve 2016- bu aya kadar
Bakanın ifadesiyle ne kadar para harcanmış? 2,3 milyar lira para harcanmış.
Bütçe neydi? 8 milyarlık bir projeydi. Aslında işin içine TELEKOM’u
soktuğunuzda, işin içine başka şirketleri soktuğunuzda -çünkü birçok ayağı var
bu projenin- 20 milyarı bulan bir proje bu proje ve inanın, yandaşlara kaynak
aktarma dışında bir işe yaramayan proje hâline dönüştü bugün. Niye dönüştü
bugün bu proje? Çünkü bu proje 3 ana başlık altında oluşuyordu: Bir tanesi
altyapı, ikincisi donanım, üçüncüsü de yazılımdı. 
Altyapıya
baktığınızda hem okullara İnternet ağının ulaştırılması hem de konutların yani
öğrencilerin evlerinin İnternet’le buluşturulması gerekiyordu. O TÜRK TELEKOM
burada 10 milyon 500 bin aileden bugün adam başı minimum 28 TL para alıyor;
birçoğuna da İnternet henüz gitmiş değil, bakır tellerle -ki dünya fiber
ağlarla sarılmış vaziyette- bugün hâlen bakır tellerle bu işi yapmaya
çalışıyor. Peki, okul için altyapı var mı, hazır mı bu iş için? Yani İnternet’i
okulun kapısına getirmek yetmiyor, okul içerisinde modeminden “switch”ine,
Legrand kanalından sınıflardaki “Wi-Fi” dediğimiz o “access point”lerine kadar
bunların hazır edilmesi gerekiyordu. Var mı bugün bunlar? Bunların varlığıyla
ilgili sayısal rakamlar verecek biraz sonra Sayın Bakan ama ben bunların doğru
olmadığını ifade edeceğim. 
Peki,
donanımda ne var? Etkileşimli tahta var. Başardınız, etkileşimli tahtanın yüzde
60’lık kısmı tamamlanmış vaziyette. “Yerli teknoloji kullanacağız.” dediler;
aslında bunun yerlisi falan yok, yüzde 70’ine yakını da yabancı menşeli
bunların. Bu tahtalar çalışıyor mu okullarda? 
Sayın
Bakanım, sizi davet ediyorum, söylemeyin kimseye, bir gün “Haydar Akar, gel,
diyoruz.” deyin, benim seçtiğim bir okula birlikte gidelim… 
MİLLÎ
EĞİTİM BAKANI İSMET YILMAZ (Sivas) – Tamam, olur.
HAYDAR
AKAR (Devamla) - …tahtaların çalışmadığını göreceğiz, tabletlerin çalışmadığını
göreceğiz. 
Hele
yazılım boyutu var bu işin. Yazılım boyutu çok daha ilginç, bakın arkadaşlar,
yazılım boyutu. Bir şirketin satış müdürü yazılım danışmanı olarak alınıyor, 34
milyonluk bir yazılım alınıyor. Yazılım alındıktan sonra da o şirketin satış
müdürünün danışmanlık görevi sona eriyor. 34 milyonluk yazılım şirketinin
danışmanlık görevi sona eriyor. Danışmanlık için de şirkete ödenen para 5,5
milyon lira arkadaşlar. İnanılacak gibi değil bu FATİH Projesi. 
Şimdi,
o kadar çok detayı var ki bunu bir saat buradan size anlatabilirim teknik
olarak, sayıları da verebilirim ama bu mantıkla bu teknolojinin hızla
ilerlemesiyle yapılan işin doğru olmadığını anlatmanın daha doğru olduğunu
düşünüyorum. Evet, üç sene önce, dört sene önce verdiğiniz tabletler, Sayın
Bakanım, bugün kullanılmıyor, kullanılamazlar. Bir yıl sonra diğerlerini de
kullanamayacak çocuklar. Demek ki bu proje başlangıçta ölü doğmuş bir proje.
Aynı sınıfta otuz tabletin, aynı sınıfta iletişimli tahtanın, aynı sınıfta tek
bir “Wi-Fi”den gitmenin anlamı şudur veya bir okulda bir İnternet çıkışındaki
anlamı şudur: Üç şeritli otobana yüz şeritlik arabayı sokmak gibidir bu, mümkün
değil. O tabletin enerjisi bitecek, o çocukların tabletleri arıza yapacak ama
bununla ilgili hiçbir tedbir alınmadan...
(Mikrofon
otomatik cihaz tarafından kapatıldı) 
HAYDAR
AKAR (Devamla) –…2,3 milyar TL parayı harcamış bulunuyorsunuz. Yazıktır,
günahtır bu milletin parasına. 
Saygılar
sunuyorum. (CHP sıralarından alkışlar)
BAŞKAN
– Teşekkür ederiz Sayın Akar. 
Aynı
mahiyetteki diğer önergenin gerekçesini okutuyorum: 
Gerekçe:

FATİH
projesi kapsamında yapılacak olan her türlü mal ve hizmet alımının İhale
Kanunu'ndan çıkarılması ile mal ve hizmet alımları ile yapım işleri Sayıştay
denetimine açık olmayacaktır. Bu alanda yapılacak olan her türlü harcamanın
İhale Kanunu’na uygun ve Sayıştay denetimine açık olması gerektiğinden maddenin
metinden kaldırılması öngörülmektedir.
BAŞKAN
– Aynı mahiyetteki önergeleri oylarınıza sunuyorum: Kabul edenler… 
LEZGİN
BOTAN (Van) – Karar yeter sayısı… 
BAŞKAN
– Sordum artık Sayın Botan, geç kaldınız. 
Kabul
edenler… Kabul etmeyenler… Önergeler kabul edilmemiştir. 
Bir
redaksiyon talebi vardır. Komisyona söz veriyorum. 
Buyurunuz.

MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ HALİL ETYEMEZ (Konya) – Sayın
Başkan, 59’uncu maddeyle 4734 sayılı Kanun’a eklenmesi öngörülen ek maddenin
madde numarasının söz konusu kanuna daha önce yapılan madde eklemeleri
doğrultusunda ek madde 9 yerine, ek madde 10 olarak redaksiyona tabi
tutulmasını Genel Kurulun takdirlerine saygılarımla arz ederim. 
BAŞKAN
– Peki, teşekkür ederiz. Sözleriniz kayıtlara geçmiştir. 
Maddeyi
redaksiyon talebi doğrultusunda oylarınıza sunuyorum: Kabul edenler… Kabul
etmeyenler… Madde kabul edilmiştir. 
60’ncı
madde üzerinde dört önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 60’ıncı maddesinin (3)’üncü fıkrasında
yer alan “beş” ibaresinin “iki” şeklinde değiştirilmesini arz ve teklif ederiz.

 Garo Paylan Sibel
Yiğitalp Adem Geveri
 İstanbul Diyarbakır Van
 Berdan Öztürk Mehmet
Emin Adıyaman
 Ağrı Iğdır
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 60’ıncı maddesinin tasarıdan
çıkarılmasını arz ve teklif ederiz. 
 Mustafa Elitaş Mehmet
Doğan Kubat Ramazan Can
 Kayseri İstanbul Kırıkkale
 Hacı Bayram Türkoğlu Mücahit
Durmuşoğlu  Halis Dalkılıç
 Hatay Osmaniye İstanbul
 İlyas Şeker Osman
Aşkın Bak
 Kocaeli Rize
Aynı
mahiyetteki diğer önergenin imza sahipleri: 
 Metin Lütfi Baydar Ceyhun
İrgil Mustafa Ali Balbay
 Aydın Bursa İzmir
 Bülent Yener Bektaşoğlu Haydar
Akar Veli Ağbaba
 Giresun Kocaeli Malatya
Aynı
mahiyetteki diğer önergenin imza sahipleri: 
 Zühal Topcu Erkan
Haberal Ruhi Ersoy
 Ankara Ankara Osmaniye

 Arzu Erdem Deniz
Depboylu Mehmet Necmettin Ahrazoğlu
 İstanbul Aydın Hatay
BAŞKAN
– Komisyon aynı mahiyetteki önergelere katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Takdire bırakıyoruz. 
BAŞKAN
– Hükûmet katılıyor mu? 
MİLLÎ
EĞİTİM BAKANI İSMET YILMAZ (Sivas) – Çıkarılmasına ilişkin önergeye
katılıyoruz. 
BAŞKAN
– Aynı mahiyetteki önerge üzerinde gerekçe mi okutuyoruz Sayın Muş? 
MEHMET
MUŞ (İstanbul) – Gerekçe…
BAŞKAN
– Gerekçiyi okutuyorum: 
Gerekçe:

20/8/2016
tarihli ve 6745 sayılı Yatırımların Proje Bazında Desteklenmesi ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun’un 57’nci
maddesi ile 5018 sayılı Kanun’un 28’inci maddesi değiştirilmiş olup aynı
içerikli tasarının 60’ıncı maddesine ihtiyaç kalmamıştır.
BAŞKAN
– Aynı mahiyetteki diğer önerge üzerinde Hatay Milletvekili Sayın Mehmet
Necmettin Ahrazoğlu. (MHP sıralarından alkışlar) 
MEHMET
NECMETTİN AHRAZOĞLU (Hatay) – Sayın Başkan, değerli milletvekilleri; 405 sıra
sayılı Kanun Tasarısı’nın 60’ıncı maddesi üzerinde Milliyetçi Hareket Partisi
Grubu adına söz almış bulunuyorum. Gazi Meclisi saygıyla selamlıyorum. 
Değerli
milletvekilleri, anılan kanunla 5018, 5809 ve 6114 sayılı Kanunlarda bazı
değişiklikler yapılmıştır. Yapılan ilavelerle, okullara sağlanan İnternet
erişim hizmetleri, harita, plan, proje, etüt ve müşavirlik hizmetleri, elektrik
ve doğal gaz alımları ile sınav işlemleriyle sınırlı olmak üzere basım,
dağıtım, nakil, kamera kaydı izlenmesi ile sınav güvenliği ve gizliliği
kapsamındaki alımlar üzerinde değişikliğe gidilmiştir. Bu işlemlerle ilgili
olarak, yüklenme süresi üç yılı geçmemek üzere 5 katına kadar artırmaya
Bakanlar Kurulu yetkili kılınmıştır.
Sayın
Başkan, değerli milletvekilleri; bu maddede yapılan değişikliklerin esasının
bir tanesi, AKP Hükûmetinin 2010 yılı Kasımında açıkladığı, Şubat 2011’de proje
uygulamasına başladığını belirttiği, 2014 yılında da tamamlayacağını iddia
ettiği FATİH Projesi’nin aksayan yönlerini gidermeye yönelik olduğu; 2016
yılına gelindiğinde ise bu projenin maalesef kadük olduğu, amaca uygun olarak
neticelendirilmemiş olduğu görülmüştür. FATİH Projesi kapsamında, okullarda
akıllı tahta uygulaması başlatılmış ancak bu sistemi kullanacak ve öğrencilere
aktaracak öğretmenler basit eğitimden geçirilmiş fakat yetkin hâle
getirilmedikleri için de bu proje isteneni vermemiş, projeye ayrılan
milyarlarca liralık bütçe de boşa gitmiştir. Okullarda geniş bant İnternet
olması, öğretmenin gerek gördüğünde İnternet’e bağlanması gayet olumludur.
Öğretmen ve öğrencilere güvenmeli, onların birbirleriyle ve dünyayla etkileşime
geçmesini desteklemeliyiz, bu anlayışta bir sorun yok. Öğretmenlere “Alın bu
bilgisayarı, kendinizi geliştirin, dünyayla irtibatlı olun.” diye bilgisayar,
tablet vermeye kimse itiraz etmiyor. Öğretmene “Bu kitabı, bu etkileşimli
tahtayı kullanacaksın, bu tableti kullanacaksın, seni izleyeceğiz.” baskısı
uygun olmamıştır. Milyarlarca liralık bir projede yeterli hazırlık, planlama
yapılmadan, kamuoyuyla etkileşime girilmeden, uzmanlarla diyaloğa geçilmeden
bütün ülkeyi bir pilot uygulama hâline getirmek doğru olmamıştır. Öğretmeni
ikna etmeden, onu sürecin bir parçası yapmadan projede ciddi bir başarı söz
konusu olamaz.
Mevcut
projenin yönetim yapısı genişletilmeli, bağımsız, bilimsel kurullar projeye
dâhil edilmeli ve ancak pilot proje uygulamalarından olumlu sonuçlar çıktıktan
sonra proje tüm ülkeye yayılmalıydı. Proje, katılımcı, saydam ve özgürlükçü bir
bakış açısıyla tüm paydaşlarla diyalog içinde geliştirilmelidir. Kanaatimce, bu
projeyle, aynı menzile farklı yollardan giden, millî ve manevi değerlerden
uzak, “Bu ülke benim.” diyemeyen, Türk milletine mensubiyet duymayan, heba
edilmiş bir nesil yetiştirilmiştir. 
Değerli
milletvekilleri, 405 sıra sayılı Kanun Tasarısı’nın 60’ncı maddesinde, 6114
sayılı Ölçme, Seçme ve Yerleştirme Merkezi Başkanlığının Teşkilat Ve Görevleri
Hakkında Kanunu’nda da değişikliğe gidilmiştir. Kanuna göre, sınav işlemleriyle
sınırlı olmak üzere basım, dağıtım, nakil, kamera kaydı ve izlenmesi ile sınav
güvenliği ve gizliliğini kapsayan alımların da Kamu İhale Kanunu’ndan ayrı
tutulması istenmektedir. 2010 yılında yapılan KPSS sınavlarındaki yolsuzluk
acaba bu yapılan değişikliklerle bundan sonra yapılmayacak mıdır? Kamu
personeli alımında kameralar çalıştırılacak, sözlü sınav kayıt altına alınacak
mıdır? Basım ve dağıtımdan sonra kitapçıklar yine birtakım örgüt veya
tarikatlara sızdırılacak mıdır? Yoksa bu alımlarla bu işlerin önü alınacak diye
kamuoyu ikna edilmek mi istenmektedir?
(Mikrofon
otomatik cihaz tarafından kapatıldı)
MEHMET
NECMETTİN AHRAZOĞLU (Devamla) – Değerli milletvekilleri, sendika üyesi, bir
gazeteyi okuyan, okula, dershaneye giden veya yurtta kalan veya çocukları
dolayısıyla birçok kişi mağdur durumda bırakılmıştır. KPSS ve ÖYS hırsızları ve
sorumluları hâlâ belirlenmemiş, masum birçok genç puanları baraja takıldığı
için sıralamaya girememiş ve istediği okullara ve iş yerlerine yerleştirilememiştir.

Acaba
bunlarla ilgili sonuç alınmış mıdır diyor, yüce Meclisi saygıyla selamlıyorum.
(MHP sıralarından alkışlar) 
BAŞKAN
– Teşekküre ederiz Sayın Ahrazoğlu.
Aynı
mahiyetteki diğer önerge üzerinde Malatya Milletvekili Sayın Veli Ağbaba
konuşacaktır. 
Buyurun.
(CHP sıralarından alkışlar)
VELİ
AĞBABA (Malatya) – Sayın Başkan teşekkür ederim.
Hepinizi
saygıyla selamlıyorum.
Tabii, dün Cumhurbaşkanının söylediği sözlerle başlamak
istiyorum. “Devlet terörü estiren zalim Esed’in hükümranlığına son vermek için
oraya girdik, başka bir şey için değil.” diyor. 
ORHAN KIRCALI (Samsun) – Doğru. Yanlış mı söyledi?
VELİ
AĞBABA (Devamla) - Değerli arkadaşlar, bu, sizin, “Olur.” diyen
arkadaşlarımızın vermiş olduğu iradelerinin gasbıdır; bu, Cumhurbaşkanı
tarafından Meclisin yok sayılmasıdır. Eğer siz kendinizin yok sayılmasını kabul
ediyorsanız biz ona bir şey diyemeyiz. Ama, biz CHP Grubu olarak, bu gasbı
kabul etmediğimizi buradan söylüyoruz ve bunu protesto ediyoruz. (CHP
sıralarından alkışlar) 
Değerli
arkadaşlar, tabii, gündem yoğun. 15 Temmuz darbe girişimi nedeniyle kamuda
çalışanların birçoğu ihraç edildi. Önceleri bu ihraçlarda, bu tutuklamalarda
çeşitli kriterler olduğu söyleniyordu, byLock gibi, Bank Asya gibi, para
yatırma gibi, çeşitli sendikalara üye olma gibi ama daha sonra bunların farklı
olduğu anlaşılmaya başladı. AKP önce bunları böyle iddia ediyordu ama bir
müddet sonra bunun böyle olmadığını yaşadığımız örneklerden görmeye başladık.
Birçok kurumda insanların ihbar mektuplarıyla, ihbar telefonlarıyla hayatları
karartıldı. Âdeta her yerden, bazen kendisini gizlemek isteyen bazı memurlar,
bazen kendisine böyle bir suçlama yapılmasın diye insanlar dünyanın en onursuz
işine yani ihbarcılığa, muhbirliğe başladılar, zorlandılar. 
Değerli
arkadaşlar, son günlerde ise “3 isim ver, kurtul; 3 isim ver, tutuksuz
yargılan.” diyorlar, 3+1 kuralı geldi yani 3 ver, 1 kurtul. 
Değerli
arkadaşlar, yaşamı bu insanlarla, Fetullah’la hiç kesişmemiş insanlar meslekten
atılmaya başlandı. Bazı insanların kardeşleri Fetullah okulunda okudu diye,
bazı memurların kaynanası Bank Asyaya hesap açtı diye, kimi memur çocukları
Fetullah okuluna gönderildi diye, faizi düşük diye kredi aldığı için insanlar
işinden edildi. 
Değerli
milletvekilleri, sadece insanlar Fetullah okullarına kurban verdikleri için,
sadece çocukları için burs aldıkları için, babalar burs verdikleri için,
Fetullah yurtlarında çocuklar kaldıkları için, bazen çocuklar, bazen analar,
bazen babalar, bazen kadınlar işten atıldı, hayatları zindana çevrildi. Hani
suçun şahsiliği ilkesi vardı ya değerli arkadaşlar, hep övündüğümüz, herkesin
övündüğü suçun şahsiliği ilkesi… Bakın, AKP’li belediye başkanının damadı
Fetullah soruşturmasında finans sağladığı için tutuklandı, belediye başkanı
büyükşehirde görevine devam ediyor. Bir milletvekili genel başkan yardımcısının
kardeşi darbeci iddiasıyla tutuklu, genel başkan yardımcısı görevini yapmaya
devam ediyor. Doğrusu da bu sayın milletvekilleri, doğrusu da, suçun şahsiliği
ilkesi var, herkes görevine devam etmeli. Ama suçun şahsiliği ilkesi değerli
milletvekilleri, sadece AKP’liler için var. Suçun şahsiliği ilkesi fakir fukara
memur çocukları için, memurlar için yok. 
Değerli
arkadaşlar, bakın, “Her yerde Fetullahçı var.” diyorsunuz, öğretmende var,
doktorda var, poliste var, işçide var, mimarda var, mühendiste var. Nerede yok?
Sadece siyasette yok, sadece AKP Grubunda yok değerli arkadaşlar. Fakir memurda
var, yoksulda var ama sizde yok.
Bakın,
her yerde imam var; abi imam, abla imam, askerlerin imamı var, polisin imamı
var, yargının imamı var. 
ŞİRİN
ÜNAL (İstanbul) – CHP’nin imamı var mı, CHP’nin imamı?
VELİ
AĞBABA (Devamla) – Peki, milletvekillerinin imamı yok mu? Ben size söyleyeyim,
örneğin, emekli askerlerin imamı -ben bir şey demiyorum- siz olabilir misiniz bilmiyorum.
ŞİRİN
ÜNAL (İstanbul) – Sen, CHP’nin imamı mısın?
VELİ
AĞBABA (Devamla) – Peki, kulisin imamı kim? Kulis imamı var. Peki, grup imamı
kim? 
SALİH
CORA (Trabzon) – CHP’nin imamı kim?
VELİ
AĞBABA (Devamla) – Bir şey söyleyeceğim, bak bir şey söyleyeceğim: 24’üncü
Dönemde, hani 17-25 Aralık milat ya, 17-25 Aralık milat. 
ŞİRİN
ÜNAL (İstanbul) – Veli, CHP’nin imamını söyle.
VELİ
AĞBABA (Devamla) – Ya, 17-25 Aralık milatsa 24’üncü Dönemde grup imamı kim ben
merak ediyorum, vallahi merak ediyorum.
Şimdi,
şiddet imamı kim, laf atma imamı kim? 
HASAN
BASRİ KURT (Samsun) – Sulandırma imamı kim, sulandırma?
VELİ
AĞBABA (Devamla) – 24’üncü Dönem madem milat, bir çıkın açıklayın, bir çıkın
açıklayın. Vallahi bizde yok. Örneğin, bir bakın aynaya, bir bakın. Hani, 17-25
milat ya, ya insan şaşırıyor kalıyor. Her yerde var; memur atayan, öğretmen
atayan, hâkim atayan milletvekilleri, bunların içinde yok. Buna inanabilir
misiniz, buna inanabilir misiniz arkadaşlar? Bakın, eğer samimiyseniz, bununla
mücadele edeceksiniz.
SALİH
CORA (Trabzon) – Parti meclisine bak, parti meclisine. 
VELİ
AĞBABA (Devamla) – Hiç bağırmayın, ben merak edip soruyorum, grup imamınız kim?
Buradaki kulis imamı kim, kim el kaldırıyor? Ben şimdi el kaldıranları
biliyorum da, onları suçlamam doğru olmaz, yakışık da almaz çünkü siz gündeme
göre değil, bazı arkadaşlarımızın el kaldırmasıyla, el indirmesiyle
kullanıyorsunuz. Kimseyi suçlamam, kimseye böyle bir suçlama da getirmem ama
tekrar merak ediyorum… 
(Mikrofon
otomatik cihaz tarafından kapatıldı) 
VELİ
AĞBABA (Devamla) – Bakın Osman Bey de geldi, Osman Bey’e de bir şey demiyorum
yani şiddet, laf atma… 
OSMAN
AŞKIN BAK (Rize) – Birgül Ayman’a sor sen, Birgül Ayman’a!
VELİ
AĞBABA (Devamla) – Bir şey demiyorum ama bunu da merak ediyorum. (CHP sıralarından
alkışlar) 
OSMAN
AŞKIN BAK (Rize) – Birgül Ayman’a sor CHP’nin imamı kim, Birgül Ayman’a sor! 
BAŞKAN
– Teşekkür ederiz Sayın Ağbaba. 
MEHMET
MUŞ (İstanbul) – Sayın Başkan… 
BAŞKAN
– Sayın Muş… 
MEHMET
MUŞ (İstanbul) – Sayın Başkan, Veli Ağbaba her zamanki tarzıyla Genel Kurulu
güldürdü, keyiflendirdi; kendisine teşekkür ediyoruz. 
BAŞKAN
– Teşekkürler Sayın Muş. 
Sayın
milletvekilleri, aynı mahiyetteki önergeleri oylarınıza sunuyorum: Kabul
edenler… Kabul etmeyenler… Kabul edilmiştir. 
Kabul
edilen önergeler doğrultusunda 60’ıncı madde metinden çıkarılmıştır. Bu yüzden
madde üzerinde verilmiş olan diğer önergeyi işlemden kaldırılıyorum. 
Madde
numaraları açısından bir karışıklığa mahal vermemek için sıra sayısı metninin
mevcut maddeleri üzerinden görüşmelere devam ediyoruz. Kanun yazımı sırasında
madde numaraları Başkanlıkça teselsül ettirilecektir. 
Şimdi
61’inci madde üzerinde aynı mahiyette olmak üzere iki önerge vardır,
okutuyorum: 
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 61’inci maddesinin kanun tasarısından
çıkarılmasını arz ve teklif ederiz. 
 Garo Paylan Sibel
Yiğitalp Adem Geveri
 İstanbul Diyarbakır
 Van
 Berdan Öztürk Mehmet
Emin Adıyaman Gaye Usluer
 Ağrı Iğdır Eskişehir
Aynı
mahiyetteki diğer önergenin imza sahipleri:
 Metin Lütfi Baydar Ceyhun
İrgil Bülent Yener Bektaşoğlu
 Aydın Bursa Giresun
 Mustafa Ali Balbay Haydar
Akar
 İzmir Kocaeli
BAŞKAN
– Aynı mahiyetteki önergelere Komisyon katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) - Katılmıyoruz
Başkan. 
BAŞKAN – Hükûmet
katılıyor mu?
MİLLÎ EĞİTİM
BAKANI İSMET YILMAZ (Sivas) – Katılmıyoruz.
BAŞKAN
– Aynı mahiyetteki önergeler üzerinde ilk konuşmacı Eskişehir Milletvekili
Sayın Gaye Usluer. (CHP sıralarından alkışlar) 
GAYE
USLUER (Eskişehir) – Teşekkür ederim Sayın Başkan. 
Sayın
Bakan, değerli milletvekilleri; yemek arasından önceki konuşmamda epeyce bir
gürültü koptu. Bazı tıbbi terimleri kullanmam -tabii ki doktor olmayan
milletvekili arkadaşların bilmesi mümkün değil- hezeyana neden oldu. Onun için
açıklamak istiyorum. İnsan beyni iki kısımdan oluşur: Korteks kabuk tarafı,
subkorteks kabuk altı tarafı. Şimdi, subkorteks kabaca duyguların, dürtülerin,
iç güdülerin üretildiği, ilk bellek verilerinin olduğu yerdir. 
OSMAN
AŞKIN BAK (Rize) – Sen CHP’ye bir ders ver önce, CHP’ye. Hocam, faydalı olur,
önce dersi CHP’ye ver.
GAYE
USLUER (Devamla) - Korteks verilerin analiz ve sentez edildiği, düşünmenin
gerçekleştiği yerdir. (AK PARTİ sıralarından gürültüler)
OSMAN
AŞKIN BAK (Rize) – Önce CHP’ye ver Hocam.
BAŞKAN
– Sayın milletvekilleri, lütfen dinleyelim.
GAYE
USLUER (Devamla) – Şimdi… İzansızlığınızı biliyorum, önemli değil, devam edin. 
OSMAN
AŞKIN BAK (Rize) - Ne demek? Ne demek? Ya, hocalık yapmışsınız, size hiç
yakışıyor mu hocam? Hocalık yapmışsınız, hiç yakışıyor mu? Öğrencinize böyle mi
davranıyorsunuz siz? Öğrencinize böyle mi söylüyorsunuz? 
GAYE
USLUER (Devamla) - Şimdi kabuk altı benzerlikler üzerinden, kabuk farklılıklar
üzerinden çalışır. Bakınız…
OSMAN
AŞKIN BAK (Rize) – Bak, sizden bilgi alıyoruz. Bak, bilgi veriyorsunuz bize.
BAŞKAN
– Sayın Bak…
GAYE
USLUER (Devamla) - …hepimiz buraya seçilerek geldik.
OSMAN
AŞKIN BAK (Rize) – Tamam, doğru da, öğrencinize böyle mi davranıyorsunuz?
GAYE
USLUER (Devamla) - Seçilmiş olmanın verdiği haklarımız ve ödevlerimiz var.
BAŞKAN
– Sayın milletvekilleri, lütfen dinleyelim.
GAYE
USLUER (Devamla) – Bunu ifade etmek yani “Seçilerek geldik, haklarımız ve
ödevlerimiz var.” demek kortikaldir.
OSMAN
AŞKIN BAK (Rize) – Ya, üstten bakma insanlara, insanlara üstten bakma.
GAYE
USLUER (Devamla) – Buna karşın –iyi dinleyin- ağız dalaşına girmek…
OSMAN
AŞKIN BAK (Rize) – Oraya anlatın, oraya.
GAYE
USLUER (Devamla) - …subkortikaldir. (CHP sıralarından alkışlar) “Beni eleştiren
haksızdır, öven haklıdır.” demek subkortikaldir. 
OSMAN
AŞKIN BAK (Rize) – Ya, siz yapıyorsunuz bunu, siz. Siz yapıyorsunuz. Sizin
işiniz, sizin.
GAYE
USLUER (Devamla) – Şimdi, grup başkan vekiliniz dedi ki, iyi dinleyin…
OSMAN
AŞKIN BAK (Rize) – Öğrencilerinize böyle mi ders veriyorsunuz?
GAYE
USLUER (Devamla) – Onlara anlattım biliyorlar, size anlatıyorum.
OSMAN
AŞKIN BAK (Rize) – Öyle mi? Ha tamam. Anlattınız mı?
GAYE
USLUER (Devamla) - Şimdi, grup başkan vekiliniz dedi ki: “Siz tek tipçisiniz.”
Şimdi,
tek tipçiliğin karşısında çoğulculuk vardır. Birden fazla etnik grubun olduğu,
farklı mezheplerin olduğu ülkelerde bu iki tanım stratejik hâle gelmektedir.
Bakınız İngiltere’de, Kanada’da, Hindistan’da, İspanya’da demokrasilerde
çoğulculuk vardır yani orada hiç kimse demez ki “Sandıktan biz çıktık,
sandıktan siz çıktınız.” Sizin göreviniz azınlığa hükmetmek değildir, sizin
göreviniz azınlığın haklarını korumaktır.
SALİH
CORA (Trabzon) – Bunu genel başkanına anlat. Kaç seçim kaybettiniz Gaye Hoca? 
GAYE
USLUER (Devamla) – Türkiye’de, Bulgaristan’da özellikle son on dört yılda tek
tipçilik tercih edilmektedir. Kimin tarafından? Sizin tarafınızdan. Biraz önce
grup başkan vekiliniz ne dedi? “Çoğunluk biziz.” dedi. İşte, tek tipçilik,
“Çoğunluk biziz.” diyen, “Sandıktan biz çıktık.” diyen anlayıştır. (CHP
sıralarından alkışlar) 
OSMAN
AŞKIN BAK (Rize) – Hocaya bak ya! Vah zavallı!
HAKAN
ÇAVUŞOĞLU (Bursa) – Hoca ama bildiklerini kâğıttan okuyor. 
OSMAN
AŞKIN BAK (Rize) – Vah zavallı, vah zavallı!
GAYE
USLUER (Devamla) – Şimdi kortekslerinize sesleniyorum: FATİH Projesi kapsamında
yapılacak…
YILMAZ
TUNÇ (Bartın) – Çok komiksin hoca, çok komik!
HAKAN
ÇAVUŞOĞLU (Bursa) – Ya siz bildiklerinizi kâğıttan mı okuyorsunuz böyle?
OSMAN
AŞKIN BAK (Rize) – Çok zavallı duruma düştün hocam!
YILMAZ
TUNÇ (Bartın) – Demek ki korteksin olsa…
GAYE
USLUER (Devamla) – …iş ve işlemlerin, mal ve hizmet alımlarının Kamu İhale
Kanunu dışına çıkarılması ne demektir korteksinizle düşünün. 
OSMAN
AŞKIN BAK (Rize) – Hocam, çok kötü duruma düştün. Dersi oraya anlat hocam,
dersi oraya anlat! 
GAYE
USLUER (Devamla) – Bakınız, 2010 yılında başlayan bir proje, “2014’te bitecek.”
dediniz…
OSMAN
AŞKIN BAK (Rize) – Vah vah vah!
GAYE
USLUER (Devamla) – 2014 geldi “2015” dediniz. Vah vah! 2015’te dediniz ki
“2017”, 2016’da diyorsunuz ki “2018”. Vah ki ne vah! (CHP sıralarından
alkışlar) 
OSMAN
AŞKIN BAK (Rize) – Vah vah!
GAYE
USLUER (Devamla) – Şimdi soruyorum kortekslerinize…
CEYHUN
İRGİL (Bursa) – Hocam, Osman’ın anlayacağı şekilde sorun lütfen.
GAYE
USLUER (Devamla) – Bu tasarıyla neyi gizlemeye çalışıyorsunuz? Neden Kamu İhale
Yasası dışına almak istiyorsunuz? Saklanan nedir, gizlenen nedir,
kortekslerinize soruyorum, siz de sorun. 
Şimdi,
FATİH Projesi’ne ilişkin yolsuzlukları biliyorsunuz bizden daha iyi. Neler var?
İhale süreçlerindeki yolsuzluklar var, bürokratlar ve özel şirket
yöneticilerinin yolsuzlukları var, hatta, medyada izlediğimiz kadarıyla
cinayetler var. Hâl böyleyken, hâlâ ne katma değeri olduğu anlaşılamayan, bu
ülke için -Sayın Bakanım, sizi tenzih ediyorum- Millî Eğitim Bakanlığı için…
(Mikrofon
otomatik cihaz tarafından kapatıldı)
GAYE
USLUER (Devamla) – …bir utanç projesine dönüşmüş olan FATİH Projesi’ni
sonlandırmak için... (CHP sıralarından alkışlar)
BAŞKAN
– Teşekkür ederiz Sayın Usluer. 
HAKAN
ÇAVUŞOĞLU (Bursa) – Balataları yakmış, balataları.
BAŞKAN
– Sayın Muş…
MEHMET
MUŞ (İstanbul) – Sayın Başkan, burada iki mesele var: Birincisi,
milletvekilimizi izansızlıkla suçladı; bu, direkt olarak sayın milletvekilimize
bir sataşmadır. Bundan dolayı kendisine söz istiyoruz. 
Grupla
alakalı da… 
GAYE
USLUER (Eskişehir) – Kimsenin adını anmadım. Tutanaklarda…
CEYHUN
İRGİL (Bursa) – Osman Bey’in adını bile anmadı. 
BAŞKAN
– Sayın Usluer “Ben Sayın Bak’a söylemedim.” diyor. 
GAYE
USLUER (Eskişehir) – Adınızı anmadım, bilmiyorum zaten adınızı. 
OSMAN
AŞKIN BAK (Rize) – Sayın Başkanım, bakın, şahsımı işaret ederek izansızlıkla
suçladı. 
CEYHUN
İRGİL (Bursa) – Hiç adı geçmedi; tutanaklara bakılsın lütfen. 
OSMAN
AŞKIN BAK (Rize) – Ben kendisine yakıştıramıyorum ama cevap vermek
durumundayım. 
CEYHUN
İRGİL (Bursa) – Tutanaklara bakın, adı geçmedi onun. Sayın hatip onun
konuşmasını hiç söylemedi, adını söylemedi. 
SALİH
CORA (Trabzon) – Sayın Başkan, “izansız” ne demek?
BAŞKAN
– Sayın Muş, ben tutanaklara bakacağım. 
CEYHUN
İRGİL (Bursa) – Adınız hiç ifade edilmedi.
SALİH
CORA (Trabzon) – “İzansız” ne demek Sayın Başkan?
BAŞKAN
– Tutanaklara bakacağım. 
OSMAN
AŞKIN BAK (Rize) – Sayın Başkan, geçen sefer de yine aynısını yaptılar burada,
lütfen. 
SALİH
CORA (Trabzon) – Sayın Başkan “izansız” ne demek?
BAŞKAN
– Sayın Bak… 
CEYHUN
İRGİL (Bursa) – Adınız geçmedi, biz andık seni. 
MEHMET
MUŞ (İstanbul) – Sayın Başkan…
BAŞKAN
– Sayın Bak… Ben tutanaklara bakacağım Sayın Muş.
Evet,
diğeri ne?
MEHMET
MUŞ (İstanbul) – İkinci konu şu…
OSMAN
AŞKIN BAK (Rize) – Öyle üstten bakmak yok millete. 
BAŞKAN
- Ben bakacağım, varsa size söz vereceğim.
MEHMET
MUŞ (İstanbul) – İkinci konu şu: Benim ismimi grup başkan vekili olarak ifade
ederek, “Tek tipçi” olduğumuzu ifade etti; bu açık bir sataşmadır grubumuza.
ENGİN
ALTAY (İstanbul) – Hayır, bizi tek tipçilikle itham ettiğinizi söyledi. 
BAŞKAN
– Bundan dolayı mı söz istiyorsunuz?
MEHMET
MUŞ (İstanbul) – Evet.
BAŞKAN
– Buyurun. (AK PARTİ sıralarından alkışlar)
ENGİN
ALTAY (İstanbul) – Sayın Başkan, söz verin tabii, grup başkan vekilleri her
zaman konuşsun da yani herhâlde… 
Başkanım,
bir saniye… 
BAŞKAN
– Bir saniye Sayın Muş. 
ENGİN
ALTAY (İstanbul) – Milletvekilimiz “Bizi tek tipçilikle suçluyorsunuz.” dedi, “Siz
tek tipçisiniz.” demedi. Bunun için bir sataşmadan…
BAŞKAN
– Tamam, şimdi Sayın Muş cevap verecek Sayın Altay, dinleyelim.
ENGİN
ALTAY (İstanbul) – Ama yani cevap verecek bir şey yok ki. 
BAŞKAN
– Buyurun. 
X.- SATAŞMALARA İLİŞKİN KONUŞMALAR (Devam)
14.- İstanbul Milletvekili Mehmet Muş’un,
Eskişehir Milletvekili Gaye Usluer’in 405 sıra sayılı Kanun Tasarısı’nın
61’inci maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkanım, değerli milletvekilleri; burada hatibi
dinledik; herhâlde ders verdiği zamanları özlemiş, burada bir ders vermeye
kalktı. Kendisi her zaman üniversiteye dönme imkânına sahip, orada
öğrencilerine bu tıbbi terimleri anlatabilir. Bizim bu tıbbi terimlere
ihtiyacımız yok. 
Şimdi,
mesele şu: 
CEYHUN
İRGİL (Bursa) – Sizin hiçbir şeye ihtiyacınız yok zaten.
MEHMET
MUŞ (Devamla) – Değerli milletvekilleri, mesele şu: Konu nereden çıkıyor? Biz
geçtiğimiz dönemde -Sayın Altay da o zaman hatırlıyorum KİT Komisyonundaydı- bu
Millî Eğitim Yasası’nda bir değişiklik yaptık, bu 4+4+4 eğitim sistemini, esnek
eğitim modelini getirdik. Bundan önce nasıldı? 8 yıl kesintisiz, seçme
imkânınız yok ve seçme imkânınız olmadan buna mecbursunuz. 
MEHMET
METİNER (İstanbul) - İzansızca sözler işte.
MEHMET
MUŞ (Devamla) - Biz ne dedik? Biz geldik, “Bunu bölüyoruz.” dedik, “İsteyen
istediği bölüme gitsin.” Tercih hakkı sunduk. Şimdi, bu tercih hakkını
sunmaktan dolayı, kusura bakmayın, bizi kimse tek tipçi bir anlayışla
suçlayamaz çünkü burada daha fazla olanak ve imkânı sunan bir eğitim modelini
biz Türkiye’ye kazandırmış olduk ve Türkiye'nin bir kazanımıdır bu. İsteyen
istediği tarafa çocuğunu gönderir, istediği eğitimi alır. 
Şu
doğru bir şeydir: Çoğunluğun azınlığa tahakkümü yoktur, doğru ama azınlığın da
çoğunluğa tahakküm kurmaya hakkı yoktur, bunun da bilinmesi lazım. (AK PARTİ
sıralarından alkışlar) Biz hiçbir zaman tek tipçi bir anlayışı tasvip etmedik.
(CHP sıralarından gürültüler) 
VELİ
AĞBABA (Malatya) - Vay, Sayın Muş, vay!
MEHMET
MUŞ (Devamla) - Hiçbir zaman tek tipçi bir anlayışı kabul etmedik, bunları
reddettik. Reddettiğimiz için, Türkiye'nin tüm bölgelerini kucakladığımız için,
tüm renklerini kucakladığımız için on dört yıldır bu millet tarafından iktidarda
tutuluyoruz diyorum.
ÖZKAN
YALIM (Uşak) - Ne hâle getirdiniz memleketi on dört yılda?
MEHMET
MUŞ (Devamla) - Teşekkür ederim. (AK PARTİ sıralarından alkışlar)
MEHMET
METİNER (İstanbul) - İzansızlara anlatamayız.
BAŞKAN
- Teşekkürler Sayın Muş.
OSMAN
AŞKIN BAK (Rize) - Sayın Başkan…
BAŞKAN
- Sayın Bak, tutanaklar daha gelmedi. Geldikten sonra bakacağım, söz; varsa
gerçekten vereceğim size söz.
OSMAN
AŞKIN BAK (Rize) - Tamam Başkanım.
HAKAN
ÇAVUŞOĞLU (Bursa) - Fidel Castro’nun cenazesine gittiniz. Bir diktatöre
gidiyorsunuz.
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN
- Şimdi, aynı mahiyetteki önergeler üzerinde Ağrı Milletvekili Berdan Öztürk.
(HDP sıralarından alkışlar)
HAKAN
ÇAVUŞOĞLU (Bursa) - Fidel Castro diktatör değil mi? Değil mi? Siz cumhuriyetin
partisini ne hâle getirdiniz ya? Bir kendinize gelin, yazık ya! 
VELİ
AĞBABA (Malatya) - Biraz tarih oku, tarih, tarih.
BAŞKAN
- Bir saniye, bekleyin Sayın Öztürk, bir bitsin, ne olur.
HAKAN
ÇAVUŞOĞLU (Bursa) - Fidel Castro gibi diktatörün cenazesine gidiyorsunuz,
taziyesine gidiyorsunuz. Siz öykünüyorsunuz.
VELİ
AĞBABA (Malatya) - Bu da laf atma imamı(!)
BAŞKAN
- Sayın Ağbaba, hatibi kürsüye davet ettim.
HAKAN
ÇAVUŞOĞLU (Bursa) - Gitmişken gelmeyin Ağbaba, sen git, çekil kenara. Gitmişken
gelme be kardeşim. 
BAŞKAN
- Sayın Çavuşoğlu, lütfen…
Sayın
Öztürk, buyurun. 
BERDAN
ÖZTÜRK (Ağrı) - Sayın Başkan, değerli milletvekilleri; 405 sıra sayılı Kanun
Tasarısı’nın 61’inci maddesi üzerine grubum adına söz almış bulunmaktayım.
Genel Kurulu selamlıyorum.
Söz
konusu madde, FATİH Projesi kapsamında teknolojik alım, bakım, onarım ve
işletme giderlerinde Bakanlığın on beş yıla kadar yüklenmelere girişebileceğini
düzenlemektedir. FATİH Projesi, “okullarda teknolojik altyapı ve gelişme
olanakları” adı altında belli sermaye gruplarına kamu kaynaklarının aktarıldığı
bir projedir. Bugüne kadar geçici düzenlemelerle FATİH Projesi kapsamında
yapılan mal ve hizmet alımlarını Kamu İhale Kanunu dışında tutan AKP iktidarı,
bu durumu kalıcı bir hâle getirmeyi amaçlamaktadır. 2010 yılında başlayan FATİH
Projesi 8,5 milyar TL’ye varması beklenen hacmiyle büyük şirketlerin iştahını
kabartmaya yetmişti ancak niyet başka olunca proje altı yıldır boşta
sallanıyor. Niye biliyor musunuz? Çünkü ortada adı var, kendisi yok bir proje
var. Adı olan projenin içerik ve “network” bağlantıları yok. FATİH Projesi için
çıkarılan yönetmelik tüm işlemlerin 31 Aralık 2015’e kadar bitmesini
öngörüyordu ancak geldiğimiz noktada yapılabilenler ne biliyor musunuz?
Okulların bazılarında “network” altyapısı kurulmuş ama dışarıya bağlantı yok.
İçerik konusu öğretmen ve akademisyenlerce çok eleştiriliyor. Dağıtılan
tabletler ise belirtilen miktarın ancak yüzde 10’u kadar. Altı senedir
gelebildiğiniz devasa, büyük ve muhteşem projenizin durumu bu. 
Şimdi,
projede son durum nedir? Son durum da şu: İhaleye devam eden 3 firma olan
Arçelik, General Mobile ve Vestel’den numuneler alınmış olunduğu ve bu
numunelerin fiyatlarının önümüzdeki günlerde kesinleştirilebileceği
söyleniyormuş. İhale çerçevesinde öğrencilere dört yıllık sürede 10 milyon
tablet dağıtılacakmış. Tabletler 2 farklı firmadan yüzde 40 ile 60 şeklinde
satın alınacakmış. 
Şimdi,
sayın Hükûmet sözcüsüne, Sayın Bakana sormak istiyorum: Millî Eğitim
Bakanlığından alınan numunelerin değerlendirmeleri ne zaman bitecek? Bu
konudaki planlamanız nedir? Bu kadar olumsuzluklara rağmen hâlen proje
konusunda bu kadar ısrar edilmesinin nedeni projenin maddi hacmidir ve bu maddi
hacimden kimlerin ne kadar pay alacağıdır, yoksa mesele bilgi çağında
öğrencilerin dünyayla entegre olacağı kaygısı değildir. Kabul edin ki bu
projeyi yüzünüze gözünüze bulaştırdınız. Bu tip projelerle uğraşacağınıza gidin
önce devletin koruması altında olan çocukları tacizden, tecavüzden ve yangından
koruyun; kamusal kaynakları “teknoloji yatırımı” adı altında belli sermaye
gruplarına peşkeş çekmekten vazgeçin. 
Size
sadece bir örnek vermek istiyorum. Bir eğitim sendikasının sınırsız İnternet’in
ayda 70 TL civarında olduğu fakat okulların bunun en az 10 katı İnternet ücreti
ödediği iddialarına ilişkin Millî Eğitim Bakanlığına yaptığı yazılı başvuruya
gelen cevapta Bakanlık “FATİH Projesi kapsamında kurulan akıllı tahtalara
paralel olarak kullanılmak zorunluluğu getirilen İnternet sisteminin aylık
kullanım ücreti için 2 bin ila 2.500 TL arasında değişen ücret ödendiğini”
belirtmiştir. Bakın, oranı görebiliyor musunuz? Yani sınırsız İnternet 70 TL
iken, Bakanlık tarafından verilen cevapta, akıllı tahtalara paralel olarak verilen,
ödenen İnternet ücretinin 2 bin ile 2.500 TL arasında olduğunu belirtmiştir. Bu
rakamlar bile kamu kaynaklarının bu proje kapsamında nasıl belli çevrelere
peşkeş çekildiğini açıkça göstermektedir. 
Buradan
Sayın Bakana sormak istiyorum; rant ve iktidar kavgalarınızın başladığı 2014
yılına kadar FATİH Projesi kapsamında cemaate yakın şirketlere hangi ihaleler
verildi? Bu şirketlere ne kadar para aktarıldı?
Değerli
milletvekilleri, FATİH Projesi ve akıllı tahta kapsamında AKP iktidarının
kopardığı teknoloji demagojileri kara bir tahtanın eğitimde ürettiği niteliğin
binde birini bile üretememiştir. 
Genel
Kurulu selamlıyorum. (HDP sıralarından alkışlar)
BAŞKAN
– Teşekkür ederiz Sayın Öztürk.
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Önergeler kabul edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
62’nci madde üzerinde üç ayrı önerge vardır,
okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Millî Eğitim Bakanlığının Teşkilat ve Görevleri Hakkında
Kanun Tasarısı’nın 62’nci maddesinde yer alan "sırasında" ibaresinin
"sürecinde" olarak değiştirilmesini arz ve talep ederiz.
 Metin Lütfi Baydar Ceyhun
İrgil Bülent Yener Bektaşoğlu
 Aydın Bursa Giresun
 Mustafa Ali Balbay Haydar
Akar Haluk Pekşen
 İzmir Kocaeli Trabzon
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 62’nci maddesinin aşağıdaki şekilde
değiştirilmesini arz ve teklif ederiz.
 Erkan Akçay Fahrettin
Oğuz Tor Saffet Sancaklı
 Manisa Kahramanmaraş Kocaeli
 Kamil Aydın Mehmet
Necmettin Ahrazoğlu
 Erzurum Hatay
MADDE
62 - 31/5/2006 tarihli ve 5510 sayılı Sosyal Sigortalar ve Genel Sağlık
Sigortası Kanununun 5 nci maddesinin birinci fıkrasının (b) bendinde yer alan
"meslek liselerinde okumakta iken veya yükseköğrenimleri sırasında staja
tabi tutulan öğrenciler" ibaresi " mesleki ve teknik ortaöğretim ile
yükseköğrenimleri sırasında staja tabi tutulan öğrenciler, mesleki ve teknik
ortaöğretim sırasında tamamlayıcı eğitim ya da alan eğitimi göre
öğrenciler" şeklinde değiştirilmiş ve fıkranın sonuna aşağıdaki cümleler
eklenmiştir.
"5/6/1986
tarihli ve 3308 sayılı Mesleki Eğitim Kanununda belirtilen çıraklar ile meslek
liselerinde iken veya yükseköğrenimleri sırasında staja tabi tutulan
öğrenciler, çıraklık ve 'staj sürelerini bu Kanunun 41 inci maddesine göre
borçlandırabilirler. Borçlanılması halinde, çıraklık ve stajın başladığı tarih,
sigortalılık başlangıç tarihi olarak esas alınır."
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın altmış ikinci maddesinin tasarı
metninden çıkarılmasını arz ve teklif ederiz.
 Garo Paylan Sibel
Yiğitalp Adem Geveri
 İstanbul Diyarbakır
 Van
 Berdan Öztürk Mehmet
Emin Adıyaman
 Ağrı Iğdır
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkanım.
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Önerge üzerinde Diyarbakır Milletvekili Sayın Sibel Yiğitalp.
SİBEL YİĞİTALP (Diyarbakır) – Sayın Başkan, değerli
milletvekilleri; bugün millî eğitim yasası üzerinden iki gündür konuşma
yapıyoruz ama aslında ülkenin kanayan yaralarına, çözüm üzerinden görmezden
gelinen, tartışılmaktan uzaklaşılan ve hatta mümkünse duymamaya gayret eden bir
yerden bakıldığını görüyorum. Ancak, 1994’ü bir hatırlatmak istiyorum. 1994
yılında -yine bizim parti geleneğimiz olan- DEP’li milletvekili arkadaşlarımız
tutuklandığında ve şimdiki mevcut iktidar, o dönemi tartıştığında veya
anlattığında o dönemin çok ağır bir faturası olduğunu ve ekonomik krizin ve
yaşamsal krizlerin o dönemden beri devam ettiğini söyleyip durdu. Hatta 2005
tarihinde, 2007 tarihinde şimdinin Cumhurbaşkanı, o dönemin Başbakanı olan
Sayın Erdoğan “Kürt sorununu çözeceğim ve bu Kürt sorununun üzerinden de yeni
politikalar geliştireceğim." dedi. Ancak, baktığınızda somut, pratik,
yasal düzlemde hiçbir adım atılmadı -çözüme dair hiçbir adım atılmadığı gibi- sorun,
kriz daha çok derinleşti. 1994’ten şimdiye kadarki baktığınız süreçte 70 bin
insan yaşamını yitirmiş. Bu 70 bin insan… Eğer 1994 döneminde bu sorun, Kürt
sorunu bir siyasal sorun olarak kabul edilmiş olsaydı -hakikat de budur- ve bu
ülkenin demokratikleşmesinden kaynaklı bir sorun olduğunu görülmüş olsaydı
bugün 70 bin insan belki de yaşayacaktı. 
Şimdi de yine aynı dejavu, bakın, aradan yirmi altı yıl
geçmiş, aynı zihniyet, aynı mantık, aynı yaklaşımlar. O dönemde de vatan
bölünecek korkusu, o dönemde de Kürt sorununu terörizm olarak görmek; o dönemin
de şimdiki yaklaşımlardan hiçbir farkı yok, hatta belki şimdiki o dönemden çok
daha şiddetli gidiyor. O döneme baktığınızda ve bu dönemle kıyasladığınızda
dünyanın dengesi bu kadar değişmişken, konjonktür bu kadar değişmişken hâlen
yirmi altı yıl önceki ilkel zihniyet üzerindeki ısrarı anlamakta güçlük çekiyorum.

Bugün
10 arkadaşımızın tutuklanmış olması, hâlen kürdistanda çatışmaların devam
etmesi, binlerce insanın tutuklanmasının Kürt sorununu çözeceğine inanıyor
musunuz? Kürt sorununun bununla çözülecek olabileceğine inanmış olsaydınız
devam etmezdi. Çözülmüş olsaydı eğer… Defalarca, bu askerî operasyonlarla,
güvenlik politikalarıyla her şey yapıldı; köyler mi bombalanmadı, binlerce
insan mı tutuklanmadı, köyler mi yakılmadı, insanlar diri diri mi yakılmadı,
binlerce insan cezaevlerine mi girmedi, müebbet cezalar mı almadı, ağır
işkencelere mi maruz kalmadı; her şey yapıldı, yapılabilecek insanlık
suçlarının hepsi Kürt sorununun çözümünü Kürt sorunu olarak değil, bir terör
sorunu olarak görüp güvenlik politikalarını çözmek adına yapıldı ve çözülmedi,
çözülmedi, bakın. O dönemdeki sayımıza bakın, şimdiki sayımıza bakın. O
dönemdeki seçmen sayımız 100 binlerken şimdi 6,5 milyona geldi.
Bugün
10 arkadaşımızın tutuklanmış olması, ülkenin ekonomik istikrarına kadar, bu
siyasi krizin ekonomik istikrarsızlığa ve beraberinde ciddi bir ekonomik krize,
bununla birlikte bir sürü can kayıplarına gittiğini artık kabul etmemiz
gerekiyor. Burada istediğiniz kadar duymazdan gelin, istediğiniz kadar hiç
kulaklarınızı sağır edin, bu gerçeği ne olursa olsun görmek zorundasınız.
Defalarca, belki binlerce kez burada bu sorun söylenmiştir ama binlerce kez de
aynı yaklaşım, aynı tarz. İnsan kendini biraz günceller, biraz der ki: “Ya, bu
Kürt sorununu nasıl çözelim?” Bu Kürt sorunu, Türkiye’nin bir demokratik
sorunudur. Gelin, bu işi demokratikleşerek, bu işi tartışarak, bu işi konuşarak
çözelim. Ama gariptir, hiçbir şekilde, en ufak bir yaptırım, en ufak bir…
HÜSNÜYE
ERDOĞAN (Konya) – Elinizde silah var.
SİBEL
YİĞİTALP (Devamla) – Özellikle kadın milletvekilleri, bir kadın olarak, bir
anne olarak, ölen herkes için burada refleks göstermeniz gerekir.
HÜSNÜYE
ERDOĞAN (Konya) – Bunu beklemeyin, elinizde silah varken bunu beklemeyin.
SİBEL
YİĞİTALP (Devamla) – Ama gariptir, hemen, böyle şartlı bir refleks olmuş;
“Kürt” dediğiniz an, terörizm; “Kürt” dediğiniz an, güvenlikçi. Bununla
çözülmeyecek ve siz bunları yaptığınız için Lahey’de, her yerde
yargılanacaksınız ve biz bunları söylemekten de asla ve asla vazgeçmeyeceğiz. 
MEHMET
METİNER (İstanbul) – Değişmeyen sizsiniz.
SİBEL
YİĞİTALP (Devamla) – Sen sus Mehmet Metiner, senin bu hikâyedeki rolün
bellidir, yerin bellidir, şansını zorlama.
MEHMET
METİNER (İstanbul) – Her şeyin müsebbibi sizsiniz.
HÜSNÜYE
ERDOĞAN (Konya) – Arada Kandil’e de bir şey söyle. 
SİBEL
YİĞİTALP (Devamla) – Senin yerin belli bu hikâyede. Hayatın boyunca geçmişte ne
bıraktığın bellidir.
MEHMET
METİNER (İstanbul) – Her şeyin müsebbibi sizsiniz.
SİBEL
YİĞİTALP (Devamla) – Hikâyede yerin belli.
BAŞKAN
– Sayın Yiğitalp, Genel Kurula hitap edin. 
HÜSNÜYE
ERDOĞAN (Konya) – Kandil’e de bir şey söyle.
SİBEL
YİĞİTALP (Devamla) – Şansını zorlama.
BAŞKAN
– Teşekkür ederiz. 
SİBEL
YİĞİTALP (Devamla) – Şansınızı zorlamayın, şansınızı zorlamayın.
MEHMET
METİNER (İstanbul) – Her şeyin müsebbibi sizsiniz.
SİBEL
YİĞİTALP (Devamla) – Ölümlerle konuşamazsınız. 
MEHMET
METİNER (İstanbul) – Değişmeyen sizsiniz.
SİBEL
YİĞİTALP (Devamla) – Özellikle sen hiç konuşma Metiner. 
MEHMET
METİNER (İstanbul) – Hadi oradan, hadi oradan!
SİBEL
YİĞİTALP (Devamla) – Özellikle sen hiç konuşma, hiç konuşma, bu hikâyede senin
yerin yok.
BAŞKAN
– Sayın milletvekili…
MEHMET
METİNER (İstanbul) – Kürtlerin adına konuşmayın.
SİBEL
YİĞİTALP (Devamla) – O yüzden, yerinde olsam şansımı zorlamam.
RAVZA
KAVAKCI KAN (İstanbul) – Siz kimi tehdit ediyorsunuz?
MEHMET
METİNER (İstanbul) – Haydi oradan, Kürtlerin adına konuşmayın.
RAVZA
KAVAKCI KAN (İstanbul) – PKK’ya laf söyleyin. Kimi tehdit ediyorsunuz?
SİBEL
YİĞİTALP (Devamla) – Şansını zorlama. Tavsiye etmiyorum. Sen sus! 
BAŞKAN
– Sayın Yiğitalp…
RAVZA
KAVAKCI KAN (İstanbul) – Sen bana “sus” diyemezsin.
SİBEL
YİĞİTALP (Devamla) – Sizinle konuşmuyorum.
RAVZA
KAVAKCI KAN (İstanbul) – Ben milletvekiliyim, öyle konuşamazsın.
SİBEL
YİĞİTALP (Devamla) – Ben burada fikrimi söylüyorum.
RAVZA
KAVAKCI KAN (İstanbul) – PKK’ya laf söylemeye cesaretin yok.
SİBEL
YİĞİTALP (Devamla) – Konuşuyorum, ölümleri durdurmaya çalışıyorum, sizler gibi
siyaset üzerinden ölüme bakmıyorum. 
BAŞKAN
– Birleşime on dakika ara veriyorum. 
Kapanma saati: 00.42
ONUNCU OTURUM
Açılma Saati: 01.12
BAŞKAN: Başkan Vekili Pervin BULDAN
KÂTİP ÜYELER: Ali Haydar HAKVERDİ (Ankara), Sema KIRCI
(Balıkesir)
-----0-----
BAŞKAN
– Sayın milletvekilleri, Türkiye Büyük Millet Meclisinin 29’uncu Birleşiminin
Onuncu Oturumunu açıyorum.
405
sıra sayılı Kanun Tasarısı’nın görüşmelerine kaldığımız yerden devam ediyoruz. 
Komisyon
burada. 
Hükûmet
burada.
62’nci
madde üzerinde önerge işlemlerinde kalınmıştı. 
Diyarbakır
Milletvekili Sibel Yiğitalp ve arkadaşlarının önergesini oylarınıza sunuyorum:
Kabul edenler… Kabul etmeyenler… Önerge kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 62’nci maddesinin aşağıdaki şekilde
değiştirilmesini arz ve teklif ederiz.
Erkan
Akçay (Manisa) ve arkadaşları
MADDE
62:- 31/5/2006 tarihli ve 5510 sayılı Sosyal Sigortalar ve Genel Sağlık
Sigortası Kanununun 5 nci maddesinin birinci fıkrasının (b) bendinde yer alan
"meslek liselerinde okumakta iken veya yükseköğrenimleri sırasında staja
tabi tutulan öğrenciler" ibaresi "mesleki ve teknik ortaöğretim ile
yükseköğrenimleri sırasında staja tabi tutulan öğrenciler, mesleki ve teknik
ortaöğretim sırasında tamamlayıcı eğitim ya da alan eğitimi göre
öğrenciler" şeklinde değiştirilmiş ve fıkranın sonuna aşağıdaki cümleler eklenmiştir.
"5/6/1986
tarihli ve 3308 sayılı Mesleki Eğitim Kanununda belirtilen çıraklar ile meslek
liselerinde iken veya yükseköğrenimleri sırasında staja tabi tutulan
öğrenciler, çıraklık ve staj sürelerini bu Kanunun 41 inci maddesine göre borçlandırabilirler.
Borçlanılması halinde, çıraklık ve stajın başladığı tarih, sigortalılık
başlangıç tarihi olarak esas alınır."
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz.
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Önerge üzerinde gerekçeyi okutuyorum:
Gerekçe:

Çırak
veya stajyer öğrenci olarak çalışanlar; Sosyal Sigortalar ve Genel Sağlık
Sigortası Kanunu’na göre sigortalı sayılmakta, çırak veya stajyer olarak
çalışmaya başlanılan tarih sigortalılık başlangıç tarihi olarak kabul
edilmektedir. Ancak, bu haklar sadece kısa vadeli sigorta kolları ile sınırlı
tutulmaktadır. Bu durum da eşitsizliğe ve dolayısıyla mağduriyete neden
olmaktadır. Uygulamada; doğum, askerlik, aylıksız izin, doktora veya uzmanlık,
avukatlık stajı gibi bazı süreler borçlanılabilmektedir. Ayrıca meslek lisesi
stajı veya çıraklık sigortası başlangıcından sonra doğum yapanlar isterlerse
doğum borçlanması yapıp emekliliklerini öne alabilmektedir.
Anayasanın
eşitlik ilkesi de dikkate alınarak, uygulamada adaletin sağlanması için aslında
fiilen bir çalışmaya ve sigortalılığa dayanan çıraklık ve staj süresine
borçlanma hakkı tanınmalı, bu çalışmalar uzun vadeli sigorta kolları bakımından
da sigortalılık başlangıç tarihi olarak esas alınmalıdır.
Yaşanan
mağduriyetin giderilmesinin yanında mesleki eğitimin özendirilmesine de katkıda
bulunmak amacıyla çırak veya stajyer öğrenci olarak çalışılan süreler için
borçlanma hakkı verilmesi ve sigortalılık başlangıç tarihinin uzun vadeli
sigorta kolları uygulanmasında da çırak olarak çalışmaya veya staja başlanılan
tarih olarak esas alınması öngörülmektedir.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Millî Eğitim Bakanlığının Teşkilat ve Görevleri Hakkında
Kanun Tasarısı’nın 62’nci maddesinde yer alan “sırasında” ibaresinin
“sürecinde” olarak değiştirilmesini arz ve talep ederiz.
Haluk
Pekşen (Trabzon) ve arkadaşları
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Başkanım.
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Önerge üzerinde Trabzon Milletvekili Sayın Haluk Pekşen. (CHP sıralarından
alkışlar) 
HALUK
PEKŞEN (Trabzon) – Sayın Başkan, saygıdeğer milletvekilleri; Orta Çağ’da
yaşayan insanların hiçbirisi, kendi yaşadıkları çağın gelecekte “Orta Çağ”
olarak nitelendirileceğinden haberdar değillerdi. Şu hâle bakın ki 21’inci
yüzyılda konuştuğumuz, tartıştığımız gündemimizdeki konular ne yazık ki uygar
dünyanın Orta Çağ’da konuşup, tartışıp çözümlediği konular. Neleri konuşuyoruz?
21’inci yüzyılda konuştuğumuz şeylere bir bakar mısınız. “Bilim”,
“bilimsellik”, “akıl”, “hukukun üstünlüğü” gibi kavramları bir kenara koyduk,
şimdi onun için büyük bir mücadele veriyoruz ki yeniden ülkemizi bu kulvara, bu
zemine nasıl oturtabiliriz? 
Sayın
Bakan, dünyanın hiçbir ülkesinde eğitim, ideoloji temeli üzerine oturtulmaz ama
ne yazık ki Türkiye'de sizin döneminizde tarikata göre, cemaate göre, öğrenciye
göre, mahalleye göre, despota göre, herkese göre bir ideoloji var. Eğitimin
hangi ideolojiler üzerinden kurgulandığını emin olun siz bile bilmiyorsunuz.
Kasabalar arasında bile eğitim farklılıkları var. Okulların müdürleri bile
kendi ideolojilerini eğitim olarak çocuklarımızın kafalarına yerleştirmeye
çalışıyorlar ve siz bunlarla ilgili adım atma yönünde hiçbir çaba sarf
etmiyorsunuz ne yazık ki. Tartıştığımız konular, zaten ülkenin gündemine oturan
konular da bunu ortaya koyuyorlar. 
Bakın,
1215 Magna Carta’dan bugüne kadar dünyadaki en büyük mücadele, hukuk ve güç
arasındadır. Gücü dengeleyecek bir hukuk düzeninin kurulmasına yöneliktir. Ama
ne yazık ki Türkiye 1215 Magna Carta’da bile elde edilen hukuki düzende hâlâ
değildir. Bugün insanları yasayla mahkûm ediyorsunuz, dünyada ilk defa yasayla
insanların mahkûm edildiği, yargılanmadığı ama yargılanmış gibi hüküm kurulduğu
bir dönem yaşıyoruz. Böyle bir dönem çağdaş, uygar bir hukukun üstünlüğü dönemi
olabilir mi? Buna ne denilebilir? Bizim ülkemizde konuşulan konularla uygar
dünyada konuşulan konuları bir yan yana getirdiğiniz zaman hepimizin, bu
parlamentodaki herkesin, emin olun, yüzü kızarır. 
Şimdi,
dünya ne konuşuyor? Grafen diye bir iletkeni konuşuyor; çelikten 200 kat daha
güçlü, insan saç telinden 1 milyon kat daha ince bir iletkeni konuşuyor,
elektrik üretiyor, ısı üretiyor; gen haritalarını konuşuyor; Higgs bozonunu
konuşuyor; dünya, insansız otomobilleri konuşuyor, insansız kamyonları
konuşuyor, şoförsüz kamyonları konuşuyor, pilotsuz uçakları konuşuyor,
makinistsiz trenleri konuşuyor. Ya biz ne konuşuyoruz? Aladağ’da cayır cayır
yanan çocuklarımızı konuşuyoruz, tecavüzü nasıl kılıfına uydurur, oradan bu
suçluları kurtarabilirizi konuşuyoruz. Utanç verici. 
Bakın,
sizin kendi yaptığınız bir örnekle size isterseniz anlatayım: 2007 yılına kadar
iktidarınızın döneminde ciddi işler yaptınız, o zaman da söylediniz “hukukun
üstünlüğü, ileri demokrasi, daha fazla özgürlük” dediniz ve dünyanın her
yerinden size belki de hak ettiğinizden daha fazla alkış verdiler ama ne oldu?
2007’den sonra bütün bunları terk ettiniz. O terk ettiklerinizle birlikte
kaybetmeye başladınız. Emin olun, gücü elinize geçirdikten sonra büyük
kazandığınızı zannettiniz ama çok büyük kaybettiniz. Siz büyük kaybettiniz,
bize de büyük kaybettirdiniz. Yalnızca siz kaybetmediniz, hep birlikte
kaybettik, hâlâ kaybetmeye çok ciddi olarak devam ediyoruz. Emin olun, bugün bu
kaybedişe bir dur demezseniz bunun sonucunun çok daha ağır ve dramatik
olacağını siz de biliyorsunuz.
Şimdi,
bakınız, Türkiye’nin geldiği noktaya bir baktığınızda önünüze bir bilanço
koyarsanız, Türkiye’nin coğrafyasında kayıplar var, adalarda kayıp var,
sınırlar yol geçen hanını geçmiş, hukuki kayıp var, güvenlik kaybımız var, her
yerde kaybediyoruz. Niçin? Çünkü hukuk düzenine ne yazık ki sırtınızı döndünüz,
demokrasiye sırtınızı döndünüz, insan haklarına sırtınızı döndünüz ve
yaptıklarınızın hiçbirisinin önünüze konulmayacağını zannediyorsunuz. Öyle
değil. Emin olun, bakın, bu yaptıklarınızın tamamı önünüze çok ağır bedeller
olarak gelecek. Dünyada hiç hesabı vermeden masadan kalkabilen bir güç iktidarı
olmamıştır. 
Ben,
Karadenizli olduğum için size bir temel fıkrasıyla veda etmek istiyorum. Bizim
Temel kitapçıya gitmiş “Zengin olmak istiyorum, çok zengin olmak istiyorum, bir
kitap istiyorum.” demiş. Kitapçı, iki tane kitap getirmiş. Temel demiş ki: “Bir
tane istedim. Sen niye iki tane getirdin?” Demiş ki: “Zengin olmak istemiyor
musun?” “Evet, zengin olmak istiyorum.” “Al, birincisiyle çok zengin olacaksın;
ikincisi de ceza kanunu, onunla da kendini savunmaya hazırlan.” demiş. Size
tavsiyem: Şimdi ikinci kitaptasınız. Emin olun. Buna hazır olun. 
Teşekkür
ediyorum. (CHP sıralarından alkışlar)
BAŞKAN
– Teşekkür ederiz Sayın Pekşen.
FİLİZ
KERESTECİOĞLU DEMİR (İstanbul) – Sayın Başkan, karar yeter sayısı istiyoruz.
BAŞKAN
– Önergeyi oylarınıza sunacağım, karar yeter sayısı arayacağım.
Kabul
edenler… Kabul etmeyenler… Karar yeter sayısı yoktur. 
Birleşime
on dakika ara veriyorum. 
Kapanma Saati: 01.22
ON BİRİNCİ OTURUM
Açılma Saati: 01.32
BAŞKAN: Başkan Vekili Pervin BULDAN
KÂTİP ÜYELER: Ali Haydar HAKVERDİ (Ankara), Sema KIRCI (Balıkesir)
-----0-----
BAŞKAN – Sayın
milletvekilleri, Türkiye Büyük Millet Meclisinin 29’uncu Birleşiminin On
Birinci Oturumunu açıyorum.
405 sıra sayılı
Kanun Tasarısı’nın 62’nci maddesi üzerinde verilen, Trabzon Milletvekili Haluk
Pekşen ve arkadaşlarının önergesinin oylaması sırasında karar yeter sayısı
bulunamamıştı. Şimdi önergeyi tekrar oylarınıza sunacağım ve karar yeter sayısı
arayacağım. 
Önergeyi kabul
edenler… Kabul etmeyenler… Karar yeter sayısı vardır, önerge kabul
edilmemiştir.
405
sıra sayılı Kanun Tasarısı’nın görüşmelerine kaldığımız yerden devam ediyoruz.
Komisyon
burada.
Hükûmet
burada.
Şimdi,
62’nci maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
Sayın
milletvekilleri, Hükûmetin görüşülmekte olan kanun tasarısının 37’nci
maddesinin yeniden görüşülmesine ilişkin İç Tüzük’ün 89’uncu maddesine göre bir
talebi vardır, okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 37’nci maddesinin yeniden düzenlenmesi
amacıyla Türkiye Büyük Millet Meclisi İçtüzüğü’nün 89’uncu maddesi gereğince
yeniden görüşülmesini arz ve teklif ederim. 
Saygılarımla.
 İsmet Yılmaz
 Millî
Eğitim Bakanı
BAŞKAN
– Başkanlık, Danışma Kurulunun görüşü alındıktan sonra Hükûmetin bu talebini
yerine getirecektir.
Bilgilerinize
sunulur.
63’üncü
madde üzerinde üç ayrı önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 63’üncü maddesindeki “yer alan” ibaresinin
“bulunan” şeklinde değiştirilmesini arz ve teklif ederiz.

 Garo Paylan Sibel Yiğitalp Adem
Geveri
 İstanbul Diyarbakır Van
 Berdan Öztürk Mehmet
Emin Adıyaman Erdal Ataş
 Ağrı Iğdır İstanbul
Türkiye Büyük Millet Meclisi Başkanlığına
Görüşülmekte
olan 405 sıra sayılı Millî Eğitim Bakanlığının Teşkilat ve Görevleri Hakkında
Kanun Tasarısı’nın 63’üncü maddesinin aşağıdaki şekilde değiştirilmesini arz ve
talep ederiz.
“MADDE
63- 5510 sayılı Kanunun 6 ncı maddesinin birinci fıkrasının (f) bendi madde
metninden çıkarılmıştır.”

 Metin
Lütfi Baydar Ömer Fethi Gürer Ceyhun
İrgil
 Aydın Niğde Bursa
 Atila Sertel Bülent
Yener Bektaşoğlu Murat Emir
 İzmir Giresun Ankara
Türkiye Büyük Millet Meclisi Başkanlığına
Görüşülmekte
olan (1/721) esas numaralı Kanun Tasarısı’nın 63’üncü maddesinin tasarı
metninden çıkarılmasını ve diğer maddelerin teselsül ettirilmesini arz ve
teklif ederiz.

 Zühal Topcu Erkan Haberal Ruhi
Ersoy
 Ankara Ankara Osmaniye
 Deniz Depboylu Arzu
Erdem
 Aydın İstanbul
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) -
Katılmıyoruz Sayın Başkan.
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Önerge üzerinde İstanbul Milletvekili Sayın Arzu Erdem. (MHP sıralarından
alkışlar) 
ARZU
ERDEM (İstanbul) – Teşekkür ederim. 
Sayın
Başkan, değerli milletvekilleri; 405 sıra sayılı Millî Eğitim Bakanlığının
Teşkilat ve Görevleri Hakkında Kanun Hükmünde Kararname ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 63’üncü
maddesi üzerine Milliyetçi Hareket Partisi Grubu adına söz almış bulunmaktayım.
Gazi Meclisi saygılarımla selamlamaktayım. 
Aziz
Türk milleti bir bakanın sözünü mutlaka teminat kabul etmiştir ve bana da bu
konuyla ilgili “Bakanımızdan müjdeyi, ne olur, bu sefer kürsüden alın.” diye
özel olarak mesajlar geldi. Sizlere de mutlaka geliyordur. 
Sayın
Bakan, özellikle 1.709 şube müdürünün Danıştay kararının uygulanacağına dair
bir hukukçu olarak söz verdiniz yerinizden bu Gazi Meclis çatısı altında. O
sözünüzü yerine getirmeyle ilgili ben bir müjde vermek istiyorum milletimize.
Bu noktada sizden bir cevap rica ediyorum. Teşekkür ederim.
Gençler,
gençler, gençler… Özellikle, gençlerimizin okuduğu bölümleri buradan bir tekrar
etmek istiyorum. Ön lisans dediğimiz iki yıllık okullarımız var. Bu okullar,
belki sizler de şaşıracaksınız ama çok ilginç bölümler içeriyor: Acil durum ve
afet yönetimi, alternatif enerji kaynakları teknolojisi, arıcılık, bağcılık,
bilgi güvenliği teknolojisi, bilgi yönetimi, biyokimya, çay tarımı ve işleme
teknolojisi, çevre koruma ve kontrol, çocuk koruma ve bakım hizmetleri, et ve
ürünleri, fındık eksperliği, gıda kalite kontrolü, harita kadastro, hayvansal
üretim, iş sağlığı ve güvenliği, kuruyemiş üretimi ve teknolojisi, kümes
hayvanları yetiştiriciliği, laborant ve veteriner sağlıkçıları, mantarcılık,
meyve ve sebze işleme teknolojisi, ormancılık ve orman ürünleri, sosyal
güvenlik, su altı teknolojileri, su ürünleri teknolojileri, süt ve süt
ürünleri, tarla bitkileri, üretimde kalite kontrol, zeytincilik, emlak ve emlak
yönetimi, iktisadi ve idari bilimler fakültesinden mezun olan tüm gençlerimiz
neredeyse, adalet bölümü mezunları, tıbbi sekreterler, edebiyat fakültesi
mezunları, öğretmenlerimiz özellikle, ziraat mühendisleri, veteriner hekimler,
gıda mühendisleri, teknikerler, teknisyenler. Evet, farkındayım ki siz de
birçok bölümü yeni duydunuz. Ancak, ülkemizin ekonomisine katkı sağlaması
açısından, millî projeler üretilmesi, bu millî projelerde özellikle bu
bölümlerden mezun olan… Ki tarıma, ziraata, hayvancılığa hizmet edecektir bu. O
zaman ithalat yapan ülke konumundan çıkıp, kendi ürünlerimizi üretip, bu gençlerimizin
de işsizlik sorununu çözüp ihracata yönelik çalışmalar yapabiliriz arkadaşlar.
Bu manada yapılması gereken, özellikle, önce projeleri üretip, buradan mezun
olan kardeşlerimizin de istihdamını sağlamak. 
Emlak
ve emlak yönetiminden mezun olan şu ana kadar 8 bin gencimiz var, tıbbi
sekreterlikten mezun olan 7 bin gencimiz var. Emlak yönetiminden mezun olan 8
bin kardeşimizden sadece 800 kişi yerleşmiş, tıbbi sekreterlikten ise 700 kişi
yerleşmiş yani onda 1’e tekabül ediyor şu an. Burada yapmamız gereken… Bu
bölümler elbette ki çok kıymetli, gençlerimiz de çok özel bir gelecek
planlamasıyla bu bölümleri tercih ediyorlar. Ama biraz daha, bu bölümlerin
mezunlarının da istihdamının sağlanması için millî projelere ağırlık vermekte
fayda var.
Genç
nüfusun işsizliği, onların umutsuzluğu, gözlerindeki ışığın sönmesi, gelecekle
ilgili kaygı taşımaları hepimizi derinden etkiliyordur mutlaka. Değerli
milletvekilleri, gelin, genç kardeşlerimizin umudunu tekrar yeşertelim. Her gün
kapımıza onlarcası gelen arkadaşlarımıza müjdeli haberler verelim. Mezun
oldukları bölümden sonra mutlaka istihdam göreceklerini ve bu istihdamın
karşılığında da hak ettikleri yerlere geleceklerini onlara anlatalım. Bunun
için yasalar çıkaralım, bunun için düzenlemeler yapalım. Bu manada, Türkiye
Büyük Millet Meclisinde kendilerini temsilen bulunan biz büyüklerinden destek
bekliyorlar, çözüm bekliyorlar. 
Ben
bunu buradan dile getirdim, sizlerin vicdanına teslim ediyorum.
Teşekkür
ederim. (MHP sıralarından alkışlar)
BAŞKAN
– Teşekkür ederiz Sayın Erdem.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Millî Eğitim Bakanlığının Teşkilat ve Görevleri Hakkında
Kanun Tasarısı’nın 63’üncü maddesinin aşağıdaki şekilde değiştirilmesini arz ve
talep ederiz.
“MADDE
63 - 5510 sayılı Kanunun 6 ncı maddesinin birinci fıkrasının (f) bendi madde
metninden çıkarılmıştır.”
Metin Lütfi Baydar
(Aydın) ve arkadaşları
BAŞKAN
– Komisyon önergeye katılıyor mu?
MİLLİ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkan.
BAŞKAN
– Hükûmet katılıyor mu?
MİLLİ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Gerekçeyi mi okutuyoruz Sayın İrgil?
CEYHUN
İRGİL (Bursa) – Evet.
BAŞKAN
– Gerekçeyi okutuyorum:
Gerekçe:
Yüksekokullarda
fiilen normal eğitim süreleri içinde yapılan tatbikî mahiyetteki yapım ve
üretim işlerinde çalışan öğrencilerin de sigorta kapsamına alınması amaçlanmıştır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 63’üncü maddesindeki “yer alan” ibaresinin
“bulunan” şeklinde değiştirilmesini arz ve teklif ederiz.
Garo Paylan (İstanbul) ve
arkadaşları
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz efendim.
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Önerge üzerinde İstanbul Milletvekili Sayın Erdal Ataş konuşacak.
ERDAL
ATAŞ (İstanbul) - Sayın Başkan, değerli milletvekilleri; ülkemizde temel
sorunların çözümüne yönelik ortak bir sözleşme olan Anayasa’da bütün bu
meseleler, eğitim de dâhil olmak üzere eşit temelde ele alınmadığı için ister
istemez diğer alanlarda olduğu gibi bu alanda da yapılan düzenlemelerin hiçbir
tanesi gerçek anlamda bir çözüm ortaya çıkarmamaktadır. Anayasa’da
eşitsizliklerin olduğu, ana dilde eğitimin hâlâ önemli oranda yasaklı olduğu,
inançlara yönelik ayrımcılığın devam ettiği, toplumsal zenginliklerin bu
ülkenin zenginliği olarak görülmediği, görüldüğü biçiminde söylenen ifadelerin
de aslında sadece bu meseleyi geçiştirmek üzerine ele alındığı görülüyor. Bugün
de yine Anayasa’nın tekrardan yapılması üzerine bir tartışma süreci yaşanıyor,
yeniden bu süreç ele alınmış durumda. Ama maalesef yine aynı anlayış, aynı
zihniyet, aynı yaklaşımla bu meseleler çözülmeye çalışılıyor. 
Dikkat
edilirse, bizim ülkemizde her on yılda bir bir darbe ve yeni anayasa yapma
süreci gündeme getiriliyor. Bunun bir nedeninin olması lazım. Yani ya
hukukçular bu meseleyi böyle geçici, günlük olarak ele alıyor ya da bilmiyoruz…
Yani böyle bir problem var. Ama ben inanıyorum ki uluslararası alanda, tekniğin
bu kadar gelişmiş olduğu bu koşullarda, dünya üzerinde hukukla ilgili temel
kavramlarda, insan haklarına yönelik bütün bu kavramların tümünde oralarda ne tartışılıyorsa
-dünyanın tümünde- bizim ülkemizde de aynı şeyler tartışılıyor. On binlerce
hukukçu bu meselenin bilincinde, buradaki siyasetçiler de bu meseleyi biliyor
ama her ne hikmetse, her on yılda bir, 1960’ta, 1970’te, 1980’de, 1990’da
e-muhtıralar, olağanüstü hâller, darbe girişimleriyle sürekli “Yeni anayasa
yapacağız.” biçiminde bu meseleler gündeme getirilmesine rağmen, maalesef, aynı
zihniyetle, doksan küsur yıldır aynı zihniyetle bu ülkenin inançları birbirine
düşürülüyor, bu ülkenin dilleri arasında ayrımlar yapılıyor, bu ülkede
siyasetçilere, muhalefete yönelik yoğun saldırılar gerçekleştiriliyor ve bugün
gelinen aşamada da muhalefetin sindirilmesi üzerine yine aynı politika gündeme
alınmış durumda. Dikkat edin, 1960’ta, 1970’te, 1980’de bütün bu anayasayı
yapma üzerine hangi yöntemler, hangi anlayış, hangi fikriyat, hangi felsefe
hâkimse bugün de aynı. Köşe yazarları, bir sürü aydınlar tartışma yürütüyor:
“Yeni anayasada acaba ne var?” Ne olsun, aynısı işte, bugün ne varsa aynısı
var. Çünkü, ne olacak yani, şöyle bir şey tartışılıyor mu: “Bu ülkedeki bütün
diller bu coğrafyanın zenginliğidir, herkes bunu korumakla yükümlüdür.” diye
bir madde geçiyor mu? Yok. Genel anlayış bellidir, yaklaşımlar aynı, aynı
ayrımcı 12 Eylül Anayasasının, faşist anayasasının bir biçimde başkanlıkla
yeniden düzenlenmiş hâli devreye girmiş oluyor. Eğer içeriği değiştirilmezse,
ister parlamenter biçimde olsun ister başkanlık isterse dünyanın değişik
yerlerinde hangi biçimde uygulanıyorsa uygulansın, bu biçimlerin hiçbir tanesi
çözüm getirmez. 
Bakın,
bugün de aynı yöntemler. Demokratik siyasette bu ülkede bir kesimi temsil eden,
bu ülkede eşitliği, özgürlüğü isteyen insanlar içeri atıldı, gazeteler
susturuldu, aydınlara cezalar açıldı, muhalefetin tümü sindirilmeye çalışılıyor
ve bunun üzerinden yine aynı biçimde bir anayasa yapılmaya çalışılıyor. İşte
1960 yaptı, 1970 yaptı, 1980 yaptı, OHAL’lerle 1990’lar, 2000’ler, bunların
hepsi denendi yani buradaki insanların hepsi bu meseleyi tartışıp bu yöntemin
çöktüğünü ifade etmesine rağmen, yine aynı yöntemle, yine aynı yaklaşımla bu
mesele gündeme getiriliyor. Belli ki toplumun çatışmasından, bu ülkedeki
hakların bir şekilde gasbedilmesi üzerine sürdürülen bu siyasetten geçinenler
var ve bu geçinme siyaseti bugün de halkların başına bela durumdadır. Ama
1960’lar, 1970’ler, 1980’ler, ondan sonraki süreçlerde -daha önceki de dâhil
olmak üzere- bütün o anayasalar nasıl çöktüyse, nasıl biz şimdi onların artık
işlemez hâle geldiğini söylüyorsak -partilerin tümü söylüyor- bu da çok daha
erken çökecektir çünkü çözüm, ancak uluslararası alanda kabul edilmiş olan o
insan hakları bildirgeleriyle oluşmuş olan temel haklarda tam hak eşitliğine
dayalı bir anayasa yapmaktır.
MHP’den
sayın vekil konuşurken şey diyor: “Amerika’da resmî dil yok.” ve benzeri. 
(Mikrofon
otomatik cihaz tarafından kapatıldı)
ERDAL
ATAŞ (Devamla) ­– Dünyada, Birleşmiş Milletlerin üye kabul ettiği 113 tane
ülkede çok dilli bir şey var. Resmî işlemleri yapmak için elbette bir dil
kullanılabilir ama bütün dillerin tümüne sahip çıkmanız lazım. Muhataplarıyla
bu meseleyi çözmek için adım atmazsak bir sene sonra bu meseleyi tartışmaya
devam edeceğiz.
Saygılar
sunuyorum. (HDP sıralarından alkışlar)
BAŞKAN
– Teşekkürler Sayın Ataş.
KAMİL
AYDIN (Erzurum) – Sayın Başkan...
BAŞKAN
– Sayın Aydın...
KAMİL
AYDIN (Erzurum) – Referans gösterdiği için, bir sataşma değil ama bir açıklama
yapmamda yarar var.
BAŞKAN
– Peki, buyurun, açıyorum mikrofonunuzu.
VI.-
AÇIKLAMALAR (Devam)
34.- Erzurum Milletvekili Kamil Aydın’ın,
İstanbul Milletvekili Erdal Ataş’ın 405 sıra sayılı Kanun Tasarısı’nın 63’üncü
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
KAMİL
AYDIN (Erzurum) – Teşekkür ederim Başkanım.
Sayın
konuşmacı beni işaret ederek işte “Amerika’da resmî dil yoktur.” falan gibi bir
şey... Tam toparlayarak ifade edemedi ama benim kürsüden ifade etmeye
çalıştığım şey şuydu: Dünyanın birçok ülkesinde, etnik çeşitliliğine rağmen,
bir ortak payda olarak bir eğitim dili vardır. Amerika Birleşik Devletleri’nde
de çok geniş -daha da spesifikleştireyim- bir Hispanik kökenli grup olmasına
rağmen eğitim dili üniversitelerde, okullarda genellikle İngilizcedir, hatta
deriz ki, biz oraya eğitim amaçlı gittiğimizde dahi o şartlara uymak zorunda
kalırız. Ben o anlamda söylemiştim yoksa başka etnik dillerin ya da başka
dillerin olmadığı anlamında bir şey söylemedim. 
Teşekkür
ederim. 
BAŞKAN
– Teşekkür ederiz Sayın Aydın. 
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN
– Sayın milletvekilleri, önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
63’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
64’üncü
madde üzerinde üç ayrı önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 405 sıra sayılı Millî Eğitim
Bakanlığının Teşkilat ve Görevleri Hakkında Kanun Tasarısı’nın 64’üncü
maddesinde yer alan “sırasında” ibaresinin “sürecinde” olarak değiştirilmesini
arz ve talep ederiz. 
 Metin Lütfi Baydar Ceyhun
İrgil Mustafa Ali Balbay
 Aydın  Bursa İzmir
 Haydar Akar Bülent
Yener Bektaşoğlu Ömer Fethi Gürer
 Kocaeli Giresun
 Niğde
Türkiye Büyük Millet Meclisi
Başkanlığına
Görüşülmekte
olan 405 sıra sayılı Kanun Tasarısı’nın 64’üncü maddesinde yer alan
“tamamlayıcı eğitim ya da” ibaresinin madde metninden çıkartılmasını arz ve
teklif ederiz. 
 Garo Paylan Sibel
Yiğitalp Adem Geveri
 İstanbul Diyarbakır Van
 Berdan Öztürk Mehmet
Emin Adıyaman Lezgin Botan
 Ağrı Iğdır Van
Türkiye Büyük Millet Meclisi
Başkanlığına
Görüşülmekte
olan (1/721) esas numaralı Kanun Tasarısı’nın 64’üncü maddesinin tasarı
metninden çıkarılmasını ve diğer maddelerin teselsül ettirilmesini arz ve
teklif ederiz. 
 Zühal Topcu Erkan
Haberal Ruhi Ersoy
 Ankara Ankara Osmaniye
 Arzu Erdem Deniz
Depboylu Fahrettin Oğuz Tor
 İstanbul Aydın Kahramanmaraş
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkan. 
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Önerge üzerinde Kahramanmaraş Milletvekili Sayın Fahrettin Oğuz Tor. (MHP
sıralarından alkışlar) 
FAHRETTİN
OĞUZ TOR (Kahramanmaraş) – Sayın Başkan, değerli milletvekilleri; 405 sıra
sayılı Tasarı’nın 64’üncü maddesi hakkında Milliyetçi Hareket Partisi Grubu
adına söz almış bulunuyorum. Bu vesileyle Genel Kurulu saygılarımla
selamlıyorum. 
Tasarının
64’üncü maddesiyle 5510 sayılı Yasa’nın 7’nci maddesinin birinci fıkrasının (a)
bendinde yer alan “mesleki eğitim” ibaresi “mesleki ve teknik eğitime, mesleki
ve teknik ortaöğretim sırasında tamamlayıcı eğitim ya da alan eğitimine”
şeklinde değiştirilmektedir. “Mesleki eğitim” ibaresi teknik eğitimi de içine
alacak şekilde, ayrıca “mesleki eğitim” ibaresi günün şartlarına göre eğitimin
yaygınlaştırılmasına paralel olarak yeniden düzenlenmektir. Teknik bir
düzenlemedir, olumludur. 
Değerli
milletvekilleri, bugün ülkemiz sanayisinin en büyük ihtiyaçlarından biri ara
elemandır. Sanayicinin sızlanması ara eleman bulamadığı yönündedir. Bir tarafta
yüzde 11,3 oranıyla tarihî rekor kıran işsizlik, diğer yanda ara eleman
bulamamaktan şikâyet eden sanayici. Bu tenakuzun sebeplerinden en önemlisi,
belki de en önde geleni teknik ve mesleki eğitime gereken önemin
verilmemesidir. 
Burada
tarih aralığı da vererek mesleki ve teknik eğitimdeki gelişmeleri
anlatabilirsiniz ama sonuç ortadadır; sanayici ara eleman bulamamaktadır. Keşke
her ile yeterli sayıda öğretim elemanı bulamadan bir üniversite açacağınıza,
mesleki ve teknik eğitimi teori ve pratiğiyle birlikte ülkemizin önemli bir
derdine derman kılabilseydiniz. 
Mesleki
ve teknik eğitimde staj başlangıcının uzun vade sigorta kolları yani emeklilik
başlangıcı olarak alınması bir teşvik olarak fayda sağlayacaktır diye
düşünüyorum. 
Bu
arada, fiziki gelişmelerden, yasal düzenlemelerden daha önemlisi, işin ehline
verilip verilmediğidir, öğretmenimizin mutlu olup olmadığıdır. Siz ne kadar
ince hesaplar yaparak öğretmenimizin reel gelirini artırdık deseniz de
öğretmenimiz Orta Doğu, Afrika ülkelerinde yaşamamaktadır. Acı ama gerçek,
bugün öğretmenimizin çok büyük bir kesimi borçludur, yarıya yakını
yakınlarından yardım almaktadır. 
Öğretmen
sayısının artması öğretmeni huzurlu yapmaz. Öğretmeni huzurlu yapacak şey,
emeğinin karşılığını almaktan, hak ve adaletten geçer. Bugün, 2 öğretmenden 1’i
yarından emin değildir. Büyük çoğunluğu yarından emin olmayan bir camiadan
millî eğitimin amaçlarını gerçekleştirmeyi nasıl bekleyebiliriz?
Değerli milletvekilleri, bildiğini öğretmek, öğretirken
sevgi ve şefkati rehber etmek meziyetlerin en güzeli, en görkemlisidir.
Öğretmenlerimizin hepsinin üzerimizde hakkı vardır, bu hakkı ödemek ise kolay
ve mümkün değildir. Bize düşen, öğretmenlerimize kulak vermek, sorunlarına
eğilmek, onları, içine düştükleri sosyal, ekonomik ve mesleki darboğazdan çekip
çıkarmaktır.
Öğretmen mutlu değilse öğrenci umutsuz, veliler
huzursuzdur. Öğretmen yılgın ve yorgunsa eğitim ve öğretim hayatı yarım ve
yaralıdır. Bugünkü ülke tablosu içinde öğretmenimizin mutlu ve memnun olduğunu
hiç kimse iddia edemeyecektir, edemez. Şimdiye kadar 30 bini aşkın öğretmen
memuriyetten çıkarılmıştır, sayıları 17 bine ulaşan öğretmen açığa alınmıştır.
Böyle bir tablo içinde öğretmenin mutlu olmasını nasıl bekleyebiliriz? İster
Millî Eğitim Bakanlığında isterse başka bakanlıklarda görevden almalarda dahi ayrımcılık
yapmak çok büyük yanlıştır, açık ve net. Bu şekilde davrananların yatacak yeri
yoktur.
Sayın Bakan, öğretmeni arkanıza almanın yollarını
arayınız lütfen. 
Değerli milletvekilleri, öğretmen alımlarında
kayırımcılığın revaçta olması, torpilli olanların öne çıkması Millî Eğitimi
tümden laçkalaştıracaktır. Sözleşmeli ve geçici öğretmenlerin daimî kadrolara
geçirilmesini, özür grubu tayinleriyle ilgili sorunların çözülmesini, ek ders
ücretiyle ilgili eğitim ve öğretim tazminatının yükseltilmesini, eğitime
hazırlık ödeneğinin artırılmasını, öğretmenlerin 3600 ek göstergeye
kavuşturulmalarını, terfi sisteminin liyakat ve başarı kriterine göre
yapılmasını beklemekteyiz.
Burada özellikle bir konuyu dikkatlerinize sunmak
istiyorum. 1965-1969 yılları arasında 13’üncü Dönem Adana Milletvekilliği yapan
Mahmut Bozdoğan 1970 yılında tekrar öğretmenliğe dönmüş ve Düziçi Öğretmen
Okulunda öğretmenliğe başlamıştır. Allah’tan rahmet dilediğim Mahmut Bey’in
tekrar göreve dönmesinde, mesleğini sevmesinin, görevini aşk ve heyecanla yapan
bir öğretmen olmasının yanında mesleğin itibarının da önemli rolü olmuştur. 
Öğretmenlik
mesleğinin yeniden eski itibarlı günlerine dönmesini diliyor, yüce heyetinizi
saygıyla selamlıyorum. (MHP sıralarından alkışlar)
BAŞKAN
– Teşekkür ederiz Sayın Tor.
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 64’üncü maddesinde yer alan “tamamlayıcı
eğitim ya da” ibaresinin madde metninden çıkartılmasını arz ve teklif ederiz.
Lezgin Botan (Van) ve
arkadaşları
BAŞKAN
– Komisyon önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) – Katılmıyoruz
Sayın Başkan. 
BAŞKAN – Hükûmet
katılıyor mu?
MİLLÎ EĞİTİM
BAKANI İSMET YILMAZ (Sivas) – Katılmıyoruz.
BAŞKAN
– Önerge üzerinde Van Milletvekili Sayın Lezgin Botan. (HDP sıralarından
alkışlar)
LEZGİN
BOTAN (Van) – Sayın Başkan, değerli milletvekilleri; gecenin bu saatinde hitap
etmek, belki sesimizi yeterince duyuramayacağız ama usulen bu konuşmayı yapmak
durumundayım. 
15
Temmuzda bombalanmış bir Meclis, hemen arkasından yasama yetkisi gasbedilmiş,
hükümsüz ve yetkisiz kılınmış bir Meclis, 4 Kasım siyasi darbesiyle
milletvekilleri içeri atılan bir Meclis gerçekliğiyle karşı karşıyayız. Bu
Meclisin itibarının yerine getirilmesi ve 80 milyon insanın vekâletlik
yetkisinin gereği, arkadaşlarımız, eş genel başkanlarımız derhâl serbest
bırakılmalıdır. 6 milyon insanın vekâletini almış insanlara, milletvekillerine
15 Temmuzda yaşanmış olan darbeden sonra en büyük darbeyi iktidar partisi
yaparak Meclisin itibarını yerle bir etmiş ve 6 milyon insanın vekâlet
yetkisini gasbetmiştir. Bu bakımdan, ben buradan eş genel başkanlarımızı
demokrasi, eşitlik, özgürlük ve emek için, Anadolu, Mezopotamya halklarının
onurlu yaşamı, birlikte yaşamı, kardeşçe yaşamı için bedel ödedikleri için
burada saygıyla selamlıyorum. Tarih bunu mutlaka yazacak. 
Diğer
bir konu: İktidar, gerçekten, çoğunluk gücüne dayanarak yargıyı resmen
araçsallaştırmış; kendi hegemonyasını pekiştirmek, kendi ajandasını bu topluma
dikte etmek için resmen yargıyı araçsallaştırmıştır. Bizim burada yargının
bağımsızlığını artık tartışmamızın bir kıymetiharbiyesi kalmamış ancak şöyle
bir hatırlatmada da bulunmak istiyoruz: Öfkelerinize teslim olmayın,
nefretinize teslim olmayın. Öfke ve nefret insanın en büyük düşmanıdır. 
Başka
bir konuda da birkaç şey söylemek istiyorum. Şimdi, ikide bir burada Kürtçeyle
alakalı birtakım tartışmalar yürüyor. Bizim ortak dil Türkçeyle, resmî dil
oluşuyla bir sıkıntımız yok ancak ana dilimiz Kürtçedir. Bir insanın aidiyet
duygusunun en güçlü bağı kendi dilidir. Bir dilin bağımsız bir dil olduğunun
–burada belki filologlar var aranızda, dil bilimciler var- kriterleri var
arkadaşlar. Çok merak ediyorsanız yanı başınızda “bin yıldır kardeş” dediğiniz
insanların dilini, kültürünü bir zahmet artık öğrenin, bilin. Şimdi, yanı
başınızda bin yıldır kardeşiz, iç içe yaşamışız, kız alıp vermişiz ama hâlen
daha Kürtleri tanımıyorsanız, dillerini tanımıyorsanız vallahi artık söyleyecek
bir şey yok. 
Bakın,
bir dil eğer bağımsız bir dilse evrensel ölçekte filologlar şunu der: Kendisine
münhasır zamirler, renk isimleri, hayvan isimleri, insan organlarının isimleri,
sayı isimleri, vesaire. Bu bakımdan, merak edenler baksın, dünyanın ilk 10 dili
arasındadır Kürtçe. AKP çok şey yaptığını söylüyor ama kayyumların ilk işi, şu
an, iş başına gelir gelmez Kürtçeyle alakalı olan bütün şeyleri silip aldılar. 
KHK’yla,
şu an, KURDÎ-DER’i kapattınız, Kürtçe kursları kapattınız, Kürtçe
televizyonları kapattınız, Kürtçe dergileri, gazeteleri kapattınız. Niye
yaptınız bunları? AKP geriye doğru sardı. (AK PARTİ sıralarından “Teröre destek
veriyorlar.” sesi) Terörle alakası yok. Kürtçe 20 bin yıllık dildir. Bunu öyle,
terörle merörle falan yaftalayıp işin içinden çıkamazsınız. Giderek
otoriterleşen, giderek Türkiye’nin iç barışını, Türkiye'nin iç huzurunu tehdit
eder hâle geldiniz. 
Dolayısıyla,
şu an Fransa Anayasası’nı merak edenler baksın. 
(Mikrofon
otomatik cihaz tarafından kapatıldı) 
LEZGİN
BOTAN (Devamla) – Fransa’yı çok örnek gösteriyoruz. Fransa Anayasası’na
baktığınız zaman, yanı başınızda birçok ülkeye de baktığınız zaman, çok
dillilik artık toplumsal gelişmişliğin bir ölçütüdür, bölünmüşlüğün değil.
Aksine, reddetmek, inkâr etmek, aşağılamak, dışlamak, yok saymak bölücülüğün en
büyüğüdür. 
Saygıyla
selamlıyorum. (HDP sıralarından alkışlar) 
BAŞKAN
– Teşekkür ederiz Sayın Botan. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte
olan 405 sıra sayılı Millî Eğitim Bakanlığının Teşkilat ve Görevleri Hakkında
Kanun Tasarısı’nın 64’üncü maddesinde yer alan “sırasında” ibaresinin
“sürecinde” olarak değiştirilmesini arz ve talep ederiz. 
Ömer Fethi Gürer (Niğde)
ve arkadaşları 
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) – Katılmıyoruz
Sayın Başkan. 
BAŞKAN
– Hükûmet katılıyor mu? 
MİLLÎ
EĞİTİM BAKANI İSMET YILMAZ (Sivas) – Katılmıyoruz. 
BAŞKAN
– Önerge üzerinde Niğde Milletvekili Sayın Ömer Fethi Gürer. (CHP sıralarından
alkışlar) 
ÖMER
FETHİ GÜRER (Niğde) – Sayın Başkan, değerli milletvekilleri; meslek liseleri
eğitim sistemimizin yaraya dönüşen önemli bir sorunudur. Ülkemizde, bu
okullarda toplumsal kalkınmamıza ara eleman yetiştirme beklentisinde olduğumuz
bir gerçektir. Eğitimde ileri düzeyde olan ülkelerde meslek liselerine katılım
yüzde 65, ülkemizde ise yüzde 35 dolaylarındadır. Sanayi kuruluşlarına
nitelikli ara eleman yetiştirmemekle önemli ölçüde iş kaybına yol açılmaktadır.
Buna karşılık, üniversitelerimize giriş için yığılma, kazanamama, üniversite
sonrası işsizlik gençlerimizin ve ailelerimizin önemli kaygısıdır. Sanayimizin
kendisine gerekli iş gücünü bulmasında meslek liselerinin ve meslek
yüksekokullarının payı tartışmasızdır. Devlet politikası olarak gençleri meslek
liselerine özendirme görevi yüklenilmelidir çünkü meslek lisesi memleket
meselesidir. 
15
milyon dolayında işsiz olan ülkemizde, gençlerimizi yapma, yaratma ve üretmeye
yönelik yetiştirme sorunu gerçeğe dönüştürülmelidir. Günümüzün gelişmiş
ülkeleri sanayi toplumu sonrası bilgi toplumu olma yolunda hızlı bir sürece
girmişlerdir. Bu sürece, eğitimde nitelikli ve üretken gençleri yetiştirerek
ulaşmışlardır. Gelişmiş ülkeler, toplumun en önemli ederinin bilgi ve nitelik
olduğunun değerini kavramışlardır. “Bilgi” kavramını ezberci eğitim olarak
algılamamalıyız, iş eğitimi de geliştirilmiş, bilgili ve nitelikli gençlerin
yetişeceği eğitimi önemsemeliyiz. 
Ülkemizin
diğer ülkelerle yarışabilmesi için nitelikli genç ve dinamik insan gücüne
gereksinimimiz vardır. Kopenhag Kriterleri gereği, ülkelerin gençleri arasında
beceri gelişkinliği ölçümlenmektedir. Farkı ülke gençlerinin meslek liseleri
arasında eğitim ve öğretimi destek amaçlı kredi transferi, sertifikalandırma
ölçümleri yapılmaktadır. Eğitimimizin parçalı yapıdan kurtarılması, birlik
içinde üretken yapıda yerelliğe dayalı yeniden yapılandırılması kaçınılmazdır.
Meslek liselerimizin bölgesel gereksinimleri göz önünde bulundurularak, sanat
ve estetik duyarlılığı içinde hedeflenerek düzenlenmelidir. Meslek eğitiminde,
işbaşında teorik ve pratik eğitim ve uygulama yeniden ağırlıklı
yapılandırılmalıdır. Meslek liseleri ile sanayi meslek eğitimi iş birliği
sağlanmalıdır. Meslek lisesi çıkışlıların “Meslek liseliyim, kendime
güveniyorum.” anlatımı yaygınlaştırılmalıdır. Bu kurumların oluşumunun şekilsel
yapıdan uzak, uygulama eğitimi yapılabilecek donanımda olması gereklidir. Bu
kurumlar, işsizliğe karşı duruşun setleri olacaktır.
Bugünün
meslek liseleri içerik olarak çalışma, uygulama, öğrenim ve yetenek geliştirme
boyutlarıyla çelişkili konumdadır. İçeriği gereği teorik bilgilerle donanımlı
ve genelde ezbere yönelik eğitim verilen imam hatip okulları, alanlarında
eğitim veren okullardır. Diğer meslek liselerinin tümü, ülke ekonomisinin
gelişmesine ara eleman olarak katkı sağlayacak düzeyde kurumlardır. Bu kurumlarda,
teorik bilginin yanında, mesleki alanda da sanayimizi geliştirecek pratik
uygulamalara, araştırma ve üretime ağırlık verilmesi artırılmalıdır.
Unutulmamalıdır
ki tüm gençler ulusumuzun geleceğidir. Onlara üretime yönelik davranış
kazandırmak temel görevimiz olmalıdır. Meslek liselerimizdeki karmaşa
giderilmelidir. İçsel ve işlevsel kurumlar birbirinden ayrılmalıdır. İş ve
üreten yapıya dayalı meslek liselerine daha çok destek sağlanmalıdır.
Atatürk’ün “Bu millete gideceği yolu gösterirken dünyanın her türlü biliminden,
buluşlarından, ilerlemesinden faydalanalım. Ancak, unutmayalım ki asıl temeli
kendi içimizden çıkarmak zorundayız.” özdeyişi rehberimiz olmalıdır. Mesleki
teknik liselerin önüne çekilen set yerine yeni şeyler söylemek ve düşünmek
lazımdır. Düşüncenin eylemle şekillenmesi olan eğitim, geleceğin ideal insanını
yetiştirmeyi hedefliyor. Gençlerimizin meslek seçiminde ana unsur yetenek, ilgi
ve çok yönlü çözümlemeler olmalıdır. Bugünün bilişim çağında, bireylerin…
(Mikrofon
otomatik cihaz tarafından kapatıldı)
ÖMER
FETHİ GÜRER (Devamla) – …bilgi edinmelerinin yanında beceri ve iş yapma
yeteneklerini geliştireceği meslek liselerinin ve meslek yüksekokullarının
desteklenmesi ihtiyaçtır.
Yüce
Meclisi saygıyla selamlıyorum. (CHP sıralarından alkışlar)
BAŞKAN
– Teşekkür ederiz Sayın Gürer.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
64’üncü
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
65’inci
madde üzerinde iki ayrı önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 405 sıra sayılı Millî Eğitim Bakanlığının Teşkilat ve Görevleri Hakkında
Kanun Tasarısı’nın 65’inci maddesinde yer alan “sırasında” ibaresinin
“sürecinde” olarak değiştirilmesini arz ve talep ederiz.
 Ceyhun İrgil Bülent
Yener Bektaşoğlu Haydar Akar  Bursa Giresun Kocaeli  Metin
Lütfi Baydar  Mustafa Ali Balbay Bülent
Öz
 Aydın İzmir Çanakkale
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 65’inci maddesinin tasarı metninden
çıkarılmasını arz ve teklif ederiz.
 Garo Paylan Sibel
Yiğitalp Behçet Yıldırım
 İstanbul Diyarbakır Adıyaman
 Berdan Öztürk Adem
Geveri Mizgin Irgat
 Ağrı Van Bitlis
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkan. 
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Önerge üzerinde Bitlis Milletvekili Sayın Mizgin Irgat konuşacak. (HDP
sıralarından alkışlar) 
MİZGİN
IRGAT (Bitlis) – Sayın Başkan, değerli milletvekilleri; hepinizi saygıyla
selamlıyorum.
Evet,
aslında bu akşam dile getirmek istediğim çok önemli konulardan birkaç tanesi
fakültede çok atıl bir konu olarak anlatılan kayyum ve kanun hükmünde kararname
konularıydı. 
Ders
kitaplarında sadece bir ders gibi işlenen ve sınavda verilmesi gereken bir konu
olarak anlatılan kayyum meselesi günümüzün en popüler mesleği hâline geldi.
Aslında meslek de dememek gerekiyor; biz, buna belediyelerimize, kendi
emeklerimizle kazandığımız kurumlarımıza gasp yöntemiyle, atama yöntemiyle
gelen memurlar dersek daha doğru olur.
Diğer
konu da kanun hükmünde kararnameler meselesidir. Orada anlatılan şey sadece
belli bir dönemki Türkiye, Türkiye siyaset tarihinde tarihe gömdüğünü öve öve
anlattığı olağanüstü hâl ve kanun hükmünde kararnameler de hakeza, bir ders
kitabında, sadece sınavda verilmesi gereken bir konuyken bugün gündemimizi
sarsan, Türkiye Büyük Millet Meclisinin tüm gündemini alan ve aslında
yaşamımızın bir parçası hâline gelen olağanüstü hâl sistemini tartışıyoruz. Bu
sistemler tartışılırken bununla beraber, partimize yönelik olağanüstü
gözaltılar, tutuklamalar, Genel Başkanımızın içinde olduğu, grup başkan vekilimizin
içinde olduğu, 10’a yakın arkadaşımızın ve sayısız belediye eş başkanlarımızın,
meclis üyelerimizin, parti çalışanlarımızın şu anda kendi faaliyetleri yerine
hapishanelerde, cezaevlerinde olduğu gerçeğidir. 
Kayyum
atamak, zannedersem, AKP’nin çok rahat bulduğu, ucuz bir atama yöntemi olarak
gördüğü bir sistem. Seçimde malum masraf yapılır, zaman ayrılır ama kayyumlar,
bir gecede, sadece bir kararnameyle bir binaya atanan memurlar, gidip seçilmiş
belediye eş başkanlarımızın koltuklarında bir gecede hem de bir pazar günü
göreve başlıyorlar. 
Seçim
yerim Bitlis’te, bir günde hem Bitlis, daha öncesinde Ovakışla ve Norşin… Yani,
2 defa seçim hileleri yapılarak seçime zorla sokulan Norşin ilçemizde
başarıyla, zaferle çıkan DBP belediyesi kendisine maalesef, az önce anlattığım
bir kayyum yöntemiyle… Orada, belediye eş başkanımız ve meclis üyemiz
tutuklanıp cezaevine gönderilmiştir. Hakeza, Halkların Demokratik Partisi il
yönetiminde yer alan eş başkanımız, başkan yardımcılarımız maalesef, şu an
cezaevinde. Yani, bir korku cumhuriyeti hâline gelen AKP Türkiye’sinde
“olağanüstü hâl” adı altında ilan edilen, uygulanan, yapılan tek şey, kendisine
muhalefet olarak gördüğü, iktidarına tehlike olarak gördüğü Halkların
Demokratik Partisinin yandaşlarını, sevenlerini, partizanlarını ve
çalışanlarını kendisine hedef almış durumdadır. Dolayısıyla, ideolojik bir alan
olan millî eğitime dair çalışmalara ve bunun yanında yapılan tüm çalışmalara
baktığımızda tek bir amaca hizmet etmektedir: Bu amaç, Türkiye'nin AKP iktidarına
doğru yürüdüğü haksız, hukuksuz yolda bu taşları döşerken daha güçlenmek,
iktidarı güçlendirmek, istediği sisteme, halkları, Türkiyeli halkları istediği
kıvama getirmektir yani muhalefeti öldürmektir. Ama bizler, darbeler tarihinden
gelen bizler ve dedelerimiz bunu çok iyi biliyoruz, Yusuf Ziya Paşalardan,
Diyap Ağalardan, Orhan Doğanlardan, Leyla Zanalardan, Demirtaşlardan,
Balukenlerden ve diğer tüm arkadaşlarımızdan çok iyi biliyoruz ki bu mücadele
tutuklamalarla yok etmeyle, inkâr etmekle yok edilecek bir mücadele değildir
çünkü yürütülen mücadele bir halkın gerçeğini, Türkiye'nin gerçeğini dile
getiren, hak, hukuk, demokrasi ve barış adına verilen kutsal bir mücadeledir.
Dolayısıyla, bunun için verilen bedeller de kutsaldır diyorum, hepinizi saygıyla
selamlıyorum. (HDP sıralarından alkışlar)
BAŞKAN
– Teşekkür ederiz Sayın Irgat. 
MEHMET
MUŞ (İstanbul) – Sayın Başkan…
BAŞKAN
– Sayın Muş…
MEHMET
MUŞ (İstanbul) – Demokrasiyi öldürmek gibi bir niyetimiz, bir düşüncemiz asla
olmamıştır, olamaz. Türkiye Cumhuriyeti devleti demokrasiyle yaşayan,
demokratik teamüllere göre seçimlere giden, bu seçim sonuçlarına göre iktidarı
belirlenen, yönetilen bir ülkedir. Daha nice yıllara demokrasisi güçlenerek
Türkiye Cumhuriyeti devleti gidecektir diyorum
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Türkiye Büyük Millet Meclisi Başkanlığına
Görüşülmekte
olan 405 sıra sayılı Millî Eğitim Bakanlığının Teşkilat ve Görevleri Hakkında
Kanun Tasarısı’nın 65’inci maddesinde yer alan “sırasında” ibaresinin
“sürecinde” olarak değiştirilmesini arz ve talep ederiz.
Bülent
Öz (Çanakkale) ve arkadaşları
BAŞKAN
– Komisyon önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) – Katılmıyoruz
Sayın Başkan. 
BAŞKAN – Hükûmet
katılıyor mu?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım. 
BAŞKAN
– Önerge üzerinde Çanakkale Milletvekili Sayın Bülent Öz. (CHP sıralarından
alkışlar)
BÜLENT
ÖZ (Çanakkale) – Sayın Başkan, değerli milletvekilleri; madde üzerinde grubum
adına söz aldım, hepinizi saygıyla selamlarım. 
Dün
Adana’da yavrularımız birer birer can verirken tüm Türkiye, 78 milyon birer
birer öldü, kahroldu çünkü onlar çocuktu, onlar okumak için öldüler çünkü onlar
devlette sığınacak kapı bulamadıkları için cemaatlerin kucağına itildi. Bu
çocuklar devlete emanetti, bu çocuklar size emanetti. Siz, emaneti cemaatlere
teslim ettiniz. Konya’da, Diyarbakır’da, bugün de Adana’da emanete sahip
çıkmadınız; sahip çıkmamanın bedelini de ödemiyorsunuz. Çocuklarımız
yanıyorlar, susuyorsunuz; tecavüze uğruyorlar, susuyorsunuz; işkence
görüyorlar, yine susuyorsunuz, görmüyorsunuz, duymuyorsunuz, konuşmuyorsunuz.
Gün gelir devran döner, kızlarımızı yakan o korlar yağmur olur üzerinize yağar
efendiler. 
İlkokul
öğrencilerine yurt açma yasağına rağmen, öğrencilerin kaldığı bu yurda kimler
göz yummuştur? Yurtlar başka ellerin değil, devletin kontrolünde olmalıdır.
Daha kaç 15 Temmuz yaşamamız gerekir ki aklınız başınıza gelsin? Cemaatlere
“Dur” demek için hep bir musibet mi bekleyeceğiz? Kamuoyu bu sorulara cevap
ararken Hükûmet hâlâ ders almış değil. Neden her olaydan sonra yayın yasağı
getiriyorsunuz, neyi gizliyorsunuz? Güneş balçıkla sıvanmaz, hiçbir cevap bu
ayıpları örtemez, Soruşturmaların üzerine cesaretle gidileceğine artık
milletimiz inanmıyor. Türk milleti, bu faciaların son bulması için adaleti
sağlamanızı bekliyor sizlerden. 
Değerli
milletvekilleri, hükûmetleriniz döneminde millî eğitimin kamusal olma
niteliğini ortadan kaldırıp eğitimi ticaretleştirdiniz. Parası olana kaliteli
ve bilimsel eğitim sunulan bir yapı inşa ettiniz. KPSS’den 80 puan, 90 puan
almış öğretmenler değil, torpilli olan öğretmenler atanıyor. Yönetici atama
işini de berbat ettiniz. Sınav açıyorsunuz, sınavdan 95 alan, 100 alan
öğretmeni değil sarı sendikanıza üye olan öğretmenleri müdür ya da müdür
yardımcısı yapıyorsunuz. Yirmi beş yıllık öğretmen merkeze gelemezken 25
yaşındaki öğretmeni idareci yapıp merkeze çekiyorsunuz. Şeytanın bile aklına
gelmeyen yöntemler devriiktidarınızda hayat buldu. Sonuç ise eğitimde
başarısızlık, eğitimde çöküş. 
Milletin
çocuklarını hayata hazırlayın değerli milletvekilleri, değerli iktidar. Eğitim
eskiden bu ülkede yoksul Anadolu çocukları için hayatın bir parçası olmanın,
yaşama tutunmanın bir aracıydı. Bu politikalarla devam ederseniz, on yılın
sonunda yüz binlerce işsiz yetiştirmiş olacaksınız. 
İlkokullarda
din kültürü ve İngilizce derslerine branş öğretmenleri girerken görsel sanatlar
ve müzik gibi derslerde de branş öğretmenlerinin girmesi sağlanmalıdır. 
Bu
tasarıyla çocuk işçiliğini özendireceksiniz, lütfen bundan vazgeçin. 
Çanakkale Gökkuşağı Kolejini öğrenci talebi olmamasına
rağmen imam-hatip lisesine dönüştürdünüz. Okulun 3 katında 110 imam-hatip
lisesi öğrencisi eğitim görürken 750 ilkokul öğrencisi aynı binanın 2 katında
eğitim görmektedir, şu anda durum bu. İlkokul çocuklarının bulunduğu katlarda 2
tuvalet olmasından mı bahsedeyim yoksa 750 ilkokul öğrencisinin ergen 110
imam-hatip öğrencisiyle aynı binada eğitim görmesinden mi bahsedeyim? Sizin
4+4+4’ü getirirken temel gerekçeniz neydi? “7 yaşındaki çocuk ile 14 yaşındaki
çocuğun aynı binada eğitim görmesi pedagojik açıdan sakıncalı.” dediniz. Şimdi
ne değişti de bu çocukları aynı binaya mecbur ettiniz? Kendi ruh dünyanızı,
yaşam biçiminizi herkese dayatma çabasından vazgeçin artık. 
Değerli
milletvekilleri, cumhuriyet hepimizin. Cumhuriyet sayesinde on dört yıldır
iktidardasınız. Milletin DNA’sıyla oynamaktan vazgeçin. Bu toplumun genetiğine
uymayan başkanlık sistemi hayalinden de vazgeçin. 
Son
olarak, arkadaşlar, içinizdeki bir vicdanlı sese teşekkür etmek istiyorum,
Kocaeli Milletvekili Sayın Çakır’a. Sayın Çakır dün Adana’daki vahim olaydan
sonra, “Bizi affedin, bize hakkınızı helal edin. Üzerimizdeki haklarınızı koruyamadığımız
için, yaptığımız yanlışlar için, yapmamız gerekenleri yapmadığımız,
yapamadığımız için bizi affedin.” dedi. Dilerim, bütün AKP Grubu bu vicdanlı
sese kulak verir. 
Teşekkür
ederim. (CHP sıralarından alkışlar)
BAŞKAN
– Teşekkürler Sayın Öz. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
66’ncı
madde üzerinde iki önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 66’ncı maddesinin aşağıdaki şekilde
değiştirilmesini arz ve teklif ederiz.
 İlknur İnceöz  Ramazan
Can  Ahmet Sami Ceylan
 Aksaray  Kırıkkale
 Çorum
 İshak Gazel  Osman
Aşkın Bak  Halil Erdemir
 Kütahya  Rize
 Bilecik
 Necip
Kalkan
 İzmir
"MADDE
66- 5510 sayılı Kanunun 81 inci maddesinin birinci fıkrasının (1) bendinin
dördüncü cümlesine "Bu bent hükümleri;" ibaresinden sonra gelmek
üzere "vakıflar tarafından kurulan yükseköğretim kurumları ile Okul-Aile
Birliklerince çalıştırılanlar hariç olmak üzere" ibaresi
eklenmiştir."
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 66’ncı maddesindeki
"birliklerince" ibaresinin "birlikleri tarafından" şeklinde
değiştirilmesini arz ve teklif ederiz.
 Garo Paylan  Sibel
Yiğitalp  Behçet Yıldırım
 İstanbul  Diyarbakır
 Adıyaman
 Berdan Öztürk  Adem
Geveri 
 Ağrı  Van
BAŞKAN –
Komisyon önergeye katılıyor mu? 
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) - Katılmıyoruz
Sayın Başkan. 
BAŞKAN – Hükûmet
katılıyor mu? 
MİLLÎ EĞİTİM
BAKANI İSMET YILMAZ (Sivas) – Katılmıyoruz. 
BAŞKAN – Önerge
üzerinde İstanbul Milletvekili Sayın Garo Paylan. (HDP sıralarından alkışlar)
GARO
PAYLAN (İstanbul) – Sayın Başkan, değerli milletvekili arkadaşlarım; hepinizi
saygıyla selamlıyorum.
Sayın
Başkan, değerli milletvekilleri, maalesef, eş genel başkanlarımız Selahattin
Demirtaş’ın, Figen Yüksekdağ’ın, Grup Başkan Vekilimiz İdris Baluken’in ve 7 milletvekili
arkadaşımızın tutsak tutulduğu bir Mecliste konuşmak zorundayım. 
AKP
Grubundan bir arkadaşımız sabah “Bağımsız yargının onları tutukladığını”
söyledi. Kendisi dâhil hepimiz güldük, bütün AKP Grubu güldü, hepinizin
yüzlerine baktım çünkü söylediğine inanmıyordu. Bağımsız bir yargımız yok, hiç
de olmadı. Sizin döneminize özel değil. 
HAKAN
ÇAVUŞOĞLU (Bursa) – Öyle bir şey yok. Sen gülmüş olabilirsin ama burası
gülmedi.
GARO
PAYLAN (Devamla) - Hiçbir dönemde bağımsız yargımız olmadı. Yani, cumhuriyet
tarihinde hiçbir dönemde bağımsız yargımız olmadı hep güçlünün hukuku oldu,
gücün hukuku oldu.
ERKAN
AKÇAY (Manisa) – Hep düşmansın bu cumhuriyete ya! Nereden geliyor bu düşmanlık
bu kadar?
GARO
PAYLAN (Devamla) - Kim güçlüyse onun hukuku uygulandı. AKP’nin ilk dönemlerinde
de “Dokunulmazlıkları kaldırın.” diye bastırıldığı zaman, o zaman yargı başka
bir vesayetin elindeyken Sayın Cumhurbaşkanı “Siyasallaşmış bir yargıya kendimi
emanet edecek kadar enayi değilim.” diye defalarca söyledi.
HAKAN
ÇAVUŞOĞLU (Bursa) – Kendiniz dilekçe verdiniz, grup adına dilekçe. 
GARO
PAYLAN (Devamla) - AKP grubunun pek çoğu bunu dillendirdi. 
HAKAN
ÇAVUŞOĞLU (Bursa) - Kof kabadayılık yaptınız. Niye şimdi şey yapıyorsunuz?
Kendiniz verdiniz dilekçeyi. 
GARO
PAYLAN (Devamla) - Bakın, 4 ayrı şehirde, o gece “4 Kasım darbesi gecesi”
diyeceğim, 4 ayrı şehirde 4 ayrı cumhuriyet başsavcısı eşzamanlı olarak -Ne
hikmetse, herhâlde vahiy indi kendilerine- gece saat birde eş zamanlı olarak
düğmeye bastılar. Sonra bize diyeceksiniz ki… Hani bunları koordine edecek
Türkiye’de herhangi bir mekanizma da olmadığını düşünüyoruz Anayasal olarak. 4
ayrı şehirde 4 ayrı cumhuriyet başsavcısının aynı saatte, gece saat birde
düğmeye basıp milletvekili arkadaşlarımızı, eş başkanlarımızı tutsak alacak bir
operasyona imza nasıl atılır? Hadi hep beraber sorgulayalım. Nasıl olabilir 4
ayrı cumhuriyet başsavcısı? Nasıl olduğunu söyleyeyim: 
CEYHUN
İRGİL (Bursa) – İçlerine doğmuş.
GARO
PAYLAN (Devamla) - Evet, içlerine doğmuş olabilir ya da…
LEZGİN
BOTAN (Van) – ByLock’tan yazışarak…
GARO
PAYLAN (Devamla) - 4 Kasımın bir önceki günü, 3 Kasım günü sarayda Sayın
Cumhurbaşkanı Recep Tayyip Erdoğan Sayın Bahçeli’yle bir toplantı yaptı. 
LEZGİN
BOTAN (Van) - ByLock’ta yazışmış(!)
GARO
PAYLAN (Devamla) - Büyük bir tesadüf, değil mi? O gün, operasyonun olduğu gün
bir toplantı yaptı. O toplantıda, muhtemeldir ki yeni koalisyon ortağına o gece
yapacağı operasyonu anlattı, rızalarını aldı ve düğmeye bastı. Talimatı
muhtemelen Bekir Bozdağ üzerinden cumhuriyet başsavcılarına iletti ve düğmeye
basıldı gece saat birde. 10 milletvekili arkadaşımız, eş başkanlarımız dâhil
tutsak alındı. Bu mudur bağımsız yargı, sorun kendinize bakalım. Bu hukuku
bugün bize uygulayabilirsiniz, buna göz yumabilirsiniz ama şunu unutmayın arkadaşlar:
Bugün bize, yarın size; hep böyle olmuş. 
Yakın
tarihimize bakalım: Abdülhamit zannetmiş ki istibdadını kurduğunda hep kendine
kalacak. Evet, uzun yıllar da istibdadını sürdürmüş ama eninde sonunda bir
devrimle veya bir darbeyle görevden alınmış. 
HASAN
BASRİ KURT (Samsun) - Kendisi bırakıyor.
GARO
PAYLAN (Devamla) - Ondan sonra, ittihatçılar zannetmişler ki devran bize
kalacak, bu devran böyle sürecek; ittihatçıların yargısına da kalmamış.
Cumhuriyet kurulduktan sonra çoğulcu bir demokrasi yok, istiklal mahkemelerinde
-biliyorsunuz, hepsi ayrı ayrı sosyolojiler- pek çok hukuksuzluk uygulanmış,
zannetmişler ki devran hep böyle sürecek. Hayır, sürmemiş. 
UĞUR
AYDEMİR (Manisa) - Yani, sözün kısası…
GARO
PAYLAN (Devamla) - Adnan Menderes’i asan irade hep orada kalacağını zannetti.
12 Eylül hukuku bin yıl sürecek zannedildi. 28 Şubatçılar “Bu devran bin yıl
böyle gidecek.” dediler, sürmedi. Bu devran da sürmeyecek arkadaşlar.
UĞUR
AYDEMİR (Manisa) - PKK’yı destekliyor musunuz, desteklemiyor musunuz? 
GARO
PAYLAN (Devamla) - Bakın, cemaate emanet ettiniz yargıyı, zannettiniz ki yargı
artık bizde. Meğer sizde değilmiş ki gelip kapınıza dayandı. Doğru veya yanlış,
şimdi de yargı sizde zannediyorsunuz, bu devran böyle sürer zannediyorsunuz;
sürmez arkadaşlar. Üç ay sürer, üç yıl sürer, on üç yıl sürer; sonra ya sizden
ya çocuğunuzdan hesabını sorar. Gelin, tezelden bu yoldan dönün. Bu yol
karanlık yol. Eninde sonunda bu devran dönecek. Gelin, tezelden dönün. (HDP
sıralarından alkışlar)
CİHAN
PEKTAŞ (Gümüşhane) - Muhtemelen sen göremeyeceksin.
GARO
PAYLAN (İstanbul) - Sen de göremeyeceksin. 
BAŞKAN
- Teşekkürler Sayın Paylan. 
ERKAN
AKÇAY (Manisa) - Sayın Başkan, yerimden bir söz istiyorum.
BAŞKAN
- Sayın Akçay, buyurun.
VI.- AÇIKLAMALAR (Devam)
35.- Manisa Milletvekili Erkan Akçay’ın,
İstanbul Milletvekili Garo Paylan’ın 405 sıra sayılı Kanun Tasarısı’nın 66’ncı
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Şimdi…
FİLİZ
KERESTECİOĞLU DEMİR (İstanbul) – Nasıl bir şey bu ya? “Muhtemelen
görmeyeceksiniz.” diyor ya? 
CEYHUN
İRGİL (Bursa) – Yani, sen görmeyince bu hukuksuzluk normal olabilir mi?
FİLİZ
KERESTECİOĞLU DEMİR (İstanbul) – Bir milletvekili bir Meclisin içerisinde
“Muhtemelen göremeyeceksin.” diyor.
BAŞKAN
– Sayın milletvekilleri, Sayın Akçay’a söz verdim.
FİLİZ
KERESTECİOĞLU DEMİR (İstanbul) – Pardon, affedersiniz.
ERKAN
AKÇAY (Manisa) – Teşekkür ederim Sayın Başkan.
Biraz
evvel kürsüde konuşan sayın konuşmacı, tutuklanan HDP milletvekillerinin
tutuklama gününden bir gün önce Genel Başkanımız Sayın Devlet Bahçeli’nin Sayın
Cumhurbaşkanıyla yaptığı görüşmeyle bir bağ kurmak suretiyle, hayalî bir bağ
kurmak suretiyle son derece yanlış bir niyet okuyuculuğu yapmıştır ve âdeta
falcılıktır. Kaldı ki bu konuda kamuoyuna, basında çıkan spekülatif haberlere
karşı da Genel Başkanımız Sayın Devlet Bahçeli çok net bir açıklama yapmıştır.
Kaldı ki Milliyetçi Hareket Partisi Genel Başkanı Sayın Devlet Bahçeli’nin bu
Anayasa değişikliğinden itibaren dokunulmazlık ve fezlekelerle ilgili görüşleri
defaatle kamuoyuyla açıkça paylaşılmıştır. Ayrıca bizim Sayın Genel
Başkanımızın Cumhurbaşkanıyla görüşmesini veya Sayın Cumhurbaşkanının Genel
Başkanımızla görüşmesini gerektirecek bir durum da söz konusu değildir. Bu
sadece tesadüf bir hadisedir, tevafuk olmuştur. O bakımdan bu tür yanlış
değerlendirmelerden uzak durmak lazım. Biz dostluğumuzla da, düşmanlığımızla da
mert insanlarız Türk milliyetçileri ve ülkücüler olarak. Dolayısıyla, öyle bir
durum olmuş olsaydı bunu da çok rahatlıkla ifade ederdik. Böyle bir durum söz
konusu değildir. 
Teşekkür
ederim.
BAŞKAN
– Teşekkürler Sayın Akçay.
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi (2/511),
Erzurum Milletvekili Mustafa Ilıcalı’nın Yükseköğretim Kanununda Değişiklik
Yapılmasına Dair Kanun Teklifi (2/546), Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural’ın
Yükseköğretim Kanununda Değişiklik Yapılmasına Dair Kanun Teklifi (2/666) ile
Millî Eğitim, Kültür, Gençlik ve Spor Komisyonu Raporu (S. Sayısı: 405) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 405 Sıra Sayılı Kanun Tasarısı’nın 66’ncı maddesinin aşağıdaki şekilde
değiştirilmesini arz ve teklif ederiz.
İlknur İnceöz (Aksaray)
ve arkadaşları
"MADDE
66- 5510 sayılı Kanunun 81 inci maddesinin birinci fıkrasının (1) bendinin
dördüncü cümlesine "Bu bent hükümleri;" ibaresinden sonra gelmek
üzere "vakıflar tarafından kurulan yükseköğretim kurumları ile Okul-Aile
Birliklerince çalıştırılanlar hariç olmak üzere" ibaresi eklenmiştir."
BAŞKAN – Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Takdire bırakıyoruz Sayın Başkan. 
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) – Katılıyoruz Başkanım. 
MEHMET
MUŞ (İstanbul) – Gerekçe…
BAŞKAN
– Gerekçeyi okutuyorum:
Gerekçe:
5335
sayılı Kanun’un 30’uncu maddesinin ikinci fıkrası kapsamında olmaları
nedeniyle, işverenlere sağlanan beş puanlık prim indiriminden yararlanamayan
2809 sayılı Kanun kapsamında vakıflar tarafından kurulan vakıf
üniversitelerinin söz konusu teşvikten yararlanmaları amaçlanmıştır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir.
67’nci
madde üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 67’nci maddesinin tasarı metninden
çıkarılmasını arz ve teklif ederiz.
 Garo Paylan Sibel
Yiğitalp Behçet Yıldırım
 İstanbul Diyarbakır Adıyaman
 Berdan Öztürk Adem
Geveri Meral Danış Beştaş
 Ağrı Van Adana
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkan. 
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) – Katılmıyoruz. 
BAŞKAN
– Önerge üzerinde Adana Milletvekili Sayın Meral Danış Beştaş. 
Buyurun.
(HDP sıralarından alkışlar) 
MERAL
DANIŞ BEŞTAŞ (Adana) – Sayın Başkan, değerli milletvekilleri; gecenin bu
saatinde biz konuşmaya, siz de oy çoğunluğunuzla istediğiniz yasayı geçirmeye
devam ediyorsunuz.
HASAN
BASRİ KURT (Samsun) – Demokrasi dediğiniz şey böyle bir şey, parlamentarizm
böyle bir şey; yapacak bir şey yok.
MERAL
DANIŞ BEŞTAŞ (Devamla) – Biz direniyoruz, siz kendi çoğunlukçu diktanızı devam
ettiriyorsunuz. 
HASAN
BASRİ KURT (Samsun) – Siz de azınlıkçı dikta…
MERAL
DANIŞ BEŞTAŞ (Devamla) – Hiç demokrasicilik oynamayalım, hiç. Hiç gecenin bu
saatinde demokrasi naraları duyacak hâlimiz yok. 
HASAN
BASRİ KURT (Samsun) – Siz yapıyorsunuz. 
MERAL
DANIŞ BEŞTAŞ (Devamla) – Demin sayın grup başkan vekili, her zaman olduğu gibi “Biz
demokrasiyle yönetiliyoruz, demokrasimizi büyütmeye çalışıyoruz. Bu ülke
demokratik bir ülkedir.” diyedursun bu ülkede demokrasinin kırıntılarını bile
bu iktidar kaldırmaya ant içmiştir. Kesinlikle her gün, her saat, her dakika
siz demokrasiye taammüden, planlayarak yasasıyla, Anayasası’yla bütün kurduğumuz
sözleşmeleri tek tek lağvediyorsunuz. Bugün Genel Başkan Yardımcınız Yasin
Aktay demiş ki, yani her gün söylüyorsunuz da -malzeme çok- ama bugün olduğu
için söylüyorum: “AKP’nin tüm kadroları Sayın Cumhurbaşkanının resmen olmasa da
fiilen arkasındadır zaten.” demiş.
TAHİR
ÖZTÜRK (Elâzığ) – Doğru söylemiş.
MERAL
DANIŞ BEŞTAŞ (Devamla) – Kendisi aynı zamanda fiilen yani Cumhurbaşkanı
Anayasa’ya rağmen bu işi yapıyor. 
TAHİR
ÖZTÜRK (Elâzığ) – Niye kıskanıyorsun ya!
MERAL
DANIŞ BEŞTAŞ (Devamla) - Doğru söylemiş de bu yasa dışı bir şey. Bu suç, suç!
(AK PARTİ sıralarından gürültüler)
TAHİR
ÖZTÜRK (Elâzığ) – Çalışın sizin de olsun.
MERAL
DANIŞ BEŞTAŞ (Devamla) - Anayasa’daki yemine aykırı. Bir parlamento grubu
olamaz. Siz işinize geldiğinde “Gayrimeşru, yasa dışı, hukuk dışı, fiilen ben
ülkeyi böyle yönetiyorum.” diyemezsiniz. 
SALİH
CORA (Trabzon) – Halkın Reisi o. Reisicumhur o, Cumhurbaşkanımız.
TAHİR
ÖZTÜRK (Elâzığ) – Deriz, deriz.
MERAL
DANIŞ BEŞTAŞ (Devamla) - Bu ülkede hâlâ bir Anayasa var. Bu ülkede hâlâ bir
hukuk var. 
SALİH
CORA (Trabzon) – Yüzde 52 oy aldı.
MERAL
DANIŞ BEŞTAŞ (Devamla) - Siz sıkıştığınızda bağırmayı öğrenmişsiniz. 
SALİH
CORA (Trabzon) – Az önce oy oranlarından bahsediyordun, utanmıyorsun!
MERAL
DANIŞ BEŞTAŞ (Devamla) - Daha geçenlerde, İçişleri Bakanınız Süleyman Soylu ne
dedi biliyor musunuz? Valiliklere, 81 ilin valisine yazı göndermiş, açın yazıyı
okuyun, valilere söylüyor, dikkatinizi çekerim hani yargı bağımsızdı ya, demiş
ki: “Eş başkanlık kurumu yasalarda yoktur.” demiş.
SALİH
CORA (Trabzon) – Yok tabii, kamu görevini usulsüz üstlenmek.
TAHİR
ÖZTÜRK (Elâzığ) – Yok yok.
MERAL
DANIŞ BEŞTAŞ (Devamla) - Valilere idari ve cezai süreçlerin başlatılması
talimatını vermiş.
SALİH
CORA (Trabzon) – Helal olsun be, Aslan Süleyman Soylu!
MERAL
DANIŞ BEŞTAŞ (Devamla) - Sizin İçişleri Bakanlığınız kadın-erkek eşitliğini
önceleyen, toplumun yüzde 50’sinden fazlasının meşru kabul ettiği bir
uygulamayı “yasa dışı” diye yargıya talimat verecek.
SALİH
CORA (Trabzon) – Kamu görevini usulsüz üstlenmek, suçtur o. 
MERAL
DANIŞ BEŞTAŞ (Devamla) - Genel başkan yardımcınız diyecek ki: “Cumhurbaşkanı
Anayasa’da olmasa da fiilen bizim başkanımızdır.” Ne oluyor ya? Burası çete
devleti mi?
TAHİR
ÖZTÜRK (Elâzığ) – Hadi canım!
MERAL
DANIŞ BEŞTAŞ (Devamla) - Burada hukuk yok mu? Burada demokrasi kuralları
işlemiyor mu? 
SALİH
CORA (Trabzon) – Burada, bu görevi usulsüz üstleniyorsunuz. 
MERAL
DANIŞ BEŞTAŞ (Devamla) - Siz Anayasa’yı değiştireceksiniz, değiştiriyoruz
diyeceksiniz, Anayasa değiştirmek için kampanya yapacak liderleri
tutuklayacaksınız. OHAL ilan edeceksiniz. Bari “hayır” vermeyi de yasaklayın. 
ŞAHİN
TİN (Denizli) – Saptırma olayı ya, saptırma!
MERAL DANIŞ BEŞTAŞ (Devamla) - Deyin ki: “Bu ülkede
Recep Tayyip Erdoğan’ın başkanlığına karşı çıkan hiç kimse konuşamaz, oy
veremez, sandığa gidemez, kampanya yapamaz.” 
HÜSEYİN
BÜRGE (İstanbul) – Konuşuyorsun ya işte.
SALİH
CORA (Trabzon) – Sen de Cumhurbaşkanlığına saygı duy.
MERAL
DANIŞ BEŞTAŞ (Devamla) – Sizin şu anda yaptığınızın anlamı budur çünkü siz
kendi gücünüze güvenmiyorsunuz. Boş konuşuyorsunuz, boş. 
ŞAHİN
TİN (Denizli) – Sen boş konuşuyorsun.
MERAL
DANIŞ BEŞTAŞ (Devamla) – Şu anda size iki örnek verdim; bir içişleri bakanı;
bir de genel başkan yardımcısı. 
SALİH
CORA (Trabzon) – Eş başkanlık meş başkanlık yok artık.
MERAL
DANIŞ BEŞTAŞ (Devamla) – İkisinin söylediği 180 derece zıt. Biri diyor ki:
“Fiilen uyguluyoruz.”, diğeri “Eş başkanlık yasaya aykırıdır.” diye valiye
talimat veriyor. 
SALİH
CORA (Trabzon) – Ne eş başkanlığı ya? Eş başkanlık nerede var? Kamu görevini
usulsüz üstleniyorsunuz, suç işliyorsunuz.
MERAL
DANIŞ BEŞTAŞ (Devamla) – Ya, bir kere, gerçekten, hiçbir şey yapmasanız bile
otuz saniye objektif olmaya çalışın, otuz saniye. 
Şu
anda biz iktidar olsak Sayın Binali Yıldırım’ı cezaevine göndersek…
ALİ
ÖZKAYA (Afyonkarahisar) – Allah korusun.
MERAL
DANIŞ BEŞTAŞ (Devamla) – …siz de burada muhalefette otursanız ve biz birkaç
kişi arasında Türkiye’ye yeni sistem dayatması yapsak, burada ne yaparsınız? 
ŞAHİN
TİN (Denizli) – Biz bu ülkeyi bölmeye çalışmıyoruz.
SALİH
CORA (Trabzon) – Ne diye göndereceksin Binali Yıldırım’ı?
MERAL
DANIŞ BEŞTAŞ (Devamla) – Bir düşünün ya, bir otuz saniye empati yapın. 
SALİH
CORA (Trabzon) – Yani, terör örgütlerine sırtını dayadığı için mi
göndereceksiniz?
MERAL
DANIŞ BEŞTAŞ (Devamla) – Ondan sonra gelin, bize demokrasi dersi verin. Bu
ülkeye demokrasi size rağmen gelecek biliyor musunuz.
ŞAHİN
TİN (Denizli) – Ülkeyi bölmeye çalışan sizsiniz ya.
MERAL
DANIŞ BEŞTAŞ (Devamla) – Bu ülkeyi bölen de sizsiniz. 
ŞAHİN
TİN (Denizli) – Geç onları, geç.
MERAL
DANIŞ BEŞTAŞ (Devamla) – Bu ülkenin dörtte 1’inin temsilcilerini cezaevine
koyarak siz bölüyorsunuz, siz. Siz, Kürt illerine tek tek kayyum atayarak
bölüyorsunuz. İzmir’e, Antalya’ya, Yozgat’a neden kayyum yok? Sizin tek bir
AKP’li belediyeniz suç işlemedi mi? Var mı böyle bir şey? Bize demokrasicilik
oyunu oynamayın. (HDP sıralarından alkışlar)
BAŞKAN
– Teşekkürler Sayın Beştaş.
MEHMET
MUŞ (İstanbul) – Sayın Başkan…
BAŞKAN
– Sayın Muş…
MEHMET
MUŞ (İstanbul) – Sayın Başkan, hatip konuşmasının başından sonuna kadar
grubumuza ağır sataşmalarda bulunmuştur. Bu sataşmalara takdir edersiniz ki
cevap vermek durumundayım. 
BAŞKAN
– Buyurun Sayın Muş. (AK PARTİ sıralarından alkışlar)
X.- SATAŞMALARA İLİŞKİN KONUŞMALAR (Devam)
15.- İstanbul Milletvekili Mehmet Muş’un,
Adana Milletvekili Meral Danış Beştaş’ın 405 sıra sayılı Kanun Tasarısı’nın
67’nci maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; biz AK PARTİ Grubu
olarak bütün gücümüzle Cumhurbaşkanımızın arkasında olduğumuzu buradan ifade
ediyoruz. Tamam. (AK PARTİ sıralarından alkışlar) Recep Tayyip Erdoğan Adalet
ve Kalkınma Partisinin liderliğini yapmış, bu partinin adayı olarak
Cumhurbaşkanlığı seçimlerine girmiş, seçilmiştir ve şu anda devletimizin
başıdır. Biz de Türkiye Cumhuriyeti’nin milletvekilleri olarak devletimizin
başında bulunan Sayın Cumhurbaşkanımızın her daim yanında olacağız, bir kere
daha söyleyeyim. (AK PARTİ sıralarından alkışlar) 
AHMET
YILDIRIM (Muş) – Partinizle ilişkisi var mı? Partiyle ilişkisi var mı, yok mu? 
MEHMET
MUŞ (Devamla) - Değerli milletvekilleri, demokrasi anlayışı şu değildir, bize
şu ifadeleri kullananlar gelip burada demokrasi hikâyeleri anlatmasınlar: “Size
o keleşleri de doğrultmasını biliriz.” Keleş demokrasisi bunlarınki değerli
milletvekilleri, keleş demokrasisi, bunların demokrasi anlayışı bu. (AK PARTİ
sıralarından alkışlar) 
Şimdi,
biz Cumhurbaşkanımızın arkasındayız, ya siz, siz kimin arkasındasınız?
LEZGİN
BOTAN (Van) – Biz halkın arkasındayız, halkın.
MEHMET
MUŞ (Devamla) - KCK’yla bağınız ne sizin? PKK’yla bağınız ne sizin? Eş genel
başkanınız demedi mi “Sırtımızı oraya dayadık.”
AHMET
YILDIRIM (Muş) – Yok, yalan, yalan!
MEHMET
MUŞ (Devamla) - Demek ki sizin sırtınızı dayadığınız yer KCK, PKK, başka bir
yer değil.
AHMET
YILDIRIM (Muş) – Yalan, “KCK”, “PKK” demedi; yalan söylüyorsun, yalan!
MEHMET
MUŞ (Devamla) - Sayın Beştaş, KCK’yla bağınız nedir? KCK’yla bağınız nedir,
burada söyleyin.
FİLİZ
KERESTECİOĞLU DEMİR (İstanbul) – Hani, IŞİD’i temizleyen var ya.
MEHMET
MUŞ (Devamla) - Biz bu yapılarla mücadele ede ede Türkiye’nin demokrasisini
büyüteceğiz.
AHMET
YILDIRIM (Muş) – Sen IŞİD’le bağını anlat, IŞİD’le. 
MEHMET
MUŞ (Devamla) - Size rağmen büyüteceğiz, sizin bu anlayışınıza rağmen büyütmeye
devam edeceğiz. (AK PARTİ sıralarından alkışlar) 
LEZGİN
BOTAN (Van) – Allah aşkına demokrasiyi büyütmekten vazgeçin, büyüte büyüte
ülkeyi mahvettiniz. 
MEHMET
MUŞ (Devamla) - Şunu da ifade etmek durumundayız değerli milletvekilleri: Bu
ülkede hukuk, demokrasi dünden daha güçlüdür, yarın çok daha güçlü olacaktır,
bundan hiç şüpheniz olmasın diyorum. (AK PARTİ sıralarından alkışlar) 
BAŞKAN
– Teşekkürler Sayın Muş. 
MERAL
DANIŞ BEŞTAŞ (Adana) – Sayın Başkan…
BAŞKAN
– Sayın Beştaş…
MERAL
DANIŞ BEŞTAŞ (Adana) – Sayın hatip açıkça, sözlerime atfen, bizi itham edecek
sözlerle sataşmıştır. 
BAŞKAN
– Buyurun, iki dakika da size söz veriyorum. 
16.- Adana Milletvekili Meral Danış
Beştaş’ın, İstanbul Milletvekili Mehmet Muş’un sataşma nedeniyle yaptığı
konuşması sırasında şahsına sataşması nedeniyle konuşması
MERAL
DANIŞ BEŞTAŞ (Adana) – Ya, gerçekleri saptırmayı o kadar öğrenmişsiniz ki
uzmanlaşmışsınız, tebrik ediyorum sizi. (AK PARTİ sıralarından gürültüler) 
Ben
size “Cumhurbaşkanının arkasında mısınız, değil misiniz?” demedim.
“Cumhurbaşkanının fiilen partinizle ilişkisi nedir?” dedim. Genel başkan
yardımcınız “Fiilen ilişkimiz devam ediyor.” diyor. Siz bana Anayasa’yla ilgili
çiğnediğiniz kuralları anlatın; birincisi bu. 
MEHMET
UĞUR DİLİPAK (Kahramanmaraş) – Otuz saniye samimi ol, KCK’yla ilişkiniz ne? 
MERAL
DANIŞ BEŞTAŞ (Devamla) - Siz nasıl Cumhurbaşkanının arkasındaysanız; resmî
olarak, fiilî olarak ilişkiniz devam ediyorsa biz de eş genel başkanlarımızın
sonuna kadar arkasındayız.
ŞAHİN
TİN (Denizli) – PKK’ya “terör örgütü” diyebiliyor musun sen, onu söyle.
MERAL
DANIŞ BEŞTAŞ (Devamla) – Onları cezaevinde tek kişilik hücrede tecrit altında
tutmanıza izin vermeyeceğiz. Her yerde, her zeminde sizin bu maskenizi,
demokrasi oyununuzu teşhir etmeye devam edeceğiz. 
Bizim
ne PKK’yle, ne KCK’yle ne diğer örgütlerle hiçbir ilişkimizin olmadığını gayet
iyi biliyorsunuz. (AK PARTİ sıralarından gürültüler) Biz halka dayanıyoruz,
halka ama sizin IŞİD terör örgütüyle ilişkinizi, irtibatınızı, gönderdiğiniz
tırlarla silahları bütün dünya konuşuyor biliyor musunuz?
SALİH
CORA (Trabzon) - IŞİD’e en büyük operasyonu biz yapıyoruz.
MERAL
DANIŞ BEŞTAŞ (Devamla) – Bütün dünya bunu yazıyor. 
SALİH
CORA (Trabzon) – İstediği kadar konuşsun. Dünya mücadelemizi alkışlıyor,
mücadelemizi alkışlıyor. 
MERAL
DANIŞ BEŞTAŞ (Devamla) – Sizin Fetullahçı terör örgütüyle bu ülkeyi ne hâle
getirdiğinizi siz itiraf ediyorsunuz, bizim söylememize gerek yok. 
HÜSEYİN
BÜRGE (İstanbul) – Bu propagandayı siz yapıyorsunuz, işinize öyle geliyor. 
MERAL
DANIŞ BEŞTAŞ (Devamla) – O arkasında olduğunuz Sayın Cumhurbaşkanı var ya 3
defa, 4 defa dedi ki: “Ne istediniz de vermedik?” Gözümüzün içine baka baka bir
terör örgütüne bugüne kadar bu ülkeyi peşkeş çektiğini açıkça ilan etmiştir.
Sizin yerinizde olsak halka çıkıp öz eleştiri veririz, özür dileriz. 15 Temmuzu
bize yaşattığınız için sizin bütün Türkiye halkına öz eleştiri ve özür dileme
borcunuz vardır.
HASAN
TURAN (İstanbul) - Siz öz eleştiriyi Kandil’de veriyorsunuz zaten. 
ŞİRİN
ÜNAL (İstanbul) – 15 Temmuzu beraber yaptınız FETÖ’yle.
MERAL
DANIŞ BEŞTAŞ (Devamla) – Bununla demokrasi oyununu sürdüremezsiniz. Bütün dünya
gerçek yüzünüzü görüyor. (HDP sıralarından alkışlar) 
HASAN
TURAN (İstanbul) – Öz eleştiriyi Kandil’de veriyorsunuz. 
ŞAHİN
TİN (Denizli) – Siz demokrasiden ne anlayacaksınız ki?
BAŞKAN
– Teşekkürler Sayın Beştaş. 
Buyurun
Sayın Muş.
MEHMET
MUŞ (İstanbul) – Sayın Başkan, hatip yine konuşmasında ısrarla grubumuza
sataşmada bulunmuştur. 
AHMET
YILDIRIM (Muş) – Sataştı, sataştı. 
MERAL
DANIŞ BEŞTAŞ (Adana) – Sataştım. Evet, evet, sataştım. 
ŞAHİN
TİN (Denizli) – İşine geliyor.
MEHMET
MUŞ (İstanbul) – Tabii ki cevap vereceğiz size. 
FİLİZ
KERESTECİOĞLU DEMİR (İstanbul) – Verebiliyorsanız verin de işte,
veremiyorsunuz. 
HASAN
TURAN (İstanbul) – Aslında çok kale almamak lazım ya, adamların istediği de o
yani. 
BAŞKAN
– Buyurun. 
17.- İstanbul Milletvekili Mehmet Muş’un,
Adana Milletvekili Meral Danış Beştaş’ın sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
MEHMET
MUŞ (İstanbul) – Değerli milletvekilleri, tabii ki biz iktidar partisiyiz.
Yasama, Meclisin en önemli faaliyetlerinden bir tanesi. Fakat, değerli
arkadaşlar, bazı konuları burada ifade etmek durumundayız, farklı algılar
oluşturulmasına müsaade etmememiz gerekiyor. 
Biz
şunu tabii ki görmeyi çok arzu ederdik: Kırk yıldır Türkiye Cumhuriyeti'nin
mücadele ettiği bir PKK terör örgütü var. Bu terör örgütüne şu an çok daha
kapsamlı operasyonlar yapılıyor ve inşallah, Türkiye'nin gündeminden de bu yapı
tamamen çıkarılacaktır. Bakın, biz ne zaman PKK'ya vursak ses buradan çıkıyor.
(AK PARTİ sıralarından alkışlar) Ne zaman PKK'ya operasyon yapılsa ses buradan
geliyor. 
LEZGİN
BOTAN (Van) – Ne alakası var? Ayıp, ayıp! 
MEHMET
MUŞ (Devamla) – Nedir bu ses? PKK'ya vuruyoruz, buradan ses geliyor.
AHMET
YILDIRIM (Muş) – Tiyatro oynama. Partinizle ilişkisi var mı, yok mu? Soru bu. 
FİLİZ
KERESTECİOĞLU DEMİR (İstanbul) – Anayasa var ya, Anayasa; onu sorduk biz. Cevap
verebiliyorsan ona ver. 
MERAL
DANIŞ BEŞTAŞ (Adana) – Anayasa var mı, yok mu? Onu cevaplayın. 
MEHMET
MUŞ (Devamla) – Bakın değerli milletvekilleri, bizim Cumhurbaşkanımızla fiilî
birlikteliğimiz tabii ki var; gider, geliriz Cumhurbaşkanımıza; gider,
görüşürüz. Sayın Cumhurbaşkanımızın kanaatlerini önemseriz, burada bir beis
görmüyoruz, tabii ki fiilî bir birlikteliğimiz var. 
FİLİZ
KERESTECİOĞLU DEMİR (İstanbul) – Anayasa maddesinden bahset.
MEHMET
MUŞ (Devamla) – “Nasıl…” Yani, bu dediğiniz doğanın akışına aykırı.
“Cumhurbaşkanıyla birlikteliğiniz var mı?” E, var tabii, biz iktidar
partisiyiz, milletvekiliyiz, tabii ki görüşeceğiz Cumhurbaşkanımızla, tabii ki
kanaatlerini değerlendireceğiz.
SİBEL
YİĞİTALP (Diyarbakır) – Paralelcilerle ilişkiniz var mı?
MEHMET
MUŞ (Devamla) – Bakınız değerli milletvekilleri, geçenlerde İstanbul’da birisi
yakalandı, Sara Aktaş. Kim bu Sara Aktaş?
LEZGİN
BOTAN (Van) – Hadi, bir yalan daha. 
AHMET
YILDIRIM (Muş) – Tam yalan işte, yalan!
MEHMET
MUŞ (Devamla) – KCK Türkiye sorumlusu. KCK eş başkanı İstanbul'da yakalandı. 
Sayın
Beştaş, tanıyor musunuz Sara Aktaş’ı? 
SİBEL
YİĞİTALP (Diyarbakır) – Evet, tanıyoruz. 
MEHMET
MUŞ (Devamla) – KCK Türkiye eş başkanı. Cevap versin. (AK PARTİ sıralarından
alkışlar) 
MERAL
DANIŞ BEŞTAŞ (Adana) – Siz mi karar verdiniz eş başkan olduğuna? 
LEZGİN
BOTAN (Van) – Siz mi atadınız?
FİLİZ
KERESTECİOĞLU DEMİR (İstanbul) – Sayın Başkan… 
BAŞKAN
– Sayın Kerestecioğlu, buyurun.
FİLİZ
KERESTECİOĞLU DEMİR (İstanbul) – Sataşmadan dolayı söz istiyoruz. Ahmet
Yıldırım konuşacak. 
Yani,
birisini, özellikle suç uydurarak burada, aslında kadın derneği sorumlusu olan
bir insanı, KJA sorumlusu olan Sara Aktaş’ı, kalkıyor… Bununla ilgili hem suç
uydurmak var hem de işte, kırk yıldır vuruluyor, “Şimdi PKK'ye vuruluyor,
buradan ses geliyor.” gibi bir izahta bulundu. 
BAŞKAN
– Peki. 
Sayın
Yıldırım, buyurun.
HAKAN
ÇAVUŞOĞLU (Bursa) – Ahmet Yıldırım, Muş’ta arabanın içerisinde bir teröristten
silahı alıp muhafaza ettin mi? O adam tutuklandı mı örgüt üyesi olmaktan,
söyle, ses ver. 
18.- Muş Milletvekili Ahmet Yıldırım’ın,
İstanbul Milletvekili Mehmet Muş’un sataşma nedeniyle yaptığı konuşması
sırasında Halkların Demokratik Partisine sataşması nedeniyle konuşması
AHMET
YILDIRIM (Muş) – Eğer yalan atanın alnında ampul yansaydı senin partinin ampulü
senin alnında patlardı. (HDP sıralarından alkışlar) 
HAKAN
ÇAVUŞOĞLU (Bursa) – Arabanın arkasına o teröristin silahını alıp muhafaza ettin
mi? Ses ver.
AHMET
YILDIRIM (Devamla) – Eğer bununla ilgili… Bakın, ben belgeyle konuşurum, hukuk
düzleminde konuşurum.
HAKAN
ÇAVUŞOĞLU (Bursa) – Ses ver. 
AHMET
YILDIRIM (Devamla) – Savcılıktan, yargıdan, emniyetten bir belge getirmeyen
herkes iftiracıdır, yalancıdır, bu Çavuşoğlu’nun sabahtan beri attığı yalan
gibi. Yalan atıyorsun.
HAKAN
ÇAVUŞOĞLU (Bursa) – Ahmet Yıldırım, arabada teröristin silahını muhafaza altına
aldın mı? Ses ver.
AHMET
YILDIRIM (Devamla) – Evet, söylüyorum: Yalan atıyorsun ve sıkıştığınız her
anda, sorduğumuz sorulara cevap veremediğiniz her anda konuyu saptırmakta
mahirsiniz. Bakın, Anayasa 101 dördüncü bent ne diyor? “Cumhurbaşkanı
seçilenin, varsa partisi ile ilişiği kesilir ve Türkiye Büyük Millet Meclisi
üyeliği sona erer.” Şu kitapçık üzerine yemin edildi mi, edilmedi mi? Biz bunu
soruyoruz. Başka yere çekmeye gerek yok. Yalana gerek yok. Bu ucuz siyasettir. 
AHMET
SAMİ CEYLAN (Çorum) – Ya, niye bağırıyorsun iyi de yani niye bağırıyorsun?
AHMET
YILDIRIM (Devamla) – Sara Aktaş için söyleyeyim, bakın somut söylüyorum:
Demokratik Toplum Kongresinin toplantısında Sara Aktaş’la birlikte partiniz
içinde şu an milletvekili olanlar toplantılarda bulundu mu, bulunmadı mı? Sara
Aktaş son bir ayda kaç televizyon programına çıktı? Diyarbakır merkezli,
kısaltması “KJA” olan Özgür Kadın Derneğinin yöneticisidir. Yeri geldi mi
kendinize göre öyle terör örgütü üretebilirsiniz. Size kalsa AKP dışında bütün
her yapı terörist, öyle ki Cumhuriyet gazetesini bile terörist ilan ettiniz.
Seksen doksan yıllık gazeteyi bile, Hikmet Çetinkaya’yı, Kadri Gürsel’i, Aydın
Engin’i terörist ilan etmediniz mi? Size göre sizin dışınızdaki herkes
terörist. Biz somut şeyler söylüyoruz gelin iddialarınızla ilgili konuşun.
Cumhurbaşkanı bu kitapçık üzerine yemin etti mi, etmedi mi?
(Mikrofon
otomatik cihaz tarafından kapatıldı) 
AHMET
YILDIRIM (Devamla) – Parti sözcünüz de diyor ki: “Partimizle ilişiği devam
ediyor.” Biz somut soruyoruz, somut cevap bekliyoruz. (HDP sıralarından
alkışlar) 
MEHMET
MUŞ (İstanbul) – Somut cevap verdik Sayın Yıldırım.
BAŞKAN
– Teşekkürler Sayın Yıldırım.
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
68’inci
madde üzerinde üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 68’inci maddesinin aşağıdaki şekilde
değiştirilmesini arz ve teklif ederiz.
 İlknur İnceöz  Ramazan
Can  Ahmet Sami Ceylan
 Aksaray  Kırıkkale
 Çorum
 İshak Gazel Halil
Eldemir Osman Aşkın Bak
 Kütahya Bilecik Rize
 Necip Kalkan
 İzmir
"MADDE 68- 5510 sayılı Kanuna
aşağıdaki geçici madde eklenmiştir.
“GEÇİCİ
MADDE 70- Bu maddenin yürürlüğe girdiği tarihe kadar olan dönemlerde vakıflar
tarafından kurulan yükseköğretim kurumları ile Okul-Aile Birliklerinin bu
Kanunun 81 inci maddesinin birinci fıkrasının (ı) bendi hükmü uyarınca
yararlandıkları teşvikler, usulüne uygun olarak yararlanılmış
sayılır.""
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 68’inci maddesinin (2)’nci fıkrasında
yer alan "Aynı dönemlerde Kurumca tahsil edilmiş olan teşvik tutarlarına
ilişkin asli ve ferî borçlar ise iade ve mahsup edilmez" cümlesinin
"Borcunu ödemiş şahıslara başvurularından itibaren bir ay içerisinde
ödedikleri miktar iade edilir." şeklinde değiştirilmesini arz ve teklif
ederiz.
 Garo Paylan Sibel
Yiğitalp Behçet Yıldırım
 İstanbul Diyarbakır Adıyaman
 Berdan Öztürk Adem
Geveri Ahmet Yıldırım
 Ağrı Van Muş
Türkiye Büyük Millet Meclisi Başkanlığına
Görüşülmekte
olan 405 sıra sayılı Millî Eğitim Bakanlığının Teşkilat ve Görevleri Hakkında
Kanun Tasarısı’nın 68 inci maddesinin madde metninden çıkarılmasını arz ve
talep ederiz.
 Ceyhun İrgil Gülay
Yedekçi Lale Karabıyık
 Bursa İstanbul Bursa
 Mahmut Tanal Engin
Altay Metin Lütfi Baydar
 İstanbul İstanbul Aydın
 Mustafa Ali Balbay
 İzmir
BAŞKAN
– Komisyon önergeye katılıyor mu?
MİLLİ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkan.
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Önerge üzerinde İstanbul Milletvekili Sayın Engin Altay, buyurunuz. (CHP
sıralarından alkışlar) 
ENGİN
ALTAY (İstanbul) – Teşekkür ederim Sayın Başkan.
Genel
Kurulu saygıyla selamlıyorum. 
Bir
kanun görüşüyoruz. Çekincelerimiz var. Dedik ki bunları düzeltin. Olmadı.
Muhalefet partisi olarak görevimizi yapmaya çalışıyoruz, çekincelerimizi ortaya
koyuyoruz. Ancak, dün Türkiye bir acı yaşadı. Dün burada da söyledim. “Böyle
günlerde Parlamentonun göstereceği olgunluk, dayanışma topluma yansır. Bunu
yapmayın, yazıktır, günahtır.” dedik. Görüyorum ki iktidar partisi, bugün
itibarıyla Parlamento stratejisini değiştirmiş. Olabilir, saygı duyarım ama ben
dinlemekten bıktım, “Kayıkçı kavgası yapıyorsunuz.” diyeceğim… HDP Grubunun
kendine göre belli bir çizgisi var ve uzun süredir var; bir şey demem. Şimdi…
(AK PARTİ sıralarından “Diyemezsin.” sesi) Gel buradan konuş be kardeşim ya,
ayıp ya!
“PKK
terör örgütü, bildik bileli, başından beri böyle.” dedik. HDP dedi, demedi;
bunu ayırıyorum şimdi. Sizin açınızdan -“sizi” derken sayın milletvekillerini
ve iktidar grubunu tenzih ediyorum- 58’inci, 59’uncu, 60’ıncı, 61’inci, 62’nci,
63’üncü, 64’üncü ve 65’inci hükûmetler açısından PKK nedir? Nerede Hükûmet?
Burada. Nedir? Gelsin Hükûmet, desin ki: PKK 58’inci Hükûmette de terör
örgütüydü, 65’inci Hükûmette de terör… Değil, değil kardeşim. 
Abdullah
Öcalan… Abdullah Öcalan, bu hükûmetler için yeri geliyor “Sayın Öcalan” oluyor,
yeri geliyor “İmralı” oluyor, yeri geliyor “teröristbaşı” oluyor. Bu ne
tutarsızlık? 
HDP-PKK
ilişkisi… Olur, olmaz; kendilerinin millete vereceği bir hesaptır. Peki, biz
size diyoruz ki, Adalet ve Kalkınma Partisine: Siz -Sayın Genel Başkan da
söyledi, ben müteaddit defalar söyledim, milletvekillerimizin tamamı söyledi-
bu hükûmetler -gene sayın milletvekilleri sizi tenzih ediyorum- içinizden çıkan
bu Hükûmetin bütün üyeleri ya da bir kısım üyeleri PKK terör örgütüne, DAEŞ ya
da IŞİD -ne derseniz deyin- ve FETÖ terör örgütüne yardım ve yataklık yaptılar.
En az bin defa söyledik; bin defa. Hakkımızda bu ithamdan dolayı… 
MEHMET
MUŞ (İstanbul) – Yanlış söylediniz.
ENGİN
ALTAY (Devamla) – Efendim?
MEHMET
MUŞ (İstanbul) – Yanlış söylediniz.
ENGİN
ALTAY (Devamla) - Yanlış bir sürü şeye dava açıyorsun ya… 
Hakkımızda,
bu ithamlardan dolayı, açılmış bir tane dava yok. Tekrar ediyorum: 58’inci
Hükûmetten başlayarak 65’inci Hükûmete kadar bütün Hükûmet üyeleri Türkiye’de
Türkiye'nin başına bela olan PKK terör örgütüne de, FETÖ terör örgütüne de,
DAEŞ, IŞİD terör örgütüne de yardım ve yataklık yaptılar; iddia ediyorum,
onları itham ediyorum, itham ediyorum. (CHP sıralarından alkışlar) Efendim, ben
bunu yüz defa söyledim. Bu, bir yanlışsa, Hükûmetin bir sayın üyesi gelir, dava
açar. 
OSMAN
AŞKIN BAK (Rize) – Savcılara söyle, savcılara!
ENGİN
ALTAY (Devamla) – Sayın milletvekilleri, ben bu polemiği sevmiyorum, sabahtan
beri sabrediyorum. Sayın milletvekilleri, kan var, kan, gözyaşı var, evlat
acısı var, ölüm var. Burası Parlamento, burası çözüm müessesesi. 
Bir
broşür bastırdık CHP olarak: “AKP teröre yardım ve yataklık ediyor.” Şimdi, iş
inada binerse bütün önergelerde gelip bunu tek tek okuyacağım. İktidar
partisine mensup çok sayıda sayın milletvekilinin burada, kimi bakanların
burada, Abdullah Öcalan dâhil, KCK dâhil, PKK dâhil bir sürü övgü dolu sözleri
var, belgeli. 
ÖZKAN
YALIM (Uşak) – Fotoğraflı…
ENGİN
ALTAY (Devamla) – Fotoğraf önemli değil.
Şimdi,
sayın milletvekilleri, insaf… Samimiyet… Şunu derseniz anlarım: “Efendim, biz
bu terörü çözmek istedik.” Ya, terörü çözmek…
HASAN
TURAN (İstanbul) – Bence onu da anlamadın.
ENGİN
ALTAY (Devamla) – Ya, anlayacağım dilde söylersen anlarım.
HASAN
TURAN (İstanbul) – Ya, anlamıyorsun…
ENGİN
ALTAY (Devamla) – 1999’dan, Oslo’dan 2015’e (x)kadar, Dolmabahçe’de
devrilen masaya kadar sizin iddia ettiğiniz bağlamda HDP ile PKK’nın ne kadar
ilişkisi varsa -organik, inorganik- bu hükûmetlerin onun 2 katı PKK’yla
organik, inorganik ilişkisi vardı.
Genel
Kurulu saygıyla selamlıyorum. (CHP sıralarından alkışlar) 
MEHMET
MUŞ (İstanbul) – Ya, yapmayın, o kadar da değil ya.
ENGİN
ALTAY (İstanbul) – İsterseniz devam ederiz polemiğe.
OSMAN
AŞKIN BAK (Rize) – İspat et o zaman! Savcıya git, ispat et! Atıp tutuyorsun.
CEYHUN
İRGİL (Bursa) – Tamam, cevap ver. Tamam Osman, çık cevap ver.
BAŞKAN
– Teşekkürler Sayın Altay.
MEHMET
MUŞ (İstanbul) – Sayın Başkan, Sayın Altay’ın dediklerinin tamamını
reddediyorum.
BAŞKAN
– Peki Sayın Muş. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Sayın
Bakanın söz talebi vardır. Sayın Bakana söz veriyorum. 
Buyurunuz.

VI.- AÇIKLAMALAR (Devam)
36.- Millî Eğitim Bakanı İsmet Yılmaz’ın,
İstanbul Milletvekili Engin Altay’ın 405 sıra sayılı Kanun Tasarısı’nın 68’inci
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
MİLLÎ
EĞİTİM BAKANI İSMET YILMAZ (Sivas) – Muhterem Başkanım, sayın hatip biraz önce
geçmiş hükûmetler için “PKK’yı hiç, bunlar, terör örgütü kabul etmedi.” gibi
bir söz söyledi, hatta şimdi teröre de destek, yataklık yaptığını ifade etti.
Bu ifadelerin hiçbirisinin doğru olmadığını çok net olarak söyleyeyim. Gerek
61’inci Hükûmette gerek 62’nci Hükûmette gerek 64’üncü ve 65’inci hükûmetlerde
görev almış bir Bakan olarak, ondan önce de bu hükûmetlerin müsteşarı olarak
çok iyi biliyorum ki her dönemde de PKK terör örgütü olmuştur, hiçbir zaman
“Terör örgütü değildir.” diye bir vasıflandırma yapılmamıştır. 
Şimdi,
oradan geliyor çözüm süreciyle ilgili. Hiçbir zaman…
HAYDAR
AKAR (Kocaeli) – Miroğlu, Miroğlu, neredesin? Miroğlu duymasın.
AHMET
SAMİ CEYLAN (Çorum) – Ya, dinle bir defa, bir dinleyin ya!
MİLLÎ
EĞİTİM BAKANI İSMET YILMAZ (Sivas) – Bak, çok net şekilde, çözüm süreciyle…
BAŞKAN
– Dinleyelim sayın milletvekilleri, dinleyin lütfen. 
AHMET
SAMİ CEYLAN (Çorum) – Bir dinleyin ya!
MİLLÎ
EĞİTİM BAKANI İSMET YILMAZ (Sivas) – …ilgili “PKK terör örgütüdür.”ün…
HAYDAR
AKAR (Kocaeli) – Unutmuş Miroğlu’nu, unutuldu…
AHMET
SAMİ CEYLAN (Çorum) – Ya, konuşma be! Dinlemeyi öğren.
BAŞKAN
– Sayın Akar, lütfen…
MİLLÎ
EĞİTİM BAKANI İSMET YILMAZ (Sivas) – Bakın, bu çözüm süreci gizli saklı
yapılmamıştır. 
HAYDAR
AKAR (Kocaeli) – İndir elini be!
AHMET
SAMİ CEYLAN (Çorum) – Konuşma! Ayıp. Terbiyesiz adam! 
CEYHUN
İRGİL (Bursa) – Saygılı konuş, bağırma. 
BAŞKAN
– Sayın milletvekilleri, lütfen…
AHMET
SAMİ CEYLAN (Çorum) – Soru sordu, Bakan cevap veriyor. Dinle be!
HAYDAR
AKAR (Kocaeli) – Kimse soru falan sormadı ona. 
AHMET
SAMİ CEYLAN (Çorum) – Konuşma!
HAYDAR
AKAR (Kocaeli) – Hadi be oradan!
AHMET
SAMİ CEYLAN (Çorum) – Terbiyesiz!
ENGİN
ALTAY (İstanbul) – “Terbiyesiz.” deme. Terbiyesiz! 
AHMET
SAMİ CEYLAN (Çorum) – Konuşma! 
ENGİN
ALTAY (İstanbul) – Ne “Terbiyesiz.” diyorsun sen oradan?
AHMET
SAMİ CEYLAN (Çorum) – Her şeyi derim. Önce oraya bakın.
HAYDAR
AKAR (Kocaeli) – Otur yerine, otur, otur otur… Otur dinle. 
BAŞKAN
– Sayın milletvekilleri…
AHMET
SAMİ CEYLAN (Çorum) – Ayıp! Grup başkan vekilisin.
ENGİN
ALTAY (İstanbul) – Sen milletvekili değil misin? Niye “Terbiyesiz.” diyorsun
adama?
AHMET
SAMİ CEYLAN (Çorum) – Sen konuşurken herkes dinledi. 
ENGİN
ALTAY (İstanbul) – Tamam.
AHMET
SAMİ CEYLAN (Çorum) – Niye dinlemiyorsun? 
ENGİN
ALTAY (İstanbul) – Sen ne karışıyorsun? Grup başkan vekilin var burada. 
AHMET
SAMİ CEYLAN (Çorum) – Birlikten, beraberlikten bahsediyorsun. 
CEYHUN
İRGİL (Bursa) – Grup başkan vekili var, o cevap versin. 
ENGİN
ALTAY (İstanbul) – Siz sataşmıyor musunuz hiç, siz sataşmıyor musunuz?
AHMET
SAMİ CEYLAN (Çorum) – Birlikten, beraberlikten bahsediyorsun. 
HAYDAR
AKAR (Kocaeli) – Sataşmadı mı? Bizim grup başkan vekili konuşurken sataşmadı
mı?
AHMET
SAMİ CEYLAN (Çorum) – Böyle mi fotoğraf verilir? 
ENGİN
ALTAY (İstanbul) – Hayret bir şey ya! Otur…
BAŞKAN
– Sayın Bakan, siz konuşuyorsunuz, ancak…
AHMET
SAMİ CEYLAN (Çorum) – Hükûmete atıfta bulundun, Hükûmetin Bakanı konuşuyor. 
ENGİN
ALTAY (İstanbul) – Otur, otur, yerine otur, yerine otur. 
HAYDAR
AKAR (Kocaeli) – Otur yerine, otur. 
BAŞKAN
– Çok ayıp ediyorsunuz sayın milletvekilleri. Hiç yakışmıyor, gerçekten
yakışmıyor. 
AHMET
SAMİ CEYLAN (Çorum) – Bence de yakışmıyor. 
BAŞKAN
– Evet yakışmıyor. 
Birbirimizi
dinleme tahammülünü bile gösteremiyoruz burada. 
Gecenin
yarısı olmuş, saat üç ya! Ayıp denen bir şey var gerçekten. Dün gece de sabaha
kadar çalıştık, bu gece de sabaha kadar çalışacağız. 
Sayın
Bakan, devam edin lütfen. 
MİLLÎ
EĞİTİM BAKANI İSMET YILMAZ (Sivas) – Sayın Başkanım, çözüm süreci gizli saklı
yapılmış bir eylem değildir veya bir işlem değildir. Çözüm sürecine ilişkin biz
Mecliste kanun çıkardık. Birinci husus bu. Kanunlar gizli olur mu? Meclisin
kabulüyle gelmiş Resmî Gazete’de yayımlanmış. Çözüm süreciyle ilgili geçmişte
komisyon kurduk. Komisyona gelin, katılın dedik, Mecliste komisyon oluştu.
Gizlisi saklısı var mı? Yok. Yine, çözüm süreciyle ilgili biz Bakanlar Kurulu
kararı çıkardık ve Resmî Gazete’de yayımladık. Gizlisi saklısı var mı? Yok. Bir
terör örgütü “Ben silahları bırakacağım, Türkiye’de artık bundan sonra
demokratik mücadele sahası açılmıştır.” dediğinde “Yok ya, niye silahları
bırakıyorsun? Türkiye’de kal.” denilir mi? Dolayısıyla, bu ana kadar çözüm
süreci kapsamında yapılanlar doğruydu. Bizim terörle mücadelede öldürdüğümüz
insanların da bu ülkenin vatandaşı olduğunu, onların da annesinin babasının
olduğunu, gerçekten, iki evladı olanlardan birisinin Mehmetçik olarak askere
gönderildiğini ancak diğerinin de dağda olduğunu, bu gerçeği de bilelim. 
Dolayısıyla,
çözüm süreci doğruydu, çözüm süreci PKK’yla iş birliği değildir, bu ülkenin
anaları ağlamasın diye yapılmış iyi niyetli bir hareketti. Ne zaman durdu?
ERKAN
AKÇAY (Manisa) – Ne oldu?
MİLLÎ
EĞİTİM BAKANI İSMET YILMAZ (Sivas) – Aynen. Ne zaman durdu?
AHMET
SELİM YURDAKUL (Antalya) – Analar ağlamadı mı?
MİLLÎ
EĞİTİM BAKANI İSMET YILMAZ (Sivas) – Terör örgütü iradesini kullanamadı. Çok
net olarak söylüyorum, iradesini kullansaydı… Bakın, “Yüzde 20 çıktık.”
dediler, durdu. 
KAMİL
AYDIN (Erzurum) – Şimdi iki oğlu da mı dağa çıktı?
MİLLÎ
EĞİTİM BAKANI İSMET YILMAZ (Sivas) – Dış güçlerin maşası olma fonksiyonunu…
“Zamanı değil.” denildi ve kendisi dışarı çıkmaları durdurdu. Demokratik
mücadeledense… Hatta HDP’nin de önünü keserek silahlı mücadeleye geldi. Bu
yapılanlar doğru değildir, bunu çok net söylüyorum.
İki:
FETÖ terör örgütüyle ilgili Adalet Bakanımız çok güzel bir söz söyledi:
“17-25’e kadar bizimle beraber yürüdü, 17-25’ten sonra da sizinle beraber
yürüdü.” Dolayısıyla da çok net olarak onu söylüyorum. Hâlâ bile, bakın, bu
yapıya mensup olan hâkimlerin tasfiye edilmesi için bir yasa çıkardık. Yasa
çıkardığımızda siz daha yayımlanmadan Anayasa Mahkemesine gittiniz.
Bakın,
şimdi, HSYK’nın bu hâkimleri tasfiyeyle ilgili kararları var, diyorlar ki:
“Lütfen ona bir bakın.” Hâkimler dinleme kararını veriyor ama Türkiye’de değil,
yurt dışındaki bir yere dinleme kararı veriyor. Böyle hâkim olur mu? Kendi
dosyasında yetkisi yok ama dosyayı talep ediyor, tahliye kararı veriyor. Yine,
bu mahkemedeki, yine, Hâkimler ve Savcılar Yüksek Kurulu kararından…
HAYDAR
AKAR (Kocaeli) – Biz mi aldık o hâkimleri Sayın Bakan?
CEYHUN
İRGİL (Bursa) – Sayın Bakan, 2010’da biz sizi uyardık, o referandumda uyardık,
“Yanlış yapıyorsunuz, HSYK yapısı değişecek.” dedik. Siz bize dediniz ki:
“Yanılıyorsunuz.” Ne oldu? Siz yanıldınız.
MİLLÎ
EĞİTİM BAKANI İSMET YILMAZ (Sivas) – Son cümlem Sayın Başkanım. Dosyanın
fotokopisini alıyorlar, Amerika’ya gönderiyorlar. Oradan ne şekilde karar
verilmesi şeklinde karar veriyorlar, buna HSYK kararı söylüyor. Dolayısıyla da
biz ne yaptıysak iyi niyetle, doğrulukla yaptık. (CHP sıralarından gürültüler) 
VELİ
AĞBABA (Malatya) – Ama iyi niyetleriniz yanlış.
MİLLÎ
EĞİTİM BAKANI İSMET YILMAZ (Sivas) - Bu milletin menfaatine olacak şekilde
düşündük.
Genel
Kurulu saygıyla selamlıyorum. (AK PARTİ sıralarından alkışlar) 
HAYDAR
AKAR (Kocaeli) – Siz iyi niyetle yapıyorsunuz, başkası hep kötü niyetle
yapıyor(!)
BAŞKAN
– Teşekkürler Sayın Bakan.
CEYHUN
İRGİL (Bursa) – Geldiğiniz yollar iyi niyet taşlarıyla döşeli. Siz yapınca iyi
niyet biz yapınca niye kötü niyet?
BAŞKAN
- Sayın milletvekilleri, birleşime on dakika ara veriyorum. 
Kapanma Saati: 03.01
ON İKİNCİ OTURUM
Açılma Saati: 03.15
BAŞKAN: Başkan Vekili Pervin BULDAN
KÂTİP ÜYELER: Ali Haydar HAKVERDİ (Ankara), Sema KIRCI (Balıkesir)
-----0-----
BAŞKAN – Sayın
milletvekilleri, Türkiye Büyük Millet Meclisinin 29’uncu Birleşiminin On İkinci
Oturumunu açıyorum.
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural’ın Yükseköğretim Kanununda Değişiklik Yapılmasına Dair Kanun
Teklifi (2/666) ile Millî Eğitim, Kültür, Gençlik ve Spor Komisyonu Raporu (S.
Sayısı: 405) (Devam)
BAŞKAN
- 405 sıra sayılı Kanun Tasarısı’nın görüşmelerine kaldığımız yerden devam
ediyoruz.
Komisyon
burada.
Hükûmet
burada.
68’inci
madde üzerinde önerge işlemlerinde kalınmıştı. 
Şimdi,
sıradaki önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 68’inci maddesinin ikinci fıkrasında
yer alan "Aynı dönemlerde Kurumca tahsil edilmiş olan teşvik tutarlarına
ilişkin asli ve ferî borçlar ise iade ve mahsup edilmez" cümlesinin
"Borcunu ödemiş şahıslara başvurularından itibaren bir ay içerisinde
ödedikleri miktar iade edilir." şeklinde değiştirilmesini arz ve teklif
ederiz.
Garo Paylan (İstanbul) ve
arkadaşları
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkan.
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Önerge üzerinde, Muş Milletvekili Sayın Ahmet Yıldırım.
AHMET
YILDIRIM (Muş) – Teşekkür ederim Sayın Başkan.
Değerli
arkadaşlar, açıkçası, belli polemikler üzerinden gecenin bu saatinde bu Meclisi
germek gibi bir niyetimiz hiç yoktu. Ancak, elimden geldiğince, buraya
getirilen temel kanunlarla ilgili müktesebatım yettiği ölçüde genelde bu
bağlamda konuşmamı yapar, söyleyeceğim söz varsa söylerim. Ancak, son günlerde,
iktidarın savunamayacağı şu pratikleri sırf meşrulaştırmak ve toplum nezdinde
bir algı operasyonuyla olmayan şeyleri göstermek uğruna belli yalanlar
sıralandığı sürece, biz, bunları ifşa etmeye devam edeceğiz. 
Şuradan
ifade edeyim: Kaç günden beri, belediye başkanlarımızın ve milletvekillerimizin
görevden alınması veya tutuklanmasıyla ilgili olarak, emniyette, savcılıkta,
hâkimlikte hiçbir şekilde karşılaşılmayan iddiaların burada iftira olarak
gündeme getirilmesini, toplum nezdinde dilimiz döndüğünce, kanalları zorladıkça
yalan olduklarını ifşa etmeye biz tekrar devam edeceğiz. Şunu söyleyelim: Gerek
tutuklanan belediye başkanlarımız gerekse aynı şekilde rehin alınan
milletvekillerimizle ilgili olarak bir, hiçbir örgütsel ilişki sorulmamıştır;
iki, zorla getirilme üzerinden uydurulan yalanların ötesinde, örneğin -çok
basit bir şey söylüyorum- Sayın Baluken’e sadece 2011 ve 2012’de yaptığı
konuşmalar üzerinden soruların ötesinde herhangi bir örgütsel ilişkiye denk
düşebilecek bir soru sorulmamıştır veya örgüte belediyelerin para aktarmasıyla
ilgili olarak belde, ilçe, il büyükşehir belediyelerimizin muhatap olduğu bir
soru değildir; bunların kökü yalandır. Bu temelde, iktidar savunamayacağı bir
işi ya yapmayacak ya da onları toplum nezdinde yalanlarla meşrulaştırmayacak. 
Şunu
ifade edelim: Daha on beş on altı saat önce geride bıraktığımız gün içerisinde,
bakın, İstanbul’da bir sempozyum düzenlendi: Uluslararası Arabuluculuk
Sempozyumu. Kim düzenledi? 4 kurum düzenledi: Adalet Bakanlığı, Yargıtay,
Türkiye Barolar Birliği ve Türkiye Odalar ve Borsalar Birliği düzenledi. Orada
Yargıtay Başkanı İsmail Rüştü Cirit şunu ifade ediyor, direkt onun
cümlelerinden söylüyorum: “Yargıya güven daha önce yüzde 70’lerin üzerindeydi
ancak şimdi yüzde 30’lara düştü.” Şimdi, yargıya güvenin yüzde 30’lara düştüğü
bir ülke gerçekliğinde ve bu yargının en azından bürokratik yönetiminin on dört
yıldır bu iktidarın elinde olduğu bir dönemde yüzde 70’lerin üzerinden yüzde
30’lara kadar düşmüşse, bu yargıya iktidarın kendisi saygı duymuyorsa normal
yurttaşlardan yasalara ve anayasal düzene saygı duymasını bekleyemez. 
En
başta yargı bağımsız ve adilse buna, başta, Cumhurbaşkanı olmak üzere, bütün
hepimiz saygı duyacağız ki yurttaşlarımız da saygı duyar durumda olsun. Siz, bu
ülkenin yargıçlarının, savcı ve hâkimlerinin yüzde 30’unu -ve büyük çoğunluğu
da sizin döneminizde kadrolaşmış olmasına rağmen- terörist olduğu iddiasıyla
görevden atıyorsanız, bunların yüzde 15’ini tutukluyorsanız, halktan bu yargıya
güven duymasını bekleyemezsiniz. 
Ya
değilse, şahsımla ilgili olarak, az önce kendisi bağırdığı için benim de yüksek
ses tonuyla ifade ettiğim, Muş Valiliğinin büyük bir iftirayla medyada hakkımda
asla gerçekliği olmayan… O günden beri şu kürsüden valiye sordum, cevap
bekliyorum. Ben aracımda örgüt üyesi taşımışım da, silah taşımışım. 
Bununla
ilgili Hakan Bey, bir belge getirin, söz veriyorum, istifa edeceğim ama
getiremezsiniz, kökü yalandır. Lütfen, yalanların peşine takılarak burada üç
dakikalık söylem üstünlüğü sağlama gibi bir ucuzculuğu denemeyin. Bakın, çok
açık söylüyorum, bununla ilgili, Emniyetten, savcılıktan veya herhangi bir
mahkemeden benimle ilgili bir belge getirin, ben istifa edeceğim. Benim
aracımda, evet, yakalanan kişi, benim aracımda yakalanmadan on altı gün önce
parti meclisi üyesi seçilmiş, seçilmek için de…
(Mikrofon
otomatik cihaz tarafından kapatıldı)
AHMET
YILDIRIM (Devamla) – …Yargıtaya verilmek üzere adli sicil belgesi vermiş legal,
demokratik siyasetçidir. Birinin alınması ve bir iddiayla tutuklanması onu
terörist yapmaz.
HAKAN
ÇAVUŞOĞLU (Bursa) – Örgüt üyeliği, örgüt üyeliği. Örgüt üyeliğinden
tutuklanıyor. 
SİBEL
YİĞİTALP (Diyarbakır) – Örgüt üyesi sizsiniz.
AHMET
YILDIRIM (Devamla) – Onun için, bakın, şuradaki bir polemikte söylem üstünlüğü
sağlamanız için böyle ucuz yalanlara tenezzül etmeyin, bu size bir şey
kazandırmaz. 
Teşekkür
ederim. (HDP sıralarından alkışlar) 
BAŞKAN
– Teşekkürler Sayın Yıldırım. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 405 sıra sayılı Kanun Tasarısı’nın 68’inci maddesinin aşağıdaki şekilde
değiştirilmesini arz ve teklif ederiz.
İlknur
İnceöz (Aksaray) ve arkadaşları
“MADDE
68- 5510 sayılı Kanuna aşağıdaki geçici madde eklenmiştir.
“GEÇİCİ
MADDE 70- Bu maddenin yürürlüğe girdiği tarihe kadar olan dönemlerde vakıflar
tarafından kurulan yükseköğretim kurumları ile Okul-Aile Birliklerinin bu
Kanunun 81 inci maddesinin birinci fıkrasının (ı) bendi hükmü uyarınca
yararlandıkları teşvikler, usulüne uygun olarak yararlanılmış
sayılır.""
BAŞKAN
– Komisyon önergeye katılıyor mu?
MİLLİ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Takdire bırakıyoruz Sayın Başkan.
BAŞKAN – Hükûmet?
MİLLÎ EĞİTİM BAKANI İSMET YILMAZ (Sivas) – Katılıyoruz
Başkanım. 
BAŞKAN – Gerekçeyi okutuyorum:
Gerekçe:
Kapsamda olmamalarına rağmen, Millî Eğitim Bakanına
bağlı okul ve kurumlarda kurulmuş olan okul-aile birliği iş yerleri ile 2809
sayılı Yükseköğretim Kurumları Teşkilatı Kanunu uyarınca kurulan vakıf
üniversitelerine ait iş yerlerinin 5510 sayılı Sosyal Sigortalar ve Genel
Sağlık Sigortası Kanunu’nun 81’inci maddesinde öngörülen beş puanlık prim
indiriminden yararlanmış olmaları hâlinde, yararlandıkları devlet payı
karşılığı tutarların geri alınmaması yönünde düzenleme yapılması amaçlanmıştır.

BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmiştir. 
Kabul edilen önerge doğrultusunda maddeyi oylarınıza
sunuyorum: Kabul edenler… Kabul etmeyenler… Madde kabul edilmiştir. 
69’uncu madde üzerinde iki önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 405 sıra sayılı Kanun Tasarısı’nın
69’uncu maddesinin üçüncü fıkrasında yer alan “30” ibaresinin “90” şeklinde
değiştirilmesini arz ve teklif ederiz. 
 Garo Paylan Sibel
Yiğitalp Behçet Yıldırım
 İstanbul Diyarbakır Adıyaman
 Adem Geveri Berdan
Öztürk  Osman Baydemir
 Van Ağrı
 Şanlıurfa
Türkiye Büyük Millet Meclisi Başkanlığına
Görüşülmekte
olan (1/721) esas numaralı Kanun Tasarısı’nın 69’uncu maddesinin aşağıdaki
şekilde değiştirilmesini arz ve teklif ederiz.
 Zühal Topcu Erkan
Haberal Ruhi Ersoy
 Ankara Ankara Osmaniye
 Arzu Erdem Deniz
Depboylu 
 İstanbul Aydın
MADDE 69- 8/2/2007 tarihli ve 5580 sayılı Özel Öğretim Kurumları
Kanununun 3 üncü maddesine aşağıdaki fıkra eklenmiştir.
"Bu Kanun
kapsamında eğitim-öğretim faaliyetlerini gerçekleştiren ancak bu Kanuna uygun
olarak kurum açma izni ile iş yeri açma ve çalışma ruhsatı düzenlenmeyen
yerleri kuran veya işletenlere brüt asgari ücretin yirmi katı idari para cezası
uygulanır ve bu yerler valilikler tarafından kapatılır. Bu fıkranın
uygulanmasına ilişkin usul ve esaslar yönetmelikle belirlenir."
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkan.
BAŞKAN
– Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge üzerinde Aydın Milletvekili Sayın Deniz Depboylu. (MHP sıralarından
alkışlar) 
DENİZ
DEPBOYLU (Aydın) – Sayın Başkan, değerli milletvekilleri; Milliyetçi Hareket
Partisi Grubumuz adına vermiş olduğumuz önergemizle ilgili olarak söz almış
bulunmaktayım. Aziz Türk milletini ve sizleri saygıyla selamlıyorum.
Sayın
milletvekilleri, bir gün önce, 29 Kasım 2016 tarihinde Adana ilimizin Aladağ
ilçesi Sinanpaşa Mahallesi’nde bulunan ve çok sayıda öğrencinin kaldığı iddia
edilen Aladağ Tahsil Çağındaki Talebelere Yardım Derneği Ortaöğretim Kız
Öğrenci Yurdunda çıkan yangında, resmî bilgilere göre 10 öğrencimiz, 1 küçük
çocuğumuz ve 1 eğitimcimiz yaşamını kaybetmiştir; 22 evladımız da yaralıdır.
Kaybettiğimiz evlatlarımıza Allah’tan rahmet, yaralılarımıza acil şifalar
diliyorum. 
Buna “kader” demek mümkün müdür? Sanıyorum, buna
vereceğiniz cevap “Evet.” olmayacaktır. Zira, ihmal ve kusurlarımızın
muhasebesini de yapmak zorundayız. Vakıf ve derneklere ait mevcut yurtların
kayıtlı olup olmadığının, kayıtlıysa durum ve şartlarının yeni bir denetimden
geçirilmesini zaruri buluyoruz. Bununla birlikte, önceden yapılmış
denetimlerdeki ihmal ve kusurların ve ayrıca, bu hatalardan sorumlu olanların
tespit edilerek gereken yaptırımların da uygulanması gerekiyor.
Daha önceki konuşmalarımda belirtmiş olduğum
gerekliliği tekrar hatırlatmak istiyorum: Ailelerinden uzakta eğitim görmek
zorunda kalan çocukların sağlıklı ortamlarda, güvenle barınabilmesi için devlet
gereken yatırımı yapmak, yurtlar açmak zorundadır. Çocukların eğitimi ve
korunması vakıf ve derneklerin sorumluluğu değildir, devletin sorumluluğudur
fakat ne yazık ki devleti yöneten iktidar bunun tam tersini yapmakta, mevcut
yurtları kapatmakta, ihtiyaç gereği olan yeni yurtları açmaktan kaçınmaktadır.
Aladağ’da kızını korkuyla yangın yerinde arayan bir velinin ifadesi bu
yöndedir. 
Yine,
seçim bölgem olan Aydın ili Nazilli ilçesinde bulunan ve kapatılan Nazilli
Anadolu Öğretmen Lisesinin yerine açılmış olan Sosyal Bilimler Lisesinin bahçe
sınırları içinde bulunan yurdu neden kapatılmış, yatılı kalmak zorunda olan
öğrenciler okulun dışındaki uzak bir binaya neden gönderilmiştir? Bunu da
öğrenmek istiyoruz. Bir süre önce, okula yetişmek üzere gönderildiği yurttan
aceleyle çıkarak derse yetişmek isteyen bir evladımız Nazilli’de geçirdiği
trafik kazasında ağır yaralanmıştır. Okul içindeki pansiyon binası ise hâlâ boş
bulunmaktadır, sebebini anlamak mümkün değildir. Yatılı kalmak zorunda olan
öğrencilerimiz için açılmış yurtları kapatarak onları farklı dernek ve vakıfların
yurtlarına mecbur bırakmak yasal ve adil değildir.
Değerli
milletvekilleri, bir devletin gücü, himayesindeki çocukların güven, huzur
içinde eşit haklara sahip olarak eğitim haklarını sonuna kadar kullanıp ruhsal
ve bedensel açıdan sağlıklı büyümesiyle ölçülür. Çocuklarımızın okuması ve
gelecek korkusu olmadan eğitimlerini bitirip hayata atılmaları en büyük
temennimiz ama artık sorun, hangi üniversiteye gidip eğitimlerini
tamamlayacaklar olmaktan da çıkmış, eğitimlerini bitirdiklerinde iş bulabilecekler
mi, istihdam edilebilecekler mi kaygısına düşmüşüz. 
Çeşitli sağlık okullarında okuyan gençlerimizin sorunu
da diğer okullarda okuyanlardan çok farklı değil. Sağlık Bakanlığı temizlik,
hasta bakıcılık, yemekhane hizmetleri gibi hizmetleri tamamıyla taşeron
şirketler eliyle yürütürken ne yazık ki son zamanlarda hemşirelik, tıbbi
sekreterlik, acil tıp teknisyenliği, radyoloji, laboratuvar teknisyenliği gibi
eğitim ve tecrübe gerektiren işleri de taşeronlaştırmayı hedeflemektedir. Bir
taraftan eski Çalışma ve Sosyal Güvenlik Bakanı ve şimdiki Gıda, Tarım ve
Hayvancılık Bakanı Faruk Çelik taşeron sistem için “modern kölelik” ifadesini
kullanırken diğer taraftan da hâlâ kamuya taşeron çalışan almanın tutarlı bir
yanı yoktur. Anayasa’nın 128’inci maddesinde “Devletin, kamu iktisadî
teşebbüsleri ve diğer kamu tüzelkişilerinin genel idare esaslarına göre
yürütmekle yükümlü oldukları kamu hizmetlerinin gerektirdiği aslî ve sürekli
görevler, memurlar ve diğer kamu görevlileri eliyle görülür.” denmektedir. Bu
durumda, Anayasa’ya aykırı davranılmaktadır. 35 bin ortaöğretim ve ön lisans
mezunu tıbbi sekreter atama beklerken de taşeron firma aracılığıyla veri
hazırlama elemanı çalıştırmak adil değildir. O nedenle, 250 bin atama bekleyen
sağlık çalışanı adına, Sayın Profesör Doktor Recep Akdağ’ın, Sağlık Bakanımızın
taşeron çalıştırmaya son vererek atama bekleyen sağlık çalışanlarını işe
almasını bekliyoruz. 
Yüce
heyetinizi saygıyla selamlıyorum. (MHP sıralarından alkışlar)
BAŞKAN
– Teşekkür ederiz Sayın Depboylu. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte
olan 405 sıra sayılı Kanun Tasarısı’nın 69’uncu maddesinin üçüncü fıkrasında
yer alan “30” ibaresinin “90” şeklinde değiştirilmesini arz ve teklif ederiz.
Garo
Paylan (İstanbul) ve arkadaşları 
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) -
Katılmıyoruz Sayın Başkan.
BAŞKAN
- Hükûmet katılıyor mu?
MİLLÎ
EĞİTİM BAKANI İSMET YILMAZ (Sivas) - Katılmıyoruz.
BAŞKAN
– Önerge üzerinde Şanlıurfa Milletvekili Sayın Osman Baydemir… 
OSMAN
BAYDEMİR (Şanlıurfa) – Sayın Başkan, saygıdeğer milletvekilleri; söz hükmünü
yitirirse bir müddet sonra hamaset başlar. Hamaset bir süre sonra husumete
dönüşür. 8 Haziran sabahından bugüne değin, özü itibarıyla yaşamış olduğumuz
tablo budur. Maalesef söz hükmünü yitirdi, maalesef hamasete dönüştü siyaset ve
maalesef şu anda husumeti yaşıyoruz. 
Sayın
Bakan, bir hususu gerçekten doğru ifade ettiniz, ben de buradan size
katılıyorum. Çözüm sürecinin özü itibarıyla doğurmuş olduğu sonuç, en az iki
yıl boyunca ülkenin batı yakasına da doğu yakasına da cenaze gelmedi, insanlar
ölmedi, nefes alma imkânına sahip oldu bu toplum. Ne oldu da bu masa devrildi,
ne oldu da bu masa devirtildi, ne oldu da bu ülkenin üçüncü büyük siyasi
partisinin lideri şu anda cezaevinde?
HARUN
KARACA (İstanbul) – Ağa babalarınıza sor, ağa babalarınıza. 
OSMAN
BAYDEMİR (Devamla) – Ne yaptı da Sayın Demirtaş, Sayın Yüksekdağ ve diğer
milletvekillerimiz ne oldu da şu anda cezaevinde? 
İSRAFİL
KIŞLA (Artvin) – Çukurlar kazılırken müdahale edecektiniz, o çukurlar
kazılırken. 
OSMAN
BAYDEMİR (Devamla) – Ben ne olduğunu size söyleyeyim, sizler de biliyorsunuz…
İSRAFİL
KIŞLA (Artvin) – O silahlar depolanırken… 
OSMAN
BAYDEMİR (Devamla) - … bütün dünya âlem biliyor: “Çözüm süreci” adı verilen
süreç hakikaten etkin yönetilseydi bugün bu ülkenin bambaşka bir noktada olması
işten değildi. Bugün, bu ülke değerler sistemi itibarıyla çok daha büyük bir
noktada olabilirdi. 
Olan
şuydu Sayın Bakan: HDP, 7 Haziran seçimine kendi siyasi kimliğiyle girmek
istedi. AKP, Hükûmet ve dönemin Cumhurbaşkanı büyük bir baskıyla HDP’nin parti
kimliğiyle değil bağımsız adaylar suretiyle seçime girmesini zorladı. HDP bu
dayatmayı kabul etmedi ve HDP 80 milletvekiliyle Parlamentoya girdi. İşte
bugün, bu milletvekillerinden, eş başkanlarımızdan alınan intikamın
sebeplerinden bir tanesi budur. HDP 80 milletvekiliyle Parlamentoya girdiği
için HDP’den intikam alınıyor çünkü bir hükûmet bu vesileyle düşmüş oldu. 
İLKNUR
İNCEÖZ (Aksaray) – Yazıklar olsun ya! Bu kadar olmaz!
OSMAN
BAYDEMİR (Devamla) - Bir diğer nedeni daha ben size söyleyeyim: Neden
Selahattin Demirtaş cezaevinde? Çünkü Selahattin Demirtaş, sadece ve sadece saz
çaldı, saz, bağlama çaldı, beytülmalden çalmadı. (AK PARTİ sıralarından
gürültüler) Beytülmalden çalmış olsaydı bugün, bu tabloyu Selahattin Demirtaş
yaşamamış olacaktı. 
Sayın
Bakan, bir diğer husus da: Alınan bir diyet var. “Seni başkan yaptırmayacağız.”
sözünün diyeti alınıyor, intikamı alınıyor. 
ŞAHİN
TİN (Denizli) – Bunlarla alakası yok. 
AYŞE
SULA KÖSEOĞLU (Trabzon) – Yapmayın ya!
ŞAHİN
TİN (Denizli) – Teröriste destek verdiği için girdi o. 
OSMAN
BAYDEMİR (Devamla) - Çok açık ve net söylüyorum size: Merve Kavakcı’yı
unutmayın Sayın Bakan. Refah Partisinin maruz kaldıklarını unutmayın Sayın
Bakan. O dönemin siyasetçilerinin maruz kaldıklarına, bugün bunlar maruz
kalıyorlar.
AYŞE
SULA KÖSEOĞLU (Trabzon) - Merve Kavakcı’nın ismini ağzınıza almayın siz. 
RAVZA
KAVAKCI KAN (İstanbul) – Merve Kavakcı’nın adını siz anmayın. 
OSMAN BAYDEMİR (Devamla) - Bir mazlumdan nasıl zalim
yaratılır, işte örneği burada.
RAVZA
KAVAKCI KAN (İstanbul) – Merve Kavakcı’nın ismini siz ağzınıza almayın.
OSMAN
BAYDEMİR (Devamla) – Bir mazlumdan nasıl zalim yaratılır, işte onun örneği
odur.
RAVZA
KAVAKCI KAN (İstanbul) – Merve Kavakcı’nın ismini burada siz en son ağzına
alacak kişisiniz.
OSMAN
BAYDEMİR (Devamla) – Nasıl ki bir bebekten katil yaratabiliyorlar, işte,
geçmişinde mazlumiyet olanlar, mütedeyyinler bugünün zalimi olmuşlar, zalimi.
RAVZA
KAVAKCI KAN (İstanbul) – Kime “zalim” diyorsunuz siz, PKK’ya bir kelime
söyleyemeyen insan burada Merve Hanım’ın ismini ağzına alamaz.
BAŞKAN
– Sayın milletvekilleri, lütfen…
OSMAN
BAYDEMİR (Devamla) – Elinizi vicdanınıza koyun, elinizi vicdanınıza; bu savaş
bir vatan savaşı değildir, bu savaş bir vatan müdafaası savaşı değildir… 
RAVZA
KAVAKCI KAN (İstanbul) – Savaş… Ne savaşı? Teröristlere karşı tek kelime
etmeyen insan Merve Hanım’ın adını ağzına alamaz. Ayıp, ayıp! Ayıptır,
yazıktır, günahtır!
BAŞKAN
– Sayın Kavakcı Kan…
OSMAN
BAYDEMİR (Devamla) - …tek başına iktidar olma uğruna sizler bu ülkeyi felakete
sürüklediniz. Bu ülkede bir kez daha yegâne bir çıkış yolu vardır, Kürt
halkının haklı davası…
RAVZA
KAVAKCI KAN (İstanbul) – Kürtleri öldüren PKK’ya tek kelime söylemiyorsunuz.
Kürtleri öldüren PKK’ya tek kelime söylemiyorsunuz; Merve Kavakcı’nın ismini
ağzınıza alamazsınız. Ayıptır, yazıktır, günahtır!
OSMAN
BAYDEMİR (Devamla) - …özgürlük davası, birlikte yaşam davası kabul edilmediği
müddetçe, kaybettirme çabasını ortaya koyduğunuz müddetçe hep birlikte maalesef
kaybedeceğiz.
RAVZA
KAVAKCI KAN (İstanbul) – Ayıptır, yazıktır, günahtır!
OSMAN
BAYDEMİR (Devamla) – Ya hep birlikte eşitçe, özgürce yaşamayı öğreneceğiz ya da
bu ülke hepimize zindan olacaktır. 
RAVZA
KAVAKCI KAN (İstanbul) – Öğreneceğiz, PKK’yı lanetleyin, öğreneceğiz. Ayıptır,
yazıktır, günahtır!
OSMAN
BAYDEMİR (Devamla) - Selahattin Demirtaş ve arkadaşlarımız zindanda, tecritte
tutulurken sizler burada…
(Mikrofon
otomatik cihaz tarafından kapatıldı) 
RAVZA
KAVAKCI KAN (İstanbul) – Tiyatro yapıyorsunuz, ayıp!
OSMAN
BAYDEMİR (Devamla) - …özgürce, cebren ve hileyle bu ülkeyi yönetmeye devam
edemezsiniz. 
MUSTAFA
ŞÜKRÜ NAZLI (Kütahya) – Sıra sana da gelecek.
OSMAN
BAYDEMİR (Devamla) - En azından bu üslubu biz de size haram ederiz; sabaha
kadar uyumayız, sabaha kadar uyutmayız onlar cezaevinde olduğu müddetçe, onlar
tecritte olduğu müddetçe, bu dava derdest olduğu müddetçe. (HDP sıralarından
alkışlar) 
MUSTAFA
ŞÜKRÜ NAZLI (Kütahya) – Yasin Börü’nün hesabını vereceksin.
OSMAN
AŞKIN BAK (Rize) - Haydi güle güle! Bak, yargılamaya geliyorlar.
MUSTAFA
ŞÜKRÜ NAZLI (Kütahya) – Sıra sana da gelecek.
BAŞKAN
– Teşekkürler Sayın Baydemir. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
70’inci
madde üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 405 sıra sayılı Kanun Tasarısı’nın 70’inci maddesinin ikinci fıkrasının
“h” bendinden sonra gelen paragrafında yer alan “fiilin işlenmesi halinde”
ibaresinden sonra gelmek üzere “uyarı cezası verilir, gerekli düzenlemelerin
yapılması için üç ay süre verilir. Bu süre zarfında da gerekli düzenlemelerin
yapılmaması durumunda” ifadesinin eklenmesini arz ve teklif ederiz.
 Garo Paylan Sibel
Yiğitalp Behçet Yıldırım
 İstanbul Diyarbakır Adıyaman
 Berdan Öztürk Adem
Geveri Lezgin Botan
 Ağrı Van Van
BAŞKAN
– Komisyon önergeye katılıyor mu? 
MİLLİ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ERTAN AYDIN (Ankara) –
Katılmıyoruz Sayın Başkanım.
BAŞKAN
– Hükûmet katılıyor mu?
MİLLİ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge üzerinde Van Milletvekili Sayın Lezgin Botan…
Buyurun.
(HDP sıralarından alkışlar)
LEZGİN
BOTAN (Van) – Sayın Başkan, değerli milletvekilleri; mevcut Hükûmetin on dört
yıllık eğitim politikasını en iyi ifade eden bir fıkrayla anlatmak istiyorum.
Karadeniz’in
bir ilçesinde yolda çukur oluşmuş, gelen geçen bütün araçlar kaza yapıyor. İlçe
halkı toplanmış, “Buna bir çare bulalım.” demişler. 3 kişilik bir komisyon
kurulmuş, komisyon toplanmış, kendi arasında önerilerini kararlaştırmış, köy
merkezinde halkla paylaşmış. Birincisi demiş ki: “Biz bu çukurun başına bir
tane ambulans alalım, yaralıları hemen hastaneye yetiştirelim.” Köylüler “Bu
pahalı olur.” demiş.
FUAT
KÖKTAŞ (Samsun) – Nerede olmuş bu, söyle de biz de öğrenelim ya.
LEZGİN
BOTAN (Devamla) – İkincisi “Haçan, biz hemen yanı başına, yakın bir yere bir
hastane yapalım.” demiş. Köylüler onu da pahalı bulmuş. Temel hemen devreye
girmiş, demiş ki: “En iyisi, gelin, biz bu çukuru kapatalım da gidelim, çukuru
hastanenin önünde açalum.” 
Şimdi, AKP, bütün politikalarında geriye sardı.
“Olağanüstü hâli kaldırdım.” dedi, onunla övündü; iki üç kentteki olağanüstü
hâl şu an bütün ülkeye yayıldı. İnsan hakları konusunda şu yenilemeleri yaptık,
şunu yaptık, bunu yaptık dediler, şu an Avrupa İnsan Hakları Sözleşmesi askıya
alındı. “Yargı reformu yapıyoruz.” dediler, bugün yargının ne hâle geldiğini
arkadaşlarımız sabahtan beri örnekleriyle ifade ediyorlar. Yine, AKP’ye çok
yakın birtakım yandaş anketlerin sonuçları geçen gün ortaya çıktı; yargıya
güven şu an Türkiye’de yüzde 93 oranında azalmış yani yargıya güven şu an yüzde
7. Haklı çünkü bu ülkenin Cumhurbaşkanı, Anayasa’yı takmıyorum, onun
kararlarını kabul etmiyorum; Bilal’i ve 4 hırsız bakanı bu yargıya güvenip
göndermiyorum derse doğal olarak yurttaşların da, halkın da bu yargıya güveni
tabii ki kalmaz.
Şimdi, elinizi vicdanlarınıza bir koyun.
ALİ ÖZKAYA (Afyonkarahisar) – Bizim elimiz sürekli
vicdanımızda.
LEZGİN BOTAN (Devamla) – Vicdan varsa tabii. (AK PARTİ
sıralarından gürültüler) 
İSRAFİL KIŞLA (Artvin) – Teröriste sahip çıkıyorsunuz.
LEZGİN BOTAN (Devamla) – Şimdi eğer vicdan varsa
elinizi bir vicdanlarınıza koyun, öyle düşünün. Düne kadar mağduriyet
edebiyatını yapan, mağdurlar kampında olan, işte Refah geleneğinden gelen,
Millî Görüş geleneğinden gelen Saadet Partisinin başına gelenleri, 28 Şubat
sürecini hep birlikte yaşadık, gördük ama meğerse gerçekte 28 Şubatçıların
iddia ettiği gibi, 28 Şubatın bin yıl süreceğini iddia etmişlerdi, belki bin
yıl sürmedi ama AKP, 28 Şubat ürünü olarak şu an 28 Şubatçıların hedef aldığı,
yapmak istediği, arzuladığı ne varsa hepsini teker teker şu an
gerçekleştiriyor. AKP geriye sarmıştır. AKP üç beş konuda belki birtakım
takiyeyle birtakım liberal adımlar atmışsa bile gerek Kürt sorunu konusunda
gerek eğitim reformu konusunda gerek yargı reformu konusunda hepsinde geriye
sardı ve giderek diktalaşıyor. Bir yalanı savunmak çok zordur arkadaşlar, bir
yalanı savunmak çok zordur.
ŞAHİN TİN (Denizli) – Sizinki gibi!
LEZGİN
BOTAN (Devamla) – Bakın, ayetikerimede Yüce Rabb’imiz diyor ki “İftira eden
düşmanımdır.” Ama burada o kadar rahat iftira atıyorsunuz ki, o kadar rahat
yalanlar atıyorsunuz ki, o kadar rahat insanları karalıyorsunuz ki, hiç mi…
Şimdi, insanın vicdanı kararınca, insanın kalbi taşlaşınca…
HÜSEYİN
KOCABIYIK (İzmir) – PKK’nın cinayetleri yalan mı? 
HÜSEYİN
FİLİZ (Çankırı) – En son, kaymakamı kim şehit etti ya?
LEZGİN
BOTAN (Devamla) – Roboski’yi de söyle, DAİŞ’in yaptıklarını da söyle, Ankara
katliamını da söyle, Suruç katliamını da söyle, Uğur’u da söyle, Ceylan Önkol’u
da söyle, nice çocukları… Kadın da olsa, erkek de olsa…
ŞAHİN
TİN (Denizli) – Yasin Börü’yü de söyleyelim mi?
LEZGİN
BOTAN (Devamla) – …gereği yapılacak diyen zihniyeti de söyle. Biz çok iyi
tanıyoruz bunları. Hediye Ataman denen bir kadın, bir ev kadını kaç gün önce
evinde diri diri yakıldı…
(Mikrofon
otomatik cihaz tarafından kapatıldı) 
LEZGİN
BOTAN (Devamla) – …basında şöyle geçti: “Teröristmiş.” ve siz de Kürt’ü öldür,
kadını öldür, çocuğu öldür, çık de ki… 
HÜSEYİN
KOCABIYIK (İzmir) – Bak, yalan bu işte, tamam mı.
ŞAHİN
TİN (Denizli) – Bence sen yalan söylüyorsun. 
LEZGİN
BOTAN (Devamla) – Sana bir şey söyleyeceğim. 
HÜSEYİN
KOCABIYIK (İzmir) – Cinayetleri söyle, cinayetleri. PKK’nın cinayetlerini
söyle. 
LEZGİN
BOTAN (Devamla) – Sakin ol, ya sakin ol! Ya, rahat ol, rahat!
ŞAHİN
TİN (Denizli) – PKK ne yapmış, onu söylesene sen. 
BAŞKAN
– Sayın Botan, süreniz bitti. 
LEZGİN
BOTAN (Devamla) – Hediye Ataman bir ev kadınıdır, 37 yaşında…
HÜSEYİN
KOCABIYIK (İzmir) – Altan Tan sizin için “kiralık katil” dedi ya. 
LEZGİN
BOTAN (Devamla) – …yoksul, zavallı bir kadın evinde yakılarak öldürülmüştür.
Gelin birlikte gidelim, tamam arkadaşlar, bakın, gelin, gidelim, araştıralım,
bu Hediye Ataman kimdir, nasıl öldürüldü, ne şekilde öldürüldü, kimdir, sicil
kaydında bir şey var mıdır görelim. 
BAŞKAN
– Sayın Botan, teşekkür ederiz. 
HÜSEYİN
FİLİZ (Çankırı) – Kaymakamı kim öldürdü ya?
LEZGİN
BOTAN (Devamla) – Kaymakamı da AKP’li öldürdü. 
BAŞKAN
– Sayın Botan, teşekkür ederiz. 
ŞAHİN
TİN (Denizli) – Ya, bırakın bu yalanları ya, bırak ya. 
LEZGİN
BOTAN (Devamla) – Belediye başkanı adayı öldürdü, AKP öldürdü. Kaymakamı da
hedef yaptınız. Kaymakamı öldüren AKP’nin adayıydı. (AK PARTİ sıralarından
gürültüler)
ŞAHİN
TİN (Denizli) – Ayıp, sizin yaptığınız ayıp!
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
70’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
Sayın
Altay, sisteme girmişsiniz. 
Buyurunuz.

VI.- AÇIKLAMALAR (Devam)
37.- İstanbul Milletvekili Engin Altay’ın,
Engin Altay’ın 405 sıra sayılı Kanun Tasarısı’nın 68’inci maddesiyle ilgili
önerge üzerinde yaptığı konuşmasındaki bazı ifadelerini düzelttiğine ilişkin
açıklaması
(x)
ENGİN
ALTAY (İstanbul) - Teşekkür ederim Sayın Başkan. 
Günaydın
sayın milletvekilleri, sabah oldu. 
Ben,
sadece, biraz önce yaptığım konuşmada 2009-2015 yerine sehven 1999-2015
demiştim, bunun düzeltilmesini talep ediyorum, tutanaklara geçmesini istiyorum.

Teşekkür
ederim. 
BAŞKAN – Teşekkür ederiz Sayın Altay.
MEHMET MUŞ (İstanbul) – Sayın Başkan…
BAŞKAN – Sayın Muş…
MEHMET MUŞ (İstanbul) – Az önce kürsüde konuşan hatibin
partimize yönelik iddialarını reddediyoruz. 
BAŞKAN – Peki, teşekkür ederiz Sayın Muş. 
Birleşime beş dakika ara veriyorum.
Kapanma Saati: 03.46
ON ÜÇÜNCÜ OTURUM
Açılma Saati: 03.47
BAŞKAN: Başkan Vekili Pervin BULDAN
KÂTİP ÜYELER: Ali Haydar HAKVERDİ (Ankara), Sema KIRCI
(Balıkesir)
-----0-----
BAŞKAN – Sayın
milletvekilleri, Türkiye Büyük Millet Meclisinin 29’uncu Birleşiminin On Üçüncü
Oturumunu açıyorum.
405 sıra sayılı
Kanun Tasarısı’nın görüşmelerine devam ediyoruz.
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Millî Eğitim Bakanlığının Teşkilat ve
Görevleri Hakkında Kanun Hükmünde Kararname ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/721), Tebligat
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/693), Osmaniye Milletvekili Ruhi Ersoy ve Milliyetçi
Hareket Partisi Grup Başkanvekili Manisa Milletvekili Erkan Akçay’ın 2547
Sayılı Yükseköğretim Kanununda Değişiklik Yapılmasına Dair Kanun Teklifi
(2/511), Erzurum Milletvekili Mustafa Ilıcalı’nın Yükseköğretim Kanununda
Değişiklik Yapılmasına Dair Kanun Teklifi (2/546), Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili Oktay
Vural’ın Yükseköğretim Kanununda Değişiklik Yapılmasına Dair Kanun Teklifi
(2/666) ile Millî Eğitim, Kültür, Gençlik ve Spor Komisyonu Raporu (S. Sayısı:
405) (Devam)
BAŞKAN -
Komisyon? Yok. 
Ertelenmiştir. 
2’nci sırada
bulunan 341 sıra sayılı Kanun Tasarısı ile Sanayi, Ticaret, Enerji, Tabii
Kaynaklar, Bilgi ve Teknoloji Komisyonu Raporu’nun görüşmelerine başlıyoruz. 
2.- Sınai Mülkiyet Kanunu Tasarısı (1/699)
ve Sanayi, Ticaret, Enerji, Tabii Kaynaklar, Bilgi ve Teknoloji Komisyonu
Raporu (S. Sayısı: 341)
BAŞKAN –
Komisyon? Yok. 
Ertelenmiştir. 
3’üncü sırada
yer alan 205 sıra sayılı Kanun Tasarısı ve Dışişleri Komisyonu Raporu’nun
görüşmelerine başlıyoruz. 
3.- Türkiye Cumhuriyeti Hükümeti ile Benin
Cumhuriyeti Hükümeti Arasında Ekonomik, Ticari ve Teknik İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/549) ve Dışişleri
Komisyonu Raporu (S. Sayısı: 205)
BAŞKAN
– Komisyon? Yok.
Ertelenmiştir.
Bundan
sonra da komisyonların bulunamayacağı anlaşıldığından, alınan karar gereğince
kanun tasarı ve teklifleri ile komisyonlardan gelen diğer işleri sırasıyla
görüşmek için, 1 Aralık 2016 Perşembe günü saat 14.00’te toplanmak üzere
birleşimi kapatıyorum.
Kapanma Saati:03.48




(x) Bu düzeltmeye ilişkin ifadeler
29/11/2016 tarihli 28’inci Birleşim Tutanağı’nın 127’nci sayfasında yer
almıştır. 


(x) (10/386) esas numaralı Meclis
Araştırması Önergesi’nin tam metni tutanağa eklidir.


(x) (x) 405 S. Sayılı Basmayazı
22/11/2016 tarihli 24’üncü Birleşim Tutanağı’na eklidir.


(x) Bu ifadeye ilişkin düzeltme, bu
Birleşim Tutanak Dergisi’nin 526’ncı sayfasında yer almaktadır.


(x) Bu düzeltmeye ilişkin ifade bu
Birleşim Tutanak Dergisi’nin … sayfasında yer almaktadır.




