



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

56’ncı Birleşim
21 Şubat 2019 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün,
Antalya Milletvekili Deniz Baykal’ı uzun bir aradan sonra Türkiye Büyük Millet
Meclisinde görmekten mutluluk duyduğuna ilişkin konuşması
2.- Oturum Başkanı TBMM Başkan Vekili Levent Gök’ün,
siyasetimizin ortak düzlemlerde buluşmaya ihtiyacı olduğuna ilişkin konuşması
3.- Oturum Başkanı TBMM Başkan Vekili Levent Gök’ün,
Mecliste grubu bulunmayan siyasi parti temsilcilerinin hukukunun korunması
gerektiğine ilişkin konuşması
4.- Oturum Başkanı TBMM Başkan Vekili Levent Gök’ün,
seçimin insanı odak alan, kutuplaşmadan uzak, nezaket ve saygı ölçüleri
içerisinde gerçekleşeceği düşüncesiyle partilere başarı dilediğine ilişkin
konuşması

IV.- ANT İÇME
1.- Antalya Milletvekili Deniz Baykal’ın, ant içmesi


V.- AÇIKLAMALAR
1.- Manisa Milletvekili Erkan Akçay’ın, Antalya Milletvekili
Deniz Baykal’a geçmiş olsun dilekleriyle birlikte “Hoş geldiniz.” dediklerine
ilişkin açıklaması
2.- Mersin Milletvekili Behiç Çelik’in, Antalya
Milletvekili Deniz Baykal’a geçmiş olsun dilekleriyle birlikte “Hoş geldiniz.”
dediklerine ilişkin açıklaması
3.- Mersin Milletvekili Fatma Kurtulan’ın, Antalya
Milletvekili Deniz Baykal’a geçmiş olsun dilekleriyle birlikte “Hoş geldiniz.”
dediklerine ilişkin açıklaması
4.- Sakarya Milletvekili Engin Özkoç’un, Antalya
Milletvekili Deniz Baykal’a geçmiş olsun dilekleriyle birlikte “Hoş geldiniz.”
dediklerine ilişkin açıklaması
5.- Ankara Milletvekili Mehmet Naci Bostancı’nın,
Antalya Milletvekili Deniz Baykal’a geçmiş olsun dilekleriyle birlikte “Hoş
geldiniz.” dediklerine ilişkin açıklaması
6.- Mersin Milletvekili Ali Cumhur Taşkın’ın, Adalet ve
Kalkınma Partisinin iktidara geldiği günden bu yana Türkiye’yi eğitim, sağlık,
enerji, ulaştırma, iletişim ve ticarette dünyada söz sahibi olan cazibe
merkezine dönüştürdüğüne ilişkin açıklaması
7.- İstanbul Milletvekili Sibel Özdemir’in, Avrupa
Birliğine tam üyeliği çağdaşlaşmanın gereği olarak gördüklerine ve Avrupa Parlamentosunun
ülkemizin üyelik müzakerelerinin askıya alınması kararının geri alınması
çağrısında bulunduklarına ilişkin açıklaması
8.- Afyonkarahisar Milletvekili Veysel Eroğlu’nun,
Denizli iline yapılan yatırımlara ilişkin açıklaması
9.- Kahramanmaraş Milletvekili İmran Kılıç’ın, bir
arada nefes alabilmek için bin yıldır yaşanılan bu topraklarda hayatı kolaylaştıran,
acıları çekilir sevinçleri paylaşılır kılan, bizi birbirimize kenetleyen ortak
bağların olması gerektiğine ilişkin açıklaması
10.- Giresun Milletvekili Necati Tığlı’nın, Giresun
ilinde fındık üretiminin neden her yıl azaldığını, üreticinin neden bağını bahçesini
terk ettiğini öğrenmek istediğine ilişkin açıklaması
11.- Yozgat Milletvekili Ali Keven’in, Yozgat ilinin
ilçelerinde uzman doktor açığının devam ettiğine, ilçe ve köylerin şehir hastanelerine
taşınmasının mı amaçlandığını öğrenmek istediklerine ilişkin açıklaması
12.- Bartın Milletvekili Aysu Bankoğlu’nun, “toplumsal
cinsiyet eşitliği” kavramını toplumsal değerlerimize neden uygun görmediğini,
kadın ile erkeğin eşit olduğu fikrinin neden rahatsız ettiğini YÖK Başkanından
öğrenmek istediğine ilişkin açıklaması
13.- Mersin Milletvekili Hacı Özkan’ın, “millet işi
gönül işi” diyerek büyük ve güçlü Türkiye yolunda ilerlediklerine ilişkin açıklaması
14.- Osmaniye Milletvekili Mücahit Durmuşoğlu’nun,
Cumhurbaşkanının öğretmen ataması yapılacağı müjdesinin eğitim camiasını
sevindirdiğine, Hükûmetin birinci önceliğinin eğitim olduğuna ilişkin
açıklaması
15.- Bursa Milletvekili Yüksel Özkan’ın, Antalya
Milletvekili Deniz Baykal’a “Hoş geldiniz.” dediğine, Bursa ilinde depreme dayanıklı
olmaması nedeniyle yıkılan okulların yerine okul yapılmamasının yarattığı
mağduriyetin giderilmesi gerektiğine ilişkin açıklaması
16.- Giresun Milletvekili Kadir Aydın’ın, 31 Mart
mahallî idareler seçiminin millete ve Cumhur İttifakı’nın Giresun iline hayırlı
olmasını dilediğine ilişkin açıklaması
17.- Amasya Milletvekili Hasan Çilez’in, döviz
spekülasyonunun etkilerinin giderilmeye başlandığına ve büyük Türkiye yolundaki
yürüyüşlerine devam edeceklerine ilişkin açıklaması
18.- Nevşehir Milletvekili Faruk Sarıaslan’ın, Ankara
Barosuna kayıtlı, on yedi aydır cezaevinde bulunan avukatın mektubunda
yazdıklarına ilişkin açıklaması
19.- Adana Milletvekili Müzeyyen Şevkin’in, jeoloji
mühendislerinin işsizlik sorununa ve yeteri kadar jeoloji mühendisi istihdam
edilmemesinden kaynaklanan problemlerin giderilebilmesi için kadro engelinin
kaldırılması konusunda Maliye Bakanına seslendiğine ilişkin açıklaması
20.- Bilecik Milletvekili Selim Yağcı’nın, 21 Şubat
Millî Lig’in kuruluşunun 60’ıncı yıl dönümünü kutladığına ve kurucuları Agah
Erozan, Nuri Togay ve Sadık Giz’i rahmetle andığına ilişkin açıklaması
21.- Kırşehir Milletvekili Metin İlhan’ın, Gençlik ve
Spor Bakanından antrenör ve spor uzmanı adaylarının görev yerlerinin açıklanmasını
talep ettiğine ilişkin açıklaması
22.- Bayburt Milletvekili Fetani Battal’ın, 21 Şubat Bayburt
ilinin düşman işgalinden kurtuluşunun 101’inci yıl dönümüne ilişkin açıklaması
23.- Osmaniye Milletvekili Baha Ünlü’nün, yer fıstığı
üreticilerinin mağduriyetinin giderilebilmesi için fıstığın destekleme kapsamına
alınması ve Toprak Mahsulleri Ofisinin devreye girmesi gerektiğine ilişkin
açıklaması
24.- Mersin Milletvekili Alpay Antmen, baroların
hukukun güvencesi olduğuna, avukatların hukuksuzluklar karşısında susmadığına
ve susmayacağına ilişkin açıklaması
25.- Diyarbakır Milletvekili Garo Paylan’ın, 21 Şubat
Dünya Ana Dili Günü vesilesiyle bütün ana dillerin barış içinde yaşayacağı bir
Türkiye hayali kurduklarına ilişkin açıklaması
26.- Niğde Milletvekili Ömer Fethi Gürer’in, Niğde
iline on yedi yıldır verilen sözlerin yerine getirilmeyip yatırım yapılmadığına
ilişkin açıklaması
27.- Mersin Milletvekili Fatma Kurtulan’ın, açlık
grevini sürdüren Leyla Güven, Sebahat Tuncel ve Selma Irmak’ın taleplerinin yasal
olduğuna, 21 Şubat Dünya Ana Dili Günü vesilesiyle Kürtçe konuşmanın bedelini
hayatıyla ödeyen Vedat Aydın’ı anmak istediğine, ana dili resmî dilden farklı
olanların kendi dillerini unutmaması için politikalar üretilmesi gerektiğine,
gündem dışı konuşmalarda siyasi parti grupları arasındaki adaletsiz dağılıma
ilişkin açıklaması
28.- Kocaeli Milletvekili Lütfü Türkkan’ın, Sakarya
Kışlası’nda meydana gelen patlamada yaralanan askerlere şifa dilediğine, Çanakkale
ilinde meydana gelen depremin uyarı kabul edilmesi gerektiğine,
Cumhurbaşkanının gittiği her ilde ayrı bir gafa imza attığına, Mersin ili Silifke
ilçesinde meydana gelen kazada hayatını kaybeden işçilere Allah’tan rahmet
dilediğine, güçlü olmanın bilim ve teknolojide ilerlemek olduğuna ilişkin
açıklaması
29.- İstanbul Milletvekili Engin Altay’ın, Çanakkale
ilinde meydana gelen deprem nedeniyle bölge halkına geçmiş olsun dileğinde
bulunduğuna, 21 Şubat Dünya Ana Dili Günü vesilesiyle herkesin ana dilini
özgürce konuşması ve gelecek kuşaklara devredilebilmesi için Parlamentonun
gerekli tedbirleri alması gerektiğine, herkesin görevinin milletin hak ettiği
refah, mutluluk ve huzura kavuşmasını sağlamak olduğuna ilişkin açıklaması


30.- Tokat Milletvekili Özlem Zengin’in, Antalya
Milletvekili Deniz Baykal’a “Hoş geldiniz.” diyerek sıhhat temenni ettiğine, 21
Şubat Malcolm X’i vefatının 54’üncü yıl dönümünde rahmetle yâd ettiğine,
Çanakkale ilinde meydana gelen deprem nedeniyle vatandaşlara geçmiş olsun
dileğinde bulunduğuna, 5 askerin yaralandığı Sakarya Kışlası’nda meydana gelen
olayın takipçisi olduklarına, bilişim teknolojileri bağımlılığının incelenmesi
için araştırma komisyonu kurulacağına ilişkin açıklaması
31.- Ankara Milletvekili Mustafa Destici, Antalya
Milletvekili Deniz Baykal’ın yemin etmiş olmasından memnuniyet duyduğuna,
Sakarya Kışlası’nda meydana gelen patlamada yaralanan Mehmetçiklere şifa niyaz
ettiğine, 21 Şubat Bayburt ilinin düşman işgalinden kurtuluşunun 101’inci yıl
dönümünü kutladığına, Çanakkale ilinde meydana gelen deprem nedeniyle geçmiş
olsun dileğinde bulunduğuna, Türkiye’ye kaçak yollarla giren Ermenistan
vatandaşlarıyla ilgili sözlerinin çarpıtıldığına, 26 Şubat Hocalı katliamının
27’nci yıl dönümüne, 21 Şubat Dünya Ana Dili Günü’ne, Alparslan Türkeş adının
ünversiteye verilmesinin memnuniyet verici olduğuna ilişkin açıklaması
32.- İstanbul Milletvekili Erkan Baş’ın, halkın
iradesinin ve taleplerinin Parlamentoya yansıtılabilmesi için grubu olmayan
siyasi partiler ile bağımsız milletvekillerinin konuşma hakları konusunda düzenleme
yapılması gerektiğine, Merve Demirel olayını haberleştiren gazetecinin
gözaltına alınması olayına ilişkin açıklaması
33.- İstanbul Milletvekili Mahmut Tanal’ın, 2002
tarihinden bugüne kaç torba kanunun TBMM Genel Kuruluna geldiğini ve bu torba
kanunlar içerisinde kaç kanunda değişiklik yapıldığını Plan ve Bütçe Komisyonu
Başkanından öğrenmek istediğine ilişkin açıklaması
34.- Gaziantep Milletvekili İmam Hüseyin Filiz’in,
Gaziantep sanayisinin yaşadığı sorunlar konusunda Hükûmetin gerekli adımları
atmasını beklediklerine ilişkin açıklaması
35.- Plan ve Bütçe Komisyonu Başkanı Süreyya Sadi
Bilgiç’in, 23, 24, 26 ve 27’nci Dönemlerde tasarı ya da teklif olarak Plan ve
Bütçe Komisyonuna sunulan ve yasalaşan kanun sayısının görüşülen 43 sıra sayılı
Kanun Teklifi’yle birlikte 157 olduğuna ilişkin açıklaması
36.- Düzce Milletvekili Ümit Yılmaz’ın, Düzce Orman
İşletme Müdürlüğünün orman muhafaza memurları başta olmak üzere personel
eksikliğinin giderilmesi gerektiğine ilişkin açıklaması
37.- Aydın Milletvekili Bekir Kuvvet Erim’in, Aydın ili
Efeler ilçesi Kızılcaköy Mahallesi’nde yapılmak istenen JES sondajı çalışmasına
ilişkin açıklaması
38.- Denizli Milletvekili Kazım Arslan’ın, Denizli
ilinde sulanamayan araziler nedeniyle zor durumda kalan çiftçilerin köyden
şehre göç ettiğine ilişkin açıklaması
39.- Tokat Milletvekili Özlem Zengin’in, Konya
Milletvekili Fahrettin Yokuş’un 43 sıra sayılı Kanun Teklifi’nin 17’nci
madesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
40.- Kocaeli Milletvekili Lütfü Türkkan’ın, Tokat
Milletvekili Özlem Zengin’in yaptığı açıklamasındaki bazı ifadelerine ilişkin
açıklaması
41.- Tokat Milletvekili Özlem Zengin’in, Sakarya
Milletvekili Engin Özkoç’un yerinden sarf ettiği bazı ifadelerine ilişkin açıklaması
42.- Ankara Milletvekili Servet Ünsal’ın, kaliteli
sağlık hizmeti alınabilmesi adına atama bekleyen fizyoterapistlerin haklı
taleplerinin karşılanması için atama sayılarında düzenlemeye gidilip gidilmeyeceğini
Sağlık Bakanından öğrenmek istediğine ilişkin açıklaması
43.- İzmir Milletvekili Kani Beko’nun, emeklilikte yaşa
takılanların talepleri ile kadınların sigortalı olmadan önce yaptıkları doğumlarını
borçlanabilme taleplerine ilişkin açıklaması
44.- Adana Milletvekili İsmail Koncuk’un, Alparslan
Türkeş’i rahmetle yâd ettiğine ve Adana Bilim ve Teknoloji Üniversitesinin
adının Alparslan Türkeş Bilim ve Teknoloji Üniversitesi olarak değiştirilmesini
sevinçle karşıladıklarına ilişkin açıklaması
45.- Manisa Milletvekili Erkan Akçay’ın, Adana Bilim ve
Teknoloji Üniversitesinin adının Alparslan Türkeş Bilim ve Teknoloji
Üniversitesi olarak değiştirilmesine vesile olan başta Cumhurbaşkanı olmak
üzere katkı sunan milletvekillerine teşekkür ettiklerine, Alparslan Türkeş’i
rahmet ve minnetle andıklarına ilişkin açıklaması
46.- Sakarya Milletvekili Engin Özkoç’un, Alparslan
Türkeş’e Allah’tan rahmet dilediğine, Devlet Bahçeli’nin Antalya Milletvekili
Deniz Baykal’ın yeminini izlemek üzere Genel Kurul salonuna gelmesinin Türkiye
Cumhuriyeti’nin gücü ve birlikteliği konusunda dış dünyaya mesaj olduğuna
ilişkin açıklaması
47.- Tokat Milletvekili Özlem Zengin’in, Adana Bilim ve
Teknoloji Üniversitesinin adının Alparslan Türkeş Bilim ve Teknoloji
Üniversitesi olarak değiştirilmesinden mutluluk duyduklarına, Alparslan Türkeş
ve Kemal Karpat’ı rahmetle yâd ettiğine ilişkin açıklaması

VI.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Aydın Milletvekili Bekir Kuvvet Erim’in,
yenilenebilir enerji kaynaklarından jeotermal enerji santralinin önemine
ilişkin gündem dışı konuşması
2.- Bursa Milletvekili İsmail Tatlıoğlu’nun, tekstil
ihracatçılarının sorunlarına ilişkin gündem dışı konuşması
3.- İstanbul Milletvekili Mehmet Bekaroğlu’nun, 21
Şubat Dünya Ana Dili Günü’ne ilişkin gündem dışı konuşması 

VII.- ÖNERİLER
A) Siyasi Parti Grubu Önerileri
1.- AK PARTİ Grubunun, Genel Kurulun çalışma gün ve
saatlerinin yeniden düzenlenmesine; bastırılarak dağıtılan 43 sıra sayılı
Yükseköğretim Kurumları Teşkilatı Kanunu ile Bazı Kanunlarda Değişiklik
Yapılmasına Dair Kanun Teklifi ile 45 sıra sayılı Yükseköğretim Kurumları
Teşkilatı Kanunu ile Kamu Mali Yönetimi ve Kontrol Kanununda Değişiklik
Yapılmasına Dair Kanun Teklifi’nin kırk sekiz saat geçmeden gündemin “Kanun
Teklifleri ile Komisyonlardan Gelen Diğer İşler” kısmının sırasıyla 1’inci ve
2’nci sıralarına alınması ve diğer işlerin sırasının buna göre teselsül
ettirilmesine; 43 sıra sayılı Kanun Teklifi’nin İç Tüzük’ün 91’inci maddesine
göre temel kanun olarak bölümler hâlinde görüşülmesine ilişkin önerisi


B) Danışma Kurulu Önerileri
1.- Danışma Kurulunun, Genel Kurulun 21 Şubat 2019
Perşembe günkü birleşiminde bilişim teknolojileri bağımlılığının bireyler
üzerindeki etkilerinin tüm yönleriyle incelenerek alınması gereken tedbirlerin
belirlenmesi amacıyla verilen (10/38), (10/466), (10/494), (10/536), (10/978),
(10/983) ve (10/984) esas numaralı Meclis araştırması önergelerinin
görüşmelerinin birleştirilerek yapılması ve bu görüşmelerde siyasi parti
gruplarına talepleri hâlinde beşer dakika süreyle söz verilmesine ilişkin
önerisi
VIII.- MECLİS ARAŞTIRMASI
A) Ön Görüşmeler
1.- Niğde Milletvekili Ömer Fethi Gürer ve 23
milletvekilinin, medya ve internetin çocuklar üzerindeki olumsuz etkilerinin
araştırılarak alınması gereken önlemlerin belirlenmesi amacıyla bir Meclis
araştırması açılmasına ilişkin önergesi (10/38)
2.- Eskişehir Milletvekili Nabi Avcı ve 37
milletvekilinin, sosyal medya bağımlılığının etkilerinin incelenerek olası
zararlarının bertaraf edilmesi ve sosyal medyanın kontrollü kullanımının
sağlanması için yapılması gerekenlerin saptanması amacıyla bir Meclis
araştırması açılmasına ilişkin önergesi (10/466)
3.- Niğde Milletvekili Ömer Fethi Gürer ve 27
milletvekilinin, internet ve oyun bağımlılığı sorunun tüm yönleriyle
araştırılarak alınması gereken önlemlerin belirlenmesi amacıyla bir Meclis
araştırması açılmasına ilişkin önergesi (10/494)
4.- Samsun Milletvekili Bedri Yaşar ve 22
milletvekilinin, madde, internet, teknoloji ve diğer bağımlılıkların
nedenlerinin incelenerek bu konuda alınması gereken tedbirlerin belirlenmesi
amacıyla bir Meclis araştırması açılmasına ilişkin önergesi (10/536)
5.- İzmir Milletvekili Binali Yıldırım ve 34
milletvekilinin, bilişim teknolojileri bağımlılığının bireyler üzerindeki
etkilerinin tüm yönleriyle incelenerek alınması gereken tedbirlerin
belirlenmesi amacıyla bir Meclis araştırması açılmasına ilişkin önergesi
(10/978)
6.- Şanlıurfa Milletvekili Ömer Öcalan ve 19
milletvekilinin, teknoloji bağımlılığının toplumsal etkilerinin ve yarattığı
olası sorunların incelenerek bu sorunların çözümü için yapılması gerekenlerin
belirlenmesi amacıyla bir Meclis araştırması açılmasına ilişkin önergesi
(10/983)
7.- İstanbul Milletvekili Arzu Erdem ve 19
milletvekilinin, çocuklara psikolojik ve bedensel yönden zarar veren bilgisayar
oyunlarının incelenerek çocukların internet kullanımında kontrolün sağlanması
için yapılması gerekenlerin belirlenmesi amacıyla bir Meclis araştırması
açılmasına ilişkin önergesi (10/984)
IX.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Adana Milletvekili Tamer Dağlı ve Ankara
Milletvekili Yıldırım Tuğrul Türkeş ile 49 Milletvekilinin Yükseköğretim
Kurumları Teşkilatı Kanunu ile Bazı Kanunlarda Değişiklik Yapılmasına Dair
Kanun Teklifi (2/1579) ile Plan ve Bütçe Komisyonu Raporu (S. Sayısı: 43)

2.- Adalet ve Kalkınma Partisi Grup Başkanı Ankara
Milletvekili Mehmet Naci Bostancı’nın Yükseköğretim Kurumları Teşkilatı Kanunu
ile Kamu Malî Yönetimi ve Kontrol Kanununda Değişiklik Yapılmasına Dair Kanun
Teklifi (2/1580) ve Milli Eğitim, Kültür, Gençlik ve Spor Komisyonu Raporu (S.
Sayısı: 45)

X.- OYLAMALAR
1.- (S. Sayısı: 43) Yükseköğretim Kurumları Teşkilatı
Kanunu ile Bazı Kanunlarda Değişiklik Yapılmasına Dair Kanun Teklifi’nin
oylaması
21 Şubat 2019 Perşembe
BİRİNCİ OTURUM
Açılma Saati: 14.00
BAŞKAN: Başkan Vekili Levent GÖK
KÂTİP ÜYELER: Mustafa AÇIKGÖZ (Nevşehir), Emine Sare AYDIN YILMAZ
(İstanbul)
-----0-----
BAŞKAN
– Değerli milletvekilleri, Türkiye Büyük Millet Meclisinin 56’ncı Birleşimini
açıyorum.
Toplantı
yeter sayısı vardır, görüşmelere başlıyoruz.
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün,
Antalya Milletvekili Deniz Baykal’ı uzun bir aradan sonra Türkiye Büyük Millet
Meclisinde görmekten mutluluk duyduğuna ilişkin konuşması
BAŞKAN
– Değerli milletvekilleri, bugün özel bir gün yaşıyoruz. Türk siyasetinin
duayeni, Türkiye Büyük Millet Meclisinin geçici başkanlarından, değerli devlet
adamı, değerli büyüğüm Sayın Deniz Baykal’ı bugün uzun bir aradan sonra Türkiye
Büyük Millet Meclisinde görmekten büyük bir mutluluk duyuyorum. Sayın Baykal’a
aramıza hoş geldiniz diyorum. (Alkışlar) 
IV.- ANT İÇME
1.- Antalya Milletvekili Deniz Baykal’ın, ant içmesi
BAŞKAN
– Değerli milletvekilleri, daha önceki birleşimlerde mazereti nedeniyle ant
içememiş olan Antalya Milletvekilimiz Sayın Deniz Baykal’ı ant içmek üzere
kürsüye davet ediyorum. 
Buyurun
Sayın Baykal. (Ayakta alkışlar) 
(Antalya
Milletvekili Deniz Baykal ant içti)
(Alkışlar)
BAŞKAN
– Sayın Baykal’ı kutluyorum. 
Sayın
Baykal bugün hepimize bir büyük mücadele örneğini, hayata, siyasete ve
toplumuna karşı sorumluluk duygusunu ve büyük iddiasını bir kez daha
göstermiştir. Kendisine sağlık ve esenlikler dilerim, tekrar tebrik ederim. 
Değerli
milletvekilleri, değerli gruplarımızın grup başkan vekilleri Sayın Baykal’ın
yemin töreniyle ilgili olarak duygu ve düşüncelerini ifade edecekler. Şimdi
kendilerine söz vereceğim. 
Sayın
Akçay…
V.- AÇIKLAMALAR
1.- Manisa Milletvekili Erkan Akçay’ın, Antalya
Milletvekili Deniz Baykal’a geçmiş olsun dilekleriyle birlikte “Hoş geldiniz.”
dediklerine ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Türk
siyasi hayatımızın mümtaz şahsiyeti, ülkemize uzun yıllar kıymetli hizmetler
veren değerli devlet adamı, Cumhuriyet Halk Partisi Antalya Milletvekili Sayın
Deniz Baykal’ın uzun nekahet döneminden sonra Türkiye Büyük Millet Meclisinde
aramıza katılmalarından dolayı mutlu olduğumuzu ifade ediyoruz ve kendilerine
hoş geldiniz diyoruz. Ayrıca Sayın Baykal’a geçmiş olsun dileklerimizle
birlikte bundan sonraki hayatında da sağlık, sıhhat, afiyet ve mutluluklar
temennisiyle birlikte ülkemize nice hizmetlerini diliyoruz.
Saygılar
sunuyorum. 
Teşekkür
ederim. (Alkışlar)
BAŞKAN
- Teşekkür ederim.
İYİ
PARTİ Grubu adına Behiç Bey, buyurun.
2.- Mersin Milletvekili Behiç Çelik’in, Antalya
Milletvekili Deniz Baykal’a geçmiş olsun dilekleriyle birlikte “Hoş geldiniz.”
dediklerine ilişkin açıklaması
BEHİÇ
ÇELİK (Mersin) - Sayın Başkan, çok teşekkür ediyorum.
Kendisini
yakından izlediğim Türk akademik hayatına ve siyasi hayatına büyük katkıları
olmuş Antalya Milletvekili Sayın Deniz Baykal’ı yemin merasimi münasebetiyle
Genel Kurul salonunda sağlık ve afiyet içinde görmekten grubum adına büyük
mutluluk duymaktayım. Kendisine Yüce Mevla’dan bundan sonraki yaşamında daha
sağlıklı, huzurlu bir yaşam diliyorum. Ve kendilerinin, bundan sonra, siyasete,
devlet yönetimine katkılarını beklemekteyiz. Kendilerine tekrar sağlık ve
afiyetler dilerim.
Çok
teşekkür ederim. (Alkışlar)
BAŞKAN
- Teşekkür ederim.
Halkların
Demokratik Partisi Grubu adına Sayın Kurtulan.
3.- Mersin Milletvekili Fatma Kurtulan’ın, Antalya
Milletvekili Deniz Baykal’a geçmiş olsun dilekleriyle birlikte “Hoş geldiniz.”
dediklerine ilişkin açıklaması
FATMA
KURTULAN (Mersin) - Teşekkür ediyorum.
Sayın
Baykal Türkiye siyasetinde önemli bir şahsiyet. Bugün burada aramızda görmekten
biz de çok memnun olduk. Kendisine tekrar hem hoş geldiniz diyorum hem de çok
geçmiş olsun diyorum. Saygılar.
Teşekkürler.
(Alkışlar)
BAŞKAN
– Teşekkür ederim Sayın Kurtulan.
Cumhuriyet
Halk Partisi Grubu adına Grup Başkan Vekili Sayın Özkoç.
Buyurun
Sayın Özkoç.
4.- Sakarya Milletvekili Engin Özkoç’un, Antalya
Milletvekili Deniz Baykal’a geçmiş olsun dilekleriyle birlikte “Hoş geldiniz.”
dediklerine ilişkin açıklaması
ENGİN
ÖZKOÇ (Sakarya) - Sayın Başkan, değerli milletvekili arkadaşlarım; saygın
devlet adamı, Cumhuriyet Halk Partisinin önceki Genel Başkanı, değerli
büyüğümüz, örnek aldığımız şahsiyet Sayın Deniz Baykal’ın uzun bir aradan
sonra, Türkiye Büyük Millet Meclisinin çatısı altında, Cumhuriyet Halk Partisi
Grubu ve değerli vekillerimizle birlikte olmasından dolayı büyük bir mutluluk
ve onur duyuyoruz, kendisine hoş geldin diyoruz. Bundan sonraki hayatında, yine
hep birlikte, ülkemizin mutluluğu, geleceği için birlikte çalışmanın
mutluluğunu inşallah yaşayacağız ve bundan sonraki yaşantısında yine bizimle birlikte
olmasından dolayı da ayrıca mutluluk duyduğumuzu ifade ediyor, kendisine
saygılar sunuyoruz. (Alkışlar)
BAŞKAN
– Teşekkür ederim. 
AK
PARTİ Grubu adına Grup Başkanı Sayın Naci Bostancı.
5.- Ankara Milletvekili Mehmet Naci Bostancı’nın,
Antalya Milletvekili Deniz Baykal’a geçmiş olsun dilekleriyle birlikte “Hoş
geldiniz.” dediklerine ilişkin açıklaması
MEHMET
NACİ BOSTANCI (Ankara) – Sayın Başkan, teşekkürler. 
Cumhuriyet
Halk Partisi Antalya Milletvekili Sayın Deniz Baykal, akademik ve siyasi kişiliği
olan, bütün Türkiye’nin tanıdığı, saygın bir kişi. Geçmişte yayınladığı
kitapları, çok kıymetli çevirilerini biliyoruz. Çeşitli devlet görevlerinde
bulundu; Başbakan Yardımcılığı, Enerji Bakanlığı, Maliye Bakanlığı, Cumhuriyet
Halk Partisi Genel Başkanlığını yaptı. Her zaman Türkiye siyaseti Sayın Deniz
Baykal’ın fikirlerinden, değerlendirmelerinden ve eleştirilerinden faydalandı.
Bir aradan sonra, bir sağlık probleminin ardından tekrar burada, aramızda
olmasından son derece memnunuz. Yine fikirlerinden, eleştirilerinden,
değerlendirmelerinden faydalanmak istiyoruz. Kendisine aramıza hoş geldiniz
diyor, bundan sonraki hayatında sağlık ve afiyet diliyoruz. 
Teşekkürler.
(Alkışlar)
BAŞKAN
– Teşekkür ederim. 
Bütün
siyasi parti gruplarına teşekkür ediyorum. 
Sayın
Baykal’a aramıza tekrar hoş geldiniz diyorum, kendisine sağlık ve esenlikler
diliyorum. 
Birleşime
beş dakika ara veriyorum. 
Kapanma Saati: 14.09
İKİNCİ OTURUM
Açılma Saati: 14.18
BAŞKAN: Başkan Vekili Levent GÖK
KÂTİP ÜYELER: Mustafa AÇIKGÖZ (Nevşehir), Emine Sare AYDIN YILMAZ
(İstanbul)
-----0-----
BAŞKAN
– Değerli milletvekilleri, Türkiye Büyük Millet Meclisinin 56’ncı Birleşiminin
İkinci Oturumunu açıyorum.
III.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Levent Gök’ün,
siyasetimizin ortak düzlemlerde buluşmaya ihtiyacı olduğuna ilişkin konuşması
BAŞKAN
- Gündem dışı söz vermeden önce, Sayın Deniz Baykal’ın bugün burada yemin
etmesi üzerine bütün siyasi parti gruplarımızın büyük bir nezaketle kendisiyle
ilgili duygularını belirtmesi Türk siyasetinde arzuladığımız, özlediğimiz bir
tablonun gerçekleşmesine vesile olmuştur. Bütün siyasi parti gruplarımızı
kutlarım.
Çok
çetin tartışmalardan geçen Türkiye’mizde siyasetimizin ortak düzlemlerde
buluşmaya ihtiyacı olduğu çok açık; Sayın Deniz Baykal, tecrübesiyle bugün bize
bunu bir kez daha gösterdi.
Bugün
çalışmalarımızı tamamlarsak Meclisimizin seçimlerden önceki son çalışma günü.
Pazar günü sadece Meclis Başkanlığı seçimi için toplanacağız. Bugünkü
görüşmelerin de bugün ortaya çıkan bu güzel tablo içerisinde cereyan etmesini
diliyorum. Görüşmeleri de sonuçlandırarak pazar günü yapılacak olan seçimlere
kadar kısa bir ara; ondan sonra, martın sonuna kadar da diğer tatil
programımızı değerlendirmek üzere ara vereceğiz. 
Ben
bugün milletvekillerimizin 60’a göre söz taleplerini büyük oranda karşılamaya
gayret edeceğim. Sisteme giren milletvekillerimiz salondan ayrılmadıkları
takdirde, birleşim bitene kadarki süre içerisinde herkesi değerlendirmeye de
gayret edeceğim. (CHP sıralarından alkışlar)
Değerli
milletvekilleri, gündeme geçmeden önce üç sayın milletvekiline gündem dışı söz
vereceğim. 
Gündem
dışı ilk söz, jeotermal enerjiyle ilgili söz isteyen Aydın Milletvekilimiz
Sayın Bekir Kuvvet Erim’e aittir.
Buyurun
Sayın Erim. (AK PARTİ sıralarından alkışlar)
Süreniz
beş dakika.
VI.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Aydın Milletvekili Bekir Kuvvet Erim’in,
yenilenebilir enerji kaynaklarından jeotermal enerji santralinin önemine
ilişkin gündem dışı konuşması
BEKİR
KUVVET ERİM (Aydın) – Sayın Başkan, değerli milletvekilleri, ekranları başında
bizleri izleyen değerli vatandaşlarımız; bugünlerde sıkça bahsi geçen ve
yenilenebilir enerji kaynaklarından biri olan jeotermal enerji santralleri için
söz almış bulunmaktayım. 
13
Haziran 2007 tarihli Resmî Gazete’de yayımlanan 5686 sayılı Jeotermal Kaynaklar
ve Doğal Mineralli Sular Kanunu ile 11 Aralık 2007 tarihli 26727 sayılı
Jeotermal Kaynaklar ve Doğal Mineralli Sular Kanunu Uygulama Yönetmeliği’nin
ardından özel sektör, devlet teşviklerinin yasal düzenlemeyle hayata
geçirilmesine olumlu tepki vermiş, Türkiye, dünya jeotermal elektrik
santralleri kurulu güç sıralamasında 4’üncülüğe yükselmiştir. Bu kanunun amacı,
jeotermal enerji sektörüne yön vererek, yenilenebilir enerji kaynaklarına
yönelmenin yolunu açarak hem doğayı korumak hem de enerjide dışa
bağımlılığımızı ortadan kaldırarak ülke ekonomisine katkıda bulunmaktır. 
Yerin
iç ısısının oluşturduğu enerji olarak da adlandırabileceğimiz jeotermal enerji,
temiz ve sürdürülebilir bir enerji kaynağıdır; teknolojinin de gelişimiyle
beraber pek çok farklı alanda kullanılabilir hâle gelmiştir. Termal ve sağlık
turizmi, ısıtma, gıda kurutuculuğu, elektrik üretimi ve endüstrinin birçok
kesimi gibi çok farklı alanlarda kullanımı yaygınlaşan jeotermal enerji, güneş,
rüzgâr ve dalga enerjilerinden farklı olarak belirli doğa koşullarından
etkilenmemekte, üretiminde aksaklık yaşanmamakta ve bu gerekçeyle yenilenebilir
enerji kaynakları içerisinde en istikrarlı kaynak olarak tanımlanmaktadır.
Türkiye’nin 1984 yılında 15 megavat kapasiteyle Denizli Kızıldere’de başlayan
jeotermal güç üretimi, yaklaşık otuz dört yıllık bir aradan sonra, Temmuz
2018’de 1.347 megavata erişmiş ve ülkemiz jeotermal elektrik sektöründe en
hızlı büyüyen ülke olarak tarihe geçmiştir. Bu, ülkemiz için enerjide sağlanan
büyük bir başarı örneğidir. Bu sebeple, yermeden önce yenilenebilir enerjinin
önemini anlamak önceliğimiz olmalıdır. 
Son
zamanlarda, santrallerin yoğun olarak bulunduğu Ege Bölgesi’nde JES’lerle
ilgili birtakım açıklamalar yapılmış ve açıklamalarda kullanılan bilgilerin
doğruluğu yeterince araştırılmamıştır. JES’lere yani jeotermal elektrik
santrallerine olumsuz yönde bakan bazı değerli milletvekili arkadaşlarım,
sizler her türlü enerji kaynağına “hayır” diyerek evinizin, işyerinizin
elektriğini nereden sağlamayı düşünüyorsunuz? Bir kömür santraliyle, bir doğal
gazla yenilenebilir enerjiyi karşılaştırabilir misiniz? Ben sizlere söyleyeyim,
bu mümkün değildir. 
TÜİK’ten
yani Türkiye İstatistik Kurumundan, Tarım ve Orman Bakanlığından, Çevre ve
Şehircilik Bakanlığından ve benzeri ilgili devlet kurumlarından aldığım
verileri sizlerle paylaşmak istiyorum. 
Ege
Bölgesi jeotermal santrallerin işletilmesinde coğrafi olarak gerekli olanağı
bizlere sağlamaktadır. Bu amaçla tamamlanan 53 adet lisanslı jeotermal
santralin 28 adedi Aydın’da bulunuyor. 5.969 gigavatsaatlik toplam elektrik
üretiminin 4.535 gigavatlık kısmı Aydın’daki santrallerden elde edilmekte ve bu
santrallerde yaklaşık bin kişiye istihdam sağlanmaktadır. 
Aydın
ili özellikle incir üretiminin yoğun olduğu bir bölgedir. Ülkemizde incir
üretiminin yaklaşık yüzde 60’ı Aydın’da, kalan yüzde 40’lık kesimi ise İzmir,
Manisa ve çevre illerde gerçekleşmektedir. TÜİK verilerine bakıldığında, 2007
yılında 118.424 ton üretilen yaş incir 2017 yılında 185.412 tona çıkmıştır.
Santrallerin yoğun olarak bulunduğu Germencik, Köşk ve İncirliova’da kuru incir
üretimi 2007 yılında toplam 11.529 ton iken 2018 yılında 30.875 tona çıkmıştır.
Bu veriler üretim ve ihracatın her geçen yıl arttığını göstermektedir.
Bir
diğer iddia ise, JES’lerin kanser vakalarını arttırdığı ve ölüme neden olduğu
yönündedir. İnsan ölümleri, hastalıkları pek çok nedene bağlı olabilmekle
birlikte, şu güne kadar jeotermalin kansere ve ölümlere neden olduğuna dair
herhangi bir akademik çalışma bulunmamaktadır. Bu yüzden, bir şeylere dikkat
çekmeye çalışırken ülkemize faydası dokunacak sektörleri es geçmeyelim.
Gelelim
jeotermal enerjinin atıkları olup olmadığına. Jeotermal santraller kapalı devre
çalışırlar. Yani dışarıya herhangi bir katı, sıvı, gaz atıkları olmaz. Her şey
borular içinde çevrim durumundadır ve reenjeksiyon denilen bir faaliyet
bulunmaktadır. Bu faaliyette, derinliklerden çekilen su yine aynı derinliğe
basılmaktadır ki eğer santraller bu işlemi yapmazlarsa kaynağın
sürdürülebilirliği kalmayacaktır. 
(Mikrofon
otomatik cihaz tarafından kapatıldı)
BAŞKAN
– Toparlayalım, buyurun.
BEKİR
KUVVET ERİM (Devamla) - Yani “Santral isterse reenjeksiyon yapmaz.” diye bir kaide
yok. İsterse yapmasın, yaptığı milyon dolarlık yatırım çöpe gider. İşte, bu
faaliyet sebebiyle de dışarı atık bırakamaz santraller. Bacalardan çıkan
karbondioksitin ise sadece sera etkisi bulunmaktadır. Bu etkiyi sadece
jeotermalde değil pek çok sektörde ve hatta canlılarda görürüz.
Ülke
ekonomisine katkısına bakarsak, öncelikle jeotermal enerjinin arazi kullanımı
düşüktür. Yani tarım alanlarına, alan kullanma anlamında zararı yok denecek
kadar azdır. Batı bölgelerde 3 bin megavatlık elektrik üretim potansiyeli ile
30 bin megavatlık termal ısıtma, soğutma, kurutma amaçlı jeotermal kaynak
tespit edildi. Bu potansiyel, 9 milyar metreküplük doğal gaza ve bugünkü
fiyatlarla 2,2 milyar dolarlık doğal gaz ikamesine karşılık geliyor. Yine batı
bölgelerde 6 milyon konutun ısıtılmasını sağlayabilecek potansiyel vardır. 
Ülkemizin
doğu kesimlerinde de bu rakamlara yakın oranlarda potansiyel mevcuttur. Doğal
gaz ithalatının azaltılmasında önemli bir avantaj sağlayacaktır. 
(Mikrofon
otomatik cihaz tarafından kapatıldı)
BAŞKAN
– Toparlayın, buyurun.
BEKİR
KUVVET ERİM (Devamla) - Denizli, Manisa ve Aydın’da kurulan ve kurulacak olan
jeotermal ihtisas sera bölgeleri de yerel halk için büyük bir istihdam olanağı
sağlayacaktır. Yaklaşık rakamlarla, bölgeler için toplamda 3 bin kişiye
istihdam olanağı bulunmaktadır. Kısaca, üretim yapılsın, sektör desteklensin.
Sonuç
şu ki: Biz her türlü enerji kaynağına karşı çıkarsak enerjimizi nereden
sağlayacağız? Daha temiz bir kaynak varken, ülke ekonomisine hem yerli hem
yenilenebilir bir kaynak olmasıyla katkı sağlayacakken neden jeotermale
karşıyız? Biliyor ve inanıyorum ki kuralına uygun yapılan hiçbir yenilenebilir
enerji santrali çevreye zarar vermez. Kaldı ki bu durum fosil yakıtlarla kıyas
edilemez. Bu sebeple, bir şeye karşı çıkarken objektif ve sağduyulu olmak
zorundayız. 
Sözlerime
son verirken yüce Meclisi saygıyla selamlarım. (AK PARTİ sıralarından alkışlar)

BAŞKAN
– Teşekkürler Sayın Erim.
Gündem
dışı ikinci söz, tekstil ihracatçılarının sorunları hakkında söz isteyen Bursa
Milletvekilimiz Sayın İsmail Tatlıoğlu’na aittir. (İYİ PARTİ sıralarından
alkışlar) 
Buyurun
Sayın Tatlıoğlu. 
2.- Bursa Milletvekili İsmail Tatlıoğlu’nun, tekstil
ihracatçılarının sorunlarına ilişkin gündem dışı konuşması
İSMAİL
TATLIOĞLU (Bursa) – Sayın Başkan, Parlamentomuzun değerli mensupları; tekstil
ve tekstil ihracatçılarının sorunlarıyla ilgili konuyu gündeme taşımak amacıyla
kürsüdeyim. 
Türkiye’de,
bildiğimiz gibi, lokomotif sektörlerden birisi tekstil. İhracatına
baktığımızda, otomotivle beraber tekstil sektörü toplam ihracatımızın üçte
1’ini oluşturuyor. Tekstil ve ham maddelerine, bunun dışında hazır giyim ve
konfeksiyona birlikte baktığımızda 26 milyar dolarlık bir ihracat söz konusu.
İstihdamda da 2 milyonun üzerinde bir kapasitesi var tekstil sektörünün.
Özellikle, Bursa, Denizli, Gaziantep, Kahramanmaraş ve İstanbul merkezli sanayi
çok ciddi bir ekonomik potansiyel oluşturmakta. Ancak 2018 yılı ihracatındaki
artışa rağmen, tekstil ihracatında nispi de olsa bir düşüş söz konusu. 2016’da
yüzde 14,4 olan ihracattaki payı, 2017’de 11,9’a, 2018 Ocağında 11,5’e düşmüş.
2018 genelinde de tekstil ihracatının toplam ihracattaki payı 10,5 olarak
durmakta. İhracatımızın otomotivle beraber üçte 1’ini oluşturan bu sektörün
özellikle 2018 ekonomik krizine yönelik Hükûmetin aldığı tedbirler çerçevesinde
başka sıkıntıları ortaya çıktı. Bunların en önemlisi de şudur: Bildiğiniz gibi,
4 Eylül 2018 tarihli, 32 sayılı Türk Parasının Kıymetini Koruma Hakkında
Kanun’un (3)’üncü maddesi bir düzenleme getiriyor. O düzenleme de ihracat
bedellerinin yüz seksen gün içerisinde Türkiye’ye getirilmesiyle ilgili. 
Tabii
ki bu düzenleme yapılırken bazı ülkeler bundan muaf tutulmuşlar, İran gibi,
Suriye gibi; doğrudan bir muafiyet söz konusu. Bu doğrudan muafiyetin dışında
Afganistan, Irak ve Libya’da dolaylı bir muafiyet söz konusu. Yani bu ülkelere
ihracat yapanların ihracat bedellerini yüz seksen gün içerisinde getirmeleri bu
hükmün dışında bırakılmış. Bunun sebebi nedir? Bunun sebebi bu ülkelerin
bankacılık sistemi ve kambiyo rejiminde beklenilen süre içerisindeki
gelişmeleri gösterecek bir düzenlemeye sahip olmamaları yani günümüz şartlarına
uygun banka ve kambiyo sistemine sahip olmamaları. Bu doğrudur. Peki, özellikle
tekstil ihracatçılarının talebi ne? Bilhassa bu ülkeler dışında, Avrupa Birliği
ülkeleri hariç, en önemli tekstil ihracat pazarımız olan Kuzey Afrika ülkeleri,
Türk Cumhuriyetleri, Rusya, Gürcistan, Suudi Arabistan, Ürdün, Lübnan, Ukrayna
gibi yine banka ve kambiyo düzenine çağdaş anlamda sahip olmayan ülkeler var.
Bu ülkelere ihracat yapan firmalarımız ihracat bedellerini bankacılık sistemi
üzerinden yüz seksen gün içerisinde getirmekte zorlanıyorlar hatta imkânsız
hâle geliyor ve bu ülkelere ihracat imkânları daralıyor ve bu ülkeler bizim
pazarımız olmaktan çıkıyorlar. 
Talebimiz
şudur ki: 6 Kasım 2018’de yapılan düzenlemeye bu ülkelerin, biraz önce saydığım
Kuzey Afrika ülkeleri dâhil, Azerbaycan, Rusya, Gürcistan, Suudi Arabistan,
Ürdün, Lübnan, Ukrayna ve Türk Cumhuriyetlerinin de istisna kapsamı içerisine
alınmalarıdır. Bununla beraber, böyle bir düzenleme yapılması durumunda tekstil
ihracatçılarımızın önündeki bu engel kalkacak ve yeniden bu pazarlarda Türk
ürünlerini satma konusunda avantajlı duruma geçeceklerdir. 
Bütün
Meclisi saygıyla selamlarım. 
BAŞKAN
– Teşekkür ederim Sayın Tatlıoğlu. 
Gündem
dışı üçüncü söz, Dünya Ana Dili Günü münasebetiyle söz isteyen İstanbul
Milletvekilimiz Sayın Mehmet Bekaroğlu’na aittir. 
Buyurun
Sayın Bekaroğlu. (CHP sıralarından alkışlar)
Süreniz
beş dakika. 
3.- İstanbul Milletvekili Mehmet Bekaroğlu’nun, 21
Şubat Dünya Ana Dili Günü’ne ilişkin gündem dışı konuşması 
MEHMET
BEKAROĞLU (İstanbul) – “…”(x)

BAKİ
ŞİMŞEK (Mersin) – Sayın Başkan, anlayamıyoruz. 
MEHMET
BEKAROĞLU (Devamla) – Merhaba arkadaşlar. (CHP ve HDP sıralarından alkışlar)
Lazca
konuştum değerli arkadaşlarım. Kaybolmakta olan bazı dillerle de size selam
verdim. 
Bugün
Dünya Ana Dili Günü değerli arkadaşlarım. 1952’de Bengal dilinin yasaklanması,
Urducanın resmî ve zorunlu dil yapılması sonrasında gösteri yapan öğrencilere
ateş edilmesi ve çok sayıda öğrencinin ölmesi münasebetiyle Birleşmiş Milletler
tarafından Dünya Ana Dili Günü ilan edilmiştir 21 Şubat. Birleşmiş Milletler bu
seneyi de, 2019’u da ölmekte olan, yok olmakta olan yerli diller senesi yaptı
değerli arkadaşlarım. Niye yaptı? Çünkü dünyada konuşulmakta olan 7 bin dilden
büyük bir çoğunluğu, hemen hemen yarısı yavaş yavaş kaybolmaktadır. Bu,
Türkiye'de de böyle değerli arkadaşlar. Şu anda 36 tane bilinen dil var, çok az
da olsa konuşulan ama bunların yarısından fazlası, 20 tanesi yavaş yavaş
kaybolmaktadır değerli arkadaşlarım.
MUSTAFA
HİDAYET VAHAPOĞLU (Bursa) – Onlara “dil” denilmez, ağızdır onlar, ağız.
MEHMET
BEKAROĞLU (Devamla) – Bakın, ben burada şunları ifade ettim, dedim ki: Bugün
Dünya Ana Dili Günü. Niye Ana Dili Günü yapılıyor? Çünkü bu diller ölüyor. Dil
demek, anne demek; dil demek, yürek demek; dil demek, insan demek. Bu dillerin
ölmesi annelerin ölmesi demektir, yürüklerin ölmesi demektir, insanların ölmesi
demektir. Peki niye ölüyor benim ana dilim? Azınlık olduğumuz için, az
olduğumuz için. Burada bizim, az olanların yapacağı çok fazla bir şey yok.
Elbette gayret edeceğiz. Burada çok olanlar yapacak. Çok olanlar yardım edecek
ki, çok olanlar bu işin önemini anlayacak, bu işin zenginlik olduğunu, bu işin
yaşam olduğunu anlayacak ki bu diller yaşayabilsin, bu insanlar yaşayabilsin
değerli arkadaşlarım.
Bakın,
Türkiye'de elbette ana dillerle ilgili bazı kolaylıklar, iyi şeyler yapıldı ama
çok sınırlı sayıda. Kürtçeyle ilgili bir televizyon kanalı var, devlet şey
yapıyor; diğer dillerle ilgili çok kısa haberler falan veriyor, izlenmiyor
bile. Bu şekilde ana dilin yaşaması mümkün değil değerli arkadaşlarım. Bu
şekilde bizim tasada ve kıvançta bir olan büyük bir millet olmamız bütün olmaz,
tam olmaz, eksik kalır. 
Değerli
arkadaşlarım, bütün dünyada Birleşmiş Milletlerin de önerdiği şey budur:
Devlet, ana dilleri desteklemek zorundadır, devlet desteklemezse hiçbir şey
yapamayız. Ne yapacak? Evet, izin verdiler, seçmeli dersler yapıldı ama
desteklenmiyor. Bu seçmeli dersler olsun ama not alsın. Bu seçmeli derslerle
ilgili araç gereçler devlet tarafından karşılansın. Televizyon olmadan, çizgi
film olmadan çocuklara ana dillerimizi öğretmemiz mümkün değil. 
Şimdi,
biz, Lazca da yayın yapılmasını istiyoruz değerli arkadaşlarım. 300 bin-500
bine kadar da çıkan Laz yaşıyor. Başka?
ENGİN
ÖZKOÇ (Sakarya) – Abhazca…
MEHMET
BEKAROĞLU (Devamla) – Dilleri zayıflayan, kaybolmakta olan başka insanlar da
var, bunların dillerini de desteklememiz gerekiyor ve bunu ancak ve ancak
devlet desteğiyle yapabiliriz. Eğer devlet gerçekten demokratik bir devletse,
insan hak ve özgürlüklerine bağlı bir devletse 1 kişi bile olsa o kişinin meşru
hak talebi varsa bu meşru hak talebini karşılamak zorundadır. (CHP sıralarından
alkışlar) Yıllardan beri korkuyla başımızı kumun altına soktuk. Ne oldu değerli
arkadaşlarım? Bu diller yok oldu. Bu diller yok oldu da daha mı mutluyuz, daha
mı geliştik, daha mı kalkındık? Hayır değerli arkadaşlarım. 
(Mikrofon
otomatik cihaz tarafından kapatıldı)
MEHMET
BEKAROĞLU (Devamla) – Yarım dakika daha…
O
zaman var olan riskler bütünüyle ortadan mı kalktı? Kalkmadı değerli
arkadaşlarım. Biz bu toprakları birlikte vatan etmişiz. Birlikte sonsuza kadar
yaşayabilmemiz için herkesin, az olanların dâhil değerli arkadaşlarım,
öncelikle de az olanların haklarını, hukuklarını, dillerini yaşatacağız, teslim
edeceğiz ki bu topraklarda mutlu bir şekilde hep birlikte yaşamaya devam edelim
diyor, hepinizi saygıyla selamlıyorum. (CHP ve HDP sıralarından alkışlar) 
BAŞKAN
– Teşekkürler Sayın Bekaroğlu. 
Değerli
milletvekilleri, şimdi, sisteme giren milletvekillerimize yerlerinden birer
dakikayla söz vereceğim. Bu sözlerin ardından gruplarımızın sayın grup başkan
vekillerinin söz taleplerini karşılayacağım. 
Sayın
Taşkın…
V.- AÇIKLAMALAR (Devam)
6.- Mersin Milletvekili Ali Cumhur Taşkın’ın, Adalet ve
Kalkınma Partisinin iktidara geldiği günden bu yana Türkiye’yi eğitim, sağlık,
enerji, ulaştırma, iletişim ve ticarette dünyada söz sahibi olan cazibe
merkezine dönüştürdüğüne ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan. 
Cumhurbaşkanımız
Sayın Recep Tayyip Erdoğan liderliğinde AK PARTİ iktidara geldiği 3 Kasım
2002’den bu yana Türkiye’yi 3,5 kat büyüttü; eğitim, sağlık, enerji, savunma
sanayisi, ulaştırma, bilgi ve iletişim, lojistik ve ticarette yerli ve millî
üretimle dünyada söz sahibi olan ve cazibe merkezi konumunda bir ülke hâline
dönüştürdü. 
AK
PARTİ tüm bu gelişmeleri sağlarken dijital dönüşüme de büyük önem vermiş,
özellikle e-devlet projesini sürekli geliştirmiştir. 41 milyon kullanıcı
sayısına ulaşan, vatandaşlara büyük kolaylık sağlayan e-devlete bir yenilik
daha geldi. Vatandaşlar artık “türkiye.gov.tr” sitesinden evlerine, iş
yerlerine elektrik, su, doğal gaz ve TELEKOM gibi abonelikleri başlatabilecek.
Kurumların e-devlet sayfalarında bu sistemi aktive etmesinden sonra vatandaşlar
bu hizmeti kullanabilecekler. Aziz milletimize büyük kolaylık sağlayacak bu
yeni hizmetlerin ülkemize hayırlı olmasını diliyor, Genel Kurulu saygıyla
selamlıyorum.
BAŞKAN
– Sayın Özdemir…
7.- İstanbul Milletvekili Sibel Özdemir’in, Avrupa
Birliğine tam üyeliği çağdaşlaşmanın gereği olarak gördüklerine ve Avrupa
Parlamentosunun ülkemizin üyelik müzakerelerinin askıya alınması kararının geri
alınması çağrısında bulunduklarına ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkanım.
Değerli
milletvekilleri, Avrupa Parlamentosu Türkiye Raportörünün hazırladığı taslak
raporda yer alan Avrupa Birliğinin Türkiye’yle katılım müzakerelerini resmen
askıya alması önerisi dün Avrupa Parlamentosu Dış İlişkiler Komitesinde
çoğunluk oyuyla geçti. Bu karar, Anayasa değişikliğiyle hayata geçirilen tek
adam rejimi sisteminin Avrupa Birliğinin evrensel değerleriyle çeliştiğini;
güçler ayrılığı ilkesinin, şeffaf, hesap verebilir bir yönetim sisteminin
olmadığını; adalet ve temel insan haklarında geriye gidişin yaşandığını ortaya
koymaktadır. Dün karara ilişkin açıklama yapan Dışişleri Bakanlığı kararın bir
bağlayıcılığının olmadığını, tespitlerin tamamının asılsız olduğunu savunarak,
bundan önceki gibi, bu kararı da yok saymıştır. 
AKP’nin
öz eleştiriden uzak bu yok sayma anlayışına rağmen, biz Cumhuriyet Halk Partisi
olarak Türkiye’nin ulusal, stratejik devlet politikası olan Avrupa Birliğine
tam üyeliğini çağdaşlaşmanın bir gereği olarak görüyor ve her iki taraf için öz
eleştiri yaparak, üyelik müzakerelerimizin askıya alınması kararının geri
alınması çağrısında bulunuyoruz.
BAŞKAN
– Sayın Eroğlu…
8.- Afyonkarahisar Milletvekili Veysel Eroğlu’nun,
Denizli iline yapılan yatırımlara ilişkin açıklaması
VEYSEL
EROĞLU (Afyonkarahisar) – Teşekkür ediyorum Başkanım.
Ben
özellikle Denizli’yle alakalı yatırımlar konusunda söz aldım. Bugün Sayın
Cumhurbaşkanımız da 29 Ekim Bulvarı’nda Denizlililere hitap edecek. 
AK
PARTİ hükûmetlerimiz zamanında en fazla yatırım alan illerimizden biri
Denizli’dir. Hükûmetimiz döneminde Denizli’ye takriben 20 milyar TL’lik yatırım
yapılmıştır. Özellikle, 15 baraj, 8 tane gölet olmak üzere 23 baraj ve gölet
inşa ettik. Şu anda inşa hâlinde de 8 tane var, inşallah bu sene bitecek;
dolayısıyla 31 baraj ve göletle Denizli suya kavuştu. 
Bu
barajlardan birkaçını söylemek istiyorum. Cindere Barajı ve HES, Akalan Barajı,
Aydınlar Akbaş Barajı, Tavas Yenidere Barajı, Vali Recep Yazıcıoğlu Gökpınar
Barajı gibi barajlar var. Aydınlar Akbaş Barajı’nı inşa ederek Denizli’nin su
meselesini kökünden çözdük. Ayrıca 52 kilometrelik içme suyu isale hattı ve
modern içme suyu arıtma tesisinin de temelini ben 5 Mayıs 2018’de atmıştım, o
da inşa hâlinde.
Özellikle,
Denizli’de tarım çok önemli. Şu ana kadar 830.407 dekar mümbit araziyi sulamaya
açtık. Çiftçilerimize, ilave olarak, sırf sulama sebebiyle yılda 988 milyon TL
yani yaklaşık 1 milyar TL gelir artışı sağladık. Acıpayam Ovası Sulaması, Baklan
Ovası Sulaması, Gölemezli Sarayköy Sulaması da bunlardan bir kaçı.
Ayrıca,
Yenicekent İletim Kanalı’yla, özellikle Denizlili çiftçilerimizin beklediği
gibi Pamukkale’deki terfili sulamayı cazibeli sulamaya dönüştürdük. Bu da çok
önemli, bu tünel 16 bin kilometre.
(Mikrofon
otomatik cihaz tarafından kapatıldı) 
BAŞKAN
– Var mı biraz daha bir şeyler?
VEYSEL
EROĞLU (Afyonkarahisar) – Çok kısa müsaade ederseniz…
BAŞKAN
– Sayın Bakanım, buyurun.
VEYSEL
EROĞLU (Afyonkarahisar) – Özellikle, bu Yenicekent İletim Kanalı, pompajla
sulanan 105 bin dekar araziye cazibeli su veriyor barajdan, bu bakımdan önemli.

Bu
arada, 86 derenin ıslahını gerçekleştirdik. Denizli, özellikle sel baskını
tehdidi altındaydı. Üst kısımda bir kuşaklama kanalı inşa ederek Denizli’yi baskınlardan
kurtardık. Ayrıca, yeşillendirme çerçevesinde 119 milyon adet fidanı Denizli’de
toprakla buluşturduk efendim.
Eğitim
alanında, 3.523 yeni derslik inşa ettik, öğretmen sayısı yüzde 100 arttı. 
Sağlık
alanında büyük yatırımlar yapıldı. TOKİ 7.399 konut inşa etti. Ayrıca,
özellikle bölünmüş yollar açısından da Denizli’ye büyük yatırımlar yaptık. Şu
ana kadar 396 kilometreyi aştı bölünmüş yol. Artık yollar Afyon kaymağı gibi
oldu, onu Genel Kurula iletmek istiyorum.
BAŞKAN
– Sayın Keven…
Sayın
Keven, bir saniye…
Sayın
Keven’in mikrofonunu bir açalım değerli arkadaşlar. 
Devam
edin bakalım. 
Olmadı.

Sayın
Kılıç’a söz vereyim Sayın Keven, bir dakika bekleyin. 
Sayın
Kılıç…
9.- Kahramanmaraş Milletvekili İmran Kılıç’ın, bir
arada nefes alabilmek için bin yıldır yaşanılan bu topraklarda hayatı
kolaylaştıran, acıları çekilir sevinçleri paylaşılır kılan, bizi birbirimize
kenetleyen ortak bağların olması gerektiğine ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım. 
Millet
olarak bin yıldır yaşadığımız bu topraklarda hayatımızı kolaylaştıran, acıları
çekilir ve katlanılır, sevinçleri paylaşılır kılan, bizi birbirimize
kenetleyen, bir diğerimizin varlığına ihtiyaç duyuran ortak bağlar olmalı ki
bir arada nefes alabilelim; gerektiğinde de tek bilek, tek yürek olabilelim.
Profesör Kemal Karpat bu bağların önemini “Modern manada bir milletin ortaya
çıkabilmesi için tüm fertlerin kendi aralarında ortak bağları paylaştıklarını
bilmeleri ve bu bağların üstün değer taşıdıklarına inanmaları gerekir.”
şeklinde dile getirir. Sözlerin büyüklerine ve büyüklerin sözlerine kulak ve
yürek kesilmeliyiz. 
BAŞKAN
– Sayın Keven…
Sayın
Keven, bir sıkıntı var. Siz bir yan tarafa geçin, biz devam edelim. 
Sayın
Tığlı…
Bugün
sistemde bir sıkıntı var herhâlde. 
Açıldı
mı?
Buyurun.

10.- Giresun Milletvekili Necati Tığlı’nın, Giresun
ilinde fındık üretiminin neden her yıl azaldığını, üreticinin neden bağını
bahçesini terk ettiğini öğrenmek istediğine ilişkin açıklaması
NECATİ
TIĞLI (Giresun) – Teşekkür ediyorum Sayın Başkan. 
Dünya
Sağlık Örgütünce yapılan ölçümlerde 81 il içerisinde havası en temiz kentimizin
Giresun olduğu görülmektedir. Bacası tüten fabrika, istihdam sağlayan işletme
kalmayan Giresun’un havası, suyu kaldı işsiz gençlerimize fakat o da karın
doyurmayınca cennetten bir parça olan çok sevdikleri kenti hepsi terk eder oldu
maalesef. Çalışma yaşındaki genç nüfusun hepsi göçtüyse bir şehirden, TÜİK
rakamları da bu sebeple işsizliği azalmış gösteriyorsa mesele hallolmuş oldu
AKP iktidarınca. Bir de “üreticiye destek” lafını ağzından düşürmeyen iktidar
fındık üreticisini uluslararası şirketlerin tekeline teslim etti. Madem fındık
üreticisine bunca destek sağladılar, neden Giresun’da fındık üretimi her geçen
yıl azalıyor, neden üretici bağını bahçesini terk ediyor? Sizde fındık kadar
vicdan varsa bu kanayan yaraya derman olun. 
BAŞKAN
– Sayın Keven… 
ALİ
KEVEN (Yozgat) – Açıldı mı?
BAŞKAN
– Açılmış Sayın Keven, bir deneyin bakalım. Milletvekilliğine zaten zor
seçildiniz yıllardan sonra, konuşmanız da zor, kusura bakmayın. Sizi
konuşturacağız Sayın Keven bugün, ne yapıp edip konuşturacağız. 
Buyurun.

11.- Yozgat Milletvekili Ali Keven’in, Yozgat ilinin
ilçelerinde uzman doktor açığının devam ettiğine, ilçe ve köylerin şehir
hastanelerine taşınmasının mı amaçlandığını öğrenmek istediklerine ilişkin
açıklaması
ALİ
KEVEN (Yozgat) – Teşekkür ederiz Sayın Başkanım. 
Yozgat
ve ilçelerimizde uzman doktor açığı artarak devam ediyor. Son atamada 10 uzman
doktor ve 4 pratisyen doktor ataması yapıldı. Yozgat ve 13 ilçemizin uzman
doktor açığından Bakanlık yetkililerinin haberi olmadı mı da sadece 10 uzman
doktor ataması yapıldı. Yozgat’ta 9 ilçede kadın doğum uzmanı, 7 ilçede çocuk
uzmanı bulunmuyor. 21’inci yüzyılda ilçe devlet hastanelerinde çocuk doktoru
yok. 600 köyümüzden sadece 5 köyde sağlık ocağı doktoru var. Kapatılan ve köy
yapılan birçok kasabada dahi doktor yok, hemşire yok. Yozgat bunu hak etmiyor.
Bu ayrılan bütçeyle ne doktor sorunu ne sağlık görevlisi sorunu giderilebilir.
Bütün ilçeleri, köyleri şehir hastanesine mi taşımak istiyorsunuz? Bizim
verdiğimiz bilgilerle yetinmeyip gidin sorun, o ilçelerde kaç uzman var, kaç
doktora ihtiyaç var. Defalarca basında duyurduk ama duyan yok, gören de yok,
bakan da hiç yok maalesef. 
Teşekkür
ederim. 
BAŞKAN
– Sayın Keven, gene konuşurken mikrofonda sıkıntı vardı. O yüzden, konuşmalar
bittikten sonra ben size tekrar söz vereceğim, başka bir konuyu da tekrar dile
getirebilirsiniz. 
Sayın
Bankoğlu… 
12.- Bartın Milletvekili Aysu Bankoğlu’nun, “toplumsal
cinsiyet eşitliği” kavramını toplumsal değerlerimize neden uygun görmediğini,
kadın ile erkeğin eşit olduğu fikrinin neden rahatsız ettiğini YÖK Başkanından
öğrenmek istediğine ilişkin açıklaması
AYSU
BANKOĞLU (Bartın) – Teşekkürler Sayın Başkan. 
YÖK
Başkanı Yekta Saraç 2015 yılında yayımlanan Yükseköğretim Kurumları Toplumsal
Cinsiyet Eşitliği Tutum Belgesi kapsamında gerçekleştirilen toplumsal cinsiyet
eşitliği adı altındaki çalışmaları eleştirerek şu ifadeleri kullanmış: “Bu
kavrama amaçlananın dışında farklı anlamlar yüklendiğini ve bu yüklemelerin
toplumsal değerlerimiz ve kabullerimizle örtüşmediğini belirtmiş. Ben Sayın
Saraç’a sormak istiyorum: “Toplumsal cinsiyet eşitliği” kavramını hangi
gerekçeyle toplumsal değerlerimiz ve kabullerimizle uygun görmüyorsunuz?
Kadınla erkeğin eşit olduğu fikri ve bu yönde yapılan çalışmalar neden sizi bu
kadar rahatsız ediyor? “Kadın” kavramını her fırsatta aileye indirgeyen bu
zihniyetinizi de kınıyorum. (CHP sıralarından alkışlar) 
BAŞKAN
– Sayın Özkan…
13.- Mersin Milletvekili Hacı Özkan’ın, “millet işi
gönül işi” diyerek büyük ve güçlü Türkiye yolunda ilerlediklerine ilişkin
açıklaması
HACI
ÖZKAN (Mersin) – Teşekkürler Sayın Başkan.
Geçmişin
tecrübelerini kuşanarak bilgi, teknoloji ve elimizdeki imkânları doğru seferber
ederek ülkemizi büyütmek için tevazu, samimiyet, gayretle “millet işi gönül
işi” diyerek çalışıyoruz. Siyasi, ekonomik ve askerî açıdan ortaya konulan
gelişmelerle vatanımızda huzur, istikrar ve güven iklimini hâkim kılarak,
kardeşlik bağlarımızı güçlendirerek büyük ve güçlü Türkiye yolunda ilerliyoruz.
Ülkemizin kazanımlarını içine sindiremeyenler, her seçim öncesi bir arada
hareket ederek Türkiye'yi karanlık dehlizlere götürmek isteyenler daima hüsrana
uğrayacaktır. Aziz milletimiz ferasetiyle daha önce yaptığı gibi 31 Mart yerel
seçimlerinde bir kez daha doğru kararı vererek istikrarlı büyüme yolunda
Türkiye'yi hedeflerine taşıyacaktır. Cumhur İttifakı adaylarımızın gönülleri
kazanarak zafere ulaşacağına inanıyor, Genel Kurulu saygıyla selamlıyorum. 
BAŞKAN
– Sayın Durmuşoğlu…
14.- Osmaniye Milletvekili Mücahit Durmuşoğlu’nun,
Cumhurbaşkanının öğretmen ataması yapılacağı müjdesinin eğitim camiasını
sevindirdiğine, Hükûmetin birinci önceliğinin eğitim olduğuna ilişkin
açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan.
Cumhurbaşkanımız
Sayın Recep Tayyip Erdoğan’ın dün yapmış olduğu açıklamayla 26 Martta
başvuruları başlayacak olan 20 bin öğretmen ataması müjdesi öğretmen
adaylarımız ve tüm eğitim camiasını sevindirmiştir. Geçtiğimiz aylarda gerçekleşen
20 bin öğretmen atamasıyla 2019 yılında toplamda 40 bin öğretmenimiz göreve
başlamış olacaktır. Cumhurbaşkanımız Sayın Recep Tayyip Erdoğan’ın liderliğinde
Hükûmet olarak 2002 yılından bugüne kadar eğitim birinci önceliğimiz olmuştur.
290 bin yeni derslik, 607 bin yeni öğretmen atamasıyla toplamda 920 binin
üzerinde öğretmenimizle eğitim kademesinde sınıfların boş kalmaması, derslerin
boş geçmemesi temin edildi. FATİH Projesi’yle hem okullarımızın hem de
öğrencilerimizin teknolojik altyapıları yenilenmiş oldu. 1,5 milyon tablet
öğrenci ve öğretmenlerimize dağıtıldı. 432 binin üzerinde sınıfa da etkileşimli
tahta yerleştirildi.
Sözlerime
son verirken başta Başöğretmen Mustafa Kemal Atatürk olmak üzere görevi başında
şehit olmuş öğretmenlerimizi ve tüm şehitlerimizi rahmetle anıyor,
öğretmenlerimiz ve eğitim camiasını saygıyla selamlıyorum.
BAŞKAN
– Sayın Özkan…
15.- Bursa Milletvekili Yüksel Özkan’ın, Antalya
Milletvekili Deniz Baykal’a “Hoş geldiniz.” dediğine, Bursa ilinde depreme
dayanıklı olmaması nedeniyle yıkılan okulların yerine okul yapılmamasının
yarattığı mağduriyetin giderilmesi gerektiğine ilişkin açıklaması
YÜKSEL
ÖZKAN (Bursa) – Teşekkürler.
Sayın
Başkan, değerli milletvekilleri; hepinizi saygıyla selamlıyorum.
Eski
genel başkanımız Sayın Baykal’a da bu vesileyle “Aramıza hoş geldiniz.”
diyorum.
Bursa’da
depreme dayanıklı olmaması nedeniyle yıkılan 12 okulun yerine hâlâ 1 okul
yapılmamıştır. Bu okullarda öğrenim gören öğrencilerin başka bölgelere
dağıtılması öğrencilerimizi ve velilerimizi zor durumda bırakmıştır. Ekonomik
olarak zor şartlarda yaşam savaşı veren ve çocuğunu özel okula gönderemeyen
aileler kendi kaderlerine terk edilmiştir. İkamet adreslerinden farklı ve uzak
bu okullara gitmek zorunda kalan öğrencilerimiz neredeyse gece yarısı okul
yollarına çıkmaktadırlar. Bu durumsa hem güvenlik hem maddi açıdan öğrenciler
ve ailelerini güç durumda bırakmaktadır. Acil olarak Millî Eğitim Bakanlığı bu
duruma çözüm bulmalıdır. Bu 12 okul ve derslik yeni eğitim öğretim yılına hazır
hâle getirilmelidir. 
Teşekkür
ederim.
Saygılarımla.
BAŞKAN
– Sayın Aydın…
16.- Giresun Milletvekili Kadir Aydın’ın, 31 Mart
mahallî idareler seçiminin millete ve Cumhur İttifakı’nın Giresun iline hayırlı
olmasını dilediğine ilişkin açıklaması
KADİR
AYDIN (Giresun) – Sayın Başkan, kıymetli milletvekilleri; 31 Mart mahallî
idareler seçimlerinin milletimize hayırlı olmasını diliyorum.
Siyaseti
parti yönetmek için değil millete ve devlete hizmet için yapan milletin
adamları Cumhurbaşkanımız Sayın Recep Tayyip Erdoğan ile Milliyetçi Hareket
Partisi Genel Başkanı Sayın Devlet Bahçeli’yi kutluyor ve saygıyla
selamlıyorum.
Devletin
bekası ve milletin refahı için binbir oyunu bozarak tek vücut olup geleceğe
emin adımlarla yürüyen milletin adamlarını tarih yazacak ve milletimiz de asla
unutmayacaktır. Milletimizin geleceği, devletimizin bekası, bayrağımızın
yüceliği, istiklal ve istikbalimizin temini için gece gündüz demeden sağlığını
ve varlığını hiçe sayarak koşturan Cumhurbaşkanımıza, Cumhurbaşkanımızın yedi
düvele karşı verdiği bu mücadelede onu yalnız bırakmayan Sayın Devlet
Bahçeli’ye ve aziz milletimize milletim ve şahsım adına şükranlarımı sunarım. 
Cumhur
İttifakı’nın ilimiz Giresun için de hayırlı olmasını diliyorum. Milliyetçi
Hareket Partisi belediye başkan adayı ilan edilip bir ayı aşkın bir süredir
kampanya yürüten ve…
(Mikrofon
otomatik cihaz tarafından kapatıldı) 
KADİR
AYDIN (Giresun) - … AK PARTİ listesinden meclis üyesi adayı olmayı kabul eden
Doktor Hasan Yılmaz’a ve İl Başkanımız Sayın Ertuğrul Gazi Konal’a katkı ve
duruşlarından dolayı teşekkür ediyorum. (AK PARTİ sıralarından alkışlar) 
BAŞKAN
– Sayın Çilez… 
17.- Amasya Milletvekili Hasan Çilez’in, döviz
spekülasyonunun etkilerinin giderilmeye başlandığına ve büyük Türkiye yolundaki
yürüyüşlerine devam edeceklerine ilişkin açıklaması
HASAN
ÇİLEZ (Amasya) – Teşekkür ediyorum Sayın Başkanım. 
Ekonomimiz
üzerinde oynanan oyunlar neticesinde döviz spekülasyonunun etkileri giderilmeye
başlanmıştır. Ekonominin ihtiyacı olan moraldir. Buradan her siyasetçiyi sorumlu
davranmaya davet ediyorum. Dengelenme süreci disiplinle uygulanmış, kış dönemi
etkisiyle piyasalarda görülen daralma aşılmaya başlanmıştır. Esnafımıza ve
çiftçimize sağlanan kredilerle piyasalar rahatlamaya başlamıştır. Gıda
fiyatlarındaki artış alınan tedbirlerle dizginlenmeye başlamıştır. Ucuz fiyata
sebze ve meyve satışını eleştirilenleri de hayretle izliyoruz. Maliyet ve talep
enflasyonlarına bir de fırsat enflasyonu ekleyen fırsatçıları buradan
kınıyorum. 
Her
şeye rağmen, büyük Türkiye yolundaki yürüyüşümüz devam edecektir.
Saygılar
sunuyorum. 
BAŞKAN
– Sayın Sarıaslan…
18.- Nevşehir Milletvekili Faruk Sarıaslan’ın, Ankara
Barosuna kayıtlı, on yedi aydır cezaevinde bulunan avukatın mektubunda
yazdıklarına ilişkin açıklaması
FARUK
SARIASLAN (Nevşehir) – Sayın Başkan, değerli milletvekilleri; geçmişte yönetim
kurulu üyeliğini de yaptığım Ankara Barosuna kayıtlı, on yedi aydır cezaevinde
bulunan, kendisini hiç tanımadığım birinden içimi sızlatan bir mektup aldım. Bu
mektubun son paragrafını sizlerle paylaşmak istedim. Son paragrafta diyor ki:
“Yaşadığımız hukuksuzluk ve haksızlığın yaşandığı adaletsizliklere karşı 24
Ocak Avukatlar Günü’nde açlık grevine başladık ve üçüncü duruşma tarihi olan 18
Marta kadar açlık grevine devam edeceğiz. Açlığımız halkımızın adalet
çığlığıdır. Duyun bu çığlığı, kulaklarınızı tıkamayın. Açlığıyla haykıran 5
avukatın sesine ses olun. 
Selamlarımla.”
Değerli
milletvekilleri, bildiğim kadarıyla tutuksuz yargılanma diye bir müessese var.
Hepimizin bu konuları yeniden düşünmesi lazım. 
Teşekkür
ediyorum. 
BAŞKAN
– Sayın Şevkin… 
19.- Adana Milletvekili Müzeyyen Şevkin’in, jeoloji
mühendislerinin işsizlik sorununa ve yeteri kadar jeoloji mühendisi istihdam
edilmemesinden kaynaklanan problemlerin giderilebilmesi için kadro engelinin
kaldırılması konusunda Maliye Bakanına seslendiğine ilişkin açıklaması
MÜZEYYEN
ŞEVKİN (Adana) – Teşekkür ederim Sayın Başkan. 
TMMOB
Jeoloji Mühendisleri Odası verilerine göre odaya kayıtlı 7.700 jeoloji
mühendisi işsizdir. Gerçek rakamın bunun üzerinde olduğu bilinmektedir. MTA
Genel Müdürlüğü, ihtiyaç duyduğu jeoloji mühendislerini TMMOB tarafından açılan
davalara rağmen taşeron temizlik firmaları üzerinden temin eder hâle
düşürülmüştür.
Son
günlerde Konya bölgesinde aşırı yer altı suyu kullanımına bağlı, can ve mal
emniyetini tehdit eden obruklar oluşmaktadır. Açılan kaçak su kuyusu sayısı
ülke çapında 500 bini geçmiş durumdadır. DSİ Genel Müdürlüğü, yeteri sayıda
jeoloji mühendisi istihdam etmemesi nedeniyle kuyuları denetleyememektedir.
Yine, kara yollarında, demir yollarında yaşanan kazalarda jeoloji mühendisi
eksikliği görülmektedir. Bir deprem ülkesi olan ülkemizde yerel idarelerin
çoğunda jeoloji mühendisi istihdam edilmemektedir. Olası bir depremde zeminden
kaynaklı önemli hasarlar, can ve mal kayıplarının yaşanacağı bilinmektedir.
Buradan
Maliye Bakanına sesleniyorum: Kurumların ihtiyaç duyduğu jeoloji mühendisi
kadrolarının önündeki engeller kaldırılmalı ve istihdam mutlaka artırılmalıdır.
Teşekkür
ediyorum.
BAŞKAN
– Sayın Yağcı…
20.- Bilecik Milletvekili Selim Yağcı’nın, 21 Şubat
Millî Lig’in kuruluşunun 60’ıncı yıl dönümünü kutladığına ve kurucuları Agah
Erozan, Nuri Togay ve Sadık Giz’i rahmetle andığına ilişkin açıklaması
SELİM
YAĞCI (Bilecik) – Teşekkür ediyorum Sayın Başkan.
Sayın
Başkan, saygıdeğer milletvekilleri; “Türkiye Spor Toto Süper Ligi” olarak
adlandırılan Millî Lig, 21 Şubat 1959’da, altmış yıl önce bugün başladı. Millî
Lig’i oluşturan 16 takımdan sadece Fenerbahçe, Beşiktaş, Galatasaray, Göztepe
ve Ankaragücü Türkiye Spor Toto Süper Ligi’nde yollarına devam ediyor.
Kuruluşun şehri Bilecik Milletvekili olarak Türk spor tarihinin en büyük
organizasyonu Millî Lig’in kurucuları Fenerbahçe Başkanı ve Bursa Milletvekili
Agah Erozan’ı, Beşiktaş Başkanı ve Çanakkale Milletvekili Nuri Togay’ı,
Galatasaray Başkanı ve İzmir Milletvekili Sadık Giz’i, Türkiye Büyük Millet
Meclisinde 11’inci Dönem milletvekillerimiz olarak, rahmetle anıyorum.
Gazi
Meclisimiz spor dünyasının içerisinde aktif olarak yer almış ve her zaman
destek olmuştur. Bugüne kadar olduğu gibi bundan sonra da sağlıklı gelecek
nesillerin yetişmesi için hayati bir misyonu olan sporun destekçisi olmaya
devam ediyoruz. Millî Lig’den Türkiye Spor Toto Süper Ligi’ne 60’ıncı yılı
kutlu olsun.
BAŞKAN
– Sayın İlhan…
21.- Kırşehir Milletvekili Metin İlhan’ın, Gençlik ve
Spor Bakanından antrenör ve spor uzmanı adaylarının görev yerlerinin
açıklanmasını talep ettiğine ilişkin açıklaması
METİN
İLHAN (Kırşehir) – Teşekkür ederim Sayın Başkanım.
Gençlik
ve Spor Bakanlığı, 7 Mayıs 2018’de 3.200 sözleşmeli antrenör ve spor uzmanı
almak için ilana çıkmıştı. Yapılan sözlü sınavların sonuçları 26 Kasım 2018’de
açıklandı. 26 Kasımdan bu yana 3.200 personel alımının tüm aşamaları bitti.
Adaylar görev yerlerinin bir an önce açıklanmasını talep ediyor. Gençlik ve
Spor Bakanı Sayın Mehmet Muharrem Kasapoğlu’nun bu konuda açıklama yapmasını
bekliyoruz. 
Teşekkür
ediyorum. 
Saygılar
sunuyorum.
BAŞKAN
– Sayın Karaca? Sayın Karaca çıktı herhâlde.
Sayın
Battal…
22.- Bayburt Milletvekili Fetani Battal’ın, 21 Şubat
Bayburt ilinin düşman işgalinden kurtuluşunun 101’inci yıl dönümüne ilişkin
açıklaması
FETANİ
BATTAL (Bayburt) – Sayın Başkan, teşekkür ederim. 
Değerli
milletvekili arkadaşlarım, bugün 21 Şubat, Bayburt’umuzun Rus ve Ermeni
işgalinden kurtuluşunun 101’inci yılı. İbni Haldun’un dediği gibi, coğrafya bir
kaderse, bu kaderi yaşayan bu coğrafyanın çocukları bilirler, görürler ve
hissederler. Ve yine İbni Haldun’un dediği gibi “Gelecek geçmişe suyun suya
benzediğinden daha fazla benzer.” Ve biz yaşayarak gördük ki yüz yıl önce
bölgemize gelenler, Libya’da, Suriye’de, Irak’ta ne yapmak istiyorlarsa, yine
yüz yıl sonra tekrar geldiler ve aynı zamanın aktörleri…
(Mikrofon
otomatik cihaz tarafından kapatıldı) 
BAŞKAN
– Sayın Ünlü…
23.- Osmaniye Milletvekili Baha Ünlü’nün, yer fıstığı
üreticilerinin mağduriyetinin giderilebilmesi için fıstığın destekleme
kapsamına alınması ve Toprak Mahsulleri Ofisinin devreye girmesi gerektiğine
ilişkin açıklaması
BAHA
ÜNLÜ (Osmaniye) – Teşekkür ederim Başkan.
Bildiğiniz
üzere, Osmaniye ilimiz, yer fıstığı üretimi yönünden, hem ülkemizde hem Akdeniz
Bölgesi’nde hem de Çukurova’da önemli bir yere sahiptir. Osmaniye’de yaklaşık
10 bin aile geçimini yer fıstığı tarımından sağlamaktadır. Osmaniye’miz için bu
kadar önemli bir ürün olan yer fıstığı, çerezlik dışında çok iyi bir yağ
bitkisi ve yem bitkisi özelliği de taşımaktadır. Bu sebeple, yer fıstığına,
yağlık bitkilere uygulanan desteğin verilmesi ya da yem bitkisi desteği
verilmesi için yıllardır ilgili mercilere yapılan bütün müracaatlar sonuçsuz
kalmıştır. 
Ayrıca,
yer fıstığı üretimi yapan çiftçilerimizin tüccarlara mahkûm edilmemesi için,
Toprak Mahsulleri Ofisinin devreye girmesi ve yer fıstığı alımı yaparak
fiyatları dengelemesi lazımdır. Belirttiğim bu önlemler ivedi olarak alınmaz
ise zaten girdi fiyatlarının yüksek olmasından dolayı sıkıntı çeken çiftçimiz
yok olacak ve tarımda dışa bağımlı bir ülke olarak yaşamaya mahkûm olacağız. 
Teşekkür
ederim. 
BAŞKAN
– Sayın Antmen… 
24.- Mersin Milletvekili Alpay Antmen, baroların hukukun
güvencesi olduğuna, avukatların hukuksuzluklar karşısında susmadığına ve
susmayacağına ilişkin açıklaması
ALPAY
ANTMEN (Mersin) – Teşekkür ederim Sayın Başkan. 
Değerli
milletvekilleri, bir hafta önce Van’da 11 çocuk gözaltına alınır. Çocuk şubeye
götürülecekleri yerde asayiş şubeye götürülürler. Pazartesi, bu 11 çocuk da
serbest bırakılır savcılık tarafından. İddia odur ki bu çocuklardan 3’ü fena
muameleye maruz kalır. Avukatlık Kanunu’nun barolara verdiği yetki ve görevle
Van Barosu gerçeğin ortaya çıkması ve varsa sorumluların cezalandırılması için
suç duyurusunda bulunur. Emniyet Genel Müdürlüğü ise olayı araştıracağı ve
böyle bir olay var ise sorumlular hakkında işlem yapacağı yerde Van Barosu
hakkında açıklama yaparak suç duyurusunda bulunur. 
Şimdi,
iddiaları bir yana bırakalım ama unutmayınız, barolar hukukun güvencesidir;
unutmayınız, avukatlar hukuksuzluklar karşısında çağlar boyunca susmadılar ve
susmayacaklardır. Tüm kamu görevlilerinin görevi, üstünlerin değil, hukukun
üstünlüğü için çalışmaktır. 
Saygılarımı
sunarım. 
BAŞKAN
– Sayın Paylan…
25.- Diyarbakır Milletvekili Garo Paylan’ın, 21 Şubat
Dünya Ana Dili Günü vesilesiyle bütün ana dillerin barış içinde yaşayacağı bir
Türkiye hayali kurduklarına ilişkin açıklaması
GARO
PAYLAN (Diyarbakır) – Teşekkür ederim Sayın Başkan. 
Sayın
Başkan, bugün Dünya Uluslararası Ana Dili Günü. Maalesef, Meclisimiz ana
dillerin yaşaması için gerekli tedbirleri almamaktadır. Benim de ana dilim Batı
Ermenicesi UNESCO’nun yok olmakta olan diller ailesindedir. Bugün mesajımı yok
olmakta olan Batı Ermenicesinde vermek istiyorum. “…”(x)
BAKİ
ŞİMŞEK (Mersin) – Sayın Başkan, Birleşmiş Milletler meclisi mi burası ya. 
ÜMİT
YILMAZ (Düzce) – Başkanım, tercüman… Belki hakaret ediyor bize.
GARO
PAYLAN (Diyarbakır) – Değerli Başkan, bütün ana dillerin kardeşçe, barış içinde
yaşayacağı bir Türkiye hayali kuruyoruz. Bu anlamda da Meclisimizin gerekli
tedbirleri almasını rica ediyorum. Bu konuda gerekli yasal önerilerimiz var. Bu
anlamda, bütün milletvekillerimizin bütün ana dillere saygı duyduğuna, gerekli
tedbirleri bu Meclisimizin alacağına inanmak istiyorum. 
Teşekkür
ederim. 
BAŞKAN
- Sayın Gürer…
26.- Niğde Milletvekili Ömer Fethi Gürer’in, Niğde
iline on yedi yıldır verilen sözlerin yerine getirilmeyip yatırım yapılmadığına
ilişkin açıklaması
ÖMER
FETHİ GÜRER (Niğde) – Teşekkürler Sayın Başkan.
Niğde’miz
on yedi yıldır AK PARTİ’nin söz verdiği hizmetleri dahi alamıyor. Havaalanı
sözü on yedi yıldır verilmesine rağmen 2019 yılı için dahi ödenek ayrılmadı. On
yedi yıldır Niğde’mizin tarım ve hayvancılık ürünlerini işleyecek bir sanayi
tesisi kurulmadı. Yüksek hızlı tren projelerine Niğde’nin merkezi alınmadı.
TOKİ Niğde Efendibey Projesi tamamlanmadı. Niğde Keten Çimen-Çiftlik, 30
kilometre yol beş yıldır bitirilmedi. Çevre felaketi Akkaya Barajı
temizlenmedi. Köylere gölet sözleri verildi, tutulmadı. Niğde Kalesi çevre
projesi gerçekleştirilmedi. Niğde’de işsizliğe çözüm üretilmedi. Fabrikaların
kapanmasına göz yumuldu. Çiftçiler icralık oldu, ürünü değer bulmadı, destek
verilmedi. Esnafın sorunları katladı, çözüm getirilmedi. İşsizliğe, yokluğa,
yoksulluğa çare için hiçbir proje Niğde’de gündeme alınmadı. İlçelere verilen
sözler tutulmadı. Niğde Merkez, Bor, Altunhisar, Ulukışla, Çiftlik, Çamardı
ilçelerimizde ve kasabalarımızda Cumhuriyet Halk Partisinden adaylarımızla
yerel seçimlere giriyoruz, halkımızın oylarıyla Niğde’de verecekleri destek
Niğde’nin kaderinin değişmesine de vesile olacaktır.
Teşekkür
ediyorum.
BAŞKAN
– Teşekkür ederim.
Değerli
milletvekilleri, şimdi söz talep eden grup başkan vekillerimizin söz
taleplerini karşılayacağım.
Sayın
Türkkan yeni geldi, o bir nefes alana kadar Halkların Demokratik Partisi Grubu
adına Grup Başkan Vekili Sayın Fatma Kurtulan’a söz verelim.
Buyurun
Sayın Kurtulan.
27.- Mersin Milletvekili Fatma Kurtulan’ın, açlık
grevini sürdüren Leyla Güven, Sebahat Tuncel ve Selma Irmak’ın taleplerinin
yasal olduğuna, 21 Şubat Dünya Ana Dili Günü vesilesiyle Kürtçe konuşmanın
bedelini hayatıyla ödeyen Vedat Aydın’ı anmak istediğine, ana dili resmî dilden
farklı olanların kendi dillerini unutmaması için politikalar üretilmesi
gerektiğine, gündem dışı konuşmalarda siyasi parti grupları arasındaki
adaletsiz dağılıma ilişkin açıklaması 
FATMA
KURTULAN (Mersin) – Teşekkürler Sayın Başkan.
Meclisin
bu son çalışma gününde bir kez daha Leyla Güven’in durumuna dikkat çekmek
istiyorum, bir kez daha şunu söylemek isterim: Leyla Güven’in açlık grevinin
106’ncı günü oldu. Yine bu Mecliste iki dönem milletvekilliği yapmış ve hâlâ
bir partinin, DBP’nin Eş Genel Başkanı Sebahat Tuncel ve yine iki dönem
milletvekilliği yapan Selma Irmak açlık grevinin 38’inci günündeler, yine
cezaevinde de şu an 301 kişi altmış yedi gündür açlık grevindedir. Bir kez
daha, bir kez daha, bir kez daha şunu söyleyeyim: Talepleri kanunidir,
hukukidir, yasaldır, bunun karşılanması ülkemizin geleceği için çok iyi
olacaktır diye düşünüyoruz.
Sayın
Başkan, bugün 21 Şubat Uluslararası Ana Dili Günü. Ana dil, kişinin kendini ve
çevresini anlamlandırmanın ilk unsurudur. İnsan, ana diliyle kimliğini,
kültürünü, varlığını anlamlandırır. Bu bakımdan dil, sadece sembolik bir
iletişim aracı değil, aynı zamanda köklü bir hafızayı da barındıran bir
hazinedir. Bireyin bu hazineden faydalanması en tabii hakkıyken bütün dillerin
kaybolma tehlikesiyle karşı karşıya kalmadan varlığını sürdürmesi, gelişmesi
yeryüzü için bir zenginliktir.
Türkçe,
Kürtçe, Arapça, Ermenice, Abhazca, Çeçence, Hemşince, Tatarca, Lazca,
Süryanice, Pomakça Türkiye’de konuşulan dillerden sadece birkaçıdır. Bu
çeşitlilik, tarihsel ve kültürel zenginliğin bir göstergesiyken ve korunması,
geliştirilmesi gerekirken ne yazık ki tehlike olarak görülmektedir. Bu yüzden
nesilden nesile aktarılması çeşitli politikalarla engellenen eğitim dili
olmayan diller unutulmakta, yok olmakla karşı karşıya kalmaktadır. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Kurtulan. 
FATMA
KURTULAN (Mersin) - Bu ülke bir diller hapishanesi ve mezarlığı olmasın,
dillerin bahçesi olsun. Kürtçe, Arapça, Lazca, Hemşincenin konuşulması, ana
dili resmî dilden farklı olanların kendi dillerini de unutmaması için
politikalar üretilmelidir. Diller tehlike değildir, zenginliktir diyorum, kendi
ana dilimle de “…”(X)
Ana Dili Günü hepimize kutlu olsun diyorum. 
Bu
vesileyle, Ana Dili Günü vesilesiyle rahmetli Vedat Aydın’ı anmak istiyorum.
1990 yılı Ekim ayında İnsan Hakları Derneğinin Genel Kurulunda yaptığı Kürtçe
konuşmasından dolayı, sonrasında gözaltına alınıyor, dokuz ay tutuklu kalıyor
ve çıktıktan bir ay sonra da Vedat Aydın, hepimizin bildiği gibi, katlediliyor.

(Mikrofon
otomatik cihaz tarafından kapatıldı) 
BAŞKAN
– Toparlayalım. 
FATMA
KURTULAN (Mersin) - Demek ki şu da anlaşılıyor ki Kürtçe konuşmanın bedelini
hayatıyla ödüyor. 
Değerli
Başkan, değerli arkadaşlar; ayrıca bundan farklı bir konuya daha değinmek
istiyorum. Biz iki hafta önce gündem dışını kullanamamıştık. Bugünkü, bu
haftaki aritmetiğe baktığımızda, AKP 3, CHP 3, HDP 1, İYİ PARTİ 1 ve MHP 1 defa
gündem dışı kullanıyor. Bunun orantısız bir dağılım olduğunu düşünüyoruz.
Hepimiz biliyoruz ki bu dönem genellikle perşembe günleri çok fazla Meclis
çalışmıyor. Bazen perşembeye bırakıldığımız gerekçesiyle “Size perşembe
verecektik, olmadı.” deniliyor. Bugün de böyle bir dağılım oldu, bunu adaletli
görmüyoruz. Başkanlık Divanına bunun konu olmasını, Danışma Kuruluna da bunu
konu edeceğimizi belirtirken herkesi Mithat Sancar adaleti gibi bir adaleti
burada sağlamaya, eşit davranmaya davet ettiğimi belirtmek istiyorum.
Teşekkürler,
saygılar.
BAŞKAN
– Sayın Türkkan, konuşma talebiniz var mı?
LÜTFÜ
TÜRKKAN (Kocaeli) – Var.
BAŞKAN
– Buyurun. 
28.- Kocaeli Milletvekili Lütfü Türkkan’ın, Sakarya
Kışlası’nda meydana gelen patlamada yaralanan askerlere şifa dilediğine,
Çanakkale ilinde meydana gelen depremin uyarı kabul edilmesi gerektiğine,
Cumhurbaşkanının gittiği her ilde ayrı bir gafa imza attığına, Mersin ili
Silifke ilçesinde meydana gelen kazada hayatını kaybeden işçilere Allah’tan
rahmet dilediğine, güçlü olmanın bilim ve teknolojide ilerlemek olduğuna
ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekili arkadaşlarım; Ankara’nın
Polatlı ilçesinde bulunan Topçu ve Füze Okulu Komutanlığında icra edilen ağır
silahlı eğitim atışı esnasında meydana gelen kazada 5 askerimiz yaralandı.
Askerlerimize acil şifalar diliyorum. İYİ PARTİ olarak hem meydana gelen
kazanın sebebini hem de yaralı askerlerimizin durumunu yakından takip
ettiğimizi söylemek istiyorum. 
Dün,
Çanakkale merkezde meydana gelen ve İstanbul dâhil birçok çevre ilden
hissedilen 5 büyüklüğündeki deprem korku ve panik yarattı. Bazı binalarda
çatlaklar oluşmuş olsa da herhangi bir can kaybı yaşanmaması tesellimiz oldu.
Bu depremleri bir uyarı olarak kabul etmemiz gerekiyor. Uzmanların tamamı
İstanbul ve çevresinde meydana gelecek büyük çaplı bir deprem beklediklerini dile
getiriyorlar. Bu olası depreme tedbir alınmazsa -Allah korusun- 100 binden
fazla vatandaşımızın ölebileceği ifade ediliyor yani durum oldukça ciddi. Bu
konuyu geciktirmek, ağırdan almak ya da ihmal etmek gibi bir lüksümüz yok.
Hükûmet derhâl kapsamlı tedbirler almalı, konuya büyük bir ciddiyetle
yaklaşmalıdır. Bu konuda siyaset yapmak istemiyorum ama dün, Sayın Binalı
Yıldırım “Olası büyük bir depremde toplanacak yeşil alanlarımız ya da toplanma
alanlarımız yok.” diyerek Hükûmetin bu konuda ne kadar hazırlıksız olduğunu
itiraf etmiş oldu. Aslında Sayın Binali Yıldırım’a buradan söylemek istiyorum:
Daha önce deprem toplanma alanlarının hepsi de, ayrılan o alanların hepsi de
AVM ve rezidans oldu. O AVM ve rezidanslara toplayarak insanları depremden kurtaramayız.
Bunun geç de olsa farkına varmaları sevindirici. Zararın neresinden dönülse
kârdır. Sonradan pişman olmamak için Hükûmetin yeşil alanlara AVM ve rezidans
dikmekten vazgeçip bu alanların deprem toplanma alanları olarak ayrılmasını bir
kez daha hatırlatıyoruz. 
(Mikrofon
otomatik cihaz tarafından kapatıldı) 
BAŞKAN
– Devam edin, buyurun. 
LÜTFÜ
TÜRKKAN (Kocaeli) – Cumhurbaşkanımız Sayın Erdoğan gittiği her ilde ayrı bir
gafa imza atmaya devam ediyor. Bu sıralarda üniversitelere takılmış durumda.
Her üniversiteyi kendisinin kurduğunu zannediyor. Afyonkarahisar’da 1974’te
kurulan üniversiteyi “Biz kurduk.” dedi. Sivas’a gittiğinde “Sivas Bilim ve
Teknoloji Üniversitesini de biz kurduk. Bizden önce Sivas’ta üniversite var
mıydı? Yoktu.” dedi ama Sivas Cumhuriyet Üniversitesinin kuruluş tarihi de 9
Şubat 1974 olarak kayıtlarda mevcut. Zonguldak mitinginde ise 1992’de kurulan
Zonguldak Karaelmas Üniversitesini de kendi hükûmetlerinin kurduğunu söyledi.
Bugünse Denizli ve Manisa’da olacak. Şimdiden Sayın Cumhurbaşkanını, hem
Denizli hem de Manisa halkını uyarıyorum: Denizli Pamukkale Üniversitesi,
Manisa Celal Bayar Üniversitesi 1992 yılında kuruldu. 
Ayrıca,
Mersin ili Silifke ilçesinde meydana gelen trafik kazasında 4 işçimizin
hayatını kaybettiği ve yaralıların olduğunu öğrendik. İşçilerimize Allah’tan
rahmet diliyoruz, yaralılara acil şifalar diliyoruz. 
(Mikrofon
otomatik cihaz tarafından kapatıldı) 
BAŞKAN
– Toparlayalım. 
LÜTFÜ
TÜRKKAN (Kocaeli) – Son olarak size dünyanın geldiği noktayı göstermek için bir
örnek vermek istiyorum. Geçtiğimiz dönemde Ay’ın karanlık yüzüne iniş yapmayı
başaran Çin Uzay Teknolojisi Akademisi Dünya’nın yörüngesine bir güneş enerjisi
santrali kurup topladığı enerjiyi Dünya’ya göndermeyi planlıyor. Böylece
uzaydan temiz enerji elde edilmesi bekleniyor.
Dünya
bunlarla uğraşırken biz tanzim kuyruğu sırasına giriyor, poşet fiyatlarını
tartışıyoruz. Şunu anlamalıyız ki bu devirde artık güçlü olmak bilim ve
teknolojide ilerlemek demektir. “Teknolojiyle uğraşırsanız kafayı yersiniz.” diyen
devlet adamlarıyla yol alınamayacağı da artık anlaşılmalıdır. 
Teşekkür
ediyorum. 
BAŞKAN
– Teşekkür ederim. 
Cumhuriyet
Halk Partisi Grubu adına Grup Başkan Vekili Sayın Altay. 
Buyurun
Sayın Altay. 
29.- İstanbul Milletvekili Engin Altay’ın, Çanakkale
ilinde meydana gelen deprem nedeniyle bölge halkına geçmiş olsun dileğinde
bulunduğuna, 21 Şubat Dünya Ana Dili Günü vesilesiyle herkesin ana dilini
özgürce konuşması ve gelecek kuşaklara devredilebilmesi için Parlamentonun
gerekli tedbirleri alması gerektiğine, herkesin görevinin milletin hak ettiği
refah, mutluluk ve huzura kavuşmasını sağlamak olduğuna ilişkin açıklaması
ENGİN
ALTAY (İstanbul) – Teşekkür ederim Sayın Başkan. Sizi ve Genel Kurulu saygıyla
selamlıyorum. 
Biz
de Cumhuriyet Halk Partisi Türkiye Büyük Millet Meclisi Grubu olarak öncelikle,
Çanakkale Ayvacık’ta meydana gelen deprem nedeniyle bölge halkına geçmiş olsun
dileklerimizi iletiyoruz, yaralılarımıza acil şifa diliyoruz. Şüphesiz,
Hükûmetin de depremden kaynaklı hasarlar ve vatandaşlarımızın mal kayıpları
konusunda bir an önce, sosyal devlet olmanın gereği olan yardımları ve
katkıları iletmesini bekliyoruz ve takipçisi olacağımızın da altını çiziyoruz. 
Sayın
Başkan, benden önce konuşan kimi sayın milletvekillerinin değindiği gibi bugün
Dünya Ana Dili Günü. Dil önemlidir ve coğrafyamızda da aslında dil zenginliği,
dil farklılıkları bakımından oldukça iyi bir noktada olmamıza rağmen şunları da
tabii unutmadık: Bu ülkede, bu memlekette evladının ölüsü için ana dilde ağıt
yakan kadınlara dipçik atılan dönemler yaşandı. Geçmişten beri süregelen bu
baskı ve yasaklarla bu işlerin Türkiye’ye, Türkiye'nin birliğine, bugün
itibarıyla 80 milyonun kardeşliğine zarar vermek ve ülkeye fitne sokmaktan,
ayrıştırmaktan başka bir amacının olmadığını da bugün geldiğimiz noktada
görüyoruz. Unutulmamalıdır ki etki, tepkiyi doğurur mantığında olduğu gibi
baskı ve yasaklar, özgürlük arzularını ve temel hakları koruma içgüdüsünü
sadece ve sadece artırır. Bu bakımdan, Türkiye’deki bütün etnik unsurların,
bütün herkesin ana dillerini özgürce konuşması -artık konuşmaktan geçtik-
bunların unutulmaması için kalıcılaşması, gelecek kuşaklara devredilmesi için
de gerekli tedbirlerin alınması konusunda en büyük görev içinde bulunduğumuz
Parlamentomuza düşmektedir.
(Mikrofon
otomatik cihaz tarafından kapatıldı) 
BAŞKAN
– Devam edin Sayın Altay.
ENGİN
ALTAY (İstanbul) – Parlamentomuzdaki beş siyasi parti grubuna ve grubu olmayan
diğer siyasi partilere mensup milletvekillerini, Anadolu coğrafyasındaki
dillerin korunması noktasında daha yüksek bir hassasiyete ve alınması gereken
tedbirler, yapılması gereken işlemlerle ilgili de güç ve iş birliğine davet
etmeyi de bir görev sayıyorum.
Sayın
Başkan, öte yandan dün akşam Tekirdağ Ergene’de 34 yaşında bir gencimiz tavana
bağladığı atkıyla kendini asarak yaşamına son vermiş. Helallik istediği
ailesine son cümlesi de şöyle oldu: “Biliyorum, sizi çok üzdüm. İşsizlikten
bunaldım.” Son cümlesi bu. 
(Mikrofon
otomatik cihaz tarafından kapatıldı)
ENGİN
ALTAY (İstanbul) - Hemen tamamlıyorum müsaade ederseniz.
BAŞKAN
– Sayın Altay, tamamlayalım.
Buyurun.

ENGİN
ALTAY (İstanbul) – Sayın Başkan, bugün Türkiye’de her 4 gencimizden 1’inin iş
arıyor olması kabul edilebilir bir durum değildir. Çok doğru bir söz vardır:
İşsiz insan sudan çıkmış balık gibidir. Parlamentomuzdaki tüm sayın
milletvekillerinin bir an için sudan çıkmış bir balığın hâlini gözlerinin
önünde canlandırmalarını ve Türkiye’de yaşayan her 4 gençten 1’inin şu anda
sudan çıkmış balık gibi çırpındığını düşünmelerini istiyorum. 
Sayın
Başkan, hayat pahalılığı ve işsizliğin yoğunlaştığı, yaygınlaştığı, arttığı
ülkelerde huzur ortamı bozulur. Huzur ortamı önce evde bozulur, sonra sokakta
bozulur. Bu bakımdan, Hükûmetin ve Parlamentonun Türkiye’de artan hayat
pahalılığının ve işsizliğin önlenmesiyle ilgili gerekiyorsa bir güç ve iş
birliği yapmak suretiyle aziz milletimizin hak ettiği refah, mutluluk ve huzur
seviyesine Türkiye’yi kavuşturmak hepimizin görevidir. Hayat domates ve
soğandan ibaret değildir.
Teşekkür
ederim.
BAŞKAN
– Söz sırası, Adalet ve Kalkınma Partisi Grubu adına Grup Başkan Vekili Sayın
Zengin’de.
Buyurun
Sayın Zengin.
30.- Tokat Milletvekili Özlem Zengin’in, Antalya
Milletvekili Deniz Baykal’a “Hoş geldiniz.” diyerek sıhhat temenni ettiğine, 21
Şubat Malcolm X’i vefatının 54’üncü yıl dönümünde rahmetle yâd ettiğine,
Çanakkale ilinde meydana gelen deprem nedeniyle vatandaşlara geçmiş olsun
dileğinde bulunduğuna, 5 askerin yaralandığı Sakarya Kışlası’nda meydana gelen
olayın takipçisi olduklarına, bilişim teknolojileri bağımlılığının incelenmesi
için araştırma komisyonu kurulacağına ilişkin açıklaması
ÖZLEM
ZENGİN (Tokat) – Teşekkür ederim Sayın Başkan.
Çok
değerli milletvekilleri, ben de Genel Kurulu saygıyla selamlıyorum.
Güzel
bir başlangıç yaptık. Sayın Deniz Baykal yemin ederken çok duygulandığımı ifade
etmek isterim. Doğrusu, insanın fikirlerinin şahidi hayatı ve siyaset mücadele
isteyen bir süreç, uzun bir siyasi hayat. Azmi için, hakikaten insan, gördüğü
zaman çok etkisi altında kalıyor. Ben kendisine hoş geldiniz diyorum yemin
etmesiyle birlikte, sıhhat temenni ediyorum.
Arkadaşlarım
pek çok konuya değindiler bugüne dair. Ben tekrar etmemek adına bir başka şeyi,
belki paralel bir hayatı hatırlatmak istiyorum. Bugün aslında Malcolm X’in
vefat yıl dönümü. 40 yaşında, genç bir yaşta hayatını kaybetmiş, kendi hayatını
dönüştürürken aslında bir taraftan toplumsal hayatı, problemleri dönüştüren,
özgürlük mücadelesi veren önemli bir isim.
(Mikrofon
otomatik cihaz tarafından kapatıldı) 
BAŞKAN
– Devam edelim.
ÖZLEM
ZENGİN (Tokat) – Çok genç yaşta şehit edilen ve hayatta her şeyden, aslında her
tür sıkıntıdan bir başarı çıkarmanın mümkün olduğunu hayatıyla gösteren bir
isim. Ben de kendisini buradan rahmetle yâd etmek istedim. 
Gerçek
soyadı -belki bilenlerimiz var- Little’dır ama daha sonra bir kimlik belirlemek
adına ismini de değiştirerek Malcolm “X” soyadını almayı tercih ediyor. Bu
manada ismiyle, hayatıyla pek çok insana örneklik teşkil eden bir ismi buradan
tekrar rahmetle yâd etmek istiyorum. 
Devamında
ben de Çanakkale’de olan depremden dolayı, muhakkak ki takipçisi olacağız,
geçmiş olsun diyoruz Çanakkaleli kardeşlerimize. Dün burada aslında siz bir
araştıralım diye ifade etmiştiniz, ben dün aslında bilgi aldım ama dünkü
kargaşa, telaş içerisinde -telaş kelimesi de artık tehlikeli kelime oldu-
söyleme imkânım olmadı. Biliyorsunuz Polatlı’da, Topçu ve Füze Okulu Sakarya
Kışlası’nda bir patlama olmuştu… 
(Mikrofon
otomatik cihaz tarafından kapatıldı) 
BAŞKAN
– Devam edin.
ÖZLEM
ZENGİN (Tokat) – Hemen tamamlıyorum.
Bu
patlamayla ilgili olarak 5 yaralı var, bunlardan 2’si uzman çavuş, durumları
ağır, diğer asker kardeşlerimizin durumları daha iyi, takip ediyoruz. Bakanlık
yetkilileriyle, bakan yardımcısı arkadaşlarımızla görüşerek dün bu bilgiyi
aldım ve durum aynen bu minvalde devam ediyor. 
Son
bir şeyle bağlamak istiyorum. Bugün yine gruplarımızın birlikte ortak
çalışmasıyla, gayretiyle Danışma Kurulu önerisiyle bilişim teknolojileri
bağımlılığının incelenmesine dair ortak bir araştırma komisyonu kuracağız,
Genel Kurulumuzda vekillerimiz oy verdiği takdirde. Bunun da son derece faydalı
olduğunu düşünüyorum, bizim için önemli veriler getirecek ve gelecek süreçte
gençler açısından bağımlılıkla alakalı, özellikle bilişimle alakalı bu
konulardaki yeni bir başlık konusunda daha iyi hazırlık yapabilmek için kamuoyu
ve bizler farklı bilgilere sahip olma imkânına sahip olacağız. 
Teşekkür
ederim.
BAŞKAN
– Teşekkür ederim.
Değerli
milletvekilleri, şimdi gündeme geçiyoruz.
Bir
iki işlemden sonra Sayın Destici size söz vereceğim.
Başkanlığın
Genel Kurula sunuşları vardır.
Adalet
ve Kalkınma Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
VII.- ÖNERİLER
A) Siyasi Parti Grubu Önerileri
1.- AK PARTİ Grubunun, Genel Kurulun çalışma gün ve
saatlerinin yeniden düzenlenmesine; bastırılarak dağıtılan 43 sıra sayılı
Yükseköğretim Kurumları Teşkilatı Kanunu ile Bazı Kanunlarda Değişiklik
Yapılmasına Dair Kanun Teklifi ile 45 sıra sayılı Yükseköğretim Kurumları Teşkilatı
Kanunu ile Kamu Mali Yönetimi ve Kontrol Kanununda Değişiklik Yapılmasına Dair
Kanun Teklifi’nin kırk sekiz saat geçmeden gündemin “Kanun Teklifleri ile
Komisyonlardan Gelen Diğer İşler” kısmının sırasıyla 1’inci ve 2’nci sıralarına
alınması ve diğer işlerin sırasının buna göre teselsül ettirilmesine; 43 sıra
sayılı Kanun Teklifi’nin İç Tüzük’ün 91’inci maddesine göre temel kanun olarak
bölümler hâlinde görüşülmesine ilişkin önerisi
21/2/2019
Türkiye Büyük Millet Meclisi
Başkanlığına
Danışma Kurulu 21/02/2019 Perşembe günü (bugün)
toplanamadığından, İç Tüzük’ün 19’uncu maddesi gereğince grubumuzun aşağıdaki
önerisinin Genel Kurulun onayına sunulmasını arz ederim.
 Özlem
Zengin
 Tokat
 AK
PARTİ Grup Başkan Vekili
Öneri:

Bastırılarak
dağıtılan 43 sıra sayılı Yükseköğretim Kurumları Teşkilatı Kanunu ile Bazı
Kanunlarda Değişiklik Yapılmasına Dair Kanun Teklifi ile 45 sıra sayılı
Yükseköğretim Kurumları Teşkilatı Kanunu ile Kamu Mali Yönetimi ve Kontrol
Kanununda Değişiklik Yapılmasına Dair Kanun Teklifi’nin 48 saat geçmeden
gündemin “Kanun Teklifleri ile Komisyonlardan Gelen Diğer İşler” kısmının
sırasıyla 1'inci ve 2'nci sıralarına alınması ve diğer işlerin sırasının buna
göre teselsül ettirilmesi,
Genel
Kurulun;
21
Şubat 2019 Perşembe günkü (bugün) birleşiminde 43 ve 45 sıra sayılı Kanun
Tekliflerinin görüşmelerinin tamamlanmasına kadar; bu birleşiminde 43 ve 45
sıra sayılı Kanun Tekliflerinin görüşmelerinin tamamlanamaması hâlinde,
haftalık çalışma günlerinin dışında 22 Şubat 2019 Cuma günü saat 14.00'te toplanarak
gündemin “Kanun Teklifleri ile Komisyonlardan Gelen Diğer İşler” kısmında
bulunan işlerin görüşülmesi ve bu birleşiminde 43 ve 45 sıra sayılı Kanun
Tekliflerinin görüşmelerinin tamamlanmasına kadar;
22
Şubat 2019 Cuma günkü birleşiminde 43 ve 45 sıra sayılı Kanun Tekliflerinin
görüşmelerinin tamamlanamaması hâlinde, haftalık çalışma günlerinin dışında 23
Şubat 2019 Cumartesi günü saat 14.00'te toplanarak gündemin “Kanun Teklifleri
ile Komisyonlardan Gelen Diğer İşler” kısmında bulunan işlerin görüşülmesi ve
bu birleşiminde 43 ve 45 sıra sayılı Kanun Tekliflerinin görüşmelerinin
tamamlanmasına kadar;
çalışmalarını
sürdürmesi;
43
sıra sayılı Kanun Teklifi’nin İç Tüzük’ün 91’inci maddesine göre temel kanun
olarak görüşülmesi ve bölümlerin ekteki cetveldeki şekliyle olması;
Önerilmiştir.




43 sıra sayılı
Tamer Dağlı ve 51
  Milletvekilinin Yükseköğretim Kurumları Teşkilatı Kanunu ile Bazı Kanunlarda
  Değişiklik 
Yapılmasına Dair Kanun
  Teklifi
(2/1579)




Bölümler


Bölüm
  maddeleri


Bölümdeki
Madde
  Sayısı




1. Bölüm


1 ila
  8’inci maddeler arası


8




2. Bölüm


9 ila
  19’uncu maddeler arası


11




Toplam
  Madde Sayısı


19




BAŞKAN
– Teşekkür ederim.
Öneri
üzerinde söz talebi bulunmamaktadır.
Öneriyi
oylarınıza sunuyorum: Kabul edenler... Kabul etmeyenler... Öneri kabul edilmiştir.
III.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Levent Gök’ün,
Mecliste grubu bulunmayan siyasi parti temsilcilerinin hukukunun korunması
gerektiğine ilişkin konuşması
BAŞKAN
– Değerli milletvekilleri, Meclisimizde grubu bulunan partilerin konuşma
katsayıları Meclis Başkanlığımız ve Kanunlar Dairesince belirlenmektedir. Bunun
dışında Meclisimizde bağımsız olan milletvekillerimiz de bulunmaktadır. Millî
iradenin tecellisi milletvekillerinin sadece Meclise girip konuşamaması
değildir. Meclis Başkan Vekili olarak arzum, tüm siyasi parti gruplarından
Mecliste grubu bulunmayan siyasi partilerin temsilcilerinin de hukukunun
korunmasına dönük bir çalışma yapılması ve bunların belli bir yasal dayanağa
kavuşturulmasıdır. Bugüne kadarki uygulamalarımızda grubu bulunmayan siyasi
parti temsilcilerinin arzu ettikleri zaman söz haklarını kendilerine inisiyatif
de kullanarak, uzatarak verdiğim herkesçe malumdur. Şu anda salonda gördüğüm
Büyük Birlik Partisi Genel Başkanı ve Milletvekili Sayın Mustafa Destici,
Türkiye İşçi Partisi Genel Başkanı Sayın Erkan Baş olmak üzere
milletvekillerimizi görüyorum. Başkaca siyasi partilerden, grubu bulunmayan
siyasi partilerden milletvekillerinin her başvurusunu yerine getirmeye özen
gösterdiğim herkesin tartışmaması gereken bir gerçektir. 
Bu
çerçevede şimdi, Büyük Birlik Partisi Genel Başkanı ve Milletvekili Sayın
Mustafa Destici’ye söz veriyorum. Arzu ederse Türkiye İşçi Partisi Genel
Başkanı, Sayın Milletvekili Erkan Baş da söz alabilir. 
Buyurun
Sayın Destici. 
V.- AÇIKLAMALAR (Devam)
31.- Ankara Milletvekili Mustafa Destici, Antalya
Milletvekili Deniz Baykal’ın yemin etmiş olmasından memnuniyet duyduğuna,
Sakarya Kışlası’nda meydana gelen patlamada yaralanan Mehmetçiklere şifa niyaz
ettiğine, 21 Şubat Bayburt ilinin düşman işgalinden kurtuluşunun 101’inci yıl
dönümünü kutladığına, Çanakkale ilinde meydana gelen deprem nedeniyle geçmiş
olsun dileğinde bulunduğuna, Türkiye’ye kaçak yollarla giren Ermenistan
vatandaşlarıyla ilgili sözlerinin çarpıtıldığına, 26 Şubat Hocalı katliamının
27’nci yıl dönümüne, 21 Şubat Dünya Ana Dili Günü’ne, Alparslan Türkeş adının
ünversiteye verilmesinin memnuniyet verici olduğuna ilişkin açıklaması
MUSTAFA
DESTİCİ (Ankara) – Sayın Başkan, öncelikle hassasiyetiniz için teşekkür
ediyorum, darısı diğer başkan vekillerine diyorum. 
Öncelikle
Sayın Baykal’ın bugün aramıza gelerek yemin etmiş olmasından duyduğum
memnuniyeti bir kere daha ifade ediyor ve kendisine Allah’tan acil şifalar
niyaz ediyorum. 
Polatlı
bizim komşu ilçemiz, o arazide ben de pek çok kez gezdim. Oradaki patlamada
yaralanan Mehmetçiklerimize Rabb’imden acil şifalar niyaz ediyorum. 
Bayburt
ilimizin kurtuluşunun 101’inci yıl dönümü. Bu vesileyle bütün Bayburtlu
kardeşlerimizin kurtuluş gününü kutluyorum.
Dün
akşam bütün Türkiye’yi endişeye düşüren Çanakkale Ayvacık merkezli bir deprem
meydana geldi. Bu deprem dolayısıyla bir can kaybı ve yaralanma yok
elhamdülillah ama bir panik ve endişe oluştu. Bütün Çanakkale halkımıza,
vatandaşlarımıza geçmiş olsun diyorum.
Bir
diğer husus: Benim, geçtiğimiz günlerde, kaçak Ermenilerin sınır dışı
edilmesiyle ilgili sözlerimle alakalı bazı siyasi parti temsilcileri ve basın
organlarınca sanki Türkiye Cumhuriyeti devleti vatandaşı olan Ermenilerin sınır
dışı edilmesini istemişim gibi bir çarpıtma yapıldı. Benim buradaki kastım,
mütekabiliyet esaslarına göre, Türkiye’ye kaçak yollarla girmiş Ermenistan
devleti vatandaşı olan 100 bine yakın Ermenistan vatandaşının sınır dışı
edilmesiyle ilgiliydi. 
Buradaki
hassasiyetimiz de: Ermenistan’ın aklını başına alması lazım, Karabağ işgalini
sona erdirmesi lazım, Türkiye’ye kamuoyu nezdinde sözde soykırım iddialarından
vazgeçmesi lazım.
Bakın,
önümüzdeki hafta, 26 Şubat Hocalı soykırımının yıl dönümü. Bu vesileyle bütün
şehitlerimizi rahmetle anıyorum.
(Mikrofon
otomatik cihaz tarafından kapatıldı) 
BAŞKAN
– Devam edin Sayın Destici. 
MUSTAFA
DESTİCİ (Ankara) – Kastım, Türkiye’ye kaçak yollarla girmiş Ermenistan
vatandaşı olan Ermeni kökenli kişilerin sınır dışı edilmesiyle ilgili. Bunun da
sonuna kadar arkasındayım. 
Bugün
Ana Dili Günü. Elhamdülillah ülkemizde hangi etnik kökene sahip olursa olsun
bütün vatandaşlarımız ana diliyle konuşabilmektedir. Dolayısıyla bunun istismar
edilmemesini bir kere daha buradan vurgulamak istiyorum.
Bugün,
tabii, görüşülecek yasa teklifleri arasında “Adana Bilim ve Teknoloji
Üniversitesi” isminin merhum Başbuğ “Alparslan Türkeş Bilim ve Teknoloji
Üniversitesi” olarak değiştirilmesi var. Bundan duyduğumuz memnuniyeti ifade
ediyorum. Hayırlı ve uğurlu olsun. İnşallah önümüzdeki günlerde de Sivas’taki
Bilim ve Teknoloji Üniversitesinin adı “Şehit Muhsin Yazıcıoğlu Bilim ve
Teknoloji Üniversitesi” olarak değiştirilir. Bu inancımızı da burada bütün
milletvekillerimizle ve kamuoyuyla paylaşmayı bir borç bildim.
Tekrar,
sizlere ve milletvekili heyetine saygılarımı sunarım.
Hayırlı
çalışmalar diliyorum.
BAŞKAN
- Teşekkür ederim.
Şimdi
söz sırası Türkiye İşçi Partisi Genel Başkanı ve İstanbul Milletvekili Sayın
Erkan Baş’a aittir.
Buyurun
Sayın Baş.
32.- İstanbul Milletvekili Erkan Baş’ın, halkın
iradesinin ve taleplerinin Parlamentoya yansıtılabilmesi için grubu olmayan
siyasi partiler ile bağımsız milletvekillerinin konuşma hakları konusunda
düzenleme yapılması gerektiğine, Merve Demirel olayını haberleştiren gazetecinin
gözaltına alınması olayına ilişkin açıklaması
ERKAN
BAŞ (İstanbul) - Teşekkür ediyorum Sayın Başkan, sizi ve Genel Kurulu saygıyla
selamlıyorum.
Daha
önce ifade etmiştim ama bir kez daha kayıtlara geçmesi açısından bu
hassasiyetiniz için hem şahsım hem partim adına teşekkürlerimi paylaşmak
istiyorum. Gerçekten bütçe görüşmelerinden bu yana, özellikle sizin
Başkanlığını yaptığınız oturumlarda tüm siyasi fikirlerin kendilerini ifade
edebilmeleri olanağının ortaya çıkmış olması hem bizim için hem genel olarak
Parlamentomuzun işleyişi açısından önemli, değerli bir teamül hâline geldi. 
Bu
vesileyle, bir kez daha söz almışken tüm milletvekili arkadaşlarımıza, tüm
siyasi parti gruplarına bir çağrı yapmak istiyorum. Biliyorsunuz bu yasama
döneminin başında Anayasa ve Siyasi Partiler Kanunu’ndaki değişikliklere
paralel olarak İç Tüzük düzenlemeleri yaptık. Ve geçtiğimiz dönem Parlamentoda
yasallaşan ittifaklarla birlikte, aslında şu anda ilk örneğini yaşadığımız ama
artarak devam edeceğini düşündüğümüz biçimde Parlamentoda grubu olmayan çok
sayıda siyasi parti temsil ediliyor. Fakat İç Tüzük değişikliği sırasında
nedense bu göz ardı edildi ve şu anda mevcut İç Tüzük’ümüz itibarıyla grubu
olmayan siyasi partilerin ve bağımsız milletvekillerinin konuşma hakları son
derece sınırlandırılmış durumda yahut sizin veya diğer siyasi parti gruplarının
inisiyatifine, onların bu durumu önemseyerek bizlere söz vermesine bağlanmış
durumda. Kuşkusuz biz bunu saygıyla karşılıyoruz. Ancak bu olumlu
yaklaşımların, bu hakkın bir İç Tüzük düzenlemesiyle siyasi partilerin tümüne
tanınması gerektiğini de unutturmaması gerekir, bunun önünü açması gerekir diye
düşünüyoruz. Bu açıdan Parlamento, özellikle yeni Başkan seçimi gerçekleştikten
sonra, öncelikli olarak bu boşluğu ortadan kaldıracak bir düzenleme yapmalı.
Zira örneğin biz kendi adımıza şunu söyleyebiliriz…
(Mikrofon
otomatik cihaz tarafından kapatıldı)
BAŞKAN
– Devam edin Sayın Baş.
ERKAN
BAŞ (İstanbul) - Türkiye İşçi Partisi kendisini Türkiye’de alın teriyle,
emeğiyle yaşayan işçilerin sesi, sözcüsü, temsilcisi bir parti olarak ifade
etmektedir ve maalesef, bu Parlamentoda işçilerimizin, emekçilerin, yoksul
halkın dertlerinin, beklentilerinin, özlemlerinin, taleplerinin yeterince
yankılanamadığına ilişkin bir değerlendirmemiz var. Bu, diğer siyasi partiler
açısından da geçerli bir şeydir. O yüzden mesele, sadece buradaki bir
parlamenterin, iki parlamenterin ne kadar konuşacağı değil, halkın iradesinin,
halkın duygu ve düşüncelerinin, taleplerinin Parlamentoya ne kadar yansıtılabileceğidir.
Bu kapsamda, bu İç Tüzük değişikliğinin acilen gündeme alınması gerektiğini
düşünüyor ve tüm arkadaşlarımızdan bu konuda gerekli hassasiyeti göstermelerini
bekliyoruz. Buna ilişkin dünyanın çeşitli parlamentolarında geliştirilmiş son
derece olumlu örnekler var, biz de yapabiliriz diye düşünüyoruz. 
Son
olarak: Birkaç gündür Parlamentomuzda, Mecliste tartıştık, Ankara’nın
merkezinde bir cinsel saldırı diyorum, tacizi aşan bir eylem gerçekleşmişti. 
(Mikrofon
otomatik cihaz tarafından kapatıldı)
BAŞKAN
– Toparlayalım. Devam edin. 
ERKAN
BAŞ (İstanbul) – Buna ilişkin tartışmaları sürdürdük ve umuyorum ya da
sanıyorum ki bir ortak eğilim geliştirebildik ama maalesef, bugün, sabah
saatlerinde, bu olayı haberleştiren bir gazeteci arkadaşımızın gözaltına
alındığını haber aldık. Şimdi, bu, tabii, burada konuştuklarımız ile hayat
arasında bir çelişkiye neden oluyor. Gözaltına alınması gereken, soruşturulması
gereken kişi bunu haberleştiren gazeteci, muhabir arkadaşımız değil, o eylemi
gerçekleştiren kişidir. Bu konuda da hassasiyet bekliyoruz. 
Tekrar
teşekkür ediyorum. 
BAŞKAN
– Ben de teşekkür ederim. 
VII.- ÖNERİLER (Devam)
B) Danışma Kurulu Önerileri
1.- Danışma Kurulunun, Genel Kurulun 21 Şubat 2019
Perşembe günkü birleşiminde bilişim teknolojileri bağımlılığının bireyler
üzerindeki etkilerinin tüm yönleriyle incelenerek alınması gereken tedbirlerin
belirlenmesi amacıyla verilen (10/38), (10/466), (10/494), (10/536), (10/978),
(10/983) ve (10/984) esas numaralı Meclis araştırması önergelerinin görüşmelerinin
birleştirilerek yapılması ve bu görüşmelerde siyasi parti gruplarına talepleri
hâlinde beşer dakika süreyle söz verilmesine ilişkin önerisi
BAŞKAN
– Değerli milletvekilleri, Danışma Kurulunun bir önerisi vardır, okutup
oylarınıza sunacağım: 
Danışma Kurulu Önerisi
21/02/2019
Danışma
Kurulunun 21/2/2019 Perşembe günü (bugün) yaptığı toplantıda, aşağıdaki
önerilerin Genel Kurulun onayına sunulması uygun görülmüştür.
 Celal
Adan
 Türkiye
Büyük Millet Meclisi 
 Geçici
Başkanı

 Özlem Zengin Engin
Özkoç  Fatma Kurtulan
Adalet ve Kalkınma Partisi Cumhuriyet
Halk Partisi Halkların Demokratik Partisi
Grubu
Başkan Vekili  Grubu Başkan Vekili  Grubu Başkan Vekili

 Muhammed
Levent Bülbül  Lütfü Türkkan
 Milliyetçi
Hareket Partisi  İYİ PARTİ
 Grubu
Başkan Vekili  Grubu Başkan Vekili

Öneriler:
Genel
Kurulun 21 Şubat 2019 Perşembe günkü (bugün) birleşiminde, bilişim
teknolojileri bağımlılığının bireyler üzerindeki etkilerinin tüm yönleriyle
incelenerek alınması gereken tedbirlerin belirlenmesi amacıyla verilen (10/38),
(10/466), (10/494), (10/536), (10/978), (10/983) ve (10/984) esas numaralı
Meclis Araştırması Önergelerinin görüşmelerinin birleştirilerek yapılması ve bu
görüşmelerde siyasi parti gruplarına talepleri halinde beşer dakika süreyle söz
verilmesi önerilmiştir.
BAŞKAN
– Teşekkür ederim.
Değerli
milletvekilleri, Danışma Kurulunun önerisini oylarınıza sunuyorum: Kabul
edenler... Kabul etmeyenler... Öneri kabul edilmiştir.
Değerli
milletvekilleri, alınan karar gereğince, gündemin “Genel Görüşme ve Meclis Araştırması
Yapılmasına Dair Öngörüşmeler” kısmına geçiyoruz.
Bilişim
teknolojileri bağımlılığının etkilerinin incelenerek olası zararlarının
bertaraf edilmesi ve bu teknolojilerin kontrollü kullanımının sağlanması için
yapılması gerekenlerin saptanması amacıyla Türkiye Büyük Millet Meclisi
Başkanlığına sunulan; Niğde Milletvekilimiz Sayın Ömer Fethi Gürer ve 23
milletvekilinin (10/38), Eskişehir Milletvekilimiz Sayın Nabi Avcı ve 37
milletvekilinin (10/466), Niğde Milletvekili Sayın Ömer Fethi Gürer ve 27 milletvekilinin
(10/494), Samsun Milletvekilimiz Sayın Bedri Yaşar ve 22 milletvekilinin
(10/536), İzmir Milletvekilimiz Sayın Binali Yıldırım ve 34 milletvekilinin
(10/978), Şanlıurfa Milletvekilimiz Sayın Ömer Öcalan ve 19 milletvekilinin
(10/983), İstanbul Milletvekilimiz Sayın Arzu Erdem ve 19 milletvekilinin
(10/984) esas numaralı Meclis Araştırması Önergelerinin, alınan karar
gereğince, birlikte yapılacak görüşmelerine başlıyoruz.
VIII.- MECLİS ARAŞTIRMASI(x)
A) Ön Görüşmeler
1.- Niğde Milletvekili Ömer Fethi Gürer ve 23
milletvekilinin, medya ve internetin çocuklar üzerindeki olumsuz etkilerinin
araştırılarak alınması gereken önlemlerin
belirlenmesi amacıyla bir Meclis araştırması açılmasına ilişkin önergesi
(10/38)
2.- Eskişehir Milletvekili Nabi Avcı ve 37
milletvekilinin, sosyal medya bağımlılığının etkilerinin incelenerek olası
zararlarının bertaraf edilmesi ve sosyal medyanın kontrollü kullanımının
sağlanması için yapılması gerekenlerin saptanması amacıyla bir Meclis
araştırması açılmasına ilişkin önergesi (10/466)
3.- Niğde Milletvekili Ömer Fethi Gürer ve 27
milletvekilinin, internet ve oyun bağımlılığı sorunun tüm yönleriyle
araştırılarak alınması gereken önlemlerin belirlenmesi amacıyla bir Meclis
araştırması açılmasına ilişkin önergesi (10/494)
4.- Samsun Milletvekili Bedri Yaşar ve 22
milletvekilinin, madde, internet, teknoloji ve diğer bağımlılıkların
nedenlerinin incelenerek bu konuda alınması gereken tedbirlerin belirlenmesi
amacıyla bir Meclis araştırması açılmasına ilişkin önergesi (10/536)
5.- İzmir Milletvekili Binali Yıldırım ve 34
milletvekilinin, bilişim teknolojileri bağımlılığının bireyler üzerindeki
etkilerinin tüm yönleriyle incelenerek alınması gereken tedbirlerin
belirlenmesi amacıyla bir Meclis araştırması açılmasına ilişkin önergesi
(10/978)
6.- Şanlıurfa Milletvekili Ömer Öcalan ve 19
milletvekilinin, teknoloji bağımlılığının toplumsal etkilerinin ve yarattığı
olası sorunların incelenerek bu sorunların çözümü için yapılması gerekenlerin
belirlenmesi amacıyla bir Meclis araştırması açılmasına ilişkin önergesi
(10/983)
7.- İstanbul Milletvekili Arzu Erdem ve 19
milletvekilinin, çocuklara psikolojik ve bedensel yönden zarar veren bilgisayar
oyunlarının incelenerek çocukların internet kullanımında kontrolün sağlanması
için yapılması gerekenlerin belirlenmesi amacıyla bir Meclis araştırması
açılmasına ilişkin önergesi (10/984)
BAŞKAN
– Değerli milletvekilleri, önergeler üzerinde söz talebi bulunmamaktadır.
Bu
şekilde, Meclis araştırması önergeleri üzerindeki ön görüşmeler tamamlanmıştır.
Şimdi,
Meclis araştırması açılıp açılmaması hususunu oylarınıza sunacağım.
Meclis
araştırması açılmasını kabul edenler… Kabul etmeyenler… Oy birliğiyle kabul
edilmiştir.
Değerli
milletvekilleri, kabul edilen bu Meclis araştırmasıyla ilgili alınacak bazı
kararlarımız var. 
Meclis
araştırmasını yapacak komisyonun 12 üyeden oluşmasını oylarınıza sunuyorum:
Kabul edenler… Kabul etmeyenler… Oy birliğiyle kabul edilmiştir.
Komisyonun
çalışma süresinin başkan, başkan vekili, sözcü ve kâtip üyenin seçimi tarihinden
başlamak üzere üç ay olmasını oylarınıza sunuyorum: Kabul edenler… Kabul
etmeyenler… Oy birliğiyle kabul edilmiştir.
Komisyonun
gerektiğinde Ankara dışında da çalışabilmesi hususunu oylarınıza sunuyorum:
Kabul edenler… Kabul etmeyenler… Oy birliğiyle kabul edilmiştir.
Bu
şekilde, partilerimizin ortak davranışıyla kurulan bilişim teknolojileri
bağımlılığının etkilerinin incelenerek olası zararlarının bertaraf edilmesi ve
bu teknolojilerin kontrollü kullanımının sağlanması için yapılması gerekenlerin
saptanması amacıyla kurulan komisyonumuza güzel çalışmalar diliyorum.
Birleşime
on dakika ara veriyorum.
Kapanma Saati: 15.38
ÜÇÜNCÜ OTURUM
Açılma Saati: 16.00
BAŞKAN: Başkan Vekili Levent GÖK
KÂTİP
ÜYELER: Mustafa AÇIKGÖZ (Nevşehir), Rümeysa KADAK (İstanbul)
-----0-----
BAŞKAN
– Türkiye Büyük Millet Meclisinin 56’ncı Birleşiminin Üçüncü Oturumunu
açıyorum.
Değerli
milletvekilleri, şimdi gündemin “Kanun Teklifleri ile Komisyonlardan Gelen
Diğer İşler” kısmına geçiyoruz. 
1’inci
sıraya alınan, Adana Milletvekili Tamer Dağlı ve Ankara Milletvekili Yıldırım
Tuğrul Türkeş ile 49 Milletvekilinin Yükseköğretim Kurumları Teşkilatı Kanunu
ile Bazı Kanunlarda Değişiklik Yapılmasına Dair Kanun Teklifi ile Plan ve Bütçe
Komisyonu Raporu’nun görüşmelerine başlayacağız. 
IX.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Adana Milletvekili Tamer Dağlı ve Ankara
Milletvekili Yıldırım Tuğrul Türkeş ile 49 Milletvekilinin Yükseköğretim
Kurumları Teşkilatı Kanunu ile Bazı Kanunlarda Değişiklik Yapılmasına Dair
Kanun Teklifi (2/1579) ile Plan ve Bütçe Komisyonu Raporu (S. Sayısı: 43) (x)
BAŞKAN
– Komisyon? Yerinde. 
Komisyon
Raporu 43 sıra sayısıyla bastırılıp dağıtılmıştır. 
Değerli
milletvekilleri, alınan karar gereğince bu teklif İç Tüzük’ün 91’inci maddesi
kapsamında temel kanun olarak görüşülecektir. Bu nedenle teklif tümü üzerindeki
görüşmeler tamamlanıp maddelerine geçilmesi kabul edildikten sonra bölümler
hâlinde görüşülecek ve bölümlerde yer alan maddeler ayrı ayrı oylanacaktır. 
Şimdi,
teklifin tümü üzerinde söz isteyen değerli milletvekillerimize söz vereceğim. 
Teklifin
tümü üzerinde ilk söz İYİ PARTİ Grubu adına Kocaeli Milletvekilimiz Sayın Lütfü
Türkkan’a aittir. 
Buyurun.
(İYİ PARTİ sıralarından alkışlar) 
Süreniz
yirmi dakika Sayın Türkkan.
İYİ
PARTİ GRUBU ADINA LÜTFÜ TÜRKKAN (Kocaeli) – Sayın Başkan, değerli
milletvekilleri; Sosyal Hizmetler Kanunu ve Bazı Kanunlarda Değişiklik
Yapılmasına Dair Kanun Teklifi hakkında söz aldım. Yüce heyetinizi saygılarımla
selamlıyorum.
Yine
her zaman olduğu gibi bu sefer de torba -çorba- kanunla karşı karşıyayız. Her
zaman yaptığınız gibi birbiriyle ilgisi olmayan düzenlemeleri aynı kanunda
toplayıp önümüze getirdiniz. Kanun insanlar için yapılıyor, toplumda yaşayan
fertler için yapılıyor. Kanun insanlar için uygulanıyor, toplumda yaşayan
fertler için uygulanır. Bunun için de bu yapılan kanunu insanların anlaması,
bilmesi gerekir ama ne yazık ki bu kanunlarda hangi maddelerin olduğundan
insanımızın çoğunun haberi yok, bilmiyor. Hatta eminim iktidar partisindeki
arkadaşlarımın birçoğu bile, bu konuda hangi düzenlemelerin getirildiğinden
habersiz. 
Torba
kanunun sakıncalarını, yanlışlarını söyleye söyleye artık bizim dilimizde tüy
bitti ama siz dinlememeye devam ediyorsunuz, üstüne üstlük bunu alışkanlık
hâline getirdiniz. Meclisin kanun yapma tekniğini değiştirdiniz. Bir ay önce
burada, kürsüde söylemiştim, aslında torba kanunun yapım tekniği şu: Sayın
Cumhurbaşkanının aklına bir şey geliyor, yanındakilere emrediyor “Şunu bu
şekilde düzeltin.” Bu konu bazen telefonların ÖTV artışıyla alakalı oluyor.
“Tamam, bunu yazalım.” diyorlar. Ondan sonra, efendim “Bu işçilerin sigorta
giderlerine katkı yapmak üzere devlet bir sübvanse uygulasın, seçime gidiyoruz,
onu da koyalım.” diyor. “Tamam, onu da koyalım.” Ertesi gün kalkıyor başka bir
şey söylüyor. Yani Cumhurbaşkanının sizlere emrettiklerini, bir hükümdar gibi
emrettiklerini biz burada kanun yaparak hukuka uygun hâle getiriyoruz. Bu,
kanun yapma tekniği değil, Cumhurbaşkanının emirlerini kanun hâline getiriyoruz.
Niye? Bürokratlar biliyorlar ki bu kanunların uygulanmasından, daha sonra
kendileri mesuller. O yüzden kanun çıkartmadan bir genelgeyle dahi yapılacak
hiçbir işi bürokrat yapmıyor. “Kanunu yapın, getirin.” diyor. Saçma sapan
kanunlarla da uğraşmak zorunda kalıyoruz.
Torba
kanunda, özellikle teklifi getiren milletvekilinin uzmanlığının olmadığı
konuların torbada yer alması, o konuların detaylı ele alınmaması gibi
olumsuzlukları da gündeme getiriyor, bu kanun teklifinde olduğu gibi. Her zaman
yaptığınız ve burada da tekrarladığınız gibi, birbiriyle ilgisi olmayan
konuların aynı torba içine konularak acele şekilde geçirilmek istenmesi kanunun
da kalitesini düşürüyor arkadaşlar, Meclisin de itibarını yok ediyor yavaş
yavaş. Artık gerçekten, kanun çıkarma konusunda inandırıcılıktan uzak
olduğunuzu ve amacınızın aslında 31 Mart öncesinde tamamen seçime yönelik bir
çalışma olduğu düşüncesinin bizde hâkim olduğunu söylemek istiyorum.
Bu
kanunla ilgili düzenlemelere geçmeden önce bazı bilgiler vermek istiyorum size.
Türkiye Cumhuriyeti bütçesi referandum yapılan 2017 yılında 47,8 milyar Türk
lirası açık vermiş. Cumhurbaşkanlığı ve milletvekili seçimi yapılan 2018
yılında ise bütçe açığı 72,6 milyar lira gibi rekor bir seviyeye ulaşmış. 2019
yılının, harcamaların seçim nedeniyle hızla yükseldiği ancak vergi gelirlerinin
bu hıza yetişemediği bir yıl olacağı ve dolayısıyla 2018 yılında verilen bütçe
açığından daha fazla bir bütçe açığı verileceği artık ekonomi çevreleri
tarafından gizlenemiyor. 
AK
PARTİ ve Milliyetçi Hareket Partisi oylarıyla geçen 2019 bütçesinde dikkat
çeken bazı noktaları hatırlatmak istiyorum. Yıl 2002, Türkiye’nin toplam
servetinin yüzde 40’ı nüfusun yüzde 1’ine aitken, 2018’de bu, yüzde 60’a
çıkıyor. Yani toplam servetin yüzde 60’ı nüfusun yüzde 1’ine ait. “Artık,
zengin daha zengin, fakir daha fakir olsun; derdine yansın fakir.” denmiş bu
bütçede. Türkiye, kişi başına gelir sıralamasında dünyada 78’inci sırada
bulunmasına rağmen, dolar milyarderleri sıralamasında dünya 14’üncüsü olmuştur.
Fakir fukara bu duruma mutlaka gururlanıyordur, öyle düşünüyorum. Bankalardaki
toplam 2,2 trilyon liralık mevduatın yüzde 54'ü sadece 190 bin hesap sahibine,
geri kalan yüzde 46’sı ise 35 milyon hesap sahibine ait. Siz bunu sağlayarak
gelir dağılımı nasıl düzeltilirmiş dosta düşmana hep birlikte göstermişsiniz.
Yandaş inşaat firmalarına imar değişikliğiyle milyar dolarlık kaynak aktarmayı
başararak yeni kaynak yaratmada eşsiz bir model ortaya koymuşsunuz. On altı
yılda sadece 55 milyar liralık AVM inşa ederek ve burada satılan ürünlerin
yüzde 70’i yabancı olan markalarla millete sahte cennet yaşatmışsınız. 2002’de
130 milyar dolar olan dış borcu 485 milyar dolara çıkararak ve sadece bu
borçlara karşılık 160 milyar dolar faiz ödeyerek faiz lobisinin de belini kırmışsınız.
Sadece iç borç faizi olarak merkezî Hükûmet bütçesine 2019 yılında 117 milyar
lira kaynak ayırmış, toplam yatırımlara ise 63 milyar lira kaynak ayırarak
2023’te dünyanın ilk 10 ekonomisi arasına girme hedefinde önemli bir adım
atmışsınız.
Son
on altı yılda 2,2 trilyon doları vergi olmak üzere, toplam 3,5 trilyon dolarlık
kaynak kullandık. Ama sadece 100 milyar dolar harcadığımız yollar, köprüler,
tüneller, hastaneler, havalimanlarıyla övünmeye devam ediyorsunuz. Tekrar
ediyorum: On altı yılda 3,5 trilyon liralık kaynak kullanılmış, sadece 100
milyar dolarlık havalimanı, köprü, tüneller, hastaneler yapmışsınız ve onlarla
övünüyorsunuz; geri kalan 3,4 trilyon lirayla ilgili de akılda dolaşan sorular
herkesin aklında dolaşmaya devam ediyor. On altı yılda dünyada yaşanan bol ve
ucuz para döneminden faydalanarak kurları düşük tutup 1 milyon dolarlık dış
ticaret açığı ve 625 milyar dolar da cari açık vererek ve milleti de hane halkı
olarak 585 milyon lira bankalara borçlandırarak hep birlikte çılgınlar gibi tüketmişiz,
hiç üretmeden; acı ama gerçek bunlar. 
Sayın
Başkan, değerli milletvekilleri; son on altı yılda 4,5 trilyon lira vergi
toplanmış ama milletin parası har vurup harman savrulmuş. Bu iş sadece kaynak
değil, aynı zamanda akıl ve ahlak meselesi arkadaşlar. 2002 sonundan bu yana AK
PARTİ hükûmetleri cumhuriyetin birikimi tüm kamu varlıklarını “özelleştirme”
adı altında satarken; bütçeyi ise gelir, kâr, rant elde eden kesimlerden alınan
doğrudan vergiler yerine, halkın yaşamı için zorunlu olarak tükettiği mal ve
hizmetlerin fiyatlarının içine gizlediği KDV, ÖTV ve onlarca başka isim
altındaki dolaylı vergilere yükleyerek finanse etti. Kazanandan, zenginden
alınmayan, yandaştan silinen; işçisi, memuru, emeklisi, işsizi ile garibanın
ekmeğinden, suyundan, iğneden ipliğe tüm tüketim maddelerinden alınan dolaylı
vergiler halkın belini büktü. Her alanda olduğu gibi, vergi yükünde, ekonomik
yaşamda da eşitsizlik ve adaletsizlik zirveye çıktı. Her zaman yandaşlarınızı
zengin ettiniz. Ekonomik yaşamda da eşitsizlik ve adaletsizlik zirveye çıktı
ama garip gurebanın sırtına ağır yükler yüklediniz şimdiye kadar. Şimdi bu
torba kanun içine koyduğunuz yeni vergi düzenlemeleriyle karşı karşıyayız. Cep
telefonlarında hem artan oranlı vergileme hem de zam getiriliyor örneğin. Cep
telefonlarından alınan ÖTV’yi yüzde 50’ye kadar artırma yetkisini Sayın
Cumhurbaşkanına veren bir yasa teklifi var. Anayasa Mahkemesi kararında diyor
ki: “Bir mali yüküm yasayla yeterince çerçevelenmemişse, kişilerin sosyal ve
ekonomik durumlarını, hatta temel haklarını etkileyecek keyfî uygulamalara yol
açabilmesi mümkündür. Bu bakımdan, mali yükümler belli başlı öğeleri de
açıklanarak ve çerçeveleri kesin çizgilerle belirlenerek yasalarla
düzenlenmelidir.” Anayasa Mahkemesinin 19 Mart 1987 tarihli kararı bu. Anayasa
Mahkemesinin kararında vurgulanan bu saptamasından da görüldüğü gibi, bir
verginin yasama organınca konulmuş sayılabilmesi için onun konusunun yalnızca
kanunla belirlenmesi yeterli değil; verginin konusundan başka, oranı veya
miktarı, indirimleri, istisna ve muafiyetleri, tarh, tahakkuk ve tahsil
usulleri, matrahı, yaptırımları, zaman aşımı gibi konuların da kanunla
düzenlenmesi zorunlu olmalı. Zaten Anayasa Mahkemesi bunu öneriyor ama siz,
Sayın Cumhurbaşkanının yetkisiyle şu anda ithal cep telefonunda yüzde 25 olan
ÖTV oranını yüzde 50’ye kadar çıkarma yetkisi veriyorsunuz. Bakın, yüzde 50’ye
kadar, orada bile bir çerçeveleme yok, Sayın Cumhurbaşkanı nasıl emrederse
öyle; ağam ne derse olur, maraba hepsine uyar. Biz hepimiz maraba. 
Fiyatı
3.262 lira olan bir ithal telefonu örnek almak istiyorum. Bu fiyata TRT bandrol
bedeli 326 lira, yüzde 50 oranında alınacak TRT bandrol ÖTV’si 163 lira, yine
yüzde 50 oranında alınacak ÖTV bedeli 1.631 lira, yüzde 18 KDV bedeli 968 lira,
bunlarla birlikte eklenen vergiler toplamı 3.089 lira. Ürünün maliyeti kaç
liraya gelecek biliyor musunuz? 6.352 liraya. 3 bin liralık telefon, 6.352
liraya geliyor bu kanunla. Yani bunu yaparak iki tane mesaj veriyor Hükûmet,
diyor ki: Yeni telefon almayı düşünüyorsanız bu teklif kanunlaşmadan önce acele
edin, gidin, bir an önce istediğiniz telefonu alın ya da eskiden kullandığınız
Motorola telefonlara geri dönün. Yani git gide -geçen günkü yaptığım konuşmada
da söylemiştim- 1990 öncesi demir perde ülkelerine doğru gidiyoruz hızla.
“Tercih
sizin.” diyor Hükûmet, “Ben vergi yükünü size yüklerim, siz ne yaparsanız yapın
çünkü benim harcamalarım fazla, şatafatlı yaşıyorum, sarayda yaşıyorum,
itibardan tasarruf edemiyorum.” diyor. 17’nci yüzyılda yaşayan Fransız siyaset
adamı iktisatçı Colbert var. Colbert diyor ki: “Vergileme sanatı, mümkün
olduğunca fazla tüyü mümkün olan en az bağırtıyla toplayabilmektir.” Bunu mu
yapmaya çalışıyoruz, gerçekten merak ediyorum yani en az şekilde bağırtalım ama
o tüyü de oradan koparalım. Bu söze uyarak mı hareket ediyorsunuz, bilmiyorum.
Belki de bu sözü sizler yanlış anladınız. Devlet malı kutsaldır. Bizim
kültürümüzde “Tüyü bitmemiş yetimin hakkı vardır.” denilir. Aslında bütün
vatandaşların hakkı vardır, vergi veren herkesin hakkı. Ama siz tüyü bitmemiş
yetimin hakkını yer hâle geldiniz. “Halk vergi versin, sıkıntı çeksin ama bizim
saltanatımız bir türlü devam etsin.” böyle diyorsunuz. 
Adaletsiz
dolaylı vergiler üzerine kurulan sistem, tüketicilerin, insanlarımızın
omuzlarında yük, sırtında kambur. Sizin politikanıza göre, bütçenin vergi
geliri hedefini tutturabilmesi tamamen tüketicilere bağlı hâle gelmiş durumda.
“Tüketiciler daha fazla araç alsın, daha fazla akaryakıt tüketsin, daha fazla
içki içsin, daha fazla tütün kullansın, daha fazla cep telefonu satın alsın,
cep telefonuyla daha fazla konuşsun ve daha fazla ithal ürün kullansın.”
diyorsunuz; bir taraftan da bunlardan topladığınız vergilerle maaşını
verdiğiniz Diyanet İşleri Başkanı da yeni bir fetvayla sigaranın haram olduğunu
ilan etti. Biz bugüne kadar, ben 60 yaşındayım, sigarayı hep mekruh diye
bilirdik sadece harem etrafında içilmezdi sigara öyle hatırlarım ama haram
hâline geldi. Sizin vergi gelirleriniz aslında buna bağlı. Bu gelirlerden de bu
Diyanet İşleri Başkanı maaşını alıyor. Ama size bir şey söyleyeceğim:
İnsanımızın bu ağır vergi yükünü taşıyacak hâli kalmadı. Memlekette yoksulluk
var, fukaralık var, temel gıda maddelerine bile ulaşmakta zorluk çekiyor
insanlar. Hatta büyük bir kesim var ki artık temel gıda maddelerine bile
ulaşamıyor. Mevcut durumu, ekonomiden öte sosyal bir mesele olarak
değerlendirmek lazım. Yokluk ve fukaralık beraberinde umutsuzluğu getiriyor.
Çaresiz insanların yaşadığı bir ülke olma yolunda çok hızla ilerliyoruz. Her 4
gençten birisi işsiz. İşin daha da vahimi bu gençlerin iş bulma umudu da yok.
Yarısından fazlası da ülkeyi terk edecek imkânları araştırıyor. Daha önce de
söylemiştim, esas beka meselesi bu. Yalandan gündem yaratıp koltuklarınızın
bekasını düşünmekten vazgeçin bence. 
AK
PARTİ iktidarı, getirdiği bu torba yasalarla, daha önce bazı düzenlemelerde
yaptığı yanlışları da düzeltmeye çalışıyor. 17 Ocakta çıkarılan ve 1 Şubatta
yürürlüğe giren 7161 sayılı Kanun’a göre, Kültür ve Turizm Bakanlığı tarafından
yayıncılık sertifikası almış yayıncıların dağıtımcılara ve kitabevlerine
yaptıkları ilk satışlarda KDV kaldırılmıştı ancak kitapların üretim ve dağıtım
sürecinde rol oynayan diğer unsurlardan KDV kaldırılmadığı için kitapların raf
fiyatında herhangi bir KDV indirimi doğal olarak yapılamadı çünkü yasa sadece
yayıncılık yapan şirketlere dönüktü, kitabın üretim ve dağıtım sürecinde
yayıncı hariç herkes yüzde 8 KDV ödemeye devam edecekti. Bu yasayla basılı
kitap ve süreli yayınlarda da KDV kalkıyor, okuyucular kitapları yüzde 8 daha
ucuza alabilecek. Basılı kitap ve süreli yayınlarda KDV oranları
kaldırılıyorken 1 Ocak 2019’dan itibaren e-gazete, e-dergi ve e-kitapta KDV
oranı yüzde 18 olarak uygulanıyor. Bunun çok büyük bir çelişki olduğu
görüşündeyiz. Teknolojinin sürekli geliştiği ve hayatımızın her noktasına
ulaştığı bir dönemde elektronik ortamda yapılan yayınların da bu kapsama dâhil
edilmesi gerektiğini düşünüyoruz. Bu şekilde, elektronik kitap, elektronik
gazete ve elektronik dergi yayınlarının da kapsam dâhiline alınması doğru bir
adım olacaktır.
Konuşmamın
başında da söylediğim gibi, yasa torba yasa olduğu için, kanun teklifinde
birbiriyle alakasız maddeler var. Kanundaki maddelerin birbiriyle alakasız
olması bir yana, yaptığınız düzenlemelerde de anlaşılması güç noktalar var.
6’ncı madde örneğin -gerçekten bu maddeyi nasıl açıklayacağım bilemiyorum-
düşünün ki iki bakanlık arasında yaşanan iletişim kopukluğu bu maddeyle kanun
hâline getirilmek istenmiş ve gerekli olduğu düşünülen bilgi akışının
kanunlaşması hedeflenmiş. İki bakanlık arasındaki iletişim kopukluğunu kanunla
düzeltecek hâle gelmişiz. İçişleri Bakanlığı “Hakkında soruşturma ya da
kovuşturma olan bir pilot varsa bize bildirin.” diye Ulaştırma ve Altyapı
Bakanlığından talepte bulunmuş, onlar da göndermemiş. Meclisimiz de işi gücü
bırakmış, “Bu arkadaşların aralarındaki iletişimsizliğe bir çare bulmak lazım.”
diye kanun maddesi çıkarmaya karar vermiş. Bu nedir arkadaşlar ya? Hayatımda
ilk defa böyle bir kanun maddesi görüyorum ben. Her kurumun diğer bir kurumla
yaşadığı iletişim sorununu kanun yoluyla çözmeye kalkacaksak işin içinden nasıl
çıkacağız merak ediyorum gerçekten.
Sayın
Başkan, değerli milletvekilleri; maddelerle ilgili çok fazla detaya girmek
istemiyorum. O maddelerde konuşma yapacak arkadaşlarımız gerekli noktalara dikkat
çekerler ama ben de genel itibarıyla bazı eleştirilerde bulunmak istiyorum.
Teklifteki 1’inci maddeyle evde bakım hizmetinden faydalanan vatandaşların
Ramazan ve Kurban Bayramı’nda aldıkları destek ödemelerinin hane gelir testi
üst sınırını aşması sebebiyle bazı vatandaşların aldıkları desteklerin
kesildiği ifade edilerek desteğin kapsamı genişletilmek isteniyor. Evde bakım
hizmetinden yararlanan vatandaşlarımızın bu yardımları almaları sosyal devlet
ilkesinin gereğidir ve uygulanmalıdır. Ancak kaç vatandaşımızın bu hizmetten
faydalandığı, faydalanacağı ve bu hizmetlerin kamuya ne kadar yük getireceği
net değildir. Maalesef bu konuda bir paylaşım komisyon üyeleriyle de
yapılmamıştır. Bu anlayış şeffaflıktan son derece uzaktır. Ayrıca, bu maddenin
seçim öncesi aceleyle çıkarılmak istenmesinin amacının seçimlere etki etmek
olduğu da açıktır. İhtiyaç sahibi vatandaşlarımızın bu şekilde seçimlere alet
edilmek istenmesi partimiz adına asla ve kata kabul edilebilir bir şey
değildir.
17’nci
maddede, Ziraat Bankası ve tarım kredi kooperatiflerinden tarımsal kredi alan
ve hâlen tarımsal üretime devam eden çiftçilerin kredilerinin yapılandırılması
öngörülüyor. Bu noktada, daha önce yapılan borç yapılandırması ve
ertelemelerinin sorunun çözümü için yeterli olmadığını ve çözüme katkı
sunmaktan uzak olduğunu söylesek yanlış olmaz. Bu nedenle, borçları bulunan
vatandaşlarımızın bu borçlarını rahatça ödeyebilmeleri için daha yapısal
çözümlere ihtiyaç olduğunu düşünüyoruz. 
Konuşmamın
sonunda söylemek istediğim birkaç nokta daha var. Benzine bir ayda 2 kez zam
geldi; döviz artmadı, sebebini de anlayamadık, petrolün varil fiyatları da
artmadı. Sebebi belli, dün de söyledim, pahalı yönetiliyoruz. Sayın
Cumhurbaşkanının harcamalarına, bu çürümüş sistemin finansmanına para yetmiyor;
bunu karşılamak için de devamlı zam yapılıyor. 
Hep
söylüyorum, “Avrupa Birliğine giriyoruz.” diye yola çıkan iktidarınız, en son
cuma pazarında domates, biber satarken görüldü. Manavı devletleştirdiğimiz bir
dönemi yaşıyoruz arkadaşlar, Allah sonumuzu hayır etsin.
Hepinize
saygılar sunuyorum. (İYİ PARTİ sıralarından alkışlar) 
BAŞKAN
– Söz sırası, Milliyetçi Hareket Partisi Grubu adına söz isteyen Konya
Milletvekilimiz Sayın Mustafa Kalaycı’ya aittir. (MHP sıralarından alkışlar) 
Süreniz
yirmi dakika Sayın Kalaycı.
MHP
GRUBU ADINA MUSTAFA KALAYCI (Konya) – Sayın Başkan, değerli milletvekilleri;
görüşülmekte olan 43 sıra sayılı Kanun Teklifi’nin tümü üzerinde görüşlerimizi
açıklamak üzere Milliyetçi Hareket Partisi Grubu adına söz aldım. Bu vesileyle
hepinizi hürmetle selamlıyorum.
Kanun
teklifinde konu itibarıyla aralarında hiçbir bağlantı bulunmayan 13 ayrı
kanunda değişiklikler yapılmaktadır. Teklifin düzenleyici etki analizi
bulunmamaktadır. Kanun tekliflerinde torba düzenlemeye gidilmesi, etki analizi
olmaması yıllardır hep eleştirdiğimiz konulardır. Zira, bu uygulama, hukuki
güvenlik ilkesinin zedelenmesine, yasama işlerinin düzensiz bir şekilde
yürütülmesine, düzenlemelerin eksik yapılmasına, uygulamada sorunlarla
karşılaşılmasına ve kısa süre sonra tekrar kanun değişikliği yapma ihtiyacı
doğmasına neden olmaktadır. Nitekim bu kanun teklifinin birçok maddesi, daha
yakın zamanda yapılan düzenlemelerde değişiklikler içermektedir.
Bu
itibarla, kanun tekliflerinin hazırlanması, verilmesi ve görüşülmesiyle ilgili
usul ve esasların yeniden belirlenmesi ihtiyacı bulunmaktadır.
Milletvekillerinin kanun teklifleriyle ilgili sağlıklı bir etki analizi
sunabilmeleri için Meclisin idari kapasitesinin buna uygun olarak
geliştirilmesi gerekmektedir. Geçen yıl Cumhurbaşkanlığı hükûmet sistemine uyum
düzenlemeleri kapsamında 5018 sayılı Kanun’da yapılan değişiklikle, kanun
tekliflerinin getireceği mali yükün en az üç yıllık dönem için hesaplanması ve
tekliflere eklenmesi hüküm altına alınmıştır ancak bu hükme riayet
edilmemektedir. Meclis İçtüzüğü’nde buna ilişkin bir düzenleme yapılmalıdır.
Ayrıca,
Meclis İçtüzüğü’nde, yürütmenin ihtiyacı olan düzenlemelerin Türkiye Büyük
Millet Meclisine intikali ve kanun teklifine dönüştürülmesi konusunda bir
mekanizma oluşturulması önem taşımaktadır. Hülasa, Meclis İçtüzüğü’nün yepyeni
bir anlayışla ele alınması gerektiği ve Meclis çalışmalarında hem kurumsal hem
de işlevsel yeniliklere ihtiyaç olduğu açıktır. Milliyetçi Hareket Partisi
olarak, daha demokratik, hızlı, etkin, şeffaf, katılımcı ve kaliteli bir yasama
sürecinin ortaya çıkarılmasını sağlayacak yeni bir İç Tüzük’ün hazırlanması
gerektiğini değerlendiriyor, bu yönde katkı ve destek vermeye de hazır
olduğumuzu ifade ediyoruz.
Değerli
milletvekilleri, kanun teklifinin 1’inci ve 2’nci maddelerinde, bayram
ikramiyeleri nedeniyle hane içindeki kişi başına gelirin artması neticesinde,
bakıma ihtiyacı olan engellilerin evde bakım yardımının kesilmemesi ve kesilmiş
olan yardımların iade edilmesi düzenlenmektedir. 2828 sayılı Sosyal Hizmetler
Kanunu uyarınca hane içinde kişi başına düşen ortalama aylık gelir tutarı
asgari ücretin aylık net tutarının 2/3’ünden daha az olan bakıma muhtaç
engellilere yönelik evde bakım yardımı yapılmaktadır. Yapılan düzenlemeyle,
aylık gelirin hesaplanmasında Ramazan ve Kurban Bayramlarında verilen
ikramiyelerin dâhil edilmemesi öngörülmektedir. 
Düzenleme
özü itibarıyla olumludur. Evde bakım yardımı kesilen 3.400 civarında engellinin
mağduriyeti giderilecektir. Milliyetçi Hareket Partisi olarak destekliyoruz.
Ancak uygulamada, evde bakım yardımı için yapılan gelir testinde, bayram
ikramiyesi geliri olan aileler ile diğer ailelerin aylık gelir tutarı arasında
farklılık ve eşitsizlik ortaya çıkacaktır. 
Ayrıca,
3294 sayılı ve 5510 sayılı Kanunlar uyarınca sosyal yardımların yapılması,
sağlık katılım paylarının ve genel sağlık sigortası primlerinin devlet
tarafından karşılanması için kişilerin muhtaçlık durumunun belirlenmesinde de
gelir testi yapılmakta ve hane içindeki kişi başına düşen geliri aylık net
asgari ücretin 1/3’ünden az olanlar kapsama girmektedir. Gelir testiyle aylık
gelirin hesabında varsa bayram ikramiyesi de dikkate alınmaktadır. Yine, 2022
sayılı Kanun uyarınca 65 yaş aylığı, engelli aylığı ve engelli yakını aylığı
bağlanmasında da gelir testi yapılmakta ve hane içinde kişi başına düşen
ortalama aylık gelir tutarı asgari ücretin aylık net tutarının 1/3’ünden az
olanlar kapsama girmektedir. Yine, gelir testiyle aylık gelirin hesabında varsa
bayram ikramiyesi de dikkate alınmaktadır. Dolayısıyla gelir testiyle ailenin
aylık geliri hesaplanırken evde bakım yardımı uygulamasında bayram
ikramiyelerinin dikkate alınmaması, sosyal yardımların yapılmasında sağlık
katılım paylarının ve genel sağlık sigorta primlerinin devlet tarafından
karşılanmasında, 65 yaş aylığı ve engelli aylıklarının bağlanmasında ise bayram
ikramiyelerinin dikkate alınması tutarsızlık ve eşitsizlik doğuracaktır. O
sebeple, gelir testiyle hane içi kişi başına düşen gelir belirlenirken tüm
uygulamaların aynı baza oturtulması, böylelikle uygulamada birlik sağlanması
gerekli görülmektedir. 
Diğer
taraftan, engellilerin muhtaçlık durumlarının belirlenmesinde ailelerinin
gelirinin dikkate alınması da doğru değildir. Zira “Muhtaç değilsin.” denilerek
aylığı kesilen veya başvurusu reddedilen engelliler bu defa ailelerinin yanına
muhtaç bırakılmışlar, diğer aile bireylerine bağımlı hâle getirilmişlerdir. Bu
durum mutlaka düzeltilmeli, gelir testi yapılırken aile geliri yerine
engellilerin kendi gelirleri esas alınmalıdır. 
Engelli
bireylerin haklarını geliştirmek, eşit fırsatlara sahip olmalarını güvence
altına almak, engellilerin yetenekleri ve potansiyelleri doğrultusunda
gelişmelerini, onların ekonomik ve sosyal refahını sağlamak devletin
görevlerinden biridir. Bugün engelli aylıkları yetersiz durumdadır. Engelli
aylıkları mutlaka artırılmalıdır. Ayrıca, doğuştan ya da işe girmeden önce
engelli olanların malul sayılabilmesi sağlanmalıdır. Engellilerin en önemli
sorunlarından birisi işsizliktir. Engellilerin işe yerleştirilmeleri, üretime
katılmaları ve topluma kazandırılmaları temin edilmelidir. Bu amaçla, kamuda
engelli kotaları yüzde 5’e çıkartılmalı ve münhal engelli kontenjanlarına
süratle atama yapılmalıdır.
Değerli
milletvekilleri, kanun teklifinin 3’üncü ve 4’üncü maddelerinde, 2018 Kasım
ayında yapılan düzenlemeyle uygulamaya konulan geri kazanım katılım payıyla
ilgili beyan ve ödeme süreleri yeniden belirlenmektedir. Buna göre, geri
kazanım katılım payları ürünün piyasaya sürüldüğü ya da ithal edildiği tarihi
takip eden ayın 24’üncü günü sonuna kadar beyan edilerek aynı ayın sonuna kadar
ödenecektir. Böylelikle beyan süresinde KDV beyannamelerinin verilme tarihi
esas alınmış, faturalama, defter kaydı ve takip açısından vergi mevzuatıyla
uyumlu hâle getirilmiştir.
Ayrıca,
2019 yılının Ocak ve Şubat ayına ilişkin verilmesi gereken beyannamelerin 24
Nisan 2019 tarihine kadar verilmesi ve ödemelerin 30 Nisan 2019 tarihine kadar
yapılması düzenlenmiştir. Uygulamanın bu yıl başlamış olması ve gerekli
altyapının yeni oluşturulması hususu dikkate alınarak beyan süresinin 24
Haziran 2019 tarihine kadar uzatılması daha uygun olacaktır. 
Kanun
teklifinin 7’nci maddesiyle basılı kitap ve süreli yayınların teslimi katma
değer vergisinden istisna tutularak çok önemli bir düzenleme yapılmaktadır.
Böylelikle Türkiye dünyada süreli yayınlardan vergi almayan 2’nci ülke konumuna
gelmektedir. Elektronik kitabın da özellikle akademik yayıncılık ve eğitim
yayıncılığına sağlayacağı olumlu katkı gözetilerek istisna kapsamına alınması
doğru olacaktır. 
Türkiye
yayıncılık sektörünün vergi konusunda çözüm bekleyen başka sorunları da
bulunmaktadır. Yayıncılar kitap kâğıdı için yüzde 8, matbaa için yüzde 18 KDV
ödemektedir. Kitap fiyatlarını kalıcı olarak ucuzlatacağı, okura ve okuma
kültürümüze de destek sağlayacağı dikkate alınarak bu vergiler kaldırılmalı ve
yayıncıların 500 milyon liraya ulaşan birikmiş KDV alacakları hızla iade
edilmelidir. Yayıncıların telif hakkı ödemelerinde mükellef olduğu yüzde 17
gelir vergisi stopajı ve sorumlu sıfatıyla beyan edilen yüzde 18 KDV önemli
boyutta vergi yükü oluşturmaktadır. Gelir vergisi ve KDV kanunlarında eser
sahiplerini vergiden muaf tutacak düzenlemeler yapılmalıdır. 
Kanun
teklifinin 8’inci maddesinde 2018 yılında çalıştırılan en düşük sigortalı
sayısına ilave olarak 1 Şubat-30 Nisan 2019 tarihleri arasında işe alınan
sigortalılar için dokuz ay çalıştırılmak kaydıyla prim desteğinin yanı sıra üç
aylık süre için prim ödeme gün sayısının 67,36 Türk lirasıyla çarpımı tutarında
işverene destek sağlanması öngörülmektedir. İstihdamın teşviki ve iş gücü
maliyetinin azaltılması kapsamında olumlu bir düzenleme olmakla birlikte
uygulama çok iyi bir şekilde denetlenmelidir. Ayrıca çalışma hayatı ve iş gücü
piyasasında yaşanan yapısal sorunlara yönelik köklü düzenlemeler yapılması
gerekmektedir.
Kanun
teklifinin 11 ve 12’nci maddelerinde hizmet alımları kapsamında çalıştırılan
taşeron personelinin kamu iş yerlerinde geçen sürelerine dair kamu idareleri
tarafından ödenen kıdem tazminatlarının taşeron firmalara rücu edilmemesi ve bu
konuda açılan davaların esası hakkında karar verilmesine yer olmadığına
hükmedilmesi hususları düzenlenmektedir. Taşeron firmaların yaşadığı soruna
çözüm getirilmekle birlikte, düzenleme, yargıya müdahale niteliği taşımaktadır.
Ayrıca, kadro alamayan taşeron işçilerinin de sorununa çözüm getirilmeli,
ortaya çıkan eşitsizlik giderilmelidir. 
Bilindiği
üzere, 24 Aralık 2017 tarihli Resmî Gazete’de yayımlanan 696 sayılı Kanun
Hükmünde Kararname’yle, taşeron işçilere kadro verilmesi için düzenleme
yapılmıştır. Ancak bu düzenleme kamudaki taşeron işçilerin tamamını
kapsamamıştır. Kapsama alınmayanların başında KİT’lerde çalışan taşeron işçiler
gelmektedir. Yine, 4 aralıktan önce çalışmış olanlar, joker olarak çalışanlar,
kiralık araçların şoförleri kapsam dışında kalmış; tüm şartları taşıdıkları
hâlde ihalelerin yaklaşık maliyeti içinde personel giderleri yüzde 70’in
altında olması hükmüne takılan taşeron işçilere kadro verilmemiştir. Kamunun
asıl işlerinde çalıştıkları hâlde başta hastanelerde olmak üzere bilgi işlemci,
laborant, tekniker, kimyager, radyolog olarak çalışan taşeron işçiler kadro
alamamıştır. Bu çalışanların taşeron işçisi olduğu açık olup kadro
verilmemesinin haklı bir gerekçesi yoktur. İhalede personel çalıştırmanın yanı
sıra malzeme, yazılım ve benzeri işlerin de olması bu çalışanların taşeron
işçisi olduğu gerçeğini ortadan kaldırmamaktadır. Milliyetçi Hareket Partisi
olarak hak ve hakkaniyet açısından, kadro alamayan taşeron işçilere de kadro
verilmesini, yapılan düzenlemenin tamamına erdirilmesini umuyor ve bekliyoruz.
Esasen, köklü bir düzenleme yapılmalı, KİT’ler de dâhil tüm kamuda taşeron,
sözleşmeli, geçici, vekil, fahri ve ücretli statüde çalışanların tamamı kapsama
alınmalıdır. 
Ayrıca,
kamuya geçen taşeron işçilerin ücret artışlarında enflasyon farkının dikkate
alınması gerekmektedir. Ocak ayında yapılan zamma adalet ve eşitlik ilkeleri
gereği enflasyon farkı da eklenmelidir. 
Değerli
milletvekilleri, kanun teklifiyle getirilen çok önemli bir düzenleme de Tarım
Kredi Kooperatifleri veya Ziraat Bankasına borcu olup da borçları takibe düşen
veya afet nedeniyle borçları ertelenen çiftçilerin kredi borçlarının üç ay
içinde başvurulması hâlinde yeniden yapılandırılmasıdır. Daha önce borçları
yapılandırılanlar da başvuruları hâlinde bu hükümden faydalanabilecektir.
Milliyetçi Hareket Partisi olarak aynı gerekçeyle küçük sanayi sitelerinin ve
esnafın Halk Bankasına olan borçlarının da yapılandırma kapsamına alınmasını
gerekli görüyoruz. 
Teklife
göre, yapılandırmaya esas tutar, kredi borcunun vadesini takip eden tarihten
yapılandırma tarihine kadar yıllık yüzde 15 faiz uygulanmak suretiyle
hesaplanacak ve kredi borcunun vadesini takip eden tarihten yapılandırma
tarihine kadar olan uygulanacak yıllık yüzde 10 faiz borçlu tarafından yani
çiftçi tarafından ödenecektir. 
Yapılandırmaya
esas tutarın taksitlendirilmesi hâlinde ilk taksit 2019 Ekim ayı sonuna kadar,
izleyen taksitler 2020 Ekim ayından başlamak üzere her yıl tekabül ettiği ayda
toplam 5 eşit taksitte ödenecektir. Yapılandırma taksitlerine yıllık yüzde 15
oranında taksitlendirme faizi uygulanacaktır. Yapılandırmaya esas tutarın
defaten ödenmesi hâlinde taksitlendirme faizi uygulanmayacaktır. 
Çiftçimizin
bankalara olan toplam kredi borçları BDDK verilerine göre 2018 sonu itibarıyla
104,5 milyar liraya, takipteki tarımsal kredi tutarı ise 3,9 milyar liraya
ulaşmıştır. Milliyetçi Hareket Partisi çiftçilerimizin zor durumda olduğunu,
çiftçilerimiz için acilen bir tedbir paketi açıklanması ve bu kapsamda tarımsal
kredi borçlarının uygun şartlarda yapılandırılması gerektiğini sürekli dile
getirmiştir. 
Yapılan
düzenlemeyle Tarım Kredi Kooperatifleri ve Ziraat Bankası borçlarına çok önemli
bir kolaylık getirilmekle birlikte, çiftçimizin içinde bulunduğu ekonomik
sıkıntılar dikkate alınarak uygulanacak faiz oranlarının biraz daha düşük
tutulması görüşündeyiz. Özellikle yüzde 15 taksitlendirme faizi yüksek olup
makul bir orana indirilmelidir.
Çiftçimiz
zor günler yaşamaktadır. Ürettiği ürünü değerinde satamayan ve başta mazot,
gübre ve yem olmak üzere yüksek girdi maliyetlerinin altında ezilen, bankalara
olan kredi borçları sürekli artan çiftçimizin üretimi sürdürebilecek gücü
kalmamıştır. Tarım sektörünün yapısal sorunlarını çözecek, tarımsal girdi
yükünü azaltacak ve tarım sektörünü yeniden ayağa kaldıracak tedbirler mutlaka
alınmalıdır. Tarıma dört elle sarılmış, tarımda sanayileşmiş ve tarım ürünleri
ihraç eden ülkelerin gelecekte söz sahibi olacağı asla unutulmamalıdır.
Öncelikle, çiftçinin ve üreticinin temel girdilerini ucuz alabilmesi sağlanmalıdır.
Çiftçimizin maliyetlerinin düşürülmesi amacıyla tarımsal sulamada kullanılan
elektrik için daha düşük tarife belirlenmelidir. Ayrıca, on yıl öncesinden
gelen ve TEDAŞ’a olan tarımsal sulamaya dair elektrik borçları, tahsil
kabiliyetinin kalmadığı da dikkate alınarak tümüyle silinmelidir. 
Diğer
taraftan, tarımsal desteklemeler mutlaka artırılmalı ve zamanında ödenmelidir.
Tarımsal destekler üretici refahını artıran, girdi maliyetlerini azaltan,
üretim maliyeti ve ürün fiyatı dengesini gözeten, üretimde verimliliği artıran
bir anlayışla belirlenmeli ve uygulanmalıdır. 
Son
olarak, Konya Ovası’nda su ihtiyacı ve su tüketimi az olan kenevir
yetiştiriciliği konusuna dikkat çekerek konuşmamı tamamlayacağım. Bilindiği
üzere, 29 Eylül 2016 tarihli Resmî Gazete’de yayınlanan Kenevir Yetiştiriciliği
ve Kontrolü Hakkında Yönetmelik’le kenevir yetiştiriciliğine dair usul ve
esaslar belirlenmiştir. Bu yönetmelikle izinli kenevir yetiştiriciliğinin 19 il
ve ilçelerinde yapılabileceği düzenlenmiştir. 19 il arasında Konya’nın neden
yer almadığı anlaşılamamıştır. Esasında, tarihine baktığınızda Konya kenevir
yetiştiren bir ildir. Mutfak kültüründe bile Selçuklu mutfağından gelen meşhur
kenevir helvası bulunmaktadır. Ayrıca, su ihtiyacı fazla olan Konya’da su
tüketimi az olan bitkilerin ekilmesi büyük önem arz etmektedir. Konya ve
ilçeleri tarım ve sanayi altyapısı yönünden de kenevir üretim ve işleme merkezi
olabilme kapasitesine sahiptir. Konyalı çiftçilerimiz de kenevir üretimi
yapabilmek için yoğun talepte bulunmaktadır. Bu itibarla, Konya ve ilçeleri bir
an önce kenevir yetiştiricilik bölgesi kapsamına alınmalıdır. 
Suyun
petrolden daha fazla önem kazandığı dünyamızda su sıkıntısı çeken ülkemiz için
bir damla su bile çok önemlidir. Ülkemizde hâlen su varlık ve kaynaklarının
korunması yönetimi konusunda yeterli mevzuat bulunmamaktadır. Bu önemli bir
eksikliktir, su kanunu acilen çıkarılmalıdır. Sürdürülebilir bir tarım ve
verimlilik için belli ilkeler çerçevesinde havzalar arasında su transferi
yapılması gerekmektedir. Son günlerde sıklıkla oluşan obruklar Konya Ovası için
alarm vermekte ve hayatı da tehdit eder hâle gelmiş durumdadır. Bu çerçevede
Konya Ovası’nın su ihtiyacını karşılamak için dış havzalardan su getirecek yeni
projeler hızla uygulamaya konulmalıdır. 
Konuşmama
son verirken kanun teklifinin ülkemiz ve milletimiz için hayırlı sonuçlar
getirmesini diliyorum. Bu kanun teklifine Milliyetçi Hareket Partisi olarak
kabul oyu vereceğimizi belirtiyor, hepinize tekrar saygılar sunuyorum. (MHP
sıralarından alkışlar) 
BAŞKAN
– Teklifin tümü üzerinde söz isteyen Halkların Demokratik Partisi Grubu adına
Diyarbakır Milletvekilimiz Sayın Garo Paylan.
Buyurun
Sayın Paylan. (HDP sıralarından alkışlar) 
Süreniz
yirmi dakika Sayın Paylan. 
HDP
GRUBU ADINA GARO PAYLAN (Diyarbakır) – “…”(x)
Değerli arkadaşlar, bugün Dünya Ana Dili Günü, o anlamda yok olmakta olan Batı
Ermenicesiyle sizleri selamladım. 
Değerli
arkadaşlar, Hakkâri Milletvekilimiz Sevgili Leyla Güven açlık grevinin 106’ncı
gününde. Selma Irmak, Sebahat Tuncel ve Dilek Öcalan da açlık grevinde; sevgili
vekillerimizi selamlıyorum. Aynı zamanda, rehin olan Selahattin Demirtaş, Figen
Yüksekdağ şahsında bütün siyasi rehinlere de buradan sevgilerimi, selamlarımı
iletiyorum.
Değerli
arkadaşlar, yine bir torba yasayla karşı karşıyayız maalesef. Milletvekili
olmam yaklaşık dört yıl oluyor. Maalesef utanarak söylüyorum, dört yıldır Plan
ve Bütçe Komisyonu üyeliği yapıyorum ve tek bir yapısal reform yapamadık
arkadaşlar. Karşınıza hep palyatif tedbirlerle geldik. İktidar dört yıldır
panik hâlinde, hep, hasta olan bünyeye aspirin veriyor arkadaşlar. Ya, bünye
“Hastayım.” diyor, aspirin veriyor. Arkadaşlar, hasta olan bünye derinlemesine
tetkik edilir, gerekiyorsa ameliyat yapılır; hasta olan bünyeye hep aspirin
verilmez. Aspirin yetmeyince, Sayın Başkan kortizonu basıyor arkadaşlar; hep
kortizon, hep kortizon. Ya, kortizon da bir yere kadar işler ama bir yerden
sonra bünyeyi kanser eder. Arkadaşlar, bünye kanser olmuş durumda ve ameliyata
ihtiyaç var ama doktor ameliyat yapmayı bilmiyor. O zaman, sevgili halkım, bu
doktoru değiştirmemiz lazım. Aspirinle, kortizonla bu iş olmuyor. Yapısal
tedbirleri yapacak, hep beraber yapacak, bütün milletin temsilcileri olarak
yapacak iradeyi göstermemiz lazım ama maalesef dört yıldır da bu Meclis bu
iradeyi göstermiyor.
Arkadaşlar,
gelen bütün fermanlara mühür bastık dört yıldır, tek bir fermanı geri
göndermedik. Biliyorum ki AK PARTİ’li, MHP’li vekillerin de pek çok madde içine
sinmiyor ama o fermanın herhangi birini geri gönderme iradesi gösteremediğimiz
için fermanlar buradan gelip geçiyor ve bünye hasta arkadaşlar ama acısını
yalnızca bizler değil, 82 milyon vatandaşımız çekiyoruz. Neyle çekiyoruz?
Siyasi krizle çekiyoruz, huzurumuzu kaybettik. Neyle çekiyoruz? Ekonomik krizle
çekiyoruz, ekmeğimizi kaybediyoruz arkadaşlar. 
Ekonomi
nasıl gidiyor arkadaşlar? İyi mi ekonominiz? Çarşıya, pazara çıktığınızda
esnaflar size ne diyor, pazarcılar ne diyor? Esnaflar bize şunu söylüyorlar
arkadaşlar: “Siftahsız dükkân kapatıyorum.” “Geçen yıl yaptığım işin yarısını
yapamıyorum.” diyorlar. “Çeklerimiz dönüyor.” diyor toptancılar, arkadaşlar.
İflaslar, konkordatolar ama Maliye Bakanımıza bakarsak “Dengelenme de,
dengelenme...” Arkadaş, evet, dengeleniyoruz da nerede dengeleniyoruz? Hani,
demişler ya: “Refahta mı dengeleniyoruz, sefalette mi dengeleniyoruz?”
Arkadaşlar, dengelendiğimiz yer maalesef sefalet.
Değerli
arkadaşlar, hep “Ekonomi şöyle, böyle, bilmem ne.” diye bir hikâye yarattınız,
olmadı, tutmadı. Bakın, kriz yılı 2002 yılında işsizlik oranı yüzde 8’di
arkadaşlar. Hani, hep koalisyon hükûmetlerini suçluyorsunuz ya, kriz yılında
yüzde 8’di. Bakın, iktidarı aldığınız yıl işsizlik oranı yüzde 8’di. 2000
yılına dönelim, yüzde 6’ydı. Bugün resmî rakamlarla yüzde 12,6; o da daha kasım
rakamı. Bakın, şubat rakamında göreceksiniz yüzde 14, yüzde 15 çıkacak. Ya,
2000 yılında dünyanın 17’nci büyük ekonomisiydik arkadaşlar, bugün ya
19’uncuyuz ya 20’nciyiz ve düşüyoruz. “Dünya lideri olacağız.” derken, hani
“Birinci lige çıkacağız.” derken, maalesef, arkadaşlar, üçüncü ligde nal
topluyoruz ya, üçüncü ligden de düşeceğiz. 
Bakın,
Avrupa Parlamentosu bir rapor açıkladı, diyor ki: “Türkiye’yle ilişkileri
donduralım.” “Türkiye’yle müzakere sürecini donduralım.” diyor ve tık çıkmıyor
şu Meclisten, Türkiye’nin Meclisinden. 2005 yılında uçaklar dolusu gazeteciyle
Brüksel’e gidiyordunuz ve “Avrupa Birliği ne iyi olacak, hem ülkemize demokrasi
gelecek hem de refah gelecek.” diyordunuz. Herkes çok mutluydu, gerçekten
reformlar da yapılmaya çalışılıyordu ama 2019 yılına geldik, Avrupa
Parlamentosu “Türkiye’yle müzakereyi durduralım.” diyor, şu Meclisten sabahtan
beri tek cümle duymadım. Arkadaşlar “2023’te kişi başı millî gelirimiz 25 bin
dolar olacak.” diyordu Tayyip Erdoğan 2012 yılında, şu anda 8.500 dolardayız.
2008 yılında 11 bin doları görmüştük arkadaşlar. On bir yıl geçti üzerinden ve
11 bin dolardan 8.500 dolara düşmüşüz. “2023’te 2 trilyon dolarlık ekonomimiz
olacak.” diyorduk, 720 milyar dolardayız arkadaşlar. Bir kendimize gelelim ya,
bir silkelenelim. Vatandaşımız sefalet içinde ama A Haber’i izlerseniz her
şeyin müsebbibi kim? “CeHaPe.” Ya, on yedi yıldır iktidardasınız arkadaşlar.
Lütfen, bir silkelenelim. Yapmamız gereken yapısal tedbirler… 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Kendini savunur, sen
niye savunuyorsun? 
GARO
PAYLAN (Devamla) - Saraydan fermanlar geliyor ve Süreyya Bey’e getiriliyor,
Süreyya Bey de bu fermanları Komisyondan size getiriyor. 
Değerli
arkadaşlar, lütfen… Vatandaşın gündemi ekonomi, açlık, sefalet. Bu konularla
ilgili ivedi adımlar atmamız gerekiyor. Sanayi Üretim Endeksi ocakta yüzde 9,8
düşmüş ya. Yani üretici üretemiyor arkadaşlar. Perakende satışlar yüzde 10
düşmüş arkadaşlar, perakendeci de satamıyor. Ee, nedir bu? Büyük bir kriz ama
Maliye Bakanı “dengelenme” diyor ama ne yapıyor? Manav açmış Maliye Bakanımız,
gidiyor, manavın başında hıyar satıyor arkadaşlar. Maalesef “Aya gideceğiz.”
derken manav başında hıyar satan bir Maliye Bakanımız var. Utanç duyuyorum
gerçekten. 
Arkadaşlar,
çözüm tanzim satışlarda değil. Bakın, Türkiye’de yüz binlerce manav var değil
mi, market tezgâhları olsun, bakkallar olsun, manavlar olsun, yüz binlerce
yerde manav var ama İstanbul’da 50 tane manav açmış, Ankara’da 15 tane manav
açmış, 82 milyona hıyar yetiştirmeye çalışan bir Maliye Bakanı var. 
Arkadaşlar,
yeterli arz yoksa fiyat düşmez. İçinizde iktisatçılar var. Sayın Cumhurbaşkanı,
Berat Albayrak bilmiyorsa, gidin anlatın onlara. Arz-talep meselesi, hıyar
bolsa fiyat düşer, hıyar azsa fiyat yükselir. 50 tane ayrı manav açıp da
gariban vatandaşımızı o kuyruklarda saatlerce beklettiğinizde hıyarın fiyatı
düşmüyor, eziyettir bu. “Varlık kuyruğu” diyorsunuz. Peki, o varlık
kuyruklarında niye yoksullar bekliyor arkadaşlar? Niye saraydakiler beklemiyor?
Niye o lüks, şatafat içinde yaşayan yandaşlarınız o varlık kuyruklarında
beklemiyor da yoksul vatandaşlarımız bekliyor o kuyruklarda? Utanmıyor muyuz
arkadaşlar ya! Ben utanç duyuyorum. 1979 yılında annem beni Sana yağı kuyruğuna
sokardı, karaborsada 10 liraydı, orada 4 liraydı, ben bekledim. On yedi yıldır
diyorsunuz ki: “CeHaPe kuyruklarda bekletti insanları.” 2019 Türkiyesine
geldik, vatandaşlarımızı hıyar kuyruklarında bekletiyoruz, hepimiz utanç
duymalıyız ve bu Meclis bununla ilgili acil tedbir almalı. Sarayın
tedbirleriyle, sarayın aspirinleriyle, Süreyya Sadi Bilgiç’in aspirinleriyle bu
iş olmuyor. Dedim ki: “Bir tane fermanı geri çevirelim Sayın Başkan.” Ama
maalesef tek bir fermanı geri çeviremedik ve her gün baş aşağı gidiyoruz
arkadaşlar.
Peki,
“domates, biber, patlıcan” deyince biz, hani vatandaşın gündemi bu, Sayın
Cumhurbaşkanı ne diyor? “Siz, mermi kaç para biliyor musunuz?” diyor
arkadaşlar. Bütün otokratik rejimler bunu yapar, biliyor musunuz arkadaşlar?
Memleketin refah sorununa, huzur sorununa çözüm bulamayan bütün otokratik
rejimler “beka sorunu” derler, “Dış düşmanlar var, iç düşmanlar var.” derler.
Ya, siz de hatırlıyorsunuz, hep böyle denmişti, çocukluğumuzdan beri “Türk’e
Türk’ten başka yoktur dost millet.” diye marşlar söylendi bize, öğretildi
arkadaşlar. Ama o marşlar bizi hep yoksul bıraktı. Oysa dünyayla ilişki kuran,
toplumuna refah ve barış hediye eden siyasetler, meclisler toplumlarını ileriye
götürdüler. Ama “domates, biber, patlıcan”ın karşısına mermi koyan iktidarlar
toplumlarına ne huzur verdiler ne de refah verdiler, yalnızca
yoksullaştırdılar.
Bakın,
kaynaklarımız nereye gidiyor? İsrafa gidiyor sayın arkadaşlar. Sayın
Cumhurbaşkanı kışlık saray yaptığı sürece, yazlık saray yaptığı sürece, uçan
saraylara ve yürüyen saraylara bindiği sürece toplumumuz huzur görmez
arkadaşlar. Ya, bakanlara söylüyorum: Bakanların bindiği arabalar 6 milyon
TL’lik, biliyor musunuz arkadaşlar? Her bir bakan hâlâ o arabalara biniyor. Ya,
bir fedakârlık yapılacaksa önce bizlerin yapması gerekmez mi, önce
Cumhurbaşkanın, bakanların yapması gerekmez mi? Ama biz, arkadaşlar, bu
fedakârlığı yapmayıp yoksul vatandaşlarımızdan bu fedakârlığı bekliyoruz,
maalesef halk yoksullaşıyor ve ekmeğin karşısına silahlar, S-400 füzeleri,
istibdatlar konuluyor ve Süleyman Soylular konuluyor arkadaşlar. Süleyman
Soylu, bu ülkenin huzuruna da, refahına da en büyük tehdittir. Ama onun yaptığı
bütün faşizan uygulamalara hiçbiriniz “dur” demiyorsunuz arkadaşlar ama
hepimiz, başta yoksul vatandaşlarımız ekmeğini kaybediyor. 
Değerli
arkadaşlar, dünyada üç tip insan hareket hâlinde. 
Birincisi,
parası olanlar arkadaşlar. Bakın, parası olanlar dünyanın her yerine bakıyorlar
artık “Benim param nerede güvende?” diye. Türkiye artık güvenli bir ülke
olmadığı için yabancı sermaye de artık buraya gelmiyor, gelen de kaçıyor; yerli
para sahipleri de bakıyorsunuz, gidiyorlar Maltalara, başka vergi cennetlerine
ve daha gelişmiş demokrasilere, paralarını oraya park ediyorlar. Ne oluyor?
Para sahipleri hareket ediyor.
İkincisi,
fikri olanlar arkadaşlar. Bakın, bu iklimde, bu habitatta bir fikri olan bir
kişi acaba o fikrini geliştirebilir mi? Hayır. Çünkü özgürlükler yok. “Barış
istiyorum.” dediğinizde hapse giriyorsunuz. “Bir fikrim var.” dediğinizde, “Bir
itirazım var.” dediğinizde hapse giriyorsunuz. Böyle bir ortamdan fikri olanlar
da kaçıyor arkadaşlar ve beşerî sermayemizi kaybediyoruz. 
Üçüncüsü
de yoksullar hareket hâlinde arkadaşlar, yoksullar. Bakın, Türkiye’de
ekmeğinden, işinden, aşından ettiğiniz on binler başka ülkelere kaçmaya
çalışıyorlar, başka ülkelere gidiyorlar çünkü bu ülkede iş, aş artık yok. 
Bazı
insanlarımıza, vatandaşlarımıza “terörist” diyorsunuz, ötekileştiriyorsunuz ve
onlar da bu ülkeyi terk ediyorlar. Ve hep beraber kaybediyoruz arkadaşlar.
Yapmamız gereken, acil demokratik reformlar, acil ekonomik reformlardır; bu
sarmalı tersine çevirmeliyiz.
Torbaya
gelecek olursam arkadaşlar, bakın, çok önemli maddeler var, önem sırasına göre
söyleyeceğim. İşsizlik Sigortası Fonu bir süredir yağmalanıyor arkadaşlar.
Ekonomi bakanları dediler ki: “Bizim bütçe açığımız büyüyor, büyümemesi için ne
yapacağız? Orada işsizlerin parası var, 100 milyarın üzerinde parası var;
işverenin de sıkıntısı var. Ne yapalım? İşverene kaynakları, teşvikleri oradan
verelim.” Ve iki yılı aşkın süredir bu uygulama sürüyor arkadaşlar. Ve
milyarlarca lira patronlara transfer edildi. Derde derman oldu mu? Derde derman
oldu mu Sayın Süreyya Sadi Bilgiç? Olmadı. 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Hayda!
GARO
PAYLAN (Devamla) – Sürekli işsizin parasını patrona veriyoruz. Ya, derman oldu
mu, patronlar rahat etti mi? Hayır çünkü yatırım ortamı iyi değil, patronlar
üretemiyor, işçi almak istemiyor. Siz diyorsunuz ki “Yok, yok, sen işçi al, ben
sana teşvik vereceğim.” Arkadaş, adam üretemiyor, kadın üretemiyor, sen nasıl
“İşçi al.” diyeceksin, istediğin kadar teşvik ver? Ne yaptık? Geçen sene dedik
ki: “Sigorta, muhtasar yok, sen yeter ki işçi al.” Ne kadar? Sınırsız. Buna
itiraz ettik, bas bas bağırdık, “Bunu yapmayın, yapmamız gereken yapısal
tedbir.” dedik, dinlemediniz; bunu yaptınız ve milyarlarca lira İşsizlik
Sigortası Fonu’ndan patronlara aktarıldı. 
Yetmedi,
bugün gelen torbada, arkadaşlar, diyor ki: “Şubat ile nisan ayı arasında -tam
da bu seçim döneminde- sen istediğin kadar işçi al, maaşını ben vereceğim.”
Türkiye Cumhuriyeti tarihinde bir ilk yaşanıyor. Devlet, patron ne kadar işçi
alırsa alsın “Maaşını ben vereceğim.” diyor. Nereden? İşsizin parasından.
İşçinin parasını işsizin parasından ödeyecek hem de. 
Değerli
arkadaşlar, büyük bir skandalla karşı karşıyayız. Sonra “Kriz yok.” diyorsunuz
ama patronların işçi alma isteği yok. Ne olacağını ben size söyleyeyim. Buradan
vatandaşlarımıza söylüyorum: Eş, dost, akrabasının kimliğini alacak patronlar
“işçi” diye yazacaklar arkadaşlar; üç ayda 6.060 lira, her bir işçi adına 6.060
lira İşsizlik Sigortası Fonu’ndan patronlara kaynak ayrılacak. 100 tane işçi
alın, 606 bin lira kaynak size gelsin. 
Arkadaşlar,
böyle kötüye kullanılabilecek bir maddeyle karşı karşıyayız, büyük bir
skandalla karşıyayız. Bütün işçilere ve işsizlere sesleniyorum: Fonunuz
yağmalanıyor arkadaşlar, gelin, buna bir müdahale edin. 
Yapmamız
gereken nedir bu kriz yılında? İşsizlere doğrudan maaş bağlamaktır arkadaşlar.
Bakın, bunu yaparsak garibanların ellerine biraz para geçer, alışveriş
yaparlar, o zaman piyasa canlanabilir ve o zaman patronlar gerçek işçileri
alabilirler. İşsizlere İşsizlik Sigortası Fonu’ndan kaynak ayıralım diyorum
arkadaşlar ama dinleyen yok maalesef, ferman öyle yazılmış çünkü. O ferman da
Komisyonumuza gece yarısı on birde geldi biliyor musunuz arkadaşlar? Son
dakika. Son dakika fermanı. Üç dakikada tartışıp geçirmeye çalıştılar
Komisyondan.
Diğer
bir madde, kitapta KDV kalkıyor arkadaşlar. Desteklediğimiz bir madde. Ama
böyle olur mu ya? Bir torba yasa içinde bütün yayıncılık ve kitapevleri
sektörünün sorunlarını çözebilir miyiz? Hayır, çözemeyiz. Dedik ki: “Bir kod
yasa gelsin, bütün yayınevlerinin sorunlarını çözelim.” Yani tek sorun KDV mi
arkadaşlar? Tek sorun KDV mi kitapta? Hayır. Ya, kâğıdı yüzde 8’le alıyor
kitapçı, yayınevine yüzde 18 KDV veriyor. Ee, bu ne olacak? Kitapta sıfır
yapmışsın, yetiyor mu? Yetmiyor. Bir de kitap okuma alışkanlığının en düşük
olduğu ülkedeyiz arkadaşlar ve küçük yayınevleri ve kitapevleri kapanıyor.
“Bunlarla ilgili, bütün bunlarla ilgili yapısal bir tedbir içeren bir kod
yasaya ihtiyaç var.” dedik ama ferman öyle yazılmıştı, Komisyondan öyle geçti,
umalım ki buradan dönsün. 
Bir
de e-kitap meselesi var yani internet ortamındaki kitap meselesi. Orada KDV
yüzde 18’e çıkarılmıştı, hani kâğıtta 8’di, diğerinde 18. Şimdi burada sıfır ve
18. Bu 18’in de yüksek olduğunu söyledik, dinlemediler. Elbette Amazon gibi
devlerin yayıncılarımızı ezmesine izin vermemeliyiz. Tek fiyat uygulamasına
geçmeliyiz kitapta ama orada da KDV’nin düşmesi lazım. 
Diğer
bir mesele iş güvenlik uzmanları arkadaşlar, bu çok önemli. Bakın, iş güvenliği
meselesinde, arkadaşlar, iş cinayetlerinde, Avrupa’da biliyorsunuz 1’inciyiz,
dünyada 3’üncüyüz. Geçen yıl 2 bin vatandaşımız iş cinayetine kurban gitti ve
maalesef iş güvenliği açısından, iş güvenliği uzmanı çalıştıran yerlerde de iş
cinayetleri oluyor. Ne yapmamız lazım? Daha etkin iş güvenliği lazım. Niye
olmuyor? Çünkü iş güvenlikçisini kim belirliyor? Patron belirliyor arkadaşlar.
Düşünebiliyor musunuz? Maaşını verdiğiniz ve sizin seçtiğiniz insan sizi
denetleyebilir mi? Hayır, denetleyemez. Yapmamız gereken ne? İş
güvenlikçilerinin bir merkezden belirlenmesi, patronların oraya başvuru yapması
ve denetçinin o merkezden belirlenip orada görevlendirilmesi, herhangi bir
patron sultasında olmaması, maaşının oradan verilmemesi lazım. 
Bakın,
2012 yılında çıktı bu yasa ve arkadaşlar, tam 3 kez ertelendi süresi. 50’den az
sayıda işçi çalıştıran iş yerlerinde hâlâ uygulanmıyor ve iş cinayetleri devam
ediyor. Şimdi ne diyor bu yasa arkadaşlar? (C) sınıfı iş güvenlikçileri (B) ve
(A)’lar yerine çalışabilsin. Arkadaşlar, bakın, hepinizin bu yasada sorumluluğu
var. El kaldıran, kaldırması muhtemel bütün vekillerime sesleniyorum: Eğer bu
yasaya “evet” derseniz kalkan her bir elle belki 1 işçiyi öldürmüş olacaksınız.
300 el kalkarsa belki 300 işçiyi daha öldürmüş olacaksınız. 3 kez ertelendi ve
1 Ocak 2019’da bunun süresi bitti. (B) sınıfı iş güvenlikçileri işe alındı
zaten. Bırakın, bunlar görev yapmaya devam etsinler, daha etkin denetim yapmaya
devam etsinler. Aksi takdirde, (C) sınıfı iş güvenlikçileri, yetersiz tecrübede
olan bu iş güvenlikçileri daha tehlikeli sınıftaki iş yerlerinde
çalıştırırsanız, emin olun, kalkan her el yeni iş cinayetleri demek olacaktır.
Vebali boynunuza diyorum arkadaşlar. 
Kreş
haktır dedik arkadaşlar. Bu torba yasada bir madde daha var. Biliyorsunuz,
belediyelerin kreş açma sorumlulukları var çalışanları için, kamu çalışanları
için. Bazı belediyeler ne yapmış? Kreş açmamışlar, özel sektöre göndermişler,
oradan hizmet almışlar. Biz dedik ki: Bu yanlıştır, gerek merkezî yönetimin
gerek yerel yönetimin sorumluluğu vardır. Bütün mahallelere, her mahalleye bir
kreş pek çok siyasi partinin programında var. Biz de bunu sonuna kadar
destekliyoruz ama kamu bu sorumluluğunu yerine getirmiyor. Özel sektörden
hizmet almış belediye başkanları. Sayıştay “Bu kanunsuzdur.” diye rapor tutmuş
arkadaşlar. Bazı belediye başkanları suç işlemiş. Şimdi bu torbada “Biz o
belediye başkanlarını affediyoruz.” diyoruz. Olacak iş mi arkadaşlar ya? Kanun
dışına çıkmış, suç işlemiş belediye başkanlarını affedeceksiniz eğer ellerinizi
kaldırırsanız. Bu konuyu da dikkatinize sunuyorum, her mahalleye bir kreş
hakkını tekrar savunalım diyorum. 
Değerli
arkadaşlar, ben vekil olduğumdan beri çiftçilerin borçlarını tam 7 kez ya
erteledik ya uzattık. 
(Mikrofon
otomatik cihaz tarafından kapatıldı) 
GARO
PAYLAN (Devamla) – Sayın Başkan, bir dakika daha müsaade isteyeceğim sizden. 
BAŞKAN
– Buyurun, devam edin. 
GARO
PAYLAN (Devamla) – Bakın, dört yılda çiftçilerin borçlarını 7 kez ya erteledik
ya uzattık. Şimdi Süreyya Sadi Bilgiç diyor ki: “1 kez daha erteleyelim.” Gerçi
ona da saraydan geldi ferman. Her gelişinde dedik ki: Arkadaş, bu borcu
erteleyerek olmaz. Bakın, iflas etmiş bir tüccara diyorsunuz ki: “Ya, ben senin
borcunu erteleyeyim, hadi çekini bir daha uzat, bir daha uzat.” Ya, ödeyemiyor.
Çünkü destek vermiyoruz, borç veriyoruz. Bu yasaya “evet” deyin, altı ay sonra
bir daha gelecek Süreyya Sadi Bilgiç’e bu, emin olun. Yapmamız gereken bu
borçları silmek arkadaşlar, silmek, çiftçiye borç değil destek vermek; yapmamız
gereken yapısal tedbir. Bakın, 2,5 milyon çiftçimiz var. Yaş ortalaması kaç? 55
arkadaşlar. Gelin, bunu masaya yatıralım. On yıl sonra çiftçimiz yok. Ondan
sonra, Ekonomi Bakanı neden manav tezgâhının başında hıyar satıyor diye
düşünmeye devam edersiniz. Yapmamız gereken borçları yapılandırmak değil silmek
arkadaşlar.
Hepinize
saygılar sunarım. (HDP sıralarından alkışlar) 
BAŞKAN
– Teklifin tümü üzerinde söz sırası, Cumhuriyet Halk Partisi Grubu adına İzmir
Milletvekilimiz Sayın Kamil Okyay Sındır’a aittir. (CHP sıralarından alkışlar) 
Süreniz
yirmi dakika Sayın Sındır.
CHP
GRUBU ADINA KAMİL OKYAY SINDIR (İzmir) – Teşekkür ediyorum Sayın Başkan.
Sayın
Başkan, değerli milletvekilleri; (2/1579) esas numaralı Yükseköğretim Kurumları
Teşkilatı Kanunu ile Bazı Kanunlarda Değişiklik Yapılmasına Dair Kanun Teklifi,
bugün görüştüğümüz 43 sıra sayılı Yükseköğretim Kurumları Teşkilatı Kanunu ile
Bazı Kanunlarda Değişiklik Yapılmasına Dair Kanun Teklifi, adı sonradan
değiştirilen Sosyal Hizmetler Kanunu ile Bazı Kanunlarda Değişiklik Yapılmasına
Dair Kanun Teklifi üzerinde Cumhuriyet Halk Partisi Grubumuz adına tümü
üzerinde görüşlerimizi bildirmek üzere söz almış bulunuyorum. Ne kadar
zorlandım değil mi? 18 maddelik bir kanun teklifini görüşeceğiz. Ne kadar
dolambaçlı yollardan adı değişti, içeriği değişti... 
Bugün
21 Şubat Dünya Ana Dili Günü. Birleşmiş Milletlerin ifadesine göre dünyada 7
binden fazla dil konuşuluyor ve dillerin yüzde 40’ı yok olma tehlikesi altında.
Her iki haftada bir dilin yok olduğu bir dünyada nereye gittiğimizi kafanızda
hepinizin bir soru işareti olarak bırakmak istiyorum. 
Aynı
zamanda bugün -bugüne kadar sağlık sorunu nedeniyle- Genel Kurulumuzun
huzurunda, milletin huzurunda milletvekili yeminini yerine getirmiş olan
Antalya Milletvekilimiz, önceki Cumhuriyet Halk Partisi Genel Başkanımız,
Başbakan Yardımcılığı, bakanlıklar yapmış, akademik görevlerde bulunmuş duayen
bir devlet adamı Sayın Deniz Baykal’a da özellikle acil şifa dileklerimi
belirterek sözlerime başlamak istiyorum. 
Şimdi,
değerli arkadaşlar, kanun teklifine 52 milletvekili arkadaşımız imza atmış.
Teklifi veren, teklifte adın geçen Sayın Adana Milletvekilimiz Tamer Dağlı ve
Ankara Milletvekilimiz Yıldırım Tuğrul Türkeş; önce merak ediyorum, Genel Kurul
salonundalar mı?
SÜREYYA
SADİ BİLGİÇ (Isparta) - Efendim, artık komisyon metni oldu, onların teklifi
olmaktan çıktı. 
KAMİL
OKYAY SINDIR (Devamla) – Bu, sizin oradan müdahale etmenizi gerektirecek bir
şey değil, izin verin ben konuşmamı yapayım, sonra varsa söyleyeceğiniz bir
şey...
BAŞKAN
– Buyurun, siz Genel Kurula hitap edin.
MAHMUT
TANAL (İstanbul) – İç Tüzük’te “Komisyona aittir.” diye söylenmiyor. 
KAMİL
OKYAY SINDIR (Devamla) – Sayın milletvekilleri, kanun teklifini veren
milletvekili arkadaşlarımız, teklifin önünde adı geçen milletvekili
arkadaşlarımız ne kadar ilgililer ki bu kanun teklifiyle, şu anda bu Genel
Kurul salonunda değiller! 
SALİH
CORA (Trabzon) – Buradayız, ben imza attım, ben buradayım. 
KAMİL
OKYAY SINDIR (Devamla) – İmza verenleri demiyorum, Sayın Tamer Dağlı ve Ankara
Milletvekili Tuğrul Türkeş ile diğer milletvekili arkadaşlarımız... 
SALİH
CORA (Trabzon) – Tamer Bey buradaydı. Biz buradayız, sormak istediğiniz bir şey
varsa hazırız yani. 
KAMİL
OKYAY SINDIR (Devamla) – AK PARTİ’li milletvekili arkadaşlarıma baksam toplam
15 kişi falansınız. 52 imzacı milletvekili arkadaş...
Değerli
arkadaşlar, şunu söylemeye çalışıyorum: Niye bunu, ben buradayım diyerek
kendinizi aklamaya çalışıyorsunuz? 
SALİH
CORA (Trabzon) – Soracağınız bir şey varsa söyleyin, cevap verebiliriz. 
KAMİL
OKYAY SINDIR (Devamla) – Hiç gerek yok. 
Teklife
imza veren arkadaşlarımız, hele hele bunu Komisyonda bizlere karşı savunan,
maddeler üzerinde gerekçelerini bize sunan ve bunun Komisyondan geçirilmesi
için gereken şeyleri yapan arkadaşlarımız yoklar. 
SALİH
CORA (Trabzon) – Tamer Bey geldi. 
KAMİL
OKYAY SINDIR (Devamla) – Geldi şimdi. Herhâlde mesajım yerine ulaştı. 
TAMER
DAĞLI (Adana) – Hayır, buradaydım zaten, insanız yani ihtiyaçlarımız olabilir. 
BAŞKAN
– Sayın Sındır, siz devam edin Genel Kurula. 
TAMER
DAĞLI (Adana) – Buradaydım zaten.
KAMİL
OKYAY SINDIR (Devamla) – Biliyorum, biliyorum. Ben, bu salonu, bu kanun teklifi
görüşülmeye başladığından beri sürekli gözetliyorum kim var, kim yok diye.
Gayet iyi biliyorum Değerli Milletvekili Arkadaşım. 
TAMER
DAĞLI (Adana) – Tamam, biliyorsanız haksızlık yapıyorsunuz.
KAMİL
OKYAY SINDIR (Devamla) – Şimdi, 24 Haziran 2018 seçimlerinden sonra, bize göre
ve ısrarla da altını çizerek vurguladığımız tek adam rejiminde -her ne kadar
meşru olsa da meri olsa da gayrimeşru olduğunu söylediğimiz tek adam rejiminde-
ve AK PARTİ’li milletvekili arkadaşlarımızın ve bazı diğer vekil
arkadaşlarımızın, gruplarımızın “Cumhurbaşkanlığı hükûmet sistemi” adını
verdiği bu yeni dönemde, sekiz ay içerisinde Plan ve Bütçe Komisyonuna gelen
kanun tekliflerinin hemen hemen tümü torba yasa olarak geldi değerli
arkadaşlar. 
Şimdi
buradan şunu ifade etmeye çalışıyorum: Bu alışkanlık, Türkiye Büyük Millet
Meclisinin bu döneminde kendini daha da göstermeye başladı. Şimdi, bu teklife
baktığımızda, teklifin nasıl, hangi süreçten geçtiğini görebiliriz. Şöyle ki
kanun teklifi 13 Şubat tarihinde Türkiye Büyük Millet Meclisi Başkanlığına
veriliyor, aynı tarihte esas komisyon olarak Plan ve Bütçe Komisyonuna sevk
ediliyor. 14 Şubat Perşembe günü saat 11.00’de Plan ve Bütçe Komisyonunun
yapacağı toplantının gündemine alındığı Başkanlığın yazısıyla Komisyon
üyelerine bildiriliyor. Aynı gün akşam saatlerinde söz konusu teklifin
Komisyonda görüşülmesinin cumartesi gününe alındığı bildiriliyor ve daha sonra
tekrar bir değişiklikle toplantının 19 Şubatta saat 11.00’de yapılacağı üyelere
tekrar bildiriliyor. 
Şimdi,
burada, 18 maddeden oluşan kanun teklifinin adı da daha sonradan değişerek 3
maddesi çıkarılıyor, 4 tane yeni madde daha sonra ekleniyor, 19 maddeye
çıkarılıyor. Yani böyle, gerçekten, 13 ayrı kanunda değişiklik yapan, 8 ihtisas
komisyonunu ayrı ayrı ilgilendiren maddeler içeren bir kanun teklifi, torba
yasa, bundan önceki torbalarda olduğu gibi huzurumuza geliyor, Komisyonumuza
geliyor. STK’ler, meslek odaları ve diğer ilgili kurum ve kuruluşların
görüşleri alınmıyor. Alınamıyor zaten, mümkün değil; hangi sürede, ne kadar
zaman içesinde bu görüşleri alacaksınız? 
Burada
“görüş alınılması” derken yeterince tartışılıyor mu? Tartışılmıyor. Etki
analizi yapılmış mı yani “Bu teklifteki madde değişiklikleri üzerinde oluşan
maliyet nedir, bu teklifin her bir maddesinin getirisi nedir, harcaması,
götürüsü nedir,” bunların bilinmesi gerekmiyor mu sizce? 
Yani
görünen o ki artık alışılagelmiş, ezbere bir iş yapılıyor. Bazı bakanlıklardan,
daha doğrusu Cumhurbaşkanlığı üzerinden önerilen, düşünülen bazı kanun
değişiklikleri, bir milletvekili, bir veya birden fazla milletvekili
arkadaşımıza görev verilerek yasama organının önüne konuluyor, huzuruna
getiriliyor. Aslında, torba kanunda yer alan kanunların ruhundan, kapsam ve
içeriğinden uzak, bağımsız, yamalı bohça misali eklemeler, geçici düzenlemeler
ve değişikliklerle yuvarlanıp gidiyoruz. Bu teklifin hazırlanışı, Komisyona
apar topar geliş biçimi, Komisyona geliş süreci, içeriği birbiriyle alakasız
konuları, aceleciliği, ısrarcılığı aslında ciddiyetten ne kadar uzak
olunduğunun, nitelikten ne kadar uzak kalındığının, toplumun ihtiyaçlarından da
ne kadar uzak kalındığının… Aslında şöyle demek belki daha doğru: “Bu
komisyonlar da olmasa ne iyi olacak, geçinip gideriz. Komisyona girmesine de ne
gerek var?” anlayışıyla geliyor. 
Değerli
arkadaşlar, bakın, Komisyonda -değerli milletvekili arkadaşımız, burada
kendisi, teşekkür ediyoruz- teklif üzerinde, maddeler üzerinde görüşlerini
ortaya koyarken, savunurken arkasında bu devletin bürokratları var. Bunu her
seferinde söylüyorum, bir kez daha söyleyeceğim. Burada iktidar partisi
tanımının olmadığını sayın AK PARTİ’li milletvekillerimiz söylüyorlar. Ana
muhalefet partisi yok, muhalefet partileri demiyoruz; çoğunluğa sahip olan
1’inci parti, 2’nci sıradaki, 3’üncü sıradaki, 4’üncü sıradaki partiler olarak
tanımlanıyor. Dolayısıyla, her bir siyasi parti yasama organında belli sandalye
sayısıyla, milletvekiliyle temsil ediliyor, bu da sıralanmış. Şimdi, bir siyasi
partideki bir milletvekili arkadaşımızın bu kanun teklifini doğal olarak
kendisinin hazırlamadığını -en azından tahmin olarak ifade edeyim- düşünüyoruz.
Dolayısıyla, aslında yürütmenin görevi olan, yürütme tarafından yapılması
gereken söz konusu teklifin milletvekili arkadaşlarımız tarafından getirilmesi,
onlara verilerek Meclise sunulması, arkasında da devletin bürokratlarıyla
-sanki onun mahiyetindelermiş, onun emir ve komutası altındalarmış gibi-
komisyonlarda görüşülmesi benim içimi acıtıyor. Devlet Memurları Kanunu’na göre
böyle bir görev söz konusu değildir. 
Bakın,
televizyonlarda AK PARTİ’nin bir reklamını görüyoruz, Sayın Cumhurbaşkanının
resmiyle ortaya çıkan bir itfaiye personeli -hangi görev de bilemiyorum- bir
görev yapıyor, bu görev bir reklam hâline getirilmiş, televizyonlarda hepimizin
huzurunda, izliyoruz. Acıyorum, üzülüyorum, 657 sayılı Devlet Memurları
Kanunu’na tabi olan itfaiye memurlarının bir siyasi partinin reklamına alet
edilmesine de birbirine çok benzer iki konu olarak dikkatinizi çekmek
istiyorum.
Ben
bakanlıkların ilgili genel müdürlerinden, ilgili bürokrat arkadaşlarımızdan bir
ricada bulundum. Yürütme adına, daha doğrusu bakanlıkların ihtiyacı olan,
toplumun ihtiyacı olan kanun değişiklikleri veya yeni kanunlar üzerine
Meclisten, yasama organından talepleri varsa bunu bir gün diğer partilerden
milletvekili arkadaşlarımıza da sunsunlar, biz de bakalım, inceleyelim; bunun
üzerinde, bizim önerilerimiz doğrultusunda da teklifler Meclisin gündemine,
komisyonların gündemine gelse ne iyi olur.
Değerli
arkadaşlar, bu teklifin geneli üzerinde bu düşüncelerimi ifade ettikten sonra,
18 madde üzerinden -biri yürürlük maddesi olmak üzere- şöyle bir geçmek
istiyorum.
Değerli
arkadaşlar, bakın, 1 ve 2’nci maddeleri burada aceleyle hazırlanmış. Tabii,
asgari ücretin aylık net tutarının 2/3’ünden az olmamak şartıyla, bakıma
ihtiyacı olan engellilerin desteklenmesine dair… Yani bu konu, grubumuzca
olumlu gördüğümüz iki madde olmasına rağmen, bunun torba yasayla aceleyle
Komisyona getirilmesi ve geçirilmesi ve sağlıklı bir görüşmeden, süzgeçten
geçirilmeden getirilmesi yarın –bu torba yasada da karşılaştığımız- yeni
değişikliklerle huzurumuza gelmesine neden olacaktır. Bu kaçınılmaz. 
Daha
sonraki 3 ve 4’üncü maddelerle Çevre Kanunu’nun ek 11’inci maddesine göre
alınan geri kazanım katılım paylarının beyan edildikleri ayın son gününe kadar
ödenmesinin sağlanması, 2019 yılının ilk iki ayına ilişkin olarak beyan ve
ödeme dönemleriyle ilgili olarak özel geçici düzenleme yapıldığı ifade
ediliyor. Burada belirtilen düzenleme, matrah tespiti, beyan, ödeme ve benzeri
unsurları içermesine karşın Plan ve Bütçe Komisyonunda görüşülmeden, sadece
Çevre Komisyonundaki tartışmalar ve değerlendirmelerle daha önce yasalaştığı
bilinen bir gerçek. Yine, tüm ticari perakende sektörünü de ilgilendiren bu
mevzuatla ilgili sektör temsilcilerinin görüşlerinin de mutlaka dikkate
alınarak tüm boyutlarıyla tartışılması, ele alınması ve torba yasa mantığından
uzak tutularak kanun teklifi metni içerisinde, ayrı bir metin içerisinde
yasalaştırma gayretini uygun buluyoruz. 
Bakın,
sivil havacılıkla ilgili bir madde var idi. O madde üzerinde hemen size…
Kanunun 6’ncı maddesi, ilk gelen kanun teklifinde 7’nci madde. Yani Türk Sivil
Havacılık Kanunu’nun 98’inci maddesinin birinci fıkrasına eklenen cümle. Burada
diyor ki: “Gerek bu Kanunda ve gerekse ilgili mevzuatta yer alan ve can ve mal
güvenliğinin korunmasına yönelik kurallara aykırı davrandıkları iddiasıyla
haklarında soruşturma veya kovuşturma başlatılmış bulunan sivil havacılık
personelinin yeterlik belgelerini, soruşturma veya kovuşturma sonuçlanıncaya
kadar geri almaya, Ulaştırma Bakanlığı yetkilidir.” Kanun metni bu, buna
ekleniyor: “Bu şekilde belgeleri alınan sivil havacılık personeli İçişleri
Bakanlığına bildirilir.” Neden diye sorduk? Nedeni açıklanamıyor. Yani buna ne
gerek var? Bunu iki bakanlık kendi arasında idari bir iletişim kurarak
isteyemez mi, kanunla gelmesinin ne gereği var? Yani yetki belgesi alınmış bir
kişi İçişleri Bakanlığında pilotluk yapabilecek mi? Yapamayacak çünkü isteyecek
yetki belgesini, almış Ulaştırma Bakanlığı. Yani böyle bir maddeye ne gerek
olduğunun bile ne yazık ki sağlıklı, geçerli, yeterli bir açıklamasını
duyamadık.
Teklifin
8’inci maddesinin gerekçesine göre, iş gücü maliyetlerinin azaltılması ve
istihdamın artırılması amacıyla 2018 yılı içinde iş yerinden bildirilen en
düşük sigortalı sayısına ilave olarak 1/2/2019 ila 30/4/2019 tarihleri arasında
işe alınan sigortalılar için üç ay süreyle prim, vergi, ücret desteği
sağlanması amaçlanmış. Böyle uygunsuz, seçim yatırımı olarak da
niteleyebileceğimiz söz konusu düzenleme, son dönemlerde artan işsizliğin ve ekonomik
krizin iktidar partisince de kabul edildiğinin resmî bir göstergesi değil mi
sizce arkadaşlar? Şimdi, Türkiye’deki ekonomik kriz, bu krizi açıkça kabul
etmeyen, adını koymayan ve bu yüzden de gerekli, gerçekçi tedbirleri almayan
bir iktidar anlayışı nedeniyle her geçen gün derinleşiyor, bu da bunun doğal
bir göstergesi. 
Şimdi,
bu işsizlik sigortası, adı üzerinde işsizlik sigortası… Buradan ödenek alma
koşullarının ağırlığı, işsizlik ödeneği, verilen sürenin kısalığı, ödeneğe
getirilen üst sınır nedeniyle bu fonda önemli miktarda para birikmiş. Aslında
bu para birikmeyip de 7,5 milyona yakın işsize işsizlik sigortası üzerinden bir
maaş bağlanması söz konusu olması gerekirken sosyal devlet adına, Mart 2002
tarihinden günümüze sadece 11 milyon kişi yararlanmış. Fonda biriken 128 milyar
lira varken toplamda da 23 milyar 950... Yani bu fonun aslında işsizlik
sigortası adına değil, devletin kasasında, devletin bütçesinde bir kaynak
yaratılmak adına kullanıldığı da gayet açık, aşikâr. 
Teklifin
diğer maddelerine baktığımızda, burada özellikle İş Sağlığı ve Güvenliği
Kanunu’ndaki amaç yani bu kanunun amacı nedir değerli arkadaşlar? Bu kanunun
amacı işçinin, çalışanın sağlığı, o iş yerinden hizmet alan vatandaşların
güvenliği, sağlığı ve işin de güvenli ve sağlıklı bir şekilde yürütülebilmesi
iken; burada, bu güvenliği ortadan kaldıracak, (A), (B(, (C) sınıfı iş sağlığı
ve güvenliği uzmanlarının arasındaki ihtilaflı durumun, daha doğrusu (C)
sınıfındaki birinin (B) sınıfında da iş görebilmesi, (B) sınıfındaki bir
uzmanın (A) sınıfında iş görebilmesiyle biraz da güvenlikten uzaklaştıran bir
düzenleme olarak görmek gerekir. Bu konuda birçok iş güvenliği uzmanının da
rahatsız olduğunu belirtmek isterim.
Şimdi,
değerli arkadaşlar, teklifin 17’nci maddesi tarım. Burada böyle bir maddenin
gündeme gelmesi bile aslında tarımda büyük bir, derin bir sorunun olduğunun
açık bir göstergesi. Değerli arkadaşlar, tanzim satışlar meselesi de aslında bu
sorunun başka bir açıdan açık bir göstergesi. Fiyat, serbest piyasa ekonomisinde
nasıl oluşur değerli arkadaşlar? Arz ve talebin dengesi, buluşmasıyla olur.
Burada talebin ve arzın da fiyat esnekliğiyle fiyatta değişimler, dönüşümler
olabilir. Bu, piyasa mekanizmalarından kaynaklanan bir durum. 
Şimdi,
ben buradan sesleniyorum. Bugüne kadar tanzim satışa neden olan işte “Yüksek
sebze fiyatları var, tarım ürünleri, gıda ürünleri fiyatları çok fahiş, buna
yönelik önlem alıyoruz.” diyen siyasal iktidar… Aslında bundan önce fiyat
istikrarını desteklemek ve enflasyondaki öngörülebilirliği artırmak amacıyla
gıda ve tarım ürünlerindeki kısa ve uzun dönemli arz talep ve ihracat, ithalat
değişimleri ile dağıtım zincirindeki gelişmelerin fiyatlara olası etkilerini
izleme ve değerlendirme çalışmalarını sürdürecek, gıda piyasasında istikrarlı arz
ve fiyat oluşumunu destekleyecek, veri bazlı izleme sistemleri kurulması,
sektör dengesini gözeten dış ticaret önlemleri alınması amacıyla vesaire
vesaire görevlendirilmiş Gıda ve Tarımsal Ürün Piyasaları İzleme ve
Değerlendirme Komitesi var. Bu komiteyi kuran bugünkü siyasal iktidar. Bu
komite 2016 yılında kurulmuş, üç yıldır bu piyasaları hiç mi izlemedi,
değerlendirmedi, denetlemedi, bu piyasalardaki bu fahiş fiyatların bugüne kadar
gelişine neden önlem almadı? 
(Mikrofon
otomatik cihaz tarafından kapatıldı)
BAŞKAN
– Sayın Sındır, bir dakika ilave ediyorum, toparlayalım. 
KAMİL
OKYAY SINDIR (Devamla) – Esasında bizim tanzim satışlar meselesini bu açıdan
değerlendirmemiz… 
Hâlen
mazot desteği verilmedi biliyorsunuz, verilecek olan mazot desteği de öyle yarı
yarıya destek değil, tam tersine ancak dörtte 1’i kadar. Tarımda destekleme,
girdi fiyatlarını, girdi maliyetlerini düşürme ve destekleme üzerinden
çiftçinin gelirini artırıcı… Bunlar, Hükûmetin ve iktidarın sorumluluğunda
piyasaları da düzenleme yetkisinde olan, söz konusu komitenin görevini
yapmamasından kaynaklanıyor. 
Yani
yine, yeni ve yeniden seçim öncesi, seçime beş kala bir seçim yatırımı, seçim
rüşveti demeye dilim varmıyor ama öyle görünüyor. Bu teklif acaba sizlere kaç
puan daha getirecek seçimde, bunu düşünüyorsunuz. Kanunlaşırsa kaç kişinin
oyuna talipsiniz diye soruyorum. Bu milleti kandıramayacağınızı belirtiyorum.
Bu millet yine bu seçimlerde gereğini yapacaktır. 
Yüce
Meclisimizi saygıyla selamlıyorum. (CHP sıralarından alkışlar) 
BAŞKAN
– Şimdi, şahıslar adına söz taleplerini karşılayacağım.
Şahıslar
adına ilk söz, İstanbul Milletvekilimiz Sayın Mehmet Bekaroğlu’na aittir.
Buyurun
Sayın Bekaroğlu. (CHP sıralarından alkışlar)
Süreniz
on dakika Sayın Bekaroğlu. 
MEHMET
BEKAROĞLU (İstanbul) - Teşekkür ederim.
Sayın
Başkan, değerli arkadaşlar; hepinizi saygıyla selamlıyorum.
43
sıra sayılı Kanun Teklifi’nin geneli üzerinde kişisel görüşlerimi açıklamak
üzere söz aldım. 
Değerli
arkadaşlar, bu Sosyal Hizmetler Kanunu ile Bazı Kanunlarda Değişiklik
Yapılmasına Dair Kanun Teklifi’inde -ismi sonradan değişti- bizim de itiraz
etmeyeceğiniz maddeler var, teknik maddeler. İtiraz edeceğimiz konu şu ki:
Bunların büyük çoğunluğu, itiraz etmeyeceğimiz maddelerin büyük çoğunluğu daha
evvel yine torba kanunlarla gelmiş, muhalefetin uyarılarına rağmen -hani bir
harfini, bir kelimesini değiştirmeme azmindeler ya arkadaşlar-
değiştirmemişler, sonra, bir ay sonra, iki ay sonra yanlış yaptıkları
anlaşılmış, şimdi düzeltmek için getirilen maddeler değerli arkadaşlarım, inat
için geliyor.
Başka
önemli bir konu var bu yasa yapma tekniğiyle ilgili. Şu anda görüşmekte
olduğumuz bu 19 maddelik torba yasa, arkadaşlar, temel yasa olarak görüşülüyor.
Komik bu ya! Bu, kabul edilebilir bir şey mi? Temel yasa, açın İç Tüzük’ü bir
okuyun arkadaş, neresi temel yasa bunun? Neyse, temel yasa olarak konuşuyoruz.
Ama bu yasa teklifinin 6 maddesi Aile, Çalışma ve Sosyal Hizmetler Bakanlığıyla
ilgili, 1 maddesi Ulaştırma ve Altyapı Bakanlığı, 1 maddesi Enerji ve Tabii
Kaynaklar Bakanlığı, 1 maddesi Tarım ve Ormancılık Bakanlığı, 2 maddesi
İçişleri Bakanlığı, 2 maddesi Çevre ve Şehircilik Bakanlığı, 4 maddesi de
Hazine ve Maliye Bakanlığıyla ilgili. Nerede, kimle konuşacağız, kimle
tartışacağız, nerede şimdi bakanlar? Burada oturmuyor. Bu, bu şekilde devam
edemez, sürdürülemez. Bunu bir kere daha söylemiş olalım değerli arkadaşlarım.
Bakın
“Cumhurbaşkanlığı sistemi” diye bir sistem yok, böyle devam edemez bu iş. İşte,
göstermelik olarak, laf olsun “Biz, yasama ile yürütmeyi ayırdık, artık kanun
tekliflerini milletvekilleri veriyor.” Ondan sonra “torbacı” filan diyoruz
arkadaşlara, kızıyorlar. Yani dolaşıyorlar bakanlıklar arasında, getiriyorlar,
ne getirdiklerinden çoğunun haberi yok, kızacaklar var ama işin gerçeği bu.
Böyle olmak zorunda değil değerli arkadaşlarım. Ya bu bize, Türkiye Büyük
Millet Meclisine, demokrasimize şu kadar senelik ödenen bedellere, tecrübelere
ihanettir, ayıptır değerli arkadaşlarım, bunları yapmayalım.
Bakın,
birkaç tane sos maddesi koyuyorsunuz, işte herkesi ilgilendiren madde
koyuyorsunuz. Mesela burada bayram ikramiyeleri dolayısıyla gelir testinde
problem çıkmış ve engellilerin yardım alması, evde bakım yardımı almasıyla
ilgili sorun çıkmış, şimdi bunu düzeltiyorlar. Aslında iki maaş ikramiye
gelirken bu sorunun çıkabileceği öngörülebilmeliydi, öngörülmemiş, şimdi
geliyor sos. Ama burada Komisyon Başkanını da sizin huzurunuzda size şikâyet
ediyorum değerli arkadaşlar, kınıyorum kendisini. Bize “İşte, 17 maddelik bir
teklif geliyor, şunlar şunlar var.” dedi, bir problem yok, tamam. Ama son
dakikada esas maddeleri getirdi arkadaşlar. Yani bu ayıp bir şey ya, ayıp yani
ayıp, başka bir kelime bulamıyorum Sayın Başkanım; son dakikada esas 2 tane
maddeyi getirdi. Nedir bu esas 2 tane madde değerli arkadaşlarım? Seçim amaçlı
2 tane madde geliyor, 31 Marta yönelik 2 tane madde geliyor. Bunlardan 1 tanesi
değerli arkadaşlarım, tüyü bitmemiş yetim hakkını birilerine veren bir madde.
Daha evvel biliyorsunuz taşeronluk sistemiyle ilgili çok tartıştık. Cumhuriyet
Halk Partisinin 2015 seçimlerindeki vaadiydi, daha sonra AK PARTİ “Ben
yapacağım.” dedi, kısmen yaptı. Ama orada bir problem çıktı. Bundan önce
biriken kıdem tazminatları ne olacak? Mahkemelere verildi. İşte “Alt taşerona
rücu eder, etmez.” tartışmaları devam etti. Mahkemeleri kazandı işçiler. Alt
taşeronlardan, alt işverenlerden kıdem tazminatlarını almaya başladılar. Şimdi
geliyorsunuz burada… Kimdir bu yandaşlar, bu müteahhitler? Bu müteahhitlere bu
milletin milyarlarca parasını veriyorsunuz, milyarlarca parasını veriyorsunuz,
üstelik de geriye doğru da gidiyor değerli arkadaşlarım. Ayıptır, günahtır,
yapmayın, ayıptır, günahtır, yapmayın! Ve bunu gece yarısı getiriyorsunuz,
tartışmayı, konuşmayı, kamuoyunda bir tepki oluşmasını engellemek için gece
yarısı getirip kurnazlık yapıyorsunuz, ayıptır! Yani etikle, ahlakla filan
bağdaşan şeyler değil. Başka bir şey daha yaptınız bu şeyde: Şubat, mart, nisan
ayında işe alınanların, o işçilerin maaşlarını, o işçilerin primlerini ve
vergilerini nereden ödeyeceksiniz? İşsizlik Sigortası Fonu’ndan. Kaç tane
ahlaka mugayir iş var burada ya? Gece yarısı getirmeniz çok ayıp. Yani neyle
izah edeceksiniz? Hadi, milletten saklamanız… İşsizlik Sigortası Fonu’nu niye
başka amaçla kullanıyorsunuz siz ya? Böyle bir hakkınız var mı? Seçimden önce
yapıyorsunuz, esas seçim rüşveti, seçimden önce yapıyorsunuz. Böyle bir şey
yapma hakkınız var mı? Ayıptır arkadaşlar ya! Siz nasıl bir heyet oldunuz ya?
Nasıl her şeyi sindirebiliyorsunuz, nasıl yapabiliyorsunuz bütün bunları
arkadaşlar ya? Sonra nasıl aynaya bakabiliyorsunuz, nasıl çocuklarınızın,
eşlerinizin yüzlerine bakabiliyorsunuz, ben hayret ediyorum değerli
arkadaşlarım ya. Bunu yaptınız. İşsizlik Sigortası Fonu’ndan… Peki, sonra ne
olacak, sonra ne olacak değerli arkadaşlarım, nisan ayından sonra ne
yapacaksınız? Var mı? 
Başka
önemli bir madde daha var karşı çıkacağımız, değerli arkadaşlarım: Bakın,
elimde raporlar var. Şubat ayındaki iş kazaları, şubat ayında. Hâlâ çıkarıldı
mı Muğla’da, Milas’ta kayaların altında kalan işçiler? Hâlâ işçiler daha
çıkarılamadı. İş kazaları var, değerli arkadaşlarım. Ocak ayında 155 işçi, en
az 155 işçi öldü, değerli arkadaşlar. 2018’de 1.923 kişi öldü, değerli
arkadaşlarım. Şimdi diyorsunuz ki tekrar, değerli arkadaşlar: “(A) sınıfı
çalıştırılması gerekenler, şu tarihe kadar (B) sınıfı iş güvenliği uzmanı
çalıştırabilir, (B) sınıfı iş güvenliği uzmanı çalıştırması gerekenler şu
tarihe kadar (C) sınıfı uzman çalıştırabilir.” Bu ne demektir biliyor musunuz?
Bu şu demektir: Bu cinayetlere ortak olmak demektir, değerli arkadaşlarım.
Bunlar rakam gibi geliyor size, değil mi arkadaşlar? 150 kişi filan. Ne olacak
ya? 81 milyon, oo, bizde yiğit mi yok? Öyle değil ya! Bunlar insan, arkadaşlar;
bunlar baba, anne, eş, çocuk bunlar ya! Bunların evde bekleyeni var değerli
arkadaşlarım ya! Bizim yaptığımız, bir el kaldırma, “Evet” filan. El
kaldırmayla yaptığımız yanlışlıklar dolayısıyla bu insanlar gidiyor,
arkadaşlar. Kader maderle falan da bir ilgisi yok. Eğer kader anlayışınız bu
ise, sizin din anlayışınızı ciddi bir şekilde tartışmak lazım, değerli
arkadaşlarım. 
Başka
bir şey daha var: Değerli arkadaşlarım, bu Meclise, Türkiye Büyük Millet
Meclisine yine torba yasa şeklinde geldi, 24 Haziran seçimlerinden önce yine
rüşvet olarak getirdiniz, imar barışı -“imar affı” filan demediniz- geldi.
Yetmedi, Sayın Binali Yıldırım, İstanbul’a giderken bir paketle gitsin diye,
aralık ayında çıkardığınız başka bir torbayla bu imar barışını Boğaziçi’ni de
kapsayacak şekilde genişlettiniz değerli arkadaşlarım. Peki, Maltepe’de ne oldu?
Bugün de Mersin’in Toroslar ilçesi Mevlâna Mahallesi’nde bir bina yıkıldı;
Allah’a şükür, içinde kimse yoktu. Maltepe’de ne oldu? 21 kişi… Sizin
çıkardığınız yasa dolayısıyla bu insanlar gitmişlerdi, başvurmuşlardı. 
18
milyar da para topladınız şimdiye kadar değerli arkadaşlar; 8 milyar da bedelli
askerlikle topladınız; ondan sonra, nisan ayında, mayıs ayında yapılacak olan
Merkez Bankasının Genel Kurulunu erkene alarak ocak ayında 34 milyar Merkez
Bankası parasını da, kârlarını da hazineye aktardınız. Ondan sonra ne yaptınız?
Ondan sonra, cambaz -öyle diyeceğim, başka ne diyebilirim yani- çıkıyor böyle,
mimikleriyle “Vallahi, çok iyi gidiyor her şey.” diyor, siz de buna
inanıyorsunuz, “Ocak ayında bütçemiz 5 milyar fazla verdi.” diyor. Uçuyoruz,
ekonomi uçuyor, 5 milyar fazla veriyor! Ya, arkadaşlar, bu paralar olmasa 2019
bütçesi daha ilk, ocak ayında 50 milyar TL açık verecek. Değerli arkadaşlar,
ekonomi bu ama siz milleti aldatmaya, kandırmaya devam ediyorsunuz. 
Ya,
Cumhurbaşkanını ne telaş almış, arkadaşlar? Neredeyse mahallelerde miting
yapacak. Yapsın tabii ya. Mahallelerde miting yapacak. Neler söylüyor,
arkadaşlar? “Bakın, bu kuyruklar filan var ya -biraz evvel arkadaşlarımız
kuyrukları filan eleştirdi- Bay Kemal, sizin zamanınızdaki kuyruklar yokluk
kuyruğu, bizim kuyruklarımız varlık kuyruğu.” Şu işe bakın arkadaşlar ya! Güler
misiniz, ağlar mısınız? (CHP, HDP ve İYİ PARTİ sıralarından alkışlar) Bu nedir
yani? Bu şekilde seçim kazanacak! 
“Varlık”
deyince aklıma geldi: Değerli arkadaşlar, 31 Marttan sonra, 1 Nisan itibarıyla
bu ülkeyi ciddi bir anafor, kriz bekliyor; bu yaptığınız yanlışlıklar
dolayısıyla bedeller kat kat katlanıyor. Türkiye'nin problemi ortada, başınızı
kuma gömmeyin. Paraları aldınız, aldınız, aldınız, şimdi ödeme zamanı gelince “Nereden
çıktı bu?” diyorsunuz, ödeyemiyorsunuz. Türkiye, ciddi bir ödeme güçlüğü içinde
değerli arkadaşlarım.
Bakın,
şimdi Çin’den 1 milyar avro borç alacağız, Çin’den. Çin Sanayi ve Ticaret
Bankası ile Citigroup görevlendirildi. Kim alacak biliyor musunuz? Varlık Fonu.
Varlık Fonu nedir arkadaşlar?
(Mikrofon
otomatik cihaz tarafından kapatıldı) 
MEHMET
BEKAROĞLU (Devamla) - Bir dakika verir misiniz bana Başkanım.
BAŞKAN
– Devam edin.
MEHMET
BEKAROĞLU (Devamla) – Varlık Fonu, varlıkların bir kısmını gelecek kuşaklara
aktarmak için değerlendirmek amacıyla topladığımız fondur. Varlık Fonu, borç
verir, değerlendirir, nemalandırır. Siz, Varlık Fonu’nda Türkiye'nin bütün
varlıklarını topladınız, şimdi Çin’e Ziraat Bankasını ipotek göstereceksiniz 1
milyar avro almak için. Türkiye'yi buraya getirdiniz. Bununla seçimi kazanmaya
çalışıyorsunuz, örtüyorsunuz. Ama bunun bedelini sadece siz ödemeyeceksiniz ki,
bütün bu millet ödeyecek, herkes bu bedeli ödeyecek, değerli arkadaşlarım. 
Bakalım,
1 Martta bu cambazlığınız tutacak mı? Bakalım, 1 Martta sayın damadın söylemiş
olduğu “Ocak ayında 5 milyar fazla verdik.” yalanı tutacak mı? Hep beraber
göreceğiz diyor, hepinizi saygıyla selamlıyorum. (CHP, HDP ve İYİ PARTİ
sıralarından alkışlar)
BAŞKAN
– Şahıslar adına ikinci ve son söz talebi, Adana Milletvekilimiz Sayın Tamer
Dağlı’ya aittir.
Buyurun
Sayın Dağlı. (AK PARTİ sıralarından alkışlar)
Süreniz
on dakika.
TAMER
DAĞLI (Adana) – Sayın Başkan, değerli milletvekilleri; görüşülmekte olan 43
sıra sayılı Kanun Teklifi üzerine söz almış bulunuyorum. Bu vesileyle aziz
milletimizi ve Gazi Meclisi saygıyla selamlıyorum. 
43
sıra sayılı Kanun Teklifi’yle vatandaşlarımızdan ve kamu kurumlarımızdan gelen
talepler doğrultusunda toplumsal beklentilere cevap verecek bazı kanunlarda düzenlemeler
yapıyoruz. Bunlardan önemli bir düzenleme, 2828 sayılı Sosyal Hizmetler Kanunu,
evde bakım yardımı alan bakıma muhtaç engellilerimizi ilgilendirmektedir.
Kanunda yapılacak değişiklikle Ramazan ve Kurban Bayramlarında verilen
ikramiyelerin hane halkı içinde kişi başına düşen gelir hesaplamasına dâhil
edilmeyerek yapılan yardımın kesilmemesi, yine eklenecek geçici maddeyle, hane
halkı ortalama geliri arttığı için yardımları kesilen kişilere ödenmeyen yardım
tutarlarının defaten ödenmesi amaçlanmaktadır. Yani burada bir alan genişletme
veya yeni bir uygulama yok. Kurban Bayramı ve Ramazan Bayramı’ndaki ikramiyeden
dolayı hane halkı gelir rakamı arttığı için mağdur olan engellilerimizin
mağduriyetinin giderilmesi söz konusu. 
Ayrıca,
Çevre Kanunu Ek 11’de yapılan düzenlemeyle; özellikle Çevre Kanunu’nda geri
kazanım, katılım paylarının beyanname süresi ve ödeme süreleriyle ilgili bir
düzenleme yapılmaktadır. 
Ek
11’inci maddesinde yapılması öngörülen değişiklikle geri kazanım, katılım
payları, ürününün piyasaya sürüldüğü veya ithal edildiği tarihi takip eden ayın
24’üncü günü sonuna kadar ilgililerin gelir veya kurumlar vergisi yönünden
bağlı olduğu vergi dairesine, gelir veya kurumlar vergisi mükellefiyeti
bulunmayanlar tarafından ise Gelir İdaresi Başkanlığı tarafından belirlenecek
vergi dairesine beyan edilerek aynı ayın sonuna kadar ödenecektir. 
Daha
önce bu düzenlemeyi Çevre ve Şehircilik Bakanlığımız yürütmekteydi, bu yapılan
değişiklikle, Hazine ve Maliye Bakanlığımız geri kazanım, katılım payının beyan
ve ödeme sürelerini kanuni süresinden itibaren bir ayı geçmeyecek şekilde
yeniden belirlemeye yetkilendiriliyor; geri kazanım, katılım payı
beyannamelerinin verilme sürelerini, kapsamına girenlerin sektörleri, gayrisafi
iş hasılatları, istihdam edilen işçi sayıları dikkate alınarak il ve ilçe
sınırları itibarıyla ayrı ayrı veya birlikte aylık, üç aylık veya altı aylık
dönemler hâlinde tespit etmeye, beyannamelerin şekil, içerik ve eklerini
belirlemeye, beyannamelerin elektronik ortamda gönderilmesine zorunluluk
getirmeye, bu beyannamelerin yetki verilmiş gerçek veya tüzel kişiler aracı
kılınarak gönderilmesi hususunda izin vermeye, bu kişileri aracı kılmaya veya
zorunlu tutmaya ve uygulamaya ilişkin usul ve esasları belirlemeye Bakanlığın
görüşü alınarak yani Çevre ve Şehircilik Bakanlığının da görüşü alınarak Hazine
ve Maliye Bakanlığı yetkili olacaktır. 
Ayrıca,
2872 sayılı Kanun’a eklenecek geçici maddeyle, ocak ve şubat aylarına ait
beyanname tarihi 24/4/2019, ödeme tarihi ise 30/4/2019 olarak düzenlenecektir.
Yine,
bu yasada Sivil Havacılık Kanunu’nun 98’inci maddesinde yapılan değişiklikle,
haklarında soruşturma veya kovuşturma başlatılmış personelin uluslararası
anlaşmalarla tanınan yeterlilik belgelerinin bu soruşturma ve kovuşturma
neticelendirilinceye kadar geri alınması hususunda bakanlıklar arasında
koordinasyon sağlanması öngörülmektedir. Yani İçişleri Bakanlığı ile Ulaştırma
Bakanlığı arasındaki koordinasyon… Niye kanun değişikliği öngörüldü? Yetki
belgeleri 190 ülkenin tamamına yakınının taraf olduğu 1945 Şikago Anlaşması’na
göre düzenleniyor. Dolayısıyla, sivil havacılık uluslararası bir alan olduğu
için bakanlıklar arası bu yetki devrimin kanunla düzenlenmesi gerektiğinden bu
madde buraya gelmiştir. 
Yine,
3065 sayılı Katma Değer Vergisi Kanunu’nda yapılacak değişiklikle… Bilindiği
gibi Kültür ve Turizm Bakanlığınca yayıncılık sertifikası verilmiş yayıncılar
tarafından yapılan kitap ve süreli yayınlarda vergi muafiyeti vardı. Bu
yapacağımız düzenlemeyle birlikte, poşetlenerek satılanlar hariç olmak üzere
basılı kitap ve süreli yayınların tesliminin katma değer vergisinden istisna
edilmesi, ayrıca maddede uygulanan istisna had sınırının bu istisnanın
uygulanmasında geçerli olmaması amaçlanmaktadır.
Yine,
4447 sayılı İşsizlik Sigortası Kanunu’nun geçici 19’uncu maddesinde yapılacak
değişiklikle –ki İşsizlik Fonu’nun 48’inci maddesi istihdamı artırmak ve iş
gücü maliyetlerinin azaltılması anlamında buna yetki veriyor- 2018 yılında iş
yerinde bildirilen en düşük sigortalı sayısına ilave olarak yeni işçi alan
işverene prim, vergi ve ücret desteğinin üç ay süreyle sağlanması
amaçlanmaktadır.
Özel
Tüketim Vergisi Kanunu’yla ilgili bir düzenleme var. Kanunda ekli listede yer
alan gümrük tarife istatistik pozisyon numaralı cep telefonları ile diğer alıcısı
bulunan verici portatif telsiz telefon cihazlarının özel tüketim vergisi
oranlarının yüzde 50’ye kadar artırılabilmesi ve oranlara esas özel tüketim
vergisi matrahlarının maddede yer alan sınırlar dâhilinde belirlenebilmesine
imkân verilmesi amaçlanmaktadır. Şu anda da yüzde 25’e kadar artırma ve yüzde
sıfıra kadar çekme yetkisi Cumhurbaşkanına aittir. Bu yetkinin, özellikle cep
telefonları için yüzde 50’ye çıkarılması amaçlanmaktadır. Ayrıca özel tüketim
vergisi matrahının da dilimlere ayrılması öngörülmüştür.
5015
sayılı Petrol Piyasası Kanunu’nda bir düzenleme yapılmaktadır. Bu düzenlemeyle
de “serbest kullanıcılar” dediğimiz yıllık tüketimi 5 bin tonun üzerinde
motorin, fuel-oil veya kalorifer yakıtı tüketmekte olan belediyeler, Devlet
Demiryolları, EÜAŞ gibi firmaların 5 bin tonun üzerindeki tüketimlerinin ulusal
stok bulundurma yükümlülüğü olan 20 bin tonu aşma riskine karşılık, ulusal stok
bulundurma yükümlülüğünden muaf tutulması öngörülmektedir. Burada kamu
kurumlarının maliyetlerini azaltıcı bir amaç güdülmektedir. Bunun toplam
içerisindeki payı da binde 1’dir yani ulusal stok bulundurma yükümlülüğümüz
içerisindeki bu serbest kullanıcıların payı binde 1’dir.
Yine,
5393 sayılı Belediye Kanunu’na eklenecek maddeyle, konusu suç teşkil etmemek
üzere -yani belediye başkanlarının affedildiği söylendi ama- bu maddenin
yürürlük tarihine kadar, personelin çocukları için kreş ve gündüz bakımevi
hizmetini bütçesinden hizmet alımı yoluyla karşılamış olan belediyeler,
büyükşehir belediyeleri ve bağlı kuruluşların yetkili ve görevli personeli
hakkında idari veya mali yargılama ve takibat yapılamaması, başlamış olanların
işlemden kaldırılması amaçlanmaktadır. Burada da Sayıştayla yaptığımız
görüşmede -ki belediyenin bize verdiği raporda da- belediyeler, hizmet alımı
yöntemiyle 5 milyon gibi bir rakama bu işi çözerken, şu anki maliyeti, 18
milyon liraya çıkmış, bunu da belediyeler belgelemektedir. Şu anda belediyeler
kendileri işletmekte ve neredeyse 4 katı düşük fiyatla bunu yapabilmektedirler.
Yine,
Hazineye ve DSİ Genel Müdürlüğüne ait su ürünlerinin işletilme hakkı daha önce
il özel idarilerine aitken, Tarım ve Orman Bakanlığına devriyle ilgili bir
süreç vardı. Bu, 1/1/2019 tarihinde doldu. Bu tarihin de 1/1/2020’ye kadar
uzatılması ve bu alanda faaliyet gösteren 2.300 tane firmanın ve 25 bin
çalışanın sıkıntı çekmemesi adına bir düzenleme yapmaktayız.
Ayrıca,
iş güvenliğiyle ilgili burada çok bahsedildi, işte, (C) sınıfı iş güvenliği
belgesi olanların (B) sınıfı iş güvenliğinde görev alıyor olması, 1/1/2019 tarihi
itibarıyla sonlanmıştı. Özellikle, (A) grubu ve (B) grubu iş güvenliği
sertifikasının yetersiz olması ve burada görev yapacak iş güvenliği uzmanı
bulunamaması nedeniyle zaten bu tarihe kadar (C) grubu iş güvenliği uzmanları
buralarda görev yapmaktaydı. Bu yasal düzenlemeyle esasında son verilecek bir
aşamaya geliyoruz çünkü sayısı 50’nin altında işçi çalıştıranlar ile kamu
kurumları bu yasal düzenlemeye 1/7/2020 tarihinde girecek. Biz (C) sınıfı iş
güvenliği uzmanlarının da süresini bu tarihe uzatarak ikisini birleştirmiş ve
kanunun normal düzeyine çekmiş olacağız bu düzenlemeyle.
Ayrıca,
bazı alacakların yapılandırılmasıyla ilgili özellikle tarımsal üretime devam
etmek koşuluyla tarımın desteklenmesi amacıyla çiftçilerimizin Ziraat Bankasına
ve Tarım Kredi Kooperatiflerine olan borçlarının yapılandırılması
amaçlanmıştır. Burada tasfiye olunacak alacaklar hesabına 31/12/2018 tarihi
itibarıyla aktarılan rakamlarla birlikte, afet ve benzeri nedenlerle zarar
gören çiftçilerimizin borçlarının yapılandırılması amaçlanmaktadır. 
(Mikrofon
otomatik cihaz tarafından kapatıldı) 
BAŞKAN
– Bir dakika ekleyeyim Sayın Dağlı. 
TAMER
DAĞLI (Devamla) – Burada planlanan faiz oranı yüzde 15’tir, bunun yüzde 10’unu
üreticimiz, çiftçimiz karşılayacak, yüzde 5’i ise Hazine tarafından
karşılanacaktır.
Bu
maddenin yürürlüğe girdiği tarihten önce bu kanunun 1’inci maddesi uyarınca
yapılandırılan ve ödemeleri hâlihazırda devam eden krediler, bu madde
hükümlerinden etkilenmeyecek ancak başvurmaları durumunda bu madde hükmünden
faydalanabilecektir. 
Bugün
özellikle Adana’mızla ilgili de önemli bir madde Genel Kurulumuzda görüşülecek.
Adana Bilim ve Teknoloji Üniversitemizin adı, Adana Alparslan Türkeş Bilim ve
Teknoloji Üniversitesi olarak değiştirilecek. Şimdiden hayırlı olsun diyorum.
Bu vesileyle merhum Alparslan Türkeş’i rahmetle anıyorum. Milliyetçi Hareket
Partisinin 50’nci yıl dönümünü de kutluyorum. 
Bu
kanun teklifinin milletimize, ülkemize hayırlı olmasını diliyor, hepinizi
saygıyla selamlıyorum. (AK PARTİ ve MHP sıralarından alkışlar)
BAŞKAN
– Değerli milletvekilleri, soru-cevap işlemi yoktur. 
Teklifin
tümü üzerindeki görüşmeler tamamlanmıştır. 
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir. 
Sayın
Tanal, 60’a göre bir söz talebiniz var, sonra da Sayın Filiz’e söz vereceğim. 
V.- AÇIKLAMALAR (Devam)
33.- İstanbul Milletvekili Mahmut Tanal’ın, 2002
tarihinden bugüne kaç torba kanunun TBMM Genel Kuruluna geldiğini ve bu torba
kanunlar içerisinde kaç kanunda değişiklik yapıldığını Plan ve Bütçe Komisyonu
Başkanından öğrenmek istediğine ilişkin açıklaması
MAHMUT
TANAL (İstanbul) – Teşekkür ederim Sayın Başkanım. 
Doğrusu
Komisyon Başkanına sormak isterim: AK PARTİ dönemi yani 2002 tarihinden bugüne
-bugün dâhil olmak üzere- kaç tane torba kanun Türkiye Büyük Millet Meclisi
Genel Kuruluna geldi? 
İki:
AK PARTİ dönemi yani 2002 tarihinden bugün kadar bu gelen torba kanunların
içerisinde kaç tane kanun değişikliği yapıldı? 
Teşekkür
ediyorum. Saygılarımı sunarım. 
BAŞKAN
– Sayın Filiz…
34.- Gaziantep Milletvekili İmam Hüseyin Filiz’in,
Gaziantep sanayisinin yaşadığı sorunlar konusunda Hükûmetin gerekli adımları
atmasını beklediklerine ilişkin açıklaması
İMAM
HÜSEYİN FİLİZ (Gaziantep) – Teşekkür ediyorum Sayın Başkan. 
Gaziantep
sanayicisinin yaşadığı bazı sorunları dile getirmek istiyorum. 
Sanayicilerimiz,
bankalardan kullanmış oldukları kredileri ekonomik sıkışıklıktan dolayı yeniden
yapılandırmak istiyorlar ancak çok yüksek faiz oranları sebebiyle yapılandırma
yapamıyorlar. 
Diğer
bir sorun, tarımsal sanayi ürünleri ihracatında 24 Eylül 2018 tarihinde navlun
desteğinin kaldırılması maliyetleri artırmış, bu yüzden firmalarımız yurt dışı
pazarında rekabet etmekte güçlük çekmektedirler. 
Gaziantep,
kimyevi maddeler ve plastik ürünlerinde yüksek miktarda ihracat ve ithalat
yapmaktadır. Gümrük işlemelerinde laboratuvar testlerine ihtiyaç duyulduğundan
gümrükte laboratuvar kurulması talep edilmektedir. 
Tunus
ve Cezayir’de Türk ürünlerinin ülkeye girişini zorlaştırmak için yaptırımlar
uygulandığı, ek vergiler konulduğu belirtilmektedir. Bu konularda Hükûmetin
gerekli adımları atmasını bekliyoruz. 
Teşekkür
ederim. 
BAŞKAN
– Teşekkürler. 
IX.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adana Milletvekili Tamer Dağlı ve Ankara
Milletvekili Yıldırım Tuğrul Türkeş ile 49 Milletvekilinin Yükseköğretim
Kurumları Teşkilatı Kanunu ile Bazı Kanunlarda Değişiklik Yapılmasına Dair
Kanun Teklifi (2/1579) ile Plan ve Bütçe Komisyonu Raporu (S. Sayısı: 43) (Devam)
BAŞKAN
– Değerli milletvekilleri, şimdi birinci bölümün görüşmelerine başlıyoruz.
Birinci
bölüm, 1 ila 8’inci maddeleri kapsamaktadır. 
Şimdi
birinci bölüm üzerinde söz isteyen değerli milletvekillerimize söz vereceğim.
Birinci
bölüm üzerinde ilk söz, Halkların Demokratik Partisi Grubu adına söz isteyen
Şanlıurfa Milletvekilimiz Sayın Nimetullah Erdoğmuş’a aittir. (HDP sıralarından
alkışlar) 
HDP
GRUBU ADINA NİMETULLAH ERDOĞMUŞ (Şanlıurfa) – Sayın Başkan, çok değerli
milletvekili arkadaşlarımız; hepinizi saygıyla, hürmetle selamlıyorum. 
Bugün
Sayın Baykal, Mecliste yemin etmekle yeniden hem Türk siyasi hayatının hem
Türkiye siyasetinin ne kadar önemli bir ismi olduğu şeklinde bir manzarayla
bizi de buluşturdu. Bu vesileyle de müteşekkiriz ve kendisine de “Hayırlı
olsun.” diyoruz. Keşke Meclisimizin bir diğer üyesi olan Hakkâri Milletvekili
Leyla Güven arkadaşımızın -ki böyle bir derdinin olmadığını da yakinen
biliyorum- yemin etme, Meclise katılma gibi bir talebi ve derdinin de
olmadığını biliyorum ama buna rağmen, buradaki zevat, keşke o arkadaşımızla
ilgili de bir konsensüs, belki bir komisyon gibi, belki partileri temsilen
birer temsilci olarak onun durumunu da değerlendirmiş olsaydı, belki çok daha
hayırlı olacaktı. 
İkinci
bir husus: Biliyorsunuz ki bugün, Dünya Ana Dili Günü. Ben izninizle Kur’an-ı
Kerim’in iki ayetiyle buradaki hususiyeti ve bize düşen sorumluluğu anlatmaya
çalışacağım. Birincisi, Rûm Suresi 22’nci ayette mealen deniliyor ki: Nasıl
yerin ve göklerin yaratılması, Allah’ın kudretinin, yüceliğinin birer alameti,
birer işareti, birer delili ise dillerinizin ve renklerinizin de muhtelif
olması, Yüce Allah’ın ayetlerindendir. Kur’an-ı Kerim’in herhangi bir ayetini,
Allah muhafaza, kabul etmemek, nasıl bütün kelamı, bütün kitabı kabul etmemek
kadar büyük bir mesuliyet ve hassasiyet taşıyorsa aynen bu şekilde Yüce
Allah’ın kevnî ayetleriyle ilgili de bir tek ayetine karşı sorumsuz davranmak
da Yüce Allah’ın diğer ayetlerine karşı da sorumluluğu yerine getirmemek olur.
Demek ki insanların dillerinin farklı olması, Allah’ın ayetlerinin, Allah’ın
yüce kudretinin alamet ve işaretlerindendir. Dolayısıyla burada, bu Mecliste
aramızda bulunan birçok arkadaşımızın çok değişik dillerde ve lehçelerde…
Eminim ki bugün burada, eğer Kürtçe olmasaydı, eğer konu Kürtçeye gelmemiş
olsaydı belki bu Meclis bu günü öyle bir diller şöleniyle geçirmiş olacaktı ama
maalesef Kürt’ün, Kürtçenin olduğu yerde her ne hikmetse bu haklar da dile
getirilmiyor. 
Yine,
Hucurât Suresi’nin 13’üncü ayeti de milletlerle ilgili, kabilelerle ilgili,
halklarla ilgili taarrüften bahseder, der ki: “Birbirinizi tanımanız,
birbirinizi kabul etmeniz için Yüce Allah, insanları bu şekilde farklı farklı
yarattı. Eğer birbirinizi kabul etmez, inkâr ederseniz o zaman burada da yine
inanç açısından çok ciddi bir sorunla karşı karşıya kalırsınız.”
Değerli
arkadaşlar, bu torba kanuna gelince onunla ilgili de birkaç kelime paylaşmak
istiyorum: Şimdi, malumunuz meşhur bir kaide var, her birimiz kullanırız, deriz
ki: “İstisnalar kaideyi bozmaz.” Aslında torba yasa istisnai bir durumdur,
istisnai durumlar için düşünülmüş bir tedbirdir, bir çaredir fakat maalesef
sizler, iktidar mensubu arkadaşlar bu “İstisnalar kaideyi bozmaz.” kaidesini de
çiğnediniz, artık istisna olmaktan çıktı, normal bir duruma döndü. Bütçedeki
arkadaşlarımızın da ifade ettikleri gibi -hani sizin meşhur sloganınız var-
“bir gece ansızın” bu torba yasa geliyor, şekilleniyor, ete kemiğe bürünüyor ve
Meclisin onayından geçiyor. Bu torba kanunda da aynı garabetle karşı karşıyayız.

Aslında
birebir o kanunlar ele alınınca elbette bir emek mahsulüdür ama keşke, başta
meslek örgütleri olmak üzere, o kanunun taraflarıyla, mensuplarıyla birlikte
bunun bir altyapısı hazırlanmış olsaydı ve kamuoyuyla da paylaşılarak bunlar bu
şekilde Meclise gelmiş olsaydı. Ama maalesef bu tür gelişmelerden biz de,
halkımız da bu şekilde mahrum kalıyoruz. Zaten bizim gündemimiz ile halkımızın
gündemi çok da birbirini tutmuyor. Bugün, dışarıda, halkın içerisinde, çarşıda,
pazarda insanlarımızın gündemi ile şu anda Ankara’nın gündemi, maalesef,
örtüşmüyor. Yani madalyonun bir yüzünde halkın çilesi ve ızdırabı var, diğer
yüzünde de biz burada -kendi adıma söyleyeyim, haksızlık yapmayayım- zaman
israfından öteye gitmeyen bir uğraş ve çalışmanın içerisindeyiz. 
Kanunun
1’inci maddesinde dikkatimi çeken bir ibare var; onun düzeltilmesi, belki,
biraz daha, rencide etmeme açısından gerekli olarak görülebilirdi. “Engellilere
yardım” ibaresini şahsım olarak çok doğru bulmuyorum. Bunu “engelliler
tazminatı” olarak konuşsak, o şekilde isimlendirsek sanıyorum yaralayıcı
olmaktan biraz daha kurtulur. 
Maddeler
tek tek ele alınınca burada arkadaşların da üzerinde duracağı önemli konular
var, son maddeyle ilgili de benim de özellikle tarımla ilgili paylaşacağım
şeyler var ama ona gelmeden, bu tarım kriziyle ilgili, tarım politikasıyla
ilgili, gelinen noktayla ilgili yine iktidar mensubu arkadaşlara hitaben şunu
hatırlatmak ve sormak istiyorum: Hani, sizin meşhur bir projeniz var, “yerli ve
millî” diyorsunuz ya, bu yerli ve millî projelerinizde mesela tarımla ilgili
ilaç konusunu ben size sorayım. Tarım ilaçlarının kaçta kaçı, ne kadarı yerli
ve millîdir? Kaçta kaçı İsrail’den geliyor? Kaçta kaçı İngiltere veya
Amerika’dan geliyor? Bizde üretilenler, yerli olanlar, millî olanlar, çiftçinin
nazarında, çiftçinin üretimde verim alma noktasındaki inancında, bilincinde ne
kadar kıymet taşıyor? Ben bunu size sormak istiyorum. 
Bakınız,
İsrail devlet olarak ayrı tartışılır, siyonist bir devlet olduğu için
gayrimeşruluğu tartışılır ama kabile, kavim, millet olarak yerli ve millîliğin
belki de en güzel örneklerini bugün dünyada ortaya koymaktadır. Umarım ve
dilerim ki umudum ve duam da odur ki bu konuda biz de… Gerçekten de tarihimize,
örfümüze, geleneğimize, ananemize ve bizim bir arada yaşama kültürümüze hizmet
edebilecek birtakım yerli ve millî projelerin devreye girmesi noktasında bütün
bu Meclisin ortaya koyacağı çabaların kaçınılmaz olduğunu ifade ediyorum. 
(Mikrofon
otomatik cihaz tarafından kapatıldı) 
BAŞKAN
– Sayın Erdoğmuş, ben süre ekleyeyim, sizi sesli olarak duysun herkes. 
Buyurun.

NİMETULLAH
ERDOĞMUŞ (Devamla) – Bitiriyorum. 
Bu
vesileyle bu tasarının tek tek maddelerinin de eksikliklerinin de yeniden
telafisi düşüncesi ve niyetiyle -desteklediğimiz maddeler var içinde- hayır
getirmesini diliyorum, yüce Meclisinizi de saygıyla selamlıyorum. (HDP
sıralarından alkışlar)
BAŞKAN
– Sayın Bilgiç, Sayın Tanal’ın bir sorusuna cevap vermek için söz istediniz. 
Buyurun.

V.- AÇIKLAMALAR (Devam)
35.- Plan ve Bütçe Komisyonu Başkanı Süreyya Sadi
Bilgiç’in, 23, 24, 26 ve 27’nci Dönemlerde tasarı ya da teklif olarak Plan ve
Bütçe Komisyonuna sunulan ve yasalaşan kanun sayısının görüşülen 43 sıra sayılı
Kanun Teklifi’yle birlikte 157 olduğuna ilişkin açıklaması
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Sadece Sayın
Tanal’ın sorusu değil ama, sürekli gündeme geldiği için bilgilendirme yapmak
istiyorum. 
Tabii,
22’nci Dönemdeki veriler elimde yok ama, Plan ve Bütçe Komisyonu açısından,
benim Komisyonda bulunduğum 23, 24, 26 ve 27’nci Dönemlerle ilgili bilgi
vereceğim. 25’inci Dönemde de malumunuz, komisyonlar oluşmadığı için yasama
çalışmaları Parlamentoda yapılmamıştı. Bu 4 dönemde yani 23, 24, 26 ve 27’nci
Dönemlerde Plan ve Bütçe Komisyonundan biz, tasarı ya da teklif olarak
Komisyonumuza sunulan ve sonra da Genel Kurula inip Genel Kurulda yasalaşan
toplam 156 adet yasa geçirdik. Bunlardan 90 tanesi farklı kanunlarda ve
KHK’lerde düzenleme yapan tasarı ya da tekliflerdir, yani “torba” olarak
nitelendirilen. 69 tanesi de kod kanun olarak Komisyonumuzda görüşülmüş ve
Parlamentoya, Genel Kurula sunulmuştur. Yani toplam rakam, bu görüştüğümüzle
157’nci kanundur benim Plan ve Bütçe Komisyonunda görev aldığım süre
içerisindeki.
MAHMUT
TANAL (İstanbul) – Peki, daha önceki? Siz onun devamı değil misiniz efendim? 
GARO
PAYLAN (Diyarbakır) – Son iki döneme, 26, 27’ye bakın.
MAHMUT
TANAL (İstanbul) – Sayın Başkanım, özür dilerim, izin verir misiniz bana? Özür
dilerim.
BAŞKAN
– Sayın Tanal, buyurun.
Sayın
Sadi Bilgiç sizin açıklamanıza cevap verdi.
MAHMUT
TANAL (İstanbul) – Çok teşekkür ediyorum Değerli Başkanım.
Sayın
Başkanım, “Bizim dönemimizden itibaren.” deyip sayıyorsunuz. Bu devlette
devamlılık esas değil midir?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Elimde diğerleriyle
ilgili bilgi yok. Bununla ilgili çalışma yaparım, sonra da sizinle paylaşırım.
Ama kendi dönemimle ilgili çalışmayı iki üç gün önce… Yani toplam on iki yıldır
burada görev yapıyorum, Plan ve Bütçe Komisyonunda; ne yapmışız, ne etmişiz
diye baktığımda gördüm ki 156 tane kanun geçirmişiz ve 156 kanunla da toplam
4.181 madde üzerinde düzenleme yapmışız. Bu veri bende var ama diğer sorduğunuz
veriyi de zannediyorum, Kanunlar Kararlar bu konuda bir çalışma yapar, size
bildirir.
BAŞKAN
– Diğerlerini daha sonra yazılı olarak…
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Çünkü sadece Plan ve
Bütçe Komisyonu değil, diğer ihtisas komisyonları var, onlarda da görüşülen
kanunlar var.
ÖMER
FETHİ GÜRER (Niğde) – Muhalefet milletvekillerinden gelen kanun teklifi hiç var
mı, bir de onu söyle bakalım.
BAŞKAN
– Teşekkür ederim Sayın Bilgiç.
IX.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adana Milletvekili Tamer Dağlı ve Ankara
Milletvekili Yıldırım Tuğrul Türkeş ile 49 Milletvekilinin Yükseköğretim
Kurumları Teşkilatı Kanunu ile Bazı Kanunlarda Değişiklik Yapılmasına Dair
Kanun Teklifi (2/1579) ile Plan ve Bütçe Komisyonu Raporu (S. Sayısı: 43)
(Devam)
BAŞKAN
– Söz sırası İYİ PARTİ Grubu adına söz isteyen Ankara Milletvekilimiz Sayın
Durmuş Yılmaz’a aittir.
Buyurun
Sayın Yılmaz. (İYİ PARTİ sıralarından alkışlar)
Süreniz
on dakika Sayın Yılmaz.
İYİ
PARTİ GRUBU ADINA DURMUŞ YILMAZ (Ankara) – Değerli milletvekilleri, hepinizi
saygıyla selamlıyorum.
43
sıra sayılı Kanun Teklifi’nin 17’nci maddesi salı günü Komisyonda görüşülürken
Tarım Kredi Kooperatifleri Genel Müdürü yeniden yapılandırılan kredilerle
ilgili olarak sorulan bir soru üzerine “Bu kredilerin yüzde 97’si işler
vaziyette, geri dönüyor. Bizim tahsilat oranımız oldukça yüksek.” dedi ve
arkasından da şunu söyledi, dedi ki: “Biz şu ana kadar bu kredileri 3 kez
erteledik, 2 kez de yeniden yapılandırdık.” Şimdi, yüzde 97 tahsilatı olan bir
kredi 3 kez erteleniyor, 2 kez de yeniden yapılandırılıyor. Dolayısıyla “Bu,
neyin ifadesi?” diye sorduğumda “Ziraat Bankası, kooperatifin ortağı olan
çiftçiler ve Hazine burada ortaklaşa bir işlem yapıyorlar ve dolayısıyla Ziraat
Bankası fon sağlıyor, bu fonun yanında ortakların koydukları sermaye var, bu sermaye
çerçevesinde de tarım sektöründe bu kooperatifte yer alan üyeler fonlanıyor ve
ihtiyaçları karşılanıyor. Ama buna rağmen bu krediler geri ödenemiyor. Bu bir
kriz değil midir, bu bir sorun değil midir?” dediğimde “Hayır, değildir.” dedi.
Ben de bunun üzerine “Ne krizdir, ne değildir?” diye, Türkiye Cumhuriyet Merkez
Bankasının 2018 yılı faaliyeti sonucunda elde ettiği kârın Türkiye ekonomisinin
karşı karşıya olduğu krizin üç beş göstergesinden, en önemli göstergelerinden birisi
olduğunu söyledim. Bunun üzerine Komisyonda bulunan büyük partinin ilgilileri
“Bu, sana yakışmadı. Siz, olandan bitenden ziyade kriz istiyorsunuz, kriz
istemekle ömrünüzü geçiriyorsunuz.” gibi bir cümle kullandılar. O nedenle ben
-kriz istemiyorum, böyle bir şey de söz konusu değil ama- kriz nedir, ne
değildir, şu andaki durumumuz nedir konusunda bir açıklama yapmak istiyorum. 
Şimdi,
krizin sözlük anlamı “Ayırmak, tefrik etmek, şeylerin durumunda karar verici
an.” veya “Bir olayın en üst noktasına ulaştığı zaman noktası.” Öyle ki bu
noktaya ulaşıldığında söz konusu olan şey veya olay bir süre sonra ya sona
erecek veya değişim gösterecektir, geçirecektir. Kriz bir karar anıdır, hiçbir
şeyin eskisi gibi olmayacağı bir an. Kriz olayın tepe noktasıdır.
Sürdürülemeyecek, devam ettirilemeyecek bir durumdur, hâldir. Bu nokta da
ekonomik yaşamda iş çevrimlerinin kötü olduğu bir dönemdir. Kısacası kriz,
uzunca bir süre içinde yaşanılan ve kuralları herkes tarafından içselleştirilmiş,
belirsizliklerin asgariye indirildiği, ileriye yönelik güven unsurunun çoğu kez
aniden, bazen de tedricen değiştiği; güvenin kaybolduğu, yürürlükteki
kararların geçerliliğini yitirdiği, belirsizliklerin arttığı yeni ortam olarak
tanımlanabilir. Krizle birlikte, alışılagelen refah düzeyi geriler, halk
fakirleşir, sıkıntılar artar, mutsuzluk yaygınlaşır. Neden? Çünkü ekonomi
küçülür, işsizlik artar, gelirler azalır, sosyal dayanışma zayıflar,
karamsarlık artar. Dolayısıyla, kriz, yönetilmesi gereken bir olgudur.
Değerli
milletvekilleri, herhangi bir ülkede herhangi bir zamanda ortaya çıkan krizin
dört aşamadan geçtiği genellikle kabul edilen bir olgudur. Bu aşamalar: İnkâr
etme, hayal kırıklığı, panik ve umut dönemleridir. İnkâr etme evresi olan ilk
aşamada, karar alıcı sorumlular önce bilinçsiz, sonra bilinçli olarak krizin
yol açtığı tahribatın boyutunu anlamakta güçlük çekerler. Ortaya çıkan
sorunların arızi, geçici olduğunu söyleyerek kısa bir süre sonra atlatılacağına
veya önemli boyutlara ulaşmayacağına inanırlar ve bunu topluma da yaymaya
çalışırlar, toplumu inandırmaya çalışırlar. Gerekli tedbirlerin alınması yerine
kolaya kaçılır “Kurumların ve kişilerin açgözlülüğü, stokçuluğu” vesaire gibi
olumsuz unsurlar, suçlamalar gündeme getirilir. Market ve pazarlara eş zamanlı
baskınlar yapılması, meyve ve sebze tüccarlarına “Cudi’de nasıl teröristlerin
işi bitirildiyse halde de bitiririz.” söylem ve eylemleri krizin ikinci aşaması
olan hayal kırıklığı ve öfkenin sonucudur. Evinizi düzene koymak yerine “iç-dış
düşman” gibi başkalarını suçlayıcı, inkâr ve öfke dönemlerinin propagandasının
sorunları örtmeye, gizlemeye yetmeyeceğinin anlaşılmasının sonucunda çok
tedirginlik yaratan gerçekler nedeniyle krizin üçüncü aşamasına geçilir. Krizin
bu evresinde karşılaşılan sorunlar karar alıcılar tarafından iskonto edilir, soruna
sistemik yaklaşılmaz. Kural dışı, yüzeysel tedbirlerin sonuç vermemesi, karar
alıcılardaki sorunların halı altına süpürülmesiyle sonuçlanan inkâr ve reddetme
duygusu yerini hayal kırıklığı ve öfkeye bırakır. Krizin bu aşamasında doğru
çözüm yolları arayışı bırakılır, dışarıdan bir suçlu arama isteği, eylemi ve
söylemi öne çıkarılır. Bu aşamada, artık sanayici, iş adamı ve tüketiciler
suçlanır. 
Bakan
Albayrak’ın “Düşen kredi maliyetlerine rağmen neden kredi portföyü artmıyor,
biz de merak ediyoruz.” sözü gibi sopayla dikte edilen fiyat istekleri oluşmaya
başlar. Sorunu inkâr etmeden kabul edip gerekli tedbirleri almak yerine
kolaycılığa kaçılır “Kurumların ve kişilerin açgözlülüğü, stokçuluğu” gibi
suçlamalar gündeme getirilir. Market ve pazarlara eş zamanlı baskınlar
yapılmasını, meyve ve sebze tüccarlarına “Cudi’de nasıl teröristlerin işi
bitirildiyse halde de bitiririz.” söylem ve eylemleri krizin ikinci aşaması
olan hayal kırıklığı ve öfkenin sonucudur. 
Evini
düzene koymak yerine “iç-dış düşman” gibi başkalarını suçlayıcı, inkâr ve öfke
dönemlerinin propagandasının sorunları örtmeye, gizlemeye yetmemesinin
sonucunda çok tedirginlik yaratan gerçekler nedeniyle krizin üçüncü aşamasına
geçilir. Bu aşamada kamuoyunda paylaşılan hissiyat, panik ve çöküş korkusudur. 
“Panik
ve çöküş” olarak isimlendirilen üçüncü aşamanın belirtileri şunlardır: Sorunlar
daha da derinleşir, başta üretim olmak üzere, ekonomik faaliyetlerin görülmemiş
boyutlarda daralması ortaya çıkar, toplam tüketim ve yatırım harcamalarının hızla
gerilemesi görülür, işsizlik oranlarında hızla yükselme ortaya çıkar, uzun
süreli bir resesyon dönemine girilmesi yönündeki kaygıların zirve yapması
durumuyla karşılaşılır. 
Üçüncü
aşamada ortaya çıkan gerçeğin soğuk yüzü, karar alıcılara artık daha fazla
kaçış alanı, görmezlikten gelme olanağı bırakmaz. Bunun sonucunda, karar
alıcılar krizin ilk aşaması olan inkârdan vazgeçerler. Sorunun varlığının
kabulü, çözümün ilk başlangıç noktasıdır. İnkârdan vazgeçip sorunun varlığının
kabulüyle birlikte, iyi yönetişim unsurlarından olan şeffaflık ve hesap
verebilirlik ön plana çıkar. Bu noktada, karar alıcı, çözüm yöntemlerini,
maliyetini, maliyetin nasıl paylaşılacağını ortaya koyar ve programın başarısı
için toplumsal destek arar. Böylece çözümün maliyetini önemli ölçüde artıran
inkârın gecikmeli kabulüyle, iktisadi faaliyette yeşil filizler ortaya çıkmaya
başlar. Bu son dönem umut dönemidir. 
Türkiye
ekonomisi bu aşamaların neresindedir? Türkiye krizin henüz birinci
aşamasındadır. Türkiye ekonomisinin karşı karşıya olduğu ciddi sorunlar yönetim
tarafından inkâr edilirken üstüne bir de yönetim kibri bindirilmektedir, bu da
ikinci bir unsur. Buna rağmen, Türkiye’de, krizin ikinci ve üçüncü aşaması olan
hayal kırıklığı ve öfkenin yanında, panik ve korku, birinci aşamayla birlikte
-inkârla birlikte- sürmektedir ve yaşanmaktadır. 
Görüşülmekte
olan 43 sıra sayılı Kanun Teklifi’nin 8’inci maddesi üçüncü aşama olan panik
havasının bir sonucudur. Bununla ne demek istiyorum? Son iki haftada ortaya
konulan, açıklanan resmî rakamlara baktığımızda; Sanayi Üretim Endeksi’ne ve
onun alt bileşenleri olan yatırım malları üretimi, ara malı ve ham madde
üretimi, bütçe gelişmeleri, ekonominin temel direği olan güvenle ilgili
göstergelere baktığımızda, maalesef geldiğimiz noktada ekonomimizin önemli bir
sorunu olduğu konusunda yadsınamaz bir gerçekle karşı karşıyayız ama bugün
itibarıyla hâlâ bu gerçek kabul edilmiş değil, bunun geçici olduğu söyleniyor.
(Mikrofon
otomatik cihaz tarafından kapatıldı)
BAŞKAN
– Sayın Yılmaz, bir dakika ilave edeyim. 
DURMUŞ
YILMAZ (Devamla) – Bunun geçici olmadığını hep birlikte belki de seçimden sonra
göreceğiz.
Dolayısıyla
da sözlerimi şöyle bitiriyorum: İnkâr etmekle bir yere varamayız. Gerçeği kabul
edelim. Gerçeği kabul ettikten sonra da toplumsal desteği arkamıza alalım ve bu
fakir fukara milletin aşıyla, ekmeğiyle de oynamayıp maliyeti bir an önce
düşürmenin yollarını arayalım. 
Teşekkür
ediyorum. (İYİ PARTİ sıralarından alkışlar)
BAŞKAN
– Söz sırası Cumhuriyet Halk Partisi Grubu adına İstanbul Milletvekilimiz Sayın
Emine Gülizar Emecan’da. (CHP sıralarından alkışlar) 
Süreniz
on dakika Sayın Emecan. 
CHP
GRUBU ADINA EMİNE GÜLİZAR EMECAN (İstanbul) – Teşekkür ederim. 
Sayın
Başkan, değerli milletvekilleri; Sosyal Hizmetler Kanunu ile Bazı Kanunlarda
Değişiklik Yapılmasına Dair Kanun Teklifi’nin birinci bölümü üzerinde
Cumhuriyet Halk Partisi Grubu adına söz almış bulunuyorum ve Genel Kurulu
saygıyla selamlıyorum. 
Öncelikle,
Plan ve Bütçe Komisyonunun bir üyesi olarak Komisyonda da sık sık dile getirdiğim,
kanun yapma modelimizle ilgili bazı görüşlerimi burada sizlerle ve bizi
ekranlarda izleyen kamuoyuyla, vatandaşlarımızla da paylaşmak istiyorum. 
Türkiye
Büyük Millet Meclisine kanun yaptırılmıyor arkadaşlar, bu bizim yaptığımız
artık kanun değil. Birbiriyle alakasız, alelacele bir şekilde, önü arkası
düşünülmeden, hesabı kitabı yapılmadan, doğru düzgün hesaplanmadan,
planlanmadan birtakım farklı konularda maddeler bir torbanın içine koyuluyor,
gündeme getiriliyor, Komisyona getiriliyor, görüşülüyor ve kanun teklifi olarak
burada sizlerin önüne getiriliyor. Sonra ne oluyor? Sonrasına bakmak lazım. Bu
düzenlemeler hayata geçirildiği zaman tabii ki alelacele yapıldığı için
birtakım aksaklıklar yaşanıyor, bunların düzeltmeleri önümüze geliyor. Yap,
düzelt, düzelttiğini tekrar düzelt; işte, alın size Cumhurbaşkanlığı yönetim
sistemi budur arkadaşlar. Bu nasıl bir yasama tekniğidir, bu nasıl bir iş
bilmezliktir, bunu anlamak mümkün değil. Asıl, bu yasa yapma tekniğimizi, bu
torba kanunları ve içeriklerini tartışmadan önce bu tekniğimizi tartışmamız ve
artık düzeltmemiz, değiştirmemiz gerekiyor. 
Çoğu
zaman teklifi veren verdiği teklifi açıklayamıyor, Komisyona gelen bürokratlar
ne olduğunu bize tam olarak anlatamıyorlar, bilgilendirmekte zorlanıyorlar
çünkü kendileri bile anlamıyorlar. Sonra, bazen bir kişiye, bir gruba, bazen de
seçime yönelik bir şekilde, etki analizleri de yapılmadan -ne demiştim başta,
önü arkası hiçbir şekilde düşünülmeden- alelacele Komisyondan geçirilip, hop,
Genel Kurula getiriliyor. İşte burada biz böyle yasa yapmaya çalışıyoruz.
Bunların
önemli örneklerinden bir tanesi de -çarpıcı ve acı örnek diyeceğim- geçtiğimiz
yıl 24 Haziran seçimlerinden hemen önce, 6 Haziran 2018 tarihinde çıkarılan
imar affı kanunudur arkadaşlar. Hem bu imar affı kanunu çıkarılırken hem de bu
affın süresinin uzatılmasıyla ilgili düzenleme Komisyona geldiğinde -daha sonra
biz verdiğimiz soru önergelerinde de bunun altını çizmiştik, Komisyonda da
bunları söylemiştik, bu kürsüde de anlatmıştık- denetimsiz ve kaçak yapıların
meşrulaştırılarak insan hayatıyla oynanabileceği uyarılarında bulunmuştuk ama
ne oldu? Kartal ilçemizde yaşanan acı olaylarla işte bu bize acı bir şekilde
ders oldu. Biz bu tür olayların yaşanabileceği tehlikesine dikkat çekmeye
çalışmıştık ama dinleyen olmadı.
Bu
ve benzeri olayların yaşanmaması için burada bir kez daha yinelemek istiyorum.
Bu teklifleri getirenlerin, altına attıkları imzanın sadece siyasi değil
vicdani sorumluluğunu da taşıdıklarının bir kez daha burada altını çizmek
istiyorum arkadaşlar, Yeşilyurt Apartmanı’nda kaybettiğimiz 21 vatandaşımıza ve
yakınlarına karşı olduğu gibi.
Tabii,
Komisyon çalışmaları sırasında maalesef alt komisyonlara gitmiyor bu maddeler,
ihtisas komisyonlarında hiçbir şekilde tartışılmıyor, meslek kuruluşlarının
doğru dürüst görüşleri alınmıyor, işte torbalaştırılarak önümüze geliyor,
sonuçlarını görüyoruz. Bu nedenle, getireceğiniz tekliflerde vatandaşlarımızın
can ve mal güvenliği, huzuru, mutluluğu, sizin ekonomik krizi önlemeye yönelik
alacağınız önlemlerden, almaya çalıştığınız önlemlerden çok daha önemli.
Torbayla getirdiğiniz kanun tekliflerinin özeti şudur: Uyguladığınız
politikalarla önce yoksullaştırdığınız, iflas ettirdiğiniz, borç batağına
batırdığınız halkımızın o yoksulluğunu ve krize giren ekonomiyi geçici
önlemlerle seçime kadar yönetmeye çalışmaktan ibarettir değerli arkadaşlar. 
Evet,
değerli milletvekilleri, imar barışı kanunu gibi bizlere vicdani sorumluluk
yükleyen bir madde daha var torba teklifte. 16’ncı maddeyle, maalesef,
insanlarımızın can ve mal güvenliğini ilgilendiren bir konuda, kamuoyundan
gelen baskılarla yeni bir ötelemeye gidiliyor. Can ve mal güvenliğini
ilgilendiren bu yasa nedir, onu söyleyeceğim ama kamuoyu baskılarıyla bu
düzenlemelerin yapılmaması gerekiyor. 6331 sayılı İş Sağlığı ve Güvenliği
Yasası 2012 yılında bağımsız bir yasa olarak çıktığında hepimiz bunu olumlu
karşıladık tabii ki ancak rakamlara baktığımızda, o günkü ölümlü iş kazalarıyla
ilgili istatistiklerde dünyada 3’üncü, Avrupa’da 1’inciydik; aradan altı yıl
geçti, istatistik değişmedi, hâlâ dünyada 3’üncüyüz, hâlâ Avrupa’da 1’inciyiz.
2012 yılında 867 işçimiz, 2018 yılında maalesef 1.923 işçimiz hayatını
kaybetmiştir. Altı yılda azalması gerekirken, hadi azalmayı bıraktım, en
azından bu sayıların yerinde sayması gerekirken 2 katına çıkmıştır. Yazıktır,
günahtır bu insanlarımıza ve yakınlarına. 
Neden
1’inciliği bırakamıyoruz? Yeterli denetim yapılıyor mu? Kanun uygulanıyor mu?
Aslında bunların tartışılması gerekirken bir bakıyoruz ki kanunun geçici 4’üncü
maddesiyle ilgili yeni bir düzenleme, erteleme getirilmiş. İş güvenliği
uzmanlarının -ki iş güvenliği uzmanları iş sağlığı ve güvenliğinin en önemli
paydaşlarındandır- çalışma yöntemleriyle ilgili bir öteleme, erteleme yapılıyor
yani aslında insanların can güvenliğiyle oynanıyor. Tehlikeli ve çok tehlikeli
iş yerlerinde daha düşük dereceli, daha az tecrübeli, (C) sınıfı dediğimiz
uzmanların çalıştırılmasının süresi uzatılıyor. Evet, kanun çıktığında bu
olabilirdi, uygulandı bugüne kadar, bir süre konulmuştu, geçiş süreciydi, bu
kabul edilebilir bir şeydi ama şimdi artık normal düzene geçilmesi gerekiyor.
Bu neye benziyor, biliyor musunuz arkadaşlar? “Yolda giderken bugün emniyet
kemerinizi takmanıza gerek yok, altı ay sonra takabilirsiniz.” demekten bir
farkı yoktur. Aslında yapılmak istenen şu: İşverenlerin, özellikle büyük
firmaların daha düşük dereceli uzmanları çalıştırmaya devam etmeleri için bu
maddeye bu süre uzatması getirilmiştir. Neden böyle diyorum, hemen altını
çiziyorum: Çünkü süre 1/1/2019’da bitti, şirketler otomatik olarak (C) sınıfı
uzmanları işten çıkarıp yerine (A) ve (B) sınıfı uzmanları çok daha yüksek
maaşlarla istihdam etmek zorunda kaldılar. Zaten rahatsızlık veren de bu.
Özellikle büyük şirketler, zincir şirketler bundan rahatsızlık duydular ve
aradan bir buçuk ay geçti.
Bakın,
zamanında da yapılmadı bu. Neden zamanında o zaman uzatmadınız? Çünkü uzmanlar
işten çıkarıldı, yenileri alındı. Şimdi ne olacak? Bu süre uzatımıyla sektörde
yetkin, tecrübeli birçok uzman tekrar işsiz kalacak. İşlerini kaybetme riskiyle
karşı karşıyalar arkadaşlar. Ayrıca, mesleğe yeni başlayan uzmanların da
omuzlarına taşıyabileceklerinden çok daha fazla yük yüklemeye biz bu şekilde
devam ediyoruz. Uzmanlarımıza da yazıktır, günahtır diyoruz. Uygulamaları ötele
ötele nereye kadar? Can güvenliği ötelenemez. İnsanların sevdikleri, aileleri,
kardeşleri iş yerlerinde hayatlarından oluyorlar. Bu işin günah keçisi sonra iş
güvenliği uzmanları yapılıyor. Hâlbuki bu şekilde palyatif, günü kurtaran
uygulamalar değil, daha kalıcı önlemler alınması gerekiyor. Ayrıca sürekli
erteleme ve öteleme, devletin kanunları yapma ve uygulama biçimine de güven
bırakmamaktadır maalesef.
Artık
bu erteleme ve ötelemelerden vazgeçilmeli, sektörü güçlendirecek, güvenliği
artıracak, Avrupa Birliği normlarına uygun bir sistemin hayata geçirilmesi için
çalışılmalı. Bunun yerine, gelin -bunu Komisyonda da teklif ettim, söyledim- 1
Temmuz 2020’de devreye girecek 50’nin altında çalışanı olan az tehlikeli iş
yerlerinin iş sağlığı ve güvenliği hizmeti alımını daha erken devreye sokalım.
İSG uzmanlarını işverene bağımlı olmaktan çıkaralım. Gelin bunları yapalım.
Özgür karar alabilsinler, uyarılarını yapabilsinler, ayrıca daha fazla istihdam
sağlanmış olsun iş güvenliği uzmanlarıyla ilgili. Neden ötelemek yerine çekmeyi
denemiyoruz? Gelin, bunu yapalım.
Aslında
en doğrusu ne, biliyor musunuz? Bu Meclisin, bu komisyonların gerçek görevine
geri dönmesidir. O da nedir? Bir kanunu müstakil bir şekilde, bağımsız bir
şekilde ele almaktır. İşte gelin, 6331 sayılı Yasa’yla buna başlayalım. Bu
yasayı topyekûn ele alalım, gözden geçirelim, günü kurtaran değil, ileriye
dönük, kalıcı değişiklikler ve düzenlemeler yapalım diyorum.
Değerli
milletvekilleri, bölüm içerisinde tabii ki bizim onayladığımız, destek
verdiğimiz maddeler var. 1’inci ve 2’nci maddelere baktığımızda… 
(Mikrofon
otomatik cihaz tarafından kapatıldı)
BAŞKAN
– Tamamlayalım. 
EMİNE
GÜLİZAR EMECAN (Devamla) - Biz parti olarak, Cumhuriyet Halk Partisi olarak
emeklilere birer ikramiye maaş vermeyi vadetmiştik. Daha sonra devlet bunu bin
lira olarak vermeyi uygun gördü ama bir şeyi hesaplayamamış -hani en başta
söylemiştim ya; yap, ondan sonra düzeltmesini yap; yap, ondan sonra
düzeltmesini yap gibi- gelir testinde birçok evde bakım yardımı alanların
gelirlerini artıracağını ve aldıkları yardımların kesileceğini hesaplayamamış.
İşte şimdi bunun düzeltmesini yapıyoruz burada. Biz böyle bir düzeltme makamı…
Komisyonda da söyledim, Komisyonun adını değiştirmeyi teklif ettim: Yap, düzelt
komisyonu ya da yap, düzelt operasyon merkezi. Plan ve Bütçe Komisyonu olmaktan
çıkmış, bu hâle dönüşmüştür maalesef.
3’üncü
ve 4’üncü maddeyle ise, yine bu torbayla bir düzeltme yapılıyor. “15 kuruşluk
poşet parasını nasıl alabilirim?”in yasal zeminini oluşturma çabasından ibaret bir
maddedir. Yani ekonomiyi kurtarmak poşete kalmış, çevre bahane maddesidir bu.
6’ncı
maddeye baktığımızda… Bu çok ilginç bir teklif gerçekten sayın vekiller. Yani
nasıl bunu kanunlaştırıyoruz, nasıl bu Komisyona geldi, Genel Kurula geldi,
anlamak mümkün değil. 
(Mikrofon
otomatik cihaz tarafından kapatıldı) 
EMİNE
GÜLİZAR EMECAN (Devamla) – Başkanım, bir dakikada tamamlayacağım.
BAŞKAN
– Toparlayın Sayın Emecan.
EMİNE
GÜLİZAR EMECAN (Devamla) – Teşekkür ederim Başkanım.
Maddenin
gerekçesi şu: “Maddeyle, haklarında soruşturma veya kovuşturma başlatılmış
bulunan sivil havacılık personelinin yeterlik belgelerinin soruşturma veya
kovuşturma sonuçlanıncaya kadar geri alınması hususunda bakanlıklar arası
koordinasyonun sağlanması öngörülmektedir.” Değerli arkadaşlar, yani, iki tane
bakanlık var, bu iki tane bakanlık yazışmayla bir türlü anlaşamamışlar, kendi
aralarında koordinasyon sağlayamamışlar, şimdi biz burada 600 milletvekili bu
iki bakanlığın uzlaşmasının, koordinasyonunun sağlanmasıyla uğraşıyoruz; geldiğimiz
nokta budur.
7’nci
madde yazılı ve süreli yayınlarla ilgili vergi istisnası. Biz bunu
destekliyoruz ama yayıncıların birikmiş KDV’lerinin de bir an önce ödenmesini
istiyoruz.
En
önemli ve son olarak 8’inci sıradan giren maddeye değinmek istiyorum. Bu bir
seçim rüşvetidir; işçinin, emekçinin İşsizlik Fonu’nda biriken parasının
işverene rüşvet olarak verilmesidir. Bu bir istihdam sağlama değil, işverene
kıyak geçme maddesidir. Bunun da altını çizmek istiyorum.
(Mikrofon
otomatik cihaz tarafından kapatıldı) 
EMİNE
GÜLİZAR EMECAN (Devamla) – Evet, kamuya ait fabrikaları satarak birçok işçimizi
işsiz bıraktık ama üç ay boyunca, alacağı prim, vergi ve alacağı asgari ücret
maaşı da dâhil olmak üzere işverene aktarıp dokuz aylık çalışma zorunluluğu
koyarak işsizliğe çözüm bulmaya çalışıyoruz. 
BAŞKAN
– Selamlayalım Genel Kurulu Sayın Emecan.
EMİNE
GÜLİZAR EMECAN (Devamla) – Gerçekten inanılır gibi değil. Bunun gibi birkaç
madde daha var, arkadaşlarımız değinecekler.
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Söz sırası Milliyetçi Hareket Partisi Grubu adına Konya Milletvekilimiz Sayın
Esin Kara’ya aittir. (MHP sıralarından alkışlar) 
Şahsı
adına söz talebi de birleştirilecektir. 
Süreniz
on beş dakika Sayın Kara.
MHP
GRUBU ADINA ESİN KARA (Konya) – Sayın Başkan, değerli milletvekilleri;
görüşülmekte olan 43 sıra sayılı Kanun Teklifi’nin birinci bölümü üzerinde
Milliyetçi Hareket Partisi Grubumuz adına söz almış bulunmaktayım. Gazi
Meclisimizi saygıyla selamlıyorum.
“İnsan
büyür beşikte, mezarda yatmak için,
Ve
kahramanlar can verir, yurdu yaşatmak için.”
20
Şubat 2015, bölücü terör örgütü üyelerinin Ege Üniversitesi koridorlarına
yazmış olduğu ihanet yazılarına tepki gösterip “Madem kolluk kuvvetleri üzerine
düşen görevi yerine getirmemektedir, biz de vicdani görevimizi yapalım.”
diyerek müdahale ettiğinde, PKK’lı teröristlerce, Fırat Yılmaz Çakıroğlu’nun
şehit edildiği tarihtir. Vefatının 4’üncü yılında, soysuzlara karşı kurtuluş
mücadelesinde ecdadı gibi, kanın o kan, ruhun o ruh olduğunu ispatlayan
şehidimize Allah’tan rahmet diliyor, şükran ve minnetle anıyorum. Ülkücü
Hareket, Ruhi Kılıçkıran’dan bugüne kadar hiçbir şehidini unutmamıştır ve
unutmayacaktır.
Sayın
Başkan, değerli milletvekilleri; kanunun 1’inci maddesinde, bakıma ihtiyacı
olan engellilerin resmî ve özel bakım merkezlerinde bakım hizmeti alabilmesi
veya sosyal yardım alınmasıyla evde bakıma destek verilebilmesi için hane
içinde ortalama aylık gelirin kişi başına asgari ücretin aylık net tutarının
2/3’ünden az olması gerektiğinden, 2018 yılında Sosyal Güvenlik Kurumu
tarafından başlatılan dinî bayramlarda ikramiye uygulamasının bu hesaplamaya
dâhil edilmemesi öngörülerek önceden doğan ve doğabilecek mağduriyetlerin
giderilmesi amaçlanmaktadır. 
Kanun
teklifinin 2’nci maddesinde, dinî bayramlarda verilen ikramiye nedeniyle aylık
gelir şartının aşılmasından dolayı tespit yapılarak kesilmiş yardımların
kesildiği tarih itibarıyla tekrar başlatılması, kesilen döneme ait yardım
tutarlarının defaten ödenmesi, tespit yapılmayanların yardımlarının ise kesinti
yapılmadan ödenmesine devam edilmesi öngörülmektedir. 
Kanun
teklifinin 3’üncü maddesinde, 9 Ağustos 1983 tarihli ve 2872 sayılı Çevre
Kanunu’nun ek 11’inci maddesinde değişiklik yapılmaktadır. Buna göre, geri
kazanım katılım payları ürünün piyasaya sürüldüğü, ithal edildiği tarihi takip
eden ayın 24’üncü günü sonuna kadar ilgililerin gelir ve kurumlar vergisi
yönünden bağlı bulunmuş oldukları vergi dairesine, mükellefiyeti
bulunmayanların ise Gelir İdaresi Başkanlığı tarafınca belirtilecek vergi
dairesine beyan edilmesini ve aynı ayın sonuna kadar ödenmesini uygun
görmektedir. Uygulamanın ilk hâli takip eden ayın 15’inci günü idi ki bu, katma
değer vergisi beyannamesini vermek zorunda olan serbest muhasebeci mali
müşavirlerin ayın on beşine kadar bütün faturalarını işleyip hazır olmaları
gerektiği anlamındaydı ki bundan dolayı ayın 24’üne çekilmesi mali müşavirlerin
iş yoğunluğunu rahatlatacaktır. 
Yine
aynı şekilde, aynı maddeyle, geri kazanım katılım payının beyan ve ödeme sürelerini,
sektörlerini, iş hasılatlarını, istihdam edilen işçi sayılarını dikkate alarak
il ve ilçe sınırları itibarıyla aylık, üç aylık veya altı aylık dönemler
hâlinde tespit etmeye, beyannamelerin şekil, içerik ve eklerini belirlemeye,
elektronik ortamda gönderilmeye zorunluluk getirmeye, aracılar vasıtasıyla
verilmesi hususunda izin vermeye ve uygulamaya ilişkin usul ve esasları
belirlemeye Hazine ve Maliye Bakanlığı yetkili kılınmıştır.
Kanunun
4’üncü maddesinde, 15 Şubat 2019 tarihinde verilmesi gereken 2019 Ocak ayı ile
Şubat ayına ait geri kazanım katılım payı beyannamelerinin beyan süreleri 29
Nisan 2019 tarihine, ödeme süreleri ise 30 Nisan 2019 tarihine uzatılmıştır.
Kanunun
5’inci maddesiyle, 13 Ekim 1983 tarihli ve 2918 sayılı Karayolları Trafik
Kanunu’nun ek 2’nci maddesinin birinci fıkrasının ikinci cümlesinde belirtilen,
araçların motorlu araç tescil belgesinde gösterilen maksatları dışında
kullanılması hâlinde on beş gün süreyle trafikten men edilmelerini düzenleyen
cümle yürürlükten kaldırılıp ikinci fıkra olarak düzenlenmiştir.
Kanunun
6’ncı maddesiyle, hakkında soruşturma ve kovuşturma başlatılmış olan sivil
havacılık personelinin yeterlilik belgelerini soruşturma sonuçlanıncaya kadar
geri almaya Ulaştırma Bakanlığı yetkili iken bu durumdaki personelin İçişleri
Bakanlığına bildirimi öngörülmektedir.
Kanunun
7’nci maddesiyle 3065 sayılı KDV Kanunu’nun 13’üncü maddesinin birinci
fıkrasının (n) bendi değiştirilerek poşetlenerek satılanlar hariç basılı kitap
ve süreli yayınların teslimi katma değer vergisinden istisna edilmekte ve
istisna had sınırı uygulama dışında bırakılmaktadır.
Kanunun
8’inci maddesiyle, 4447 İşsizlik Sigortası Kanunu’nun geçici 19’uncu maddesine
ek yapılarak 1 Şubat 2019 ile 30 Nisan 2019 tarihleri arasında, iş yerlerinde 2018
yılı Ocak ile Aralık ayı dönemlerinde aylık prim ve hizmet bildirgesi veya
muhtasar ve prim hizmet beyannameleri ile 4’üncü maddenin birinci fıkrasının
(a) bendi kapsamında uzun vadeli sigorta kollarından en az sigorta bildirimi
yapmış olduğu dönemdeki sigortalı sayısına ek olarak işe alınanların, iş
sözleşmesinin işveren tarafından haklı feshi hariç işe alındıkları tarihten
itibaren dokuz aylık sürede iş sözleşmesi feshedilmeksizin çalıştırılmaları
hâlinde bu maddede belirtilen prim desteğiyle birlikte, işe alındıkları ay
dâhil üç aylık süre için prim desteği öngörülmektedir ve bunun mahsup olarak
işverenler tarafından kullanılması öngörülmektedir.
Kanunun
9’uncu ve 10’uncu maddelerinde, 4760 sayılı ÖTV Kanunu’na ekli (IV) sıra sayılı
listede yer alan cep telefonu ve diğer alıcısı bulunan verici portatif telsiz
telefon cihazlarının vergi oranlarının yüzde 50’ye kadar arttırılabilmesi veya
oranlara esas vergi matrahının maddede yer alan sınırlar dâhilinde
belirlenebilmesi ve matrahlar esas alınarak farklı dilimler ihdas edilmesi
öngörülmektedir.
Konuşmamın
bundan sonraki bölümünde, 3568 sayılı Kanun’a tabi serbest muhasebeci mali
müşavirler ve yeminli mali müşavirlerin bazı sorunlarına değinerek devam etmek
istiyorum. Bütün milletvekillerimizin dikkatini çekmek istiyorum. Birazdan
cebinize bir arama geldiğini ve -Allah esirgesin, hiçbirinizin başına gelmesini
istemem- evladınızın vefat ettiği haberinin geldiğini düşünün. Ama size şu
söylenilse: “Evladınız vefat etti ama siz burada oturacaksınız, saat ikiye
kadar maddelerin geçmesini bekleyeceksiniz.” Hepimiz bunun insanlığa ya da
herhangi bir acıya sığmayacağını kabul edebiliriz. Biliyorsunuz ki
beyannameler, 3568 sayılı Kanun’a göre mali müşavirler tarafından
mükelleflerine aracılık yaparak verilmektedir. Beyannamenin son günü hiçbir
meslektaşımızın ölmeye dahi hakkı yoktur. O gün ölürseniz ve siz beyannameyi
vermezseniz sizin meslek mensubu olarak aracılık yapmış olduğunuz
mükellefleriniz beyanname vermediği için birinci derecede usulsüzlük cezasına
çarptırılacaktır. Benim sizden ricam bunları beraber bir değerlendirelim.
Şimdi,
annenizin komada olduğunu düşünün, siz gidemiyorsunuz, beş gün boyunca anneniz
komada kalıyor ama siz bir evlat olarak hastaneye gidemiyorsunuz çünkü katma
değer vergisini yetiştirmek zorundasınız. Babanız kaza geçirdi, siz yine
gidemiyorsunuz çünkü siz geçici vergi beyannamesini onaylamak zorundasınız.
Doktor diyor ki: “Acil ameliyat olmanız lazım.” Meslektaşlarım diyor ki:
“Hayır, yirmi gün sonra olsun.” Niye? “Kurumlar vergisini atlatalım da ondan
sonra olayım.” Doktor diyor ki: “Sağlığımızdan daha mı önemli?” Evet, bizim
üzerimizde bir mesuliyet var ve biz bunu yapmak zorundayız. Lütfen,
dikkatlerinizi çekmek istiyorum. 
Konya’da
bir meslektaşımın başına gelen olayı size anlatmak istiyorum: Beyannamenin son
günü. Gece evladı vefat ediyor. Evladının sabahleyin defin işlemleriyle
ilgileniyor, öğle namazından sonra evladını mezarlığa bırakıyor, “Bilincim
yerinde değil. Çünkü beyannamenin son günü, büroma gittim, o gece 12’ye kadar
beyannameleri yalan yanlış verdim. O tarihten sonra, gece 12’den sonra oturdum,
sabaha kadar bilgisayarımın başında ağladım.” Şimdi, sadece o meslektaşımın
yerine hepinizin kendinizi koymanızı istiyorum. Bu sadece benim
meslektaşlarımın yaşamış olduğu sebeplerden ya da sorunlardan bir tanesi.
Milliyetçi Hareket Partisi olarak 3568 sayılı Kanun’a tabi meslek mensuplarının
sorunlarının yer aldığı bir yasa teklifimizi sunduk. Sizlerden benim isteğim,
bu yasa teklifinin, hepimizin iş birliği yaparak, el birliği yaparak
onaylanmasını sağlamamızdır çünkü mücbir sebep hâli maalesef, 3568 sayılı
Kanun’a tabi mali müşavirler için öngörülmemiştir, görülmemektedir.
Bilgisayarların bile bozulup bu yükü çekemediği zamanlarda idare maalesef, mali
müşavirlerin de bir insan olduğunu unutmuş ve onları da robotlaştırmıştır. Mali
müşavirlerin üzülmeye, acı çekmeye, hastalanmaya, ölmeye hakları bulunmamaktadır
hatta bayan meslektaşlarımızın beyannamenin son günü doğum yapmaması
gerekmektedir. Maalesef, bunlar hep başımıza gelenler. Bir meslektaşım geldi,
dedi ki: “Ameliyat oldum, Hastanede beş gün boyunca bütün hemşireler bana ‘Siz
ne yapıyorsunuz?’ dediler çünkü kucağımda ‘laptop’um ben faturaları kontrol
ediyordum. Ameliyat oldum ve fatura kontrol ediyorum.” İşte, bizler bu meslek
bilincinin içerisinde bulunmaktayız ve dikkatinizi çekmek istiyorum: Bütçemizin
gelir kaynağının 1 numaralı kalemi vergilerdir. Bu vergilerin tarhını,
tahakkukunu, tahsilini yapan da maalesef, benim meslektaşlarımdır. 
Sayın
Başkan, sayın milletvekilleri; bugün görüşülecek olan 45 sıra sayılı Kanun
Teklifi’mizin ve dile getirilecek olan “Adana Bilim ve Teknoloji Üniversitesi”nin
adının “Adana Alparslan Türkeş Bilim ve Teknoloji Üniversitesi” şeklinde
değiştirilmesini gurur ve sevinçle karşılıyoruz. Ömrünü ülkü davasına adayan
merhum Başbuğ’umu rahmet ve minnetle anıyorum.
Konuşmamı
Başbuğ’umuz Alparslan Türkeş’in sözleriyle bitirmek istiyorum: “Türk töresinin
bir şartı da yüksek vazife duygusudur, vazifeyi her ne pahasına olursa olsun
yapmaktır. Diğer bir şart, toplum uğrunda her çeşit fedakârlığı yapmaktır,
millete hizmet yolunda şahsi menfaatlerinden, şahsi zevklerinden feragattir,
vazgeçmektir. Kişiler kendilerini millet için feda ederler.” 
Kendisinden,
ailesinden vazgeçerek yüksek vazife şuurunu taşıyan tüm meslektaşlarımı,
ekranları başında bizleri izleyen büyük Türk milletini ve Gazi Meclisimizi
saygıyla selamlıyorum. (MHP ve AK PARTİ sıralarından alkışlar)
BAŞKAN
– Şahıslar adına son söz, İstanbul Milletvekilimiz Sayın İbrahim Özden
Kaboğlu’na aittir.
Buyurun
Sayın Kaboğlu. (CHP sıralarından alkışlar)
Süreniz
beş dakikadır.
İBRAHİM
ÖZDEN KABOĞLU (İstanbul) – Sayın Başkan, Divan, değerli üyeler; sıra sayısı 43
ve sıra sayısı 45, aslında aynı başlığı taşıyan 2 teklif; birinde 51
milletvekilinin adı yazıyor, diğerinde ise tek bir milletvekilinin ama teklif
aynı. 
Şimdi,
özellikle, önceki gün Plan ve Bütçe Komisyonunda görüşülen, 51 vekilin imzasını
taşıyan bu teklifteki imza sahibi vekillerin herhâlde ya hiçbirisi yoktur ya da
çok azı buradadır. Önceki gün görüşüldü ve önceki günkü görüşmede başlık aynen
tutuldu “Yükseköğretim Kurumları Teşkilatı Kanunu” fakat esasen başlığa denk
düşen Türkeş Üniversitesinin kurulmasına dair kısım çıkarıldı ve bu kısım
ikinci kısma, 45 sıra sayılıya taşındı -orada da tek bir vekilin imzası
bulunuyor- ve dünkü Millî Eğitim Komisyonu görüşmelerinde bu kabul edildi. 
Şimdi,
burada tabii ki söylenegelen kriz ekonomik kriz değil, hukuk krizi; tabii eğer
hukuk varsa. Kanun yapma tekniği neden acaba bu kadar olumsuz hâle geldi, bu
kriz derinleşti, buna biraz bakmakta yarar var çünkü gerçekten bu
sürdürülebilir değildir. Zira mesela, Plan ve Bütçe Komisyonu aslında “İslam
Üniversitesi” adı altında bir üniversite kurdu. Demek ki Plan ve Bütçe
Komisyonu, üniversite kurulmasına dair kanun teklifini kabul edebiliyor. Peki,
acaba neden “Türkeş” adını taşıyan üniversite Plan ve Bütçe Komisyonundan
çıkarıldı da Millî Eğitime havale edildi, 51 imza yerine tek imza kabul edildi?
Bunlar gerçekten yanıtlarının bulunması mümkün olmayan yani bir yasal düzen
çerçevesinde yanıtlarının bulunması mümkün olmayan sorular. 
Şimdi,
burada, peki, yanıtlarını bulmak zor olduğuna göre, acaba bu konuda Anayasa’mız
ne diyor? Bunu hepimiz biliyoruz. Anayasa madde 87, madde 88: Kanun teklifi,
tekel yetki olarak Türkiye Büyük Millet Meclisine ait bulunuyor. Fakat buna
rağmen, önceki günkü bir gazete yazısında “Yasa teklifleri Beştepe’den imzalı.”
deniyor. Bir makale, yazı, haber; bu henüz yalanlanmadı. Şimdi, kanun teklifi
Meclise ait, Beştepe yani saray kanun teklifleri hazırlıyor; gerçi burada
görüşülen tekliflerde bu defalarca dile getirildi, kanıtlandı, söylendi, üyeler
bunu dile getirdi. Ancak bilindiği gibi, Beştepe’nin norm koyma yetkisi var,
bunun adı Cumhurbaşkanlığı Kararnamesi ve her ne kadar birçok maddesini Anayasa
Mahkemesine götürmek zorunda kaldıksa da çünkü münhasır kanun yetkisini ve
yasayla açıkça düzenlenen kısımları düzenlediği için, bir norm koyma yetkisi
olduğu hâlde teklifler de oradan geliyor anlaşılan. 
Şimdi
bu itibarla, tabii, burada çok ciddi bir anayasallık sorunuyla karşı karşıya
bulunuyoruz. Biraz önce Sayın Kalaycı bir İç Tüzük sorunu olduğunu ifade etti.
İç Tüzük her ne kadar Meclisin yetkisi içerisinde ise de esasen İç Tüzük’te bir
hüküm olmasa da bunu yasaklamıyor, biz Anayasa’ya uymakla yükümlüyüz çünkü
anayasa normlar hiyerarşisi anayasanın üstünlüğüne dayanıyor. Madde 6 bellidir,
yasama yetkisi Türkiye Büyük Millet Meclisinindir, bu yetki devredilemez; 11
bellidir, Anayasa hükümlerinin üstünlüğü. Bu bakımdan, bunları tekrar tekrar
buradan dile getirmekte yarar var. 
Peki,
neden bu duruma geldik? Zannediyorum, burada 6771 sayılı Kanun’un sürdürülebilirliği
sorununa değinmek gerekir çünkü esasen, bu değişikliğin temelinde 16 Ekim 2016
günü bir suç tespiti yer almakta idi. 
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Kaboğlu. 
İBRAHİM
ÖZDEN KABOĞLU (Devamla) – Teşekkür ederim. 
Anayasa’ya
riayet edilmiyor; ya Anayasa’yı değiştirelim fiili duruma uyduralım ya da fiili
durumu Anayasa’ya uyduralım denildi ve altı ay sonra, 16 Nisanda oylanan metin
fiili duruma Anayasa’nın uydurulması şeklinde oldu ama tabii ki bu durumda
anayasal düzen de büyük ölçüde ortadan kalktı. 
Şimdi,
hatipler sürekli olarak Cumhurbaşkanlığı hükûmet sistemi kavramını kullanıyor
ama Sayın Cumhurbaşkanı hükûmet yok dedi burada 1 Ekim günü, tek kişi yönetimi
var dedi, monokrasi var dedi. Bu bakımdan, bu gerçeği görmemiz gerekir. Bu
gerçeği eğer görmez isek burada bunu sürekli, âdeta bir komedya gibi tekrar
etme durumuna geliriz ve o tarihte, 16 Ekim 2016’da 1 kişi Anayasa suçu işliyor
dendiği hâlde şu anda, burada kolektif suç işleniyor. Biz, Meclis olarak Anayasa’nın
açık hükmüne rağmen, amir hükümlerine rağmen Anayasa’yı uygulamama, Anayasa’yı
ihlal etme şeklinde bir toplu suça sürükleniyoruz, tekil suçtan kolektif suça.
(Mikrofon
otomatik cihaz tarafından kapatıldı)
İBRAHİM
ÖZDEN KABOĞLU (Devamla) – Sayın Başkan, izninizle sözlerimi tamamlayayım.
BAŞKAN
– Buyurun.
İBRAHİM
ÖZDEN KABOĞLU (Devamla) – Çok teşekkür ederim.
Bundan
çıkmanın yolu, kanun tekliflerini biz hazırlayalım, bu şekilde bir komedya
oynamayalım, Anayasa’ya aykırı işlemlerde bulunmayalım ve kanun tekliflerini
burada İç Tüzük’e göre, Anayasa’ya göre tartışalım, burada görüşelim. Aksi
hâlde, bunları kabul edebiliriz, oylayabiliriz fakat esasen, Anayasa’ya
aykırılık sürekli hâle gelir. Bu da şunu gösteriyor: Biz, 6771 sayılı Kanun’un
meşruluğunu sorguluyoruz, sorgulamamız gerekir Türkiye'nin geleceği için. Ama
6771’i savunanlar esasen 6771’i ihlal ettikleri için meriyet sorunu
yaratmaktadırlar. Meşruluk ve meriyet bir arada bulunuyor ve bu
sürdürülemezdir. Bunun üzerinde sadece yasalar açısından değil, anayasal
düzlemde de ciddi olarak düşünmemiz gerekir.
Saygılar.
(CHP ve İYİ PARTİ sıralarından alkışlar) 
BAŞKAN
– Birinci bölüm üzerinde soru ve cevap işlemi yok.
Birinci
bölüm üzerindeki görüşmeler tamamlanmıştır.
Sayın
Yılmaz, 60’a göre bir söz talebiniz var.
V.- AÇIKLAMALAR (Devam)
36.- Düzce Milletvekili Ümit Yılmaz’ın, Düzce Orman
İşletme Müdürlüğünün orman muhafaza memurları başta olmak üzere personel
eksikliğinin giderilmesi gerektiğine ilişkin açıklaması
ÜMİT
YILMAZ (Düzce) – Teşekkür ederim Sayın Başkan.
Düzce
ilimizin orman işletmesinde personel eksikliği had safhadadır. Özellikle orman
muhafaza memurları yarı yarıya kadroyla çalışmaktadır. Orman muhafaza
memurlarının sayısının yetersiz olması sebebiyle, Düzce merkez orman bölgesinde
dikili kesimi yapılamamakta, bu da hem bölgemiz orman köylerindeki
kooperatiflerin hem de ülkemizin ekonomik kaybına sebep olmaktadır. 
Tarım
ve Orman Bakanlığından beklentimiz, bir an önce, başta orman muhafaza memuru
olmak üzere, Düzce Orman İşletmesinin personel eksikliğinin giderilerek bölge
ve ülke ekonomisinin kaybının önlenmesidir. Personel eksikliğinin
giderilmesinin sadece ekonomiye katkısı olmayacak, ormana zarar veren bazı art
niyetli kişilerin de önünü alacaktır.
Bu
arada, Sayın Başkan, Adana Bilim ve Teknoloji Üniversitesinin adının Adana
Alparslan Türkeş Bilim ve Teknolojisi Üniversitesi olarak değiştirilmesinde
emeği geçen başta Cumhurbaşkanımız olmak üzere, herkese teşekkür ediyorum.
BAŞKAN
– Değerli milletvekilleri, birleşime on beş dakika ara veriyorum.
Kapanma Saati: 18.51
DÖRDÜNCÜ OTURUM
Açılma Saati: 19.21
BAŞKAN: Başkan Vekili Levent GÖK
KÂTİP ÜYELER: Mustafa AÇIKGÖZ (Nevşehir), Rümeysa KADAK (İstanbul)
-----0-----
BAŞKAN
– Türkiye Büyük Millet Meclisinin 56’ncı Birleşiminin Dördüncü Oturumunu açıyorum.

IX.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adana Milletvekili Tamer Dağlı ve Ankara
Milletvekili Yıldırım Tuğrul Türkeş ile 49 Milletvekilinin Yükseköğretim
Kurumları Teşkilatı Kanunu ile Bazı Kanunlarda Değişiklik Yapılmasına Dair
Kanun Teklifi (2/1579) ile Plan ve Bütçe Komisyonu Raporu (S. Sayısı: 43)
(Devam)
BAŞKAN
– 43 sıra sayılı Kanun Teklifi’nin görüşmelerine devam ediyoruz. 
Komisyon
yerinde. 
Şimdi,
teklifin birinci bölümünde yer alan maddeleri, varsa o madde üzerindeki önerge
işlemlerini yaptıktan sonra ayrı ayrı oylarınıza sunacağım. 
1’inci
madde üzerinde üç önerge vardır, önergeleri aykırılık sırasına göre okutup
işleme alacağım. 
İlk
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan “Sosyal Hizmetler Kanunu ile Bazı Kanunlarda Değişiklik Yapılmasına Dair
Kanun Teklifi’nin 1’inci maddesiyle değiştirilmesi teklif edilen 24/5/1983
tarihli ve 2828 sayılı Sosyal Hizmetler Kanunu’nun ek 7’nci maddesinin birinci
fıkrasının aşağıdaki şekilde değiştirilmesini ve fıkraya aşağıdaki cümlenin
eklenmesini arz ve teklif ederim.
"Her
ne ad altında olursa olsun her türlü gelirler toplamı esas alınmak suretiyle,
hane içinde kişi başına düşen ortalama aylık gelir tutarı, asgarî ücretin aylık
net tutarından daha az olan bakıma ihtiyacı olan engellilere, resmî veya özel
bakım merkezlerinde bakım hizmeti ya da sosyal yardım yapılmak suretiyle evde
bakımına destek verilmesi sağlanır. Hanede birden fazla bakıma ihtiyacı olan
engelli bulunması hâlinde, hane içinde kişi başına düşen ortalama aylık gelir
tutarının hesaplanmasında birinci bakıma ihtiyacı olan engelliden sonraki her
bakıma ihtiyacı olan engelli iki kişi sayılır.
Bu
fıkranın uygulanmasında, 5510 sayılı Kanunun ek 18 inci maddesi uyarınca
Ramazan ve Kurban bayramlarında ödenen bayram ikramiyeleri hane içinde kişi
başına düşen ortalama aylık gelir tutarının hesaplanmasına dâhil edilmez.”
 Behiç
Çelik Mehmet Metanet Çulhaoğlu İsmail Tatlıoğlu
 Mersin Adana Bursa
 Ayhan
Altıntaş Muhammet Naci Cinisli
 Ankara
 Erzurum
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılmıyoruz Sayın
Başkan. 
BAŞKAN
– Önerge üzerinde söz isteyen, Erzurum Milletvekilimiz Sayın Muhammet Naci
Cinisli. (İYİ PARTİ sıralarından alkışlar)
Süreniz
beş dakika Sayın Cinisli. 
MUHAMMET
NACİ CİNİSLİ (Erzurum) – Sayın Başkan, değerli milletvekilleri; yüce Meclisi ve
aziz milletimizi saygıyla selamlıyorum. 
Türkiye
Büyük Millet Meclisi dışında hazırlandığı artık bilinen, özensizce önümüze
getirilen torba kanun tekliflerini alelacele yasalaştırmak Meclisimizin yüksek
itibarına yakışmıyor. Bu durumun son bulması için uyarılarda bulunurken şimdi,
Meclisimizi daha da az yetkilendiren, gücünü azaltan bir emrivaki düzenleme
karşı karşıyayız. Artık, yasama faaliyetlerinin Cumhurbaşkanlığı
kararnameleriyle gerçekleştirilmesinin öngörüldüğü ifade ediliyor. Altını
çizerek ifade etmek istiyorum: Bizler, yasama gücünü kullanmak adına milletimiz
tarafından seçildik; en büyük güvenceleri Türkiye Büyük Millet Meclisi olan
milletimizin tamamının haklarını hukuki zeminde korumak, için buraya
getirildik. 
Değerli
milletvekilleri, görüştüğümüz maddeyle Ramazan Ve Kurban Bayramlarında
gerçekleştirilen ikramiye ödemelerinin bakıma ihtiyacı olan engellilerin aylık
gelir hesaplamasına dâhil edilmemesi amaçlanıyor. Aslında bir yanlıştan dönme
maddesi. Çünkü, yürürlükte bulunan mevzuatta, bakıma ihtiyacı olan engellilerin
sosyal yardım alabilmesi için hane içinde kişi başına düşen ortalama aylık
gelirin asgari ücret tutarının üçte 2’sinden az olması gerektiği ifade
ediliyor. Bayram ikramiyelerinin aylık gelir hesabına dâhil edilmesi de
belirlenen bu miktarın aşılmasına neden oluyor. Bu sebeple, bakıma ihtiyacı
olan engellilerin hem mevcut yardım ve hizmetlerden faydalanmaya devam
edebilmesi hem de bayram ikramiyelerinden yararlanabilmeleri hedefleniyor.
Bayram ikramiyelerinin aylık gelir hesaplamasına dâhil edilmemesi kabul
edilebilir ve doğru bir düzenlemedir ancak daha da doğrusu, yanlış bir
düzenleme yapmamaktır. Bu nedenle, diğer sosyal yardımların hesaplanmasında da
bayram ikramiyelerinin dâhil edilmemesi son derece yerinde olacaktır. Bu
uygulama tanzim satışlar gibi bir seçim hilesi olmamalıdır. Örneğin, 65 yaş
veya vazife, harp malullüğü aylıklarının ihtiyaç sahiplerine bağlanmasında da
gelir testi bulunuyor. Bu nedenle, ilgili mevzuatlarda da bu paralellikte
gerekli düzenlemeleri yaparak vatandaşlarımızın aynı mağduriyetleri
yaşamamasını sağlayabiliriz. Adalet temelinde bir eşitlik anlayışını tesis
etmeliyiz. Bu münasebetle, gelir testi uygulamasının geçtiği diğer mevzuatlarda
da benzer düzenlemelerin yapılması gerektiğini ifade etmek isterim.
Değerli
milletvekilleri, büyükleri saymayı, küçükleri sevmeyi hem aile terbiyesinden
hem de her sabah okullarımızda Andımız’ı söyleyerek düstur edinmiş bir
milletvekili olarak ifade etmek istiyorum: İhtiyaç sahiplerine yardımda
bulunmak, özellikle aile büyüklerinin bakım hizmetlerine destek olabilmek zor
ama millî ve manevi hazzı olan bir vicdan meselesidir. Bu nedenle, ihtiyaç
sahiplerine destek verilirken devletimize ve ilgili kurumlarına tamamen bağımlı
kalınmamasını sağlamak, aile bireyleri olarak da sorumluluk üstlenilmesini
teşvik etmek, gelecek kuşakların aile kavramını anlayıp aile değerlerine sahip
çıkması için çok önemlidir.
Diğer
yandan, vatandaşlarımızın sosyal yardımlara git gide muhtaç hâle gelmelerinden
üzüntü duyuyorum. Sosyal devlet anlayışı doğrultusunda vatandaşlarımızın yaşam
refahını artırmak, sosyal haklarının farkında olmalarını ve bunlardan
yararlanmalarını sağlamak için politikalar tabii ki yapılmalı ancak ana hedef,
yoksulluğu ve muhtaçlığı bitirip refahı kalıcı hâle getirmek olmalı. 
Son
yıllarda sağlıklı olup çalışmayan ama belediyelerden, valiliklerden aldıkları
yardımlarla muhtaçlığa alıştırılan, neredeyse komünist düzen hayatı yaşatılan
çok ciddi bir nüfusumuz olmaya başladı. Bu muhtaçlık anlayışı sonucunda
karşılıklı suistimallerin görülmesine şahit olmaktayız; örneğin, birçok
belediyenin sorumluluk alanı içerisinde imar planlarına aykırı olarak inşa
edilen binalar olmasına karşın vergi beyanları veya imar barışlarıyla bu
yapıların yıkımlarının gerçekleştirilmeyip yasal statüye kavuşturulması gibi. 
Geçtiğimiz
günlerde, birçok Erzurumlu hemşehrimin de ikamet ettiği İstanbul Kartal’da bir
bina çöktü. Vefat eden kardeşlerimize Allah’tan rahmet, ailelerine ve
milletimize başsağlığı dilerim. Kartal’daki bu vahim hadisenin yaşanmasına
neden olan yetkililerin ve suistimalin bir an önce ortaya çıkması lazım. Basın
yasağıyla gerçekler gizlenemez. Kaçak binalara göz yumulması, yıkım kararı
bulunan binaların yıkım işlemlerinin gerçekleştirilmemesi görevin kötüye
kullanılmasıdır, sonucu ise birçok vatandaşımızın yaşamlarını kaybetmeleridir.
Buradan, siyasi kariyerinde iki dönem Kartal Belediye Başkanlığı yapmış,
memleketim Erzurum’un AK PARTİ’li Büyükşehir Belediye Başkanı Mehmet Sekmen
Bey’e bir çağrım var. Kendisi, takip ettiğim kadarıyla, on sene kader birliği
yaptığı, başkanlıklarını yaptığı Kartallılara henüz bir ziyarette bulunmamış
nedense. 
SELAMİ
ALTINOK (Erzurum) – Naci, ne alakası var, ne diyorsun?
MUHAMMET
NACİ CİNİSLİ (Devamla) – Dinlerseniz anlatacağım Beyefendi. 
(Mikrofon
otomatik cihaz tarafından kapatıldı) 
BAŞKAN
– Buyurun.
MUHAMMET
NACİ CİNİSLİ (Devamla) – Sayın Sekmen her hafta sonu İstanbul’da, Kartallılar
kendisini bekliyorlar. Kendisini Kartal’a gitmeye, oradaki insanların acılarını
paylaşmaya, Kartal sokaklarında gezmeye davet ediyorum. Bu, bir insanlık
görevidir ve hatta Kartal’da 21 vatandaşımızın beton arasında ezilerek vefat
etmelerine neden olan namussuzları araştırıp bulup yakalarına yapışmasını
kendisinden beklerim. Ben olsam böyle yapardım. 
SELAMİ
ALTINOK (Erzurum) – Çok ayıp ediyorsun! 
MUHAMMET
NACİ CİNİSLİ (Devamla) – Biz İYİ PARTİ olarak, bendeniz, İstanbul
Milletvekilimiz Hayrettin Nuhoğlu Beyefendi, İstanbul Milletvekilimiz Yavuz
Ağıralioğlu Beyefendi’yle Kartal’a gidip, taziyelerde bulunup incelemeler
yaptık. Olayın takipçisi olduğumuzu ve sorumluların er geç, yayın yasağına
rağmen, ortaya çıkarılacağını buradan aziz milletimize ifade etmek isterim. 
Genel
Kurulumuzu saygıyla selamlıyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 43 sıra sayılı Kanun Teklifi’nin 1’inci maddesinin aşağıdaki şekilde
değiştirilmesini arz ve teklif ederiz.
MADDE
1- 24/5/1983 tarihli ve 2828 sayılı Sosyal Hizmetler Kanununun ek 7 nci
maddesinin birinci fıkrasına aşağıdaki cümle eklenmiştir.
"Bu
fıkranın uygulanmasında, 5510 sayılı Kanunun ek 18 inci maddesi uyarınca
Ramazan bayramlarında ve Kurban bayramlarında ödenen bayram ikramiyeleri hane
içinde kişi başına düşen ortalama aylık gelir tutarının hesaplanmasına dâhil
edilmez.”
 Musa Piroğlu Mensur
Işık Mahmut Toğrul
 İstanbul Muş Gaziantep
 Erdal Aydemir Erol
Katırcıoğlu Serpil Kemalbay Pekgözegü
 Bingöl İstanbul İzmir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılmıyoruz Sayın
Başkan.
BAŞKAN
– Önerge üzerinde söz isteyen İstanbul Milletvekilimiz Sayın Musa Piroğlu.
Buyurun
Sayın Piroğlu. (HDP sıralarından alkışlar) 
MUSA
PİROĞLU (İstanbul) – Sayın Başkan, yoksulların seçtiği Meclis, hâlâ zenginlerin
ve patronların çıkarlarını savunmaya devam ediyor. Bugünkü torba yasa İşsizlik
Fonu’nun nasıl yağmalanıp patronlara nasıl aktarılacağının, patronların
işçileri daha kolay nasıl ölümüne çalıştıracağının kanunlarını içeriyor ve bu
Meclisin çoğunluğu, işçilerin ve yoksulların seçtiği bu çoğunluk buna hizmet
ediyor.
Dün
Mersin Silifke’de tarım işçilerini taşıyan bir araba devrildi, 4 işçi öldü.
Ondan iki gün önce Muğla’da bir maden ocağında 3 işçi öldü. Ocak ayında 155
işçi öldü. 2018 yılında 1.923 işçi öldü. On altı yıllık iktidarınızda 22 binden
fazla işçi öldü ve bu torba yasa bu işçilerin ölmesini aklıyor ve işçilerin daha
fazla ölüme gitmesi için elinden geleni yapıyor. 
Filiz
Karaoğlan bir anne, ikisi de prematüre yedi aylık doğmuş ikiziyle birlikte
Patnos L Tipi Cezaevinde hapis yatıyor, bu ikiz çocuğuyla beraber yatıyor. Bu
ülkede 560 çocuk anneleriyle beraber hapishanede büyütülüyor. Bu utanç
bizimdir.
Merve
Demirel, televizyonlarda, ülkenin tamamının, dünyanın tamamının gözü önünde
tacize uğradı ve bu Meclisin çoğunluğunun bakanı ve buradaki sözcüleri bu
tacizi akladı çünkü mantık şu: Onlardan değilsen, çoğunluktan yana değilsen,
saraydan yana değilsen düşmansın ve düşmansan her şeyi hak edersin; işçileri
savunduğunda teröristsin, yoksulları savunduğunda teröristsin, kadınları
savunduğunda teröristsin. 
Yetmedi,
dün Tekirdağ’da bir işçi işsizlik nedeniyle intihar etti. Ondan önce de
yapmışlardı, yoksulluk nedeniyle de intihar etmişlerdi ve bu Mecliste dün
açıkça şu söylendi: “Yoksulluk yok, işsizlik yok, sefalet yok.” Ve ben şunu
düşündüm: Normaldir, ben burada 22 bin lira maaş alıyorum, Cumhurbaşkanı 100
bin lira alıyor, bakanlar 14 bin ile 20 bin lira arası maaş alıyor ve bu
ülkenin servetinin yüzde 80’ini nüfusun yüzde 5’i yiyor. Bizim için sefalet
yok. Sefaletin ve yoksulluğun ne olduğunu anlamak için basit bir önerim var.
Bütün maaşları -Cumhurbaşkanının, bakanların, bizim- işçi maaşına indirin;
yetmedi, bütün mülkleri tasfiye edin ve bakın yoksulluk var mı, yoksulluk yok
mu. 
Cumhurbaşkanı
biber ve domatesi mermiyle kıyasladı, dedi ki: “Bir mermi fiyatını biliyor
musunuz?” Halk mermi fiyatını bilmiyor, halk kursağına giren ekmeğin fiyatını
ölçmekle meşgul, çocuğunun kursağına giren yemeğin fiyatını ölçmekle meşgul ve
biz bu fiyatın neye mal olduğunu biliyoruz. Bu halk, o merminin çocuğunun
kursağına giren ekmeği küçülttüğünü öğrendiği gün, bunun farkına vardığı gün
yani Leyla Güven’in barış çığlığını duyduğu gün bu propaganda sona erecek,
savaşın maliyetinin ne olduğunu bu halk o zaman öğrenecek. 
Biz
bu utançla mecbur yaşıyoruz. Bu Meclise, eğer hâlâ işçiler ölüyorsa, kadınlar
ve çocuklar sokağa çıkamıyorsa, insanlar çocuğunu sokağa çıkarmaktan
korkuyorsa, kadınlar sokakta yürümekten korkuyorsa ve işçi işe giderken akşam
eve gelip gelemeyeceğini bilmiyorsa bunun utancı buraya, bu meclise aittir.
Bu
ülke halkı 31 Martta bir tercih yapacak. Bu utanç bize aittir ama bu tercih
halka aittir. Ya sarayın yanında durmaya devam edecek ya bu yoksulluğa,
sefalete ve hakarete boyun eğecek ya da karşı çıkacak. 
Bir
tane İçişleri Bakanınız var, olgunlaşmamış ergen çocuk gibi her gün kürsüye
çıkıyor, tehdit ediyor; bizi ve herkesi değişik yöntemlerle tehdit ediyor.
Devletin askerine güveniyor, devletin zor aygıtlarına güveniyor, devletin
polisine güveniyor ve kendinden olmayan herkesi tehdit ediyor. Ben buradan
kendisine cevap veriyorum, Pir Sultan’ın deyimiyle cevap veriyorum: 
“Yürü
bre Hızır Paşa,
Senin
de çarkın kırılır. 
Güvendiğin
sarayın,
O
da bir gün yıkılır.”
(Mikrofon
otomatik cihaz tarafından kapatıldı)
BAŞKAN
– Tamamlayın.
MUSA
PİROĞLU (Devamla) – Bu ahit de bizim olsun. (HDP sıralarından alkışlar)
RECEP
ÖZEL (Isparta) – Teröristlere mi güvenecek, tabii polise güvenecek. Teröriste
mi güvenecek?
BAŞKAN
– Buyurun Sayın Can.
RAMAZAN
CAN (Kırıkkale) – Sayın Başkanım, tutanaklara geçmesi açısından hatibin
konuşmalarına karşı…
Bir
defa, bu üslubu kabul etmemiz mümkün değil, böyle bir üsluba gerek de yok. Şu
an gruplar gayet medeni bir şekilde kanunla ilgili konuşmalar yapıyor.
MENSUR
IŞIK (Muş) – Gayet medeni bir dildi Beyefendi.
RAMAZAN
CAN (Kırıkkale) – Ama kanunla ilgili konuşmalar yapılırken farklı yerlere
çekmenin bir anlamı da yok.
Efendim,
“Taciz aklandı.” dendi. Dün burada defaatle konuşuldu, grup başkan vekilimiz
açıklamalarda bulundu, defaatle izahat yaptı.
MENSUR
IŞIK (Muş) – Bugünkü açıklamanız ne, bugünkü açıklama?
BAŞKAN
– Bir saniye değerli arkadaşlar.
RAMAZAN
CAN (Kırıkkale) – Hâlâ “Taciz aklandı.” diyor. Bunu kabul etmemiz mümkün değil.

SERPİL
KEMALBAY PEKGÖZEGÜ (İzmir) – Bakanınızı kınadınız mı?
MENSUR
IŞIK (Muş) – Bugün İçişleri Bakanı ne söyledi peki?
RAMAZAN
CAN (Kırıkkale) – Tacizi kimsenin akladığı yok. Yargı yolu devam ediyor, idari
tahkikat devam ediyor.
SERPİL
KEMALBAY PEKGÖZEGÜ (İzmir) – Bakan niye karışıyor?
RAMAZAN
CAN (Kırıkkale) – Ayrıca, milletvekilleri ve bakanların maaşlarından
bahsedildi. Ucuz kahramanlığa, hamasete gerek yok. 
SERPİL
KEMALBAY PEKGÖZEGÜ (İzmir) – Ucuz olan sensin ya.
RAMAZAN
CAN (Kırıkkale) – Milletimizin imkânlarını, milletimizin alabildiğine ölçüsünde,
adaletli ve hakkaniyetli bir şekilde dağıtmaya devam ediyoruz ve devam
edeceğiz. (AK PARTİ sıralarından alkışlar) 
MENSUR
IŞIK (Muş) – Maşallah, maşallah (!)
BAŞKAN
– Peki, teşekkür ederim.
FATMA
KURTULAN (Mersin) – Bir şey söyleyeyim ben de tutanaklara geçsin diye Sayın
Başkan.
BAŞKAN
– Buyurun Sayın Kurtulan, siz de buyurun.
FATMA
KURTULAN (Mersin) – Bu üslubu kabul etmek istemediğini söylerken aynı zamanda
kendisi de bir üslup sorunu yaşıyor. “Burada herkes gayet medeni konuşuyor.”
diyor. Arkadaşımız nasıl konuştu? Hoşunuza gitmeyen her şey medeni dışı mı
arkadaşlar? Sizin de buna bu şekilde yaklaşmanız doğru değil.
POLAT
TÜRKMEN (Zonguldak) – Bağırmasın.
BAŞKAN
– Arkadaşlar, lütfen…
FATMA
KURTULAN (Mersin) – Hayır, ellerinizi kaldırmayın. Herkes size göre, gönlünüze
göre, dikte edildiği gibi konuşmayacaktır.
BAŞKAN
– Sayın Kurtulan, Genel Kurula hitap edin.
FATMA
KURTULAN (Mersin) – Bunu bilin arkadaşlar, biraz tahammüllü olun. 
SEMİHA
EKİNCİ (Sivas) – Yeterince tahammül ediyoruz zaten.
FATMA
KURTULAN (Mersin) – Herkes sizin istediğiniz gibi konuşsaydı zaten o sıralarda
oturmuş olurduk. 
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum.
Türkiye Büyük Millet Meclisi Başkanlığına
Görüşülmekte
olan 43 sıra sayılı Sosyal Hizmetler Kanunu ile Bazı Kanunlarda Değişiklik
Yapılmasına Dair Kanun Teklifi’nin 1'inci maddesinin aşağıdaki şekilde
değiştirilmesini arz ve teklif ederiz.
Saygılarımızla.
 Mehmet
Bekaroğlu Aydın Özer
 İstanbul Antalya
MADDE
1 - 24/5/1983 tarihli ve 2828 sayılı Sosyal Hizmetler Kanununun ek 7 nci
maddesinin birinci fıkrasına aşağıdaki cümle ilave edilmiştir.
"Bu
fıkranın uygulanmasında, 5510 sayılı Kanunun ek 18 inci maddesi uyarınca Ramazan
ve Kurban bayramlarında ödenen bayram ikramiyeleri hane içinde kişi başına
düşen ortalama aylık gelir tutarının hesaplanmasına dâhil edilmez.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılmıyoruz Sayın
Başkan.
BAŞKAN
– Önerge üzerinde söz isteyen Antalya Milletvekilimiz Sayın Aydın Özer.
Buyurun
Sayın Özer. (CHP sıralarından alkışlar)
Süreniz
beş dakika.
AYDIN
ÖZER (Antalya) - Sayın Başkan, değerli milletvekilleri; yine bir torba kanunu
görüşüyoruz ve bu torbanın içinde çiftçilerin tarımsal kredi borçlarının
yapılandırılmasıyla ilgili bir madde de bulunuyor. Bir çiftçi milletvekili
olarak benim de bu konuda söyleyeceklerim var.
Değerli
milletvekilleri, geçen hafta çarşamba günü, tarımın kalbi Antalya’da Kumluca
Toptancı Hali’nde üretici, pazarcı, komisyoncu ve tüccarlarla birlikteydik.
Herkesin ortak derdi üretimin yüksek fiyatlarla gerçekleşmesine etki eden
yüksek maliyetler. O gün çiftçi arkadaşlarımla ve hal esnafıyla dertlerimizi
konuşurken dedim ki: Biz üreticiler olarak tüketicilerimizi de düşünüyoruz.
Madem tüketici için tanzim satış yapıyorsunuz, gelin üretici için de tanzim
satış yerleri açılsın. Naylonu, tohumu, ilacı, fideyi, gübreyi ucuza verelim,
çiftçi ürününü ucuza mal etsin, tüketici ucuza yesin. Bunu geçen hafta çarşamba
günü söyledik, üç gün sonra Tarım Bakanından değil ama Dışişleri Bakanından bir
açıklama geldi. Sayın Çavuşoğlu eski Antalya Milletvekili olduğu için Antalyalı
üretici kendisini çok tenkit ediyor galiba, bunun için mi dedi bilmiyorum ama
Antalya’ya geldiğinde üreticinin iyiliğini düşündüğünü söyledi, “Üretici için
de tanzim satış yapacağız.” dedi. İyi niyetten şüphemiz yok ancak bu konuda
samimiyet görmek istiyoruz. Çiftçimizin kalıcı olarak gübre, tohum, fide, zirai
ilaçlar ve mazotu daha uygun şartlarda alabilmesini sağlamak şart. Aksi hâlde
çiftçi sayısı daha azalacak, üretim daha da düşecektir. 
Değerli
milletvekilleri, TÜİK verilerine göre, Türkiye’nin ekilebilir tarım alanlarında
2004 yılından bu yana 3 milyon 393 bin 232 hektarlık azalma meydana geldi. 2004
yılında ekili tarım arazisi 26 milyon 593 bin 178 hektarken 2018 yılında ekili
tarım arazisi 23 milyon 199 bin 946 hektara geriledi. 2004’te Türkiye nüfusu 66
milyon 845 bin 635 iken 2018’de 80 milyon 810 bin 525 olmuştur. Yani son iki
yılda Türkiye nüfusu yüzde 17 oranında artmış ama ekili alan miktarı yüzde 12
azalmıştır. Yine, on altı yılda buğday ekim alanları yüzde 18, arpa ekim alanı
yüzde 30 oranında azalmıştır. On sene önce 142.874 hektarlık alanda patates
üretimi varken 2018’de bu rakam 138.937 hektara gerilemiştir. Örneğin, sofralık
domateste ekim alanı 9 bin hektar azalmış, kuru soğanda ekim alanı 8 bin hektar
patlıcanda 7 bin hektar azalmıştır. Yani ürün azaldı ama nüfus arttı, talep
çoğaldı. Bu rakamlar önemli mi? Eğer taş yemek istemiyorsak önemli, eğer
çocuklarımızın ve torunlarımızın taş yemesini istemiyorsak önemli. Yani bu
kafayla gidilirse, nüfusun artacağını bile bile ekim alanları azaltılmaya devam
edilirse tabaklarımıza taş mı koyacağız?
Değerli
milletvekilleri, bir çiftçi olarak söylüyorum, bugün tarımdaki en öncelikli
sorun yüksek girdi maliyetleridir. Aldığım gübrenin fiyatı geçen yıldan bu yana
yüzde 100 artmış, zirai ilaçların fiyatı yüzde 95 artmış, mazot artmış, tohum
artmış, fide artmış, işçilik artmış. Yani, hani “Ne enflasyonu? Ne krizi?”
diyorsunuz ya, ben o enflasyonu da o krizi de bizzat yaşıyorum. Sonra, geçen
yıl en fazla 1 liraya mal olan domatesin maliyeti 2 liraya çıkınca “Vay
efendim, teröristler!” İnsaf! 
Geçen
hafta Antalya’da Kaş’ın Çavdır Mahallesi’ndeydik. 200’e yakın çiftçi
kardeşimizle buluştuk, dertleştik. “Kimin BAĞ-KUR borcu var?” diye sorduğum
zaman herkes elini kaldırdı. Çiftçi BAĞ-KUR borcunu ödeyemiyor, mevcut
borçlarını ödeyemiyor, yapılandırdığı borcunu bile ödeyemiyor ama diyorsunuz
ki: “Biz harika bir şey düşündük, mevcuttaki faizi artırıp borcunu bir yıl daha
uzatalım.” 
Spor
kulüplerinin borçlarını üstlendiniz, yüzde 8 de Ziraat Bankasına yüklediniz,
yapılandırdınız. Kaçak bina ruhsatlarını çıkardınız, şirketlerin vergi
borçlarını sildiniz; çiftçiye gelince vatan haini muamelesi yaptınız. El insaf!
Değerli
milletvekilleri, Tarım Kanunu’nun çıktığı 2006’dan Ekim 2018’e kadar tarım
sektörüne toplamda 235 milyar lira destek verilmesi gerekirken sadece 105 milyar
lira aktarıldı. Eğer bu desteklerin tamamı düzenli olarak verilseydi bugün et
ithalini de buğday ithalini de mercimek ithalini de konuşmuyorduk. 
Çiftçinin
yüzde 90’ı borçlu, toplam borç 100 milyarı geçmiş, üretici zaten zor durumda.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Özer. 
AYDIN
ÖZER (Devamla) – Bu nedenle diyoruz ki: Üreticinin vadesi geçmiş tüm tarımsal
kredi borçlarına ilişkin her türlü faiz borcu silinsin. Ana borç miktarını
yılda bir kere ödemek üzere 5 eşit taksitle beş yılda ödeme imkânı verilsin.
Taksitlendirme süresince herhangi bir değer artışı uygulanmasın. 
Sonuç
itibarıyla, üretimi destekleyelim, üretim kapasitemizi artıralım, tüketicimiz
ucuza yesin. Üretici mutlu olursa tüketici de mutlu olur, üretici mutlu olursa
Türkiye mutlu olur. 
Saygılarımla.
(CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
1’nci
maddeyi oylarınıza sunuyorum: Kabul edenler… Kabul etmeyenler… 1’inci madde
kabul edilmiştir. 
2’nci
madde üzerinde iki önerge bulunmaktadır. Önergeleri aykırılık sırasına göre
okutup işleme alıyorum: 
Türkiye Büyük Millet Meclisi
Başkanlığına
Görüşülmekte
olan Sosyal Hizmetler Kanunu ile Bazı Kanunlarda Değişiklik Yapılmasına Dair
Kanun Teklifi’nin 2’nci maddesinin birinci fıkrasında yer alan “eklenmiştir”
ibaresinin “ilave edilmiştir” ibaresiyle değiştirilmesini arz ve teklif ederiz.

 Behiç Çelik  Mehmet Metanet
Çulhaoğlu  Ayhan Erel 
 Mersin Adana Aksaray
 İsmail Tatlıoğlu  Ayhan
Altıntaş  Ümit Beyaz
 Bursa Ankara İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ BEKİR KUVVET ERİM (Aydın) – Katılmıyoruz Sayın
Başkan. 
BAŞKAN
– Önerge üzerinde söz isteyen, İstanbul Milletvekilimiz Sayın Ümit Beyaz. (İYİ
PARTİ sıralarından alkışlar)
Süreniz
beş dakika Sayın Beyaz. 
ÜMİT
BEYAZ (İstanbul) – Sayın Başkan, değerli milletvekilleri; ilgili kanunun 2’nci
maddesinde yapılacak değişiklikler için İYİ PARTİ Grubu adına söz almış
bulunuyorum. Bu vesileyle yüce heyetinizi saygıyla selamlıyorum. 
Değerli
milletvekilleri, evde bakım hizmeti bütün dünyada yaygın olarak kullanılan bir
hizmettir. Bizim ülkemizde bu hizmetten 2017 rakamlarına göre yaklaşık 500 bin
kişi faydalanıyor. Bakıma muhtaç insanlarımızı kurumlarda barındırmak yerine
kendi ortamlarında, çevrelerinden kopartmadan hizmet sunmayı, bununla beraber
bakım masraflarını da düşürmeyi hedefleyen bu hizmette büyük sıkıntılar
yaşanıyor. 
Değerli
milletvekilleri, ilgili bakanlığımız evde bakım hizmeti veren kişilerle, bakım
aylığı ödemeden önce bir sözleşme yapıyor. Bu sözleşmeyle bakım verenden
beklenti ve taleplerini kayıt altına alıyor. Bir anlamda o kişiyle hizmet alım
sözleşmesi imzalıyor. Bu sistem bakıma muhtaç kişinin yükünü sadece bir kişiye
yüklüyor. Bakım hizmeti veren kişiye asgari ücretin altında bir yardım
yapılıyor. Bakıma muhtaç kişinin omuzlarına yüklediğiniz bu hizmeti devletin
sırtından aile üyelerine devrederken bu yükü çoğunlukla kadınlar omuzluyor. Bu
durum kadına aile içinde ek yük yüklerken kadınlarımızın enerjisinin
tükenmesine, sosyal çevrelerden kopmalarına ve eve bağımlı hâle gelmelerine yol
açıyor. Bu konuda yapılan araştırmalar evde bakım hizmeti verenlerin sosyal ve
psikolojik desteğe ihtiyaç duyduklarını gösteriyor. Uygulama sürdürülmeli fakat
bazı değişiklikler yapılmalıdır. Evde bakım hizmeti veren kişinin sadece 1 kişi
olması şartı değiştirilmelidir. Bakım yükü hanede sadece kadınlara değil, hane
içinde herkese eşit dağıtılmalıdır. Yine, hane üyelerinin ihtiyaç duyması hâlinde
sürekli veya kısmi dışarıdan birisinin bakım vermesine izin verilmelidir. Bakım
hizmeti veren kişi sosyal güvenlik sistemine dâhil edilmelidir. Bakım hizmeti
veren kişinin ihtiyaç sahibiyle akraba olma zorunluluğu kaldırılmalıdır. Bakıma
muhtaç kişinin yakınları bu hizmeti yerine getirmek için gelir getiren
işlerinden vazgeçmek zorunda bırakılmamalıdır. 
Değerli
milletvekilleri, bakıma muhtaç yakını olanlar bilir ki bakım hizmeti yorucu,
yıpratıcı ve özveri isteyen bir hizmettir. Bu süreç içinde bakım hizmeti
verenlerin fiziksel ve ruhsal ihtiyaçları oluşmaktadır. Bu ihtiyaçlar
karşılanmadığı takdirde bakım hizmetinin kalitesi düşmekte, bakım hizmeti
verende mutsuzluk ve zamanla tükenmişlik sendromu gözükmektedir. Bakım hizmeti
verenler de bizler gibi insanlar; onların da kendilerine ayrılabilecek zamana,
dinlenmeye, sosyalleşmeye ihtiyaçları var. Ağır bir tempoyla çalışan bu
insanların haftada bir gün tatilleri yok, yıllık izinleri bile yok. 
Değerli
milletvekilleri, evde bakım süreci dikkatle incelendiğinde bu aylığı almanın
zorlukları görülecektir. Bu zorlukları aşarak bakım aylığı almayı başaranlar da
bakım hizmeti vermenin zorluklarını beklemektedir. Sistemin kendisinden
kaynaklı ve sistemin uygulanmasından da ortaya çıkan sorunların önümüzdeki
dönemde ortadan kalkacağını umut ediyorum. 
Değerli
arkadaşlar, başka bir soruna değinerek sözlerime devam etmek istiyorum.
İstanbul’da Silivri ilçemize her yaptığımız ziyarette vatandaşlarımız ve sivil
toplum kuruluşlarımız bu güzel ilçemizin bir cezaeviyle anılmasından duydukları
rahatsızlıkları bizlere iletiyorlar, Silivri’nin güzelliğine leke düşüren F
Tipi Cezaevinin isminin değiştirilmesini talep ediyorlar. Parti ayrımı
gözetmeksizin Silivri’de yaşayan tüm vatandaşlarımız bir cezaeviyle değil;
denizi, doğası, ayçiçeği tarlalarıyla anılmak istiyor, bu sorunların bir an
önce çözülmesini bekliyor. Lütfen vatandaşlarımızın bu sesine kulak verelim.
Sözlerime
son verirken, açılım sürecinin bir parçası olarak üniversitelerimize yerleşen
terör örgütü üyeleri tarafından 20 Şubat 2015’te şehit edilen Fırat Yılmaz
Çakıroğlu’nu şehadetinin yıl dönümünde rahmet ve sevgiyle anmak istiyorum. Ruhi
Kılıçkıran’la başlayıp Fırat Çakıroğlu’na kadar süren ölümsüzler yolunun
yolcularına selam olsun. Unutulmasın ki Fırat artık Erzincan’dan başlayıp
Basra’ya dökülen bir nehir adı değildir, bayraklaşmış bir mücadelenin
Akşehir’de doğup Ege’de dökülen ismidir.
Hepinize
sevgiler sunuyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 43 sıra sayılı Kanun Teklifi’nin çerçeve 2’nci maddesiyle 2828 sayılı
Kanun’a eklenen geçici 17’nci maddede yer alan “defaten” ibaresinin “bir
kerede” şeklinde değiştirilmesini arz ve teklif ederiz.
 Arzu Erdem Cemal
Çetin Esin Kara
 İstanbul İstanbul Konya
 İsmail Özdemir Mustafa Hidayet
Vahapoğlu
 Kayseri Bursa
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan.
BAŞKAN
– Önerge üzerinde söz isteyen, İstanbul Milletvekilimiz Sayın Arzu Erdem. (MHP
sıralarından alkışlar)
Süreniz
beş dakika Sayın Erdem.
ARZU
ERDEM (İstanbul) – Teşekkür ederim Sayın Başkan.
Değerli
milletvekilleri, görüşülmekte olan 43 sıra sayılı Kanun Teklifi’nin 2’nci
maddesi üzerine Milliyetçi Hareket Partisi Grubum adına söz almış
bulunmaktayım. Gazi Meclisi ve ekranları başında bizi izleyen aziz Türk
milletini saygılarımla selamlıyorum.
Bugün
kurulmuş olan araştırma komisyonunun önemi üzerine bir konuşma yapmak
istiyorum. Malum, araştırma komisyonunun görüşmeleri esnasında bir konuşma
yapmadık ama gerçekten gerekliydi bilişim teknolojileri bağımlılığının
etkilerini incelemek üzere ve olası zararların bertaraf edilmesi ve bu
teknolojilerin kontrolü noktasında bir komisyonun kurulması. Çünkü niye
önemliydi? Aslında her birimiz tehdit altındayız, her şeyden önce evlatlarımız
tehdit altında ve teknolojinin hayatımıza girmesiyle birlikte internet bağımlılığı
ortaya çıkmıştır. Hepimiz bundan rahatsızız, evlatlarımızda da o sıkıntıyı
yaşıyoruz aslında. Kişinin teknolojik kullanımı üzerindeki kontrolünün
kaybolmasıyla birlikte teknolojiyi ölçüsüz kullanması çok ciddi zararlara sebep
olmaktadır. İnternet ve teknoloji bağımlılığı diğer bağımlılıklarda olduğu gibi
kişinin bağımlısı olduğu teknolojik ürüne ulaşamadığı zamanlarda bir yoksunluk
durumuyla kendini göstermektedir ve internet bağımlılığı her yaşta, her dönemde
aslında ortaya çıkabilecek olan bir bağımlılık. Teknoloji kullanım süresi
arttıkça çocuk ve gençlerde düşünce süreçlerinin aslında bozulduğu, kişiler
arasında duyarlılığın azaldığı ve genel sağlık düzeyinin düştüğü
gözlemlenmektedir. Aynı zamanda obsesif, depresif, kaygılı, düşmanca, hostil,
fobik, paranoit düşüncelerin de artabildiği görülmektedir. Yoğun bir şekilde
internet kullanan ve bilgisayar oyunlarıyla zamanını geçiren çocukların sosyal
gelişim düzeylerinin aslında aşağı doğru düştüğünü ve sosyal çevreden
koptuklarını da görmekteyiz. 
Bu
hususta bizim çok üzerinde durduğumuz, aslında, çağın hastalığı hâline gelmiş
ve ülkemizi tehdit eden, gençlerimizi de tehdit eden, geçen hafta da yine bir
intihar vakasıyla sonuçlanmış olan bir “Mavi Balina” oyunu var ki bundan
aslında ben bahsetmek istiyorum. Çok önemli, aslında her birimizin, ekranları
başında bizi izleyen aziz Türk milletinin de dikkatle üzerinde durması gereken
ve çocuklarını bu anlamda takip etmesi gereken, aslında intihara kadar
sürükleyen önemli bir oyun. 
21
Şubat 2018 tarihinde Bursa’da 16 yaşındaki Ahmet P. arkadaşının evinde Mavi
Balina oyunu oynadıktan sonra gittiği halı sahanın tellerine kendini asarak
yaşamına son vermiştir. 26 Şubat 2018 tarihinde İzmir’in Karabağlar ilçesinde
13 yaşındaki Aleyna A. yine aynı şekilde ailesiyle birlikte yaşadığı evlerinin
çatısından atlayarak intihar etmiştir. 7 Mart 2018 tarihinde Balıkesir’in
İvrindi ilçesinde 10 yaşındaki E.A. yine çatı katında kendini tavana asmıştır
ve bu şekilde intihar etmiştir. Örnekler çok fazla. Bunları çok fazla saymak
istemiyorum. Hepimizin mutlaka ki yüreğini incitiyor ama en sonuncusu, seçim
bölgem olan İstanbul’un Bağcılar ilçesinde 16 yaşındaki Burak, Mavi Balina
oyunu yüzünden kendini asarak yaşamına son vermiştir ve demiştir ki
bilgisayarındaki son komutu “Mavi Balina ölmüştür.”
Değerli
milletvekilleri, ülkemizde yaklaşık 150 civarında, bu oyunu oynayıp intihar
eden gencimiz bulunmakta ve bu konuyla ilgili yapacağımız bütün çalışmaların
çok kıymetli olduğunu yani bilgisayar bağımlılığının ve kontrollü bir şekilde
bunların aslında oynanması gerektiğini oyunların da ne kadar önemli olduğunu
biz vurgulayacağız bu dönemde. Türk milletinin bilinçlendirilmesini, annelerin,
babaların yönlendirmesiyle Türkiye Büyük Millet Meclisi çatısı altında bu
olayla ilgili, bu konularla ilgili kontrolsüz kullanıma sebebiyet veren… Çünkü
bu Mavi Balina’yla ilgili bir link gönderiliyor ve çocuk o linke tıkladığı
andan sonra oyuna başlıyor. 50 tane komut var, 50 tane komutun ilk 10’u çok
masum ama 10’uncu komuttan sonrası maalesef vücudun belli yerlerine bir şeyler
kazıması gerekiyor ve bunları kazıdıktan sonra “Resmini gönder, kamerayı aç.”
gibi komutlar geliyor, bunları açtıktan sonra bu kez farklı şantajlarla karşı
karşıya kalıyor çocuk. Yani olay aslında çok ciddi ve vahim bir boyutta, onun
için çok önemli. 
Kurulmuş
olan komisyonun her şeyden önce hayırlara vesile olmasını temenni ediyorum.
Burada kamu spotlarıyla desteklenmesi, ailelerin bilinçlendirilmesi, bununla
ilgili farklı ülkelerde yine Mavi Balina oyunuyla ilgili hiç intiharın
yaşanmadığı İngiltere’de bile el ilanlarında bu oyunun zararlı olduğuna dair
bir bildiri dağıtılıyor. Onun için bu ve bunun gibi oyunlar, bunların isimleri
çok fazla, burada yine onları zikretmeyeceğim çünkü bunları zikrettiğimiz vakit
de aslında çocuklar için merak uyandırabiliyor. Ama çocuğunuz içe kapanıyorsa,
odasına çekiliyorsa, sosyal çevreden uzaklaşıyorsa, zamanını çok fazla
bilgisayarın önünde geçiriyorsa lütfen hangi oyunları oynadığını, bu oyunlar ne
kadar masum görünürse görünsün… Hikâye kitaplarından biliriz, ya balinalar
pembe olur ya mavi olur ve öğretirken de bu balina resmi deriz ve hatta mavi
olanı öğretiriz. Onun için çok masum gelebilir ama oyun gerçekten büyük zarar
veriyor, intihara kadar sürüklüyor. 
BAŞKAN
– Tamamlayalım Sayın Erdem.
ARZU
ERDEM (Devamla) – Teşekkür ederim.
Tekrar,
kurulmuş olan komisyonumuzun hayırlara vesile olmasını temenni ediyorum. 
Türk
milletine ve Türk gençliğine çok önemli bir hizmet olacağını düşünüyorum.
Hepinizi saygıyla selamlıyorum. (MHP ve AK PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
2’nci
maddeyi oylarınıza sunuyorum: Kabul edenler... Kabul etmeyenler... 2’nci madde
kabul edilmiştir.
3’üncü
madde üzerinde iki adet önerge vardır, önergeleri aykırılık sırasına göre
okutup işleme alıyorum.
Türkiye Büyük Millet Meclisi
Başkanlığına
Görüşülmekte olan 43 sıra sayılı Kanun Teklifi’nin
3’üncü maddesinin kanun teklifi metninden çıkarılmasını arz ve teklif ederiz.
 Mahmut
Toğrul Ebrü Günay Erol Katırcıoğlu
 Gaziantep Mardin İstanbul
 Erdal
Aydemir Serpil Kemalbay Pekgözegü
 Bingöl İzmir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan.
BAŞKAN
– Önerge üzerinde söz isteyen Mardin Milletvekilimiz Sayın Ebrü Günay. (HDP
sıralarından alkışlar) 
Süreniz
beş dakika Sayın Günay.
EBRÜ
GÜNAY (Mardin) – Sayın Başkan, değerli milletvekilleri; ben de bu kürsüden
birçok arkadaşımın ifade ettiği gibi şunu ifade ederek başlamak istiyorum:
Bugün, Leyla Güven yüz altı gündür açlık grevinde, Sevgili Selma Irmak ve
Sevgili Sebahat Tuncel otuz sekiz gündür açlık grevinde, Sevgili Dilek Öcalan
Strazburg’da altmış yedi gündür açlık grevinde, gazeteci Kibriye Evren’in
arasında olduğu 300’e yakın tutsak ise altmış sekiz gündür açlık grevinde ve bu
arkadaşlarımızın talepleri çok basit bir talep aslında. Bizleri ve bu Hükûmeti,
bu iktidarı kendi yasal mevzuatlarına uymaya davet ediyorlar. Herkes bilir,
avukat görüş hakkı uluslararası mevzuatta, yine iç hukukumuzda yasal güvence
altına alınmıştır; aile görüş hakkı herkes için yasal güvence altına alınmıştır
ve bunlar uluslararası belgelerce de güvence altına alınmıştır ama maalesef,
Türkiye’de bir ada cezaevi, İmralı ada cezaevi bu haklardan hiçbir hukuki
dayanak gösterilmeden mahrum bırakılmakta ve bir yasak uygulanmakta. Bu
arkadaşlarımız aslında bizleri ve bu Meclisi hukuka davet ediyor, aslında
talepler çok basit.
Ve
buradan şunu ifade etmek istiyorum: Van F Tipi Cezaevinde açlık grevinde olan
Şahin Öncü altmış sekiz gündür açlık grevinde. Bugün hastaneye kaldırıldı ve
tedaviyi kabul etmediği için tekrardan cezaevine götürüldü. Artık aslında
kritik eşiğe geldik. Olası kötü ihtimallerde bu sürece sessiz kalan Meclis ve iktidar
doğacak kötü sonuçlardan sorumludur, bunu buradan hatırlatmak istiyorum. 
Bugün
Dünya Ana Dili Günü. Bildiğiniz üzere, geçtiğimiz sene UNESCO dünyadaki dillere
dair bir rapor açıkladı ve dünyada 6 bin dilin olduğunu ifade etti, bu dillerin
yarısının ise yok olmayla yüz yüze olduğunu ifade etti. Bunlardan Türkiye’de
ise 18 dil yok olmayla karşı karşıya. Tarih boyunca birçok uygarlığı
barındırmış, diller, kültürler bakımından çok zengin olan Anadolu ve
Mezopotamya toprakları yıllardır uygulanan tekçi politikalar sebebiyle büyük
bir dil erozyonuna uğratıldı. Ana dilde eğitim anayasal güvence altına
alınmadığı gibi hâlen farklı diller üzerinde yasakçı anlayış devam etmektedir. 
Değerli
arkadaşlar, KHK’lerle günlük tek Kürtçe gazete olan Azadiya Welat gazetesi
kapatıldı. Kürtçe yayın yapan TV kanalları, haber ajansları, dergiler,
radyolar, yayınevleri tekçi ve otoriter zihniyetin sonucu olarak kapatıldı. Kurdi-Der,
İstanbul Kürt Enstitüsü gibi 90’lı yılların karanlığında bile faaliyet yürüten
bu dernekler ve bu enstitüler maalesef bugün kapalı ve faaliyet yürütemez
durumda. 
Bir
diğer nokta ise 8 Şubat 2019 tarihli Millî Eğitim Bakanlığı atamasında 19.996
öğretmenin ataması yapıldı. Bunlardan 3’ü Kürtçe öğretmeni olarak atandı, 2’si
Kurmanci, 1’i Dımılki yani Zazaki öğretmeni olmak üzere atandı. Aslında bu
atamada bile ayrımcı bir politika yürütüldü.
Bu
zihniyetin bir başka yansıması vekili olduğum Mardin’in Artuklu Üniversitesinde
kendisini gösterdi, üniversitedeki Yaşayan Diller Enstitüsü Kürt Dili ve Kültürü
Bölümü’nde görevli birçok akademisyen ihraç edildi. Türkiye’de 2018 Millî
Eğitim Bakanlığı resmî verilerine göre, 2.577 anaokulunda 764.462 çocuk Türkçe
dilinde eğitim görürken DBP’li belediyelerin çok dilli belediyecilik
politikaları kapsamında açtığı ana dilde eğitim yapan kreşler ve okullar
kapatıldı. Bunlardan Diyarbakır’da Ferzat Kemanger, Kızıltepe’de Ferhat Kurtay,
Cizre’de Berivan ilkokulları kapatıldı ve binlerce Türkçe eğitim veren okullara
karşın birkaç tane Kürtçe eğitim veren okul maalesef kapatıldı. 
Kentlerin
girişlerinde asılan çok dilli, çok lehçeli tabelalardaki ibareler kayyumlar
tarafından kaldırıldı, Kürtçe sokak isimleri değiştirildi. Kürt coğrafyasının
önemli isimlerinden Ahmed-i Hani, Melaye Ciziri, Cigerxun, Mehmet Uzun gibi
Kürt yazar ve aydınlarının heykelleri yıkıldı, isimleri tabelalardan sildirildi.
Daha kötüsü, asimilasyon ve Türkleştirme politikaları modern zamanın da bir
politikası olarak devam etti. 
Evrensel
standartlara erişmiş, demokratik bir dünyanın parçası olmak için tekçi, tek
tipçi, merkeziyetçi politikalar hızla terk edilmeli, dil ve kültüre ilişkin
politikalar halkların iradesi dikkate alınarak eşit yurttaşlık ilkeleri
temelinde belirlenmelidir.
Teşekkürler.
(HDP sıralarından alkışlar) 
BAŞKAN
- Önergeyi oylarınıza sunuyorum: Kabul edenler… Etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan Sosyal Hizmetler Kanunu ile Bazı Kanunlarda Değişiklik Yapılmasına Dair
Kanun Teklifi’nin 3’üncü maddesinin birinci fıkrasında yer alan “eklenmiştir”
ibaresinin “ilave edilmiştir” ibaresiyle değiştirilmesini arz ve teklif ederim.

 Behiç Çelik  Mehmet Metanet
Çulhaoğlu  İsmail Tatlıoğlu 
 Mersin Adana Bursa
 Ayhan Altıntaş  Hüseyin
Örs 
 Ankara Trabzon
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) - Katılmıyoruz Sayın
Başkanım. 
BAŞKAN
– Önerge üzerinde söz isteyen Trabzon Milletvekilimiz Sayın Hüseyin Örs. (İYİ
PARTİ sıralarından alkışlar) 
Süreniz
beş dakika Sayın Örs. 
HÜSEYİN
ÖRS (Trabzon) - Sayın Başkan, çok değerli milletvekilleri; ilgili kanun
teklifinin 3’üncü maddesi üzerinde konuşmak üzere İYİ PARTİ Grubu adına söz
aldım. Genel Kurulu saygıyla selamlıyorum.
Değerli
milletvekilleri, AK PARTİ 2002 yılında “3Y” formülüyle yani “Yoksulluk,
yolsuzluk ve yasaklarla mücadele.” diyerek iktidara geldi ancak aradan geçen
zaman içerisinde yoksulluğu yok etmek bir yana, yoksulluk yaygınlaşmış, hatta
kurumsallaşmıştır. Yoksulluğu yaygınlaştırmayı “Sosyal devlet anlayışını
güçlendirdik.” ifadesiyle perdeleyen AK PARTİ vatandaşı yoksullaştırarak
kendisine bağımlı hâle getirmiş, ülkemizde neredeyse nüfusun yarısı sosyal
yardım alır hâle getirilmiştir. İktidar sosyal yardımı siyasi menfaatleri için
kullanırken Türkiye’de yoksulluk maalesef bir yaşam biçimine dönüşmüştür.
Sosyal yardım siyasi malzeme yapılacak bir durum değil, sosyal devlet anlayışı
çerçevesinde vatandaşın hakkıdır. “Sosyal devlet anlayışını gerçekleştirdik.”
dediğiniz Türkiye’de her 5 gençten 1’inin işsiz olduğu gerçeğiyle yüzleşmek
zorundasınız.
Değerli
milletvekilleri, Doğu Karadeniz Bölgesi’nin en büyük ili konumunda olan ve
köklü bir tarihe, coğrafi konumu dolayısıyla önemli avantajlara sahip olan
Trabzon bugün ağır sosyoekonomik sorunların kıskacındadır. Türkiye’nin geneli
gibi Trabzon’un da kanayan yarası işsizlik ve hayat pahalılığıdır. Trabzon’da
ciddi bir iş alanı bulunmuyor, işsizlik, pahalılık, geçim sıkıntısı, umutsuzluk
ve gelecek kaygısı yöre insanını bir cendere gibi sarmış durumda. Daha önce
yine bu kürsüde Trabzon’daki İŞKUR müracaatlarını dile getirmiştim. Toplum
Yararına Program yani kısaca TYP işsizliğin yoğun olduğu bölgelerde uygulanan
bir program. Demek ki Trabzon işsizliğin yoğun yaşandığı bir şehir. Bu
programla en fazla dokuz ay çalışma imkânı bulacak işsizlerimiz başvuru için
uzun kuyruklar oluşturmuşlardı Trabzon caddelerinde ve sokaklarında. Her
işsizin başvuramadığı, belli kıstaslara uyan işsizlerin başvurabildiği bu
program için 1.500 kişinin alınacağı son uygulamada müracaat eden sayısı tam
10.108 idi. İŞKUR vasıtasıyla işe alımların şekli ve yöntemi de ayrı bir
tartışma konusu ki bugün burada buna girmeyeceğim. 
Değerli
milletvekilleri, dağlık ve engebeli coğrafi yapısı, toprak azlığı tarımı
zorlaştırırken, bölgeye özgü fındık, çay, tütün, mısır, patates, fasulye gibi
tarım ürünleri ile tereyağı, peynir, süt, et gibi hayvansal ürünlerde Hükûmetin
yanlış politikalarına ülkedeki genel ekonomik kriz de eklenince üretici
emeğinin karşılığını alamaz olmuş, geçim zorlaşmıştır. 
Değerli
milletvekilleri, Trabzon’un sorunları var; sıkıntıları var, Trabzon halkı
mutsuz, umutsuz. Trabzon halkı trafikte hareket edemiyor, kaldırımları işgal
edilmiş, yürüyemiyor. Pahalılık almış başını gitmiş, evinde, mutfağında yangın
var. Trabzon esnafı darda, kime sorarsanız “İşler geçen seneye göre düştü.”
diyor. Çok sayıda firma işten adam çıkarıyor. İcra dosyaları almış başını
gitmiş Trabzon’da, çekler patlıyor, senetler ödenemiyor. Pazarcı esnafı “Millet
artık 1 tane pırasa, 2 tane domates alabiliyor, 1 bağ marul neredeyse lüks
madde oldu.” diyor. Trabzon’u idare edenlere sesleniyorum: Çıkın, bir meydanda
bakın insanların yüzlerine, kaçı gülüyor? Denizin kıyısında, denize hasret kent
olmuş Trabzon. Sahilinde yürüyeyim desen, sinekten ve kötü kokudan adım atılmaz
hâle gelmiş. 
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Örs. 
HÜSEYİN
ÖRS (Devamla) – Beşirli Sahili’nde insanlar evlerinin balkonunda oturamaz,
pencerelerini açamaz durumdadırlar. Beyler, önce bu şehrin yaşayanını mutlu
etmeliyiz. 
Değerli
milletvekilleri, gelin şöyle bir Trabzon turu yapalım sizinle: Havaalanından
şehir merkezine gidiyoruz. Sağda beş yıldır kaldırılamayan çimento fabrikasının
enkazı, solda on yıldır tek çivi çakılmayan Çömlekçi Dönüşüm Projesi için
yıkılan evlerin viran görüntüsü. Diğer yanda, bir otogarımız var ki hâlâ harap,
tabiri caizse dökülüyor. 2009’da, bundan tam on yıl evvel vadedilen otogar
nerede diye soruyorum? 61 proje içinde “mega proje” denilen Güney Çevre Yolu için
ne yapıldı diye soruyorum? Ey Trabzon’u idare edenler, size soruyorum,
“Sürmene’ye tersane kuracağız, 5 bin kişiye iş imkânı sağlayacağız.” diyenlere
soruyorum: Sahi, tersanede son durum nedir? Alıştık artık aynı sazın
tellerinden gelen aynı sese, artık yeni sesler lazım diyorum, hepinizi
saygılarımla selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
3’üncü
maddeyi oylarınıza sunuyorum: Kabul edenler... Kabul etmeyenler... 3’üncü madde
kabul edilmiştir. 
4’üncü
madde üzerinde iki önerge bulunmaktadır, önergeleri aykırılık sırasına göre
okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 43 sıra sayılı Kanun Teklifi’nin 4’üncü maddesinin Kanun Teklifi metninden
çıkarılmasını arz ve teklif ederiz. 
 Mensur Işık Mahmut
Toğrul Musa Piroğlu
 Muş Gaziantep İstanbul
 Erdal Aydemir Serpil Kemalbay
Pekgözegü Erol Katırcıoğlu
 Bingöl İzmir İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan.
BAŞKAN
– Önerge üzerinde söz isteyen Gaziantep Milletvekilimiz Sayın Mahmut Toğrul.
Buyurunuz
Sayın Toğrul. (HDP sıralarından alkışlar)
Süreniz
beş dakika.
MAHMUT
TOĞRUL (Gaziantep) – Teşekkür ederim.
Sayın
Başkan, değerli milletvekilleri; hepinizi saygıyla selamlıyorum.
Değerli
arkadaşlar, son günlerde AKP’nin torbayla aslında seçim yatırımına dönük nasıl
bir çabanın içerisinde olduğunu, 31 Martı kotarmak adına büyük bir, yoğun bir
çabanın içine girdiğini hep beraber görüyoruz. Değerli arkadaşlar, tabii, bu,
31 Martta halktan geri dönecektir, halk bunlara izin vermeyecektir diye umut
ediyoruz ve sonucun da bu yönde gerçekleşeceğini düşünüyorum. 
Bugün
Dünya Ana Dili Günü değerli arkadaşlar. 1999’da Birleşmiş Milletler Eğitim,
Bilim ve Kültür Örgütü UNESCO kültürel çeşitliliği ve çok dilliliği desteklemek
amacıyla 21 Şubat gününü Uluslararası Ana Dili Günü olarak kabul etmiş, ana
dili ve ana dilinde eğitim hakkını aslında güvence altına almıştır. 
Bugün,
aynı zamanda, ana dili için Bangladeş polisiyle çatışan üniversite
öğrencilerinin katledilmesinin de yıl dönümü olarak anılmaktaydı. 21 Şubat 1952
tarihinde Bangladeş Dil Eylemleri Komitesinin çağrısıyla Dakka Üniversitesi öğrencilerinin
yaptığı eylemler UNESCO’nun bugünü Uluslararası Ana Dili Günü olarak kabul
etmesine neden olmuştur. Bangladeşli öğrencilerin ana dilleriyle ilgili
talepleri ve bu uğurda verdikleri mücadele dolayısıyla katledilmeleri dünyada
benzer süreçleri yaşayan toplulukların mücadelesine de ayna tutmuştur. 
Anadolu-Mezopotamya,
geçmişten bu yana çok farklı medeniyete ev sahipliği yapan bir coğrafyadır.
Bahsi geçen topraklar üzerinde kurulan Türkiye, çok dilli, çok inançlı ve çok
kültürlü bir sosyolojik yapıya sahiptir. Bugün UNESCO, bu coğrafyada 40’a yakın
dile vurgu yaparak Türkiye'nin kültürel miras açısından zengin bir ülke
olduğunu varsaymaktadır. Buna rağmen, ülkemizde geçmişten bu yana birçok dil
yok olup giderken bugün hâlâ 18 dil yok olma tehlikesiyle karşı karşıyadır. Bu
sebeple, birçok farklı kesim, özellikle her 21 Şubat Dünya Ana Dili Günü’nde
ülkeyi yöneten iktidarlara ana dilde eğitim ve ana diline ilişkin anayasal
güvence başta olmak üzere birçok talebini dillendirmektedirler. Osmanlı’nın son
dönemleri ile erken Cumhuriyet Dönemi Türkiye'de Türk dışındaki her etnik grup
üzerindeki mühendislik faaliyetlerinin de aslında miladıdır. Bu dönem, aynı
zamanda, Kürtçe üzerindeki sistematik yok sayma politikalarının da başladığı
dönemdir. Kamusal alana ve devletin bütün resmî kurumlarına sokulmayan Kürt
dili, medreselerden, sokaklardan ve gündelik yaşamın her alanından uzak
tutulmuş, hatta dil jandarmaları tarafından sokakta Kürtçe konuşanlara para
cezası kesilmiş, sembolik ve psikolojik şiddetin bütün örnekleri uygulanmıştır.
Bugün de benzer bir şekilde devam eden inkâr ve asimilasyon, dil kırım
politikaları âdeta 20’nci yüzyıldaki anlayışın bir parçası olarak
sürdürülmektedir. 
Değerli
arkadaşlar, 1990 yılında İHD kongresinde Vedat Aydın Kürtçe konuştuğu için önce
lince uğramış, dokuz ay cezaevine atılmış ve bırakıldıktan bir ay sonra
Ergani-Maden arasında maalesef faili meçhule kurban gitmiştir. Aslında 17 bin
faili meçhulün de işaret fişeği Kürtçe konuşan Vedat Aydın’la başlatılmıştır.
Onun burada anısı önünde saygıyla eğildiğimi ifade etmek isterim. (HDP
sıralarından alkışlar)
Cumhuriyetin
başından itibaren egemen hâle getirilen bu dil, kültür kırımları on yedi yıllık
AKP politikaları tarafından da sürdürülmektedir. 15 Temmuz darbe girişiminin
hemen sonrası ilan edilen OHAL’le Kürtçe tek gazete olan Azadiya Welat gazetesi
kapatılmış, Kürtçe yayın yapan çocuk televizyonu Zarok TV dâhil televizyon
kanalları kapatılmış, haber ajansları, dergiler, radyolar, yayınevleri hatta
ilkokul, Ferzat Kemanger İlkokulu kapatılmıştır. Kurdi-Der, İstanbul Kürt
Enstitüsü gibi 1990’ların karanlık döneminde dahi kapatılmayan kurumların
kapısına maalesef kilit vurulmuştur. Kürt coğrafyasında edipler ve yazarlar,
Kürt diline emek vermiş Ahmed-i Hani, Melaye Ciziri, Cigerxun, Mehmet Uzun gibi
şahsiyetlerin heykelleri yıkılmış, isimleri tabelalardan kaldırılmıştır. 
(Mikrofon
otomatik cihaz tarafından kapatıldı)
BAŞKAN
– Buyurun. 
MAMHUT
TOĞRUL (Devamla) - Türkiye’nin çok dilli, çok kültürlü sosyolojik yapısı ve
anayasal eşitlik ilkesi gereğince herkese eşit, etkin ve nitelikli hizmetin
verilmesinin yolu ana dilinde hizmetten geçtiği için farklı yerlerde yaşayan
yurttaşlarımıza kendi ana dillerinde bu hizmetin sunulması önemli bir
gerekliliktir. (…)(x)
Dünya Ana Dili Günü tüm halklara kutlu olsun diyor, saygılar sunuyorum. (HDP
sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte olan Sosyal Hizmetler Kanunu ile Bazı
Kanunlarda Değişiklik Yapılmasına Dair Kanun Teklifi’nin 4’üncü maddesinin
birinci fıkrasında yer alan "eklenmiştir” ibaresinin "ilave
edilmiştir” ibaresiyle değiştirilmesini arz ve teklif ederim.
 Behiç Çelik Mehmet Metanet
Çulhaoğlu İmam Hüseyin Filiz
 Mersin Adana Gaziantep
 İsmail Tatlıoğlu Ayhan
Altıntaş
 Bursa Ankara
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz.
BAŞKAN
– Önerge üzerinde söz isteyen Gaziantep Milletvekilimiz Sayın İmam Hüseyin
Filiz.
Buyurun
Sayın Filiz. (İYİ PARTİ sıralarından alkışlar) 
Süreniz
beş dakika.
İMAM
HÜSEYİN FİLİZ (Gaziantep) – Sayın Başkan, değerli milletvekilleri; Sosyal
Hizmetler Kanunu ile Bazı Kanunlarda Değişiklik Yapılmasına Dair Kanun
Teklifi’nin 4’üncü maddesi üzerinde İYİ PARTİ Grubumuzun vermiş olduğu önerge
üzerinde söz almış bulunuyorum. Genel Kurulu saygılarımla selamlarım.
29
Kasım 2018 tarihinde Resmî Gazete’de yayınlanan 7150 sayılı Yasa’yla ile 2872
sayılı Çevre Kanunu’na ek 11’inci madde ilave edilmişti ancak aradan üç ay
geçmeden değişiklik teklifi geldi. Üzerinde konuştuğumuz bu kanun teklifinin
3’üncü maddesinde ek 11’inci maddenin ikinci fıkrası değiştirilerek geri
dönüşüm katkı paylarıyla ilgili olarak beyannamenin ne zaman ve nasıl
ödeneceğine dair değişiklik yapılmış, ayrıca iki fıkra daha eklenmiştir.
4’üncü
maddeyle 2872 sayılı Kanuna geçici bir madde ilave edilmektedir. Geçici madde
aynen şöyle: “Ek 11 inci maddenin ikinci fıkrası uyarınca 2019 yılının Ocak ve
Şubat ayına ilişkin verilmesi gereken beyannameler 24/4/2019 tarihine (bu tarih
dahil) kadar verilir ve bu beyanlar üzerine ödenmesi gereken geri kazanım
katılım payları 30/4/2019 tarihi mesai saati bitimine kadar ödenir.”
denmektedir. Burada bir erteleme söz konusudur ve bu erteleme kuvvetle muhtemel
kanunun uygulanmasıyla ilgili gerekli hazırlığın olmadığı nedeniyle olmuştur
diye düşünüyorum. 
Değerli
milletvekilleri, Muhasebeciler ve Mali Müşavirler Odası tarafından da beyan
sisteminde bazı aksaklıklar ve zorlukların olduğu dile getirilmektedir.
Anlaşılıyor ki yapılan düzenlemelerde uzman görüşleri yine alınmamış. Yüce
Meclis gereksiz yere zaman kaybediyor. İsraf ekonomisi diyoruz ya, işte bu da
israf, zaman israfı. Muhalefeti dinlemiyorsunuz. Gerçekten dinlemiş olsanız,
kulak verseniz bu hatalar ya hiç olmaz ya da gereksiz yere bunlara bu kadar
zaman harcanmaz.
Değerli
milletvekilleri, ülkemizin içinde bulunduğu durumu kısaca özetlersek, sorunlar
yumağı hâlinde. Eğitimde nitelik sorunu, mesleki ve teknik eğitimde
yetersizlik, ekonomide yapısal bozukluk, üretim yerine tüketim ve israf
ekonomisi, had safhadaki işsizliğin sonucu olarak yankesicilik, hırsızlık,
uyuşturucu kullanımı, huzursuz bir toplum, liyakate önem verilmemesi, yandaşlık
“Ben yaptım oldu.” anlayışı sürüp gidiyor. Toplumumuz gerçekten yoruldu,
insanlarımız mutsuz.
Sayın
milletvekilleri, müsaade ederseniz, sizlerle bir tespiti paylaşmak istiyorum.
Kanuni Sultan Süleyman en güçlü duruma getirmiş olduğu devletin akıbetini hayal
eder “Günün birinde Osmanoğulları da inişe geçer, çökmeye yüz tutar mı?” diye
derin derin düşünmeye başlar. Süt kardeşi meşhur âlim Yahya Efendi’ye bir
mektup yazar, der ki bu mektupta: “Bir devlet hangi hâlde çöker?
Osmanoğulları’nın akıbeti nasıl olur? Bir gün olur da izmihlale uğrar mı?”
Yahya Efendi sadece bir cümleyle cevap verir “Neme lazım be Sultanım!"
der. Bu cevap üzerine Kanuni Sultan Süleyman, Yahya Efendi’yi ziyaret eder ve
bu kadar basit cevabı niye verdiğini sorar yani “Bu sorumuz bu kadar mı basit
bir soruydu?” diye. O zaman Yahya Efendi cevap verir, der ki: “Sultanım, bir
devlette zulüm yayılsa, haksızlık yaygınlaşsa, işitenler de ‘Neme lazım.’ deyip
uzaklaşsalar; sonra koyunları kurtlar değil de çobanlar yese; bilenler bunu
söylemeyip sussa; fakirlerin, muhtaçların, yoksulların, kimsesizlerin feryadını
taşlardan başkası işitmese işte o zaman devletin sonu görünür. Böyle
durumlardan sonra devletin hazinesi boşalır, halkın itimat ve hürmeti sarsılır,
asayişe itaat hissi gider, halkta hürmet duygusu yok olur, çöküş ve izmihlal de
böylece mukadder hâle gelir.’ Bunları dinlerken ağlamaya başlayan koca sultan
söyleneni başını sallayarak tasdik eder, sonra da memleketinin kendisini böyle
ikaz eden bir âlime sahip olduğu için Allah’a şükreder.”
Anlayanlara
bu kıssadan hisseyi hatırlatmak istedim. 
Genel
Kurulu saygılarımla selamlıyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
4’üncü
maddeyi oylarınıza sunuyorum: Kabul edenler… Kabul etmeyenler… 4’üncü madde
kabul edilmiştir. 
5’inci
madde üzerinde bir önerge bulunmaktadır, önergeyi okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan Sosyal Hizmetler Kanunu ile Bazı Kanunlarda Değişiklik Yapılmasına Dair
Kanun Teklifi’nin 5’inci maddesinin birinci fıkrasında yer alan “eklenmiştir”
ibaresinin “ilave edilmiştir” ibaresiyle değiştirilmesini arz ve teklif ederim.

 Behiç Çelik  Mehmet Metanet
Çulhaoğlu Aydın Adnan Sezgin
 Mersin Adana Aydın
 İsmail Tatlıoğlu İmam Hüseyin
Filiz
 Bursa Gaziantep
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan. 
BAŞKAN
– Önerge üzerinde söz isteyen Aydın Milletvekilimiz Aydın Adnan Sezgin. (İYİ
PATİ sıralarından alkışlar) 
Süreniz
beş dakika Sayın Sezgin. 
AYDIN
ADNAN SEZGİN (Aydın) – Sayın Başkan, değerli milletvekilleri; motorlu
araçlarını tescil belgesinde belirtilen amacın dışında kullanan kişilere
uygulanan 1.002 TL idari para cezası ve on beş günlük trafikten men süresi
caydırıcılıktan uzaktır. Maddede öngörülen ceza ve sürelerin yeniden
değerlendirilmesinde fayda olduğunu düşünüyoruz. 
Sayın
milletvekilleri, bilindiği gibi, geçtiğimiz haftalarda Aydın’da yaşanan aşırı
yağışlar sonucunda Büyük Menderes Nehri taşmıştı. Binlerce dekar ekili tarım
arazisi sular altında kalmış, Aydınlı çiftçiler büyük zarara uğramıştı. Taşan
sular yerleşim yerlerine kadar ulaşmış, bazı evlere zarar vermiştir. Birkaç ay
önce Büyük Menderes havzasındaki kirliliğin araştırılmasına yönelik bir
komisyon kurulması önergesi iktidar bloğu tarafından reddedilmişti. Önerge
üzerinde Genel Kurulda yaptığım konuşmada Büyük Menderes havzasındaki çevresel
risklere bilimsel verilerle dikkat çekmiştim. Büyük Menderes Nehri’nin geçtiği
Afyon, Uşak ve Denizli’de denetimsiz madencilik, deri, tekstil ve kentsel
atıklarla nehir kirlenmektedir. Aydın’da ise jeotermal santral atıklarının ve
diğer atıkların Büyük Menderes Nehri’ne bırakılması nedeniyle nehir sularının
dördüncü sınıf su kirlilik seviyesine ulaştığı belirlenmiştir. Aydın Efeler
Ziraat Odasının değerlendirmesine göre, Menderes Nehri, bugün, çevreye ve
insanlara zehir kusmaktadır. Aydın’da jeotermal kaynaklı kirlilik konusu hem
partimiz hem de Cumhuriyet Halk Partisi tarafından defalarca gündeme
getirilmiştir. Az önce AK PARTİ milletvekili hemşehrim Sayın Erim’in bu konuda
yaptığı konuşmada ise yeni ve ümitvar bir bilgi edinemedik. Bu konuşmayı,
zemini ve inandırıcılığı müphem bir JES propagandası olarak gördüm. Aydın’da
her yerde insanlar JES’lere direniyor, Kızılcaköylüler en bariz örnek. Bana
kalırsa, sayın hatip söyledikleriyle Çevre ve Şehircilik Bakanlığını bile ikna
edemez. Gerek denetim yetersizliği gerekse yetkililerin ihmali nedeniyle Aydın’daki
JES yatırımlarının insan sağlığı, çevre, tarımsal üretim, hayvancılık ve doğal
kaynaklara çok ciddi zararlar verdiği bir gerçektir. JES yatırımlarıyla ilgili
bugüne kadar vermiş olduğum soru önergeleri hususunda herhangi bir işlem
yapılmamış, geçiştirme maksatlı cevaplar verilmiştir. Enerji ve Tabii Kaynaklar
Bakanlığı, bir yanıtında, JES’lerin tarımsal üretim, insan ve hayvan sağlığı
üzerinde herhangi bir olumsuz etkisinin tespit edilmediğini belirtebilmiştir.
Bu yanıt hem bilimsel verilerle hem de Aydın’da gözlenen gerçeklikle
uyumsuzdur. 
JES’lerin
yarattığı tahribatın tespit edilmesi ve çözüm önerilerinin geliştirilmesi için
Avrupa İmar ve Kalkınma Bankasının finansmanıyla Çevre ve Şehircilik Bakanlığı
tarafından bir proje başlatılmakta olduğu duyumunu aldık. JES’lerin yarattığı
tahribata bu denli itiraz etmiş bir parti olarak bu konudaki bir çalışmayı
ciddi, tarafsız ve gerçek anlamda bilimsel olması kaydıyla destekleyeceğimizin
bilinmesini isteriz. Objektif ve sağduyulu olduğumuz için bu tutumu benimsiyoruz.
Maalesef, Aydın’la doğrudan ilgili olarak verdiğim JES’lerin yarattığı
tahribat, Nazilli Polis Meslek Yüksekokulunun akıbeti, altyapı meseleleri ve
diğer birçok konudaki soru önergelerim içi boş yanıtlarla geçiştirilmiştir. 
İktidar,
Aydın gibi potansiyel yelpazesi çok geniş bir vilayete, Türkiye tarihine
damgasını vurmuş bir bölgeye gereken önemi atfetmiyor. Böyle giderse tarımı,
turizmi ve sanayisiyle ülkemiz için önemli katma değer imkânlarına sahip olan
Aydın ilimizin kapasitesi tahrip edilecek, hem bölge halkı hem de ülkemiz
ekonomik, sıhhi, sosyal ve kültürel çok çeşitli zararlara uğrayacaktır.
(Mikrofon
otomatik cihaz tarafından kapatıldı) 
AYDIN
ADNAN SEZGİN (Devamla) – Sayın Başkan, bir dakika alabilir miyim.
BAŞKAN
– Bir dakika ilave ediyorum.
AYDIN
ADNAN SEZGİN (Devamla) – Teşekkür ediyorum efendim.
Bugün
Sayın Dışişleri Bakanı Aydın’da yaptığı konuşmada Kuşadası ve Didim’in geçmişte
Türkiye'nin en gözde turizm merkezlerinden biri olduğunu, bugün ise istedikleri
seviyede bulunmadığını, olamadığını söylemiştir; Aydın ve Kuşadası’nın eski
hüviyetine kavuşması gereğinden söz etmiştir. Evet, on yedi yılda Aydın,
Kuşadası ve Didim merkezî hükûmetin özensizliği nedeniyle hayli aşındı.
İktidarı Aydın’a ve Menderes havzasına gerekli ihtimamı göstermeye davet
ediyor, Genel Kurulu saygıyla selamlıyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
5’inci
maddeyi oylarınıza sunuyorum: Kabul edenler… Kabul etmeyenler… 5’inci madde
kabul edilmiştir. 
BEKİR
KUVVET ERİM (Aydın) – Sataşma var, söz istiyorum. 
BAŞKAN
– Özür dilerim, anlayamadım ben sizi.
BEKİR
KUVVET ERİM (Aydın) – Gündüz konuşmuştum. İsmim zikredildi, ben onun için söz
istiyorum. 
BAŞKAN
– Şu anda mı? 
BEKİR
KUVVET ERİM (Aydın) – Mümkünse.
BAŞKAN
– Hayır, yani daha önceyse ben daha sonra size söz veririm ama zamanı geçen bir
konudan dolayı olmaz. 
BEKİR
KUVVET ERİM (Aydın) – Tamam, daha sonra o zaman. 
BAŞKAN
– Buyurun, ben yerinizden size söz vereyim. Konuyu anlayamadık da kusura
bakmayın.
V.- AÇIKLAMALAR (Devam)
37.- Aydın Milletvekili Bekir Kuvvet Erim’in, Aydın ili
Efeler ilçesi Kızılcaköy Mahallesi’nde yapılmak istenen JES sondajı çalışmasına
ilişkin açıklaması
BEKİR
KUVVET ERİM (Aydın) – Aydın’da, Kızılcaköy’de ilk defa kazılmıyor sondaj,
yıllardır kazılıyor; başlangıcı da 1984 senesi, gündüz zikrettim. Kızılcaköy’de
sondaj yapılacak, kamulaştırılacak araziyi istediği fiyata satamayan vatandaş,
yeri alınmadığı için, komşu parsel satıldığı için şikâyette bulunuyor. Bu da
artık nedense suistimal ediliyor, provokasyona başlanıyor, çadır kuruluyor ama
bunların öncüleri de Aydın Büyükşehir Belediyesi, CHP’li. Burada, Aydın
Büyükşehir Belediyesi 11/5/2015 tarihinde, Aydın Büyükşehir Belediye Başkanlığı
Çevre Koruma Kontrol Dairesi Başkanlığı, genel sekreter imzası, Ahmet Uğur
Cebeci; izin yazısı. 8/6/2018, Bülent Bozbaş, Belediye Başkanı; izin yazısı.
BAŞKAN
– Sayın Erim, bu bahsettiğiniz konu kişisel bir sataşma değil size. Yani ben
size nezaket gösterdim, söz verdim ama bu kişisel bir sataşma değil. 
Konu
aydınlanmıştır değerli arkadaşlarım. 
BEKİR
KUVVET ERİM (Aydın) – Peki, teşekkür ederim.
IX.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adana Milletvekili Tamer Dağlı ve Ankara
Milletvekili Yıldırım Tuğrul Türkeş ile 49 Milletvekilinin Yükseköğretim
Kurumları Teşkilatı Kanunu ile Bazı Kanunlarda Değişiklik Yapılmasına Dair
Kanun Teklifi (2/1579) ile Plan ve Bütçe Komisyonu Raporu (S. Sayısı: 43) (Devam)
BAŞKAN
– 6’ncı madde üzerinde ikisi aynı mahiyette olmak üzere üç önerge
bulunmaktadır. 
Aynı
mahiyetteki önergeleri okutup işleme alıyorum: 
Türkiye Büyük Millet Meclisi Başkanlığına
Görüşülmekte
olan 43 sıra sayılı Kanun Teklifi’nin 6’ncı maddesinin kanun teklifi metninden
çıkarılmasını arz ve teklif ederiz.
 Musa Piroğlu Mensur
Işık Mahmut Toğrul
 İstanbul Muş Gaziantep
 Erdal Aydemir Erol
Katırcıoğlu Serpil Kemalbay Pekgözegü
 Bingöl İstanbul İzmir

Aynı
mahiyetteki diğer önergenin imza sahipleri:
 Behiç Çelik Mehmet Metanet
Çulhanoğlu İmam Hüseyin Filiz
 Mersin Adana Gaziantep
 İsmail Tatlıoğlu Ayhan
Erel Lütfü Türkkan
 Bursa Aksaray Kocaeli
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan.
BAŞKAN
– Aynı mahiyetteki önergeler üzerinde söz isteyen Muş Milletvekilimiz Sayın
Mensur Işık.
Süreniz
beş dakika Sayın Işık. (HDP sıralarından alkışlar) 
MENSUR
IŞIK (Muş) – Teşekkür ederim Sayın Başkan.
Sizi
ve Genel Kurulu saygıyla selamlıyorum.
Ben
konuşmama başlarken öncelikle dün AKP Grup Başkan Vekili Sayın Zengin’in
söylemiş olduğu bir laftan hareketle, bugün Hakkâri Milletvekilimiz Leyla
Güven’in 106’ncı günündeki açlık grevine dair bir teklifte bulunmak istiyorum. 
“Hukuk
ve adalet etrafında uzlaşalım.” dedi AKP Grup Başkan Vekili Sayın Zengin. Evet,
gelin, beraber hukuk ve adalet etrafında uzlaşalım. Öncelikle elimizi
vicdanımıza koyarak şunu kendi kendimize soralım: Bu Parlamentonun bir
milletvekili olan Leyla Güven neden yüz altı gündür açlık grevinde? Sordunuz mu
acaba, hiç merak ettiniz mi? Eminim ki etmemişsinizdir ama ben size söyleyeyim.
Leyla Güven diyor ki: “Tutuklu olan bir kişinin -ki bu İmralı’da Sayın Öcalan
için girilen açlık grevi- en doğal hakkı, ailesi ve avukatlarıyla görüşme
hakkıdır.” Görüşme hakkını talep ediyor ve görüşme hakkının bir an önce
gerçekleşmesi, İmralı’daki tecridin ortadan kalkması için girilen bir açlık
grevidir. “Gelin, adalet ve hukuk etrafında uzlaşalım.” dediniz ya, ben de size
bu teklifi buradan tekrar söylüyorum Sayın Zengin.
Aslında
bu konuşmamda, ben daha çok Muş’un yerel sorunlarını aktarmak istiyorum değerli
arkadaşlar. Muş, Türkiye'nin maalesef hâlâ en geri kalmış kenti. Türkiye’de
işsizlik oranı AKP iktidara geldiğinde yüzde 8 iken bugün yüzde 12,5’e
çıkmıştır. Yüzde 12,5 olan Türkiye'deki işsizlik oranı, maalesef Türkiye'nin en
geri kalmış ili olan Muş’ta daha bir fazladır. Halkımızın ve gençlerimizin,
hemşehrilerimizin AKP’den önce cebinde üç beş kuruş para vardı ve o parayla kahvelere
gidip çay içebiliyordu ama sizin sayenizde o çay parası bile artık yok Sayın AK
PARTİ’li yetkili arkadaşlarımız, Meclisin üyeleri. 
Şimdi,
aslında, Muş’un sorunları çok. Ben önümüzdeki günlerde özellikle Muş Ovası için
bir konuşma yapmak istiyorum ama bugün temel sorun olarak Muş’ta artık
gerçekten kangrenleşen araştırma hastanesine değinmek istiyorum. 
Değerli
arkadaşlar, sizin önceki dönem Başbakanınız olan Sayın Binali Yıldırım 5 Mart
2017 tarihinde Muş’a geldi, Muş’ta Belediye Meydanı’nda Muş halkına şu sözü
verdi, dedi ki: “Biz size araştırma hastanesi getireceğiz. Siz de öncelikle
bize oyunuzu verin.” Yani oy isteyen bir Başbakan, Belediye Meydanı’nda
binlerce insanın huzurunda oy isteyen bir Başbakan sözünü unutuyor. Sayın
Başbakan ve AKP yetkilileri belki üç maymunu oynuyor olabilir ama biz size
eşlik edip üç maymunu oynamayacağız; sizin verdiğiniz sözü her platformda, her
ortamda dile getirmeye devam edeceğiz. Sizden şunu istiyoruz: Ya bu kentte siz
verdiğiniz sözün ve aldığınız oyların gereğini yerine getireceksiniz, bu kente
araştırma hastanesi kuracaksınız ya da aynı şekilde Muş halkının huzuruna çıkıp
Muş halkından özür dileyeceksiniz, diyeceksiniz ki: “Ey Muşlular, biz size
yalan söyledik, biz sizi kandırdık. Kusura bakmayın, oyunuzu da bize haram
edin.” Ya da her platformda biz… Muş’un hakkı olan, Muş için ihtiyaç olan, Muş
için gerekli olan araştırma hastanesini siz kuracaksınız arkadaşlar, bunu çok
net bir şekilde söylüyorum. 
Yani
düşünebiliyor musunuz, her gün Muş’tan onlarca hasta Elâzığ’a ve Malatya’ya
gidiyor ve maalesef, her gün oralardan cenazeler geliyor. Bakın, Muş’taki sivil
toplum örgütleri, meslek örgütleri ve yerel yönetim kuruluşlarının neredeyse
bir veya ikişer tane cenaze aracı var. Cenaze aracının amacı ne? Çünkü her gün
oradan cenazeler getirilmektedir. 
Muş’ta
“Muş Şivesi Derneği” diye bir dernek var arkadaşlar. Muş Şivesi Derneğinin
özellikle bu araştırma hastanesiyle ilgili ciddi talepleri var ve Muş’un yerel
sorunları hakkında ciddi çalışmalar yürütmektedir. Aynı zamanda, neredeyse
Muş’taki bütün sivil toplum örgütleri aynı talebi dile getiriyor. 
Biz
buradan bir kez daha hem Muş’taki sivil toplum örgütlerinin hem meslek
kuruluşlarının hem de bütün bir Muş’un sesi olmaya devam edeceğiz ve bu, söz
konusu araştırma hastanesini her ortamda, her yerde dile getirmeye devam
edeceğiz çünkü dediğimiz gibi, sizler bir söz verdiniz ve sözün gereğini
mutlaka yerine getirmek zorundasınız. Söz vererek oy alacaksınız, sonra gelip
burada unutacaksınız. Biz bunu unutmayacağız değerli arkadaşlar, her ortamda
bunu dile getirmeye devam edeceğiz.
Bu
düşüncelerle, bu duygularla sizleri tekrardan saygıyla selamlıyorum. (HDP
sıralarından alkışlar) 
BAŞKAN
– Aynı mahiyetteki diğer önerge üzerinde söz isteyen Kocaeli Milletvekilimiz
Sayın Lütfü Türkkan. (İYİ PARTİ sıralarından alkışlar) 
LÜTFÜ
TÜRKKAN (Kocaeli) – Sayın Başkan, değerli milletvekilleri; bu maddeyle alakalı
Adalet ve Kalkınma Partisinin verdiği bir önerge var. Bu önergede -maddeyle
bağlantılı olduğu için- Jandarma Genel Komutanlığında görev yapan pilotların on
beş yıllık mecburi hizmetten sonra ayrılmasını öngören bir kanun maddesi var.
Bu kanun maddesi daha önce yine mevcuttu ancak şöyle bir madde vardı orada:
“Kalan süreyle alakalı tazminat ödemek suretiyle ayrılabilirler.” 
Şimdi,
geldiğimiz noktada, Jandarma Genel Komutanlığındaki pilot sayısı az, ordunun
buna ihtiyacı var. Bunların hepsinde anlaşıyoruz, bir problem yok. Yalnız, bir
şey söyleyeceğim: Bu pilotları, giden pilotları kim aldı? Sizin döneminizde alınan
pilotlar bunlar, sizin döneminizde teslim ettiğiniz o terör örgütünün oraya
koyduğu pilotlar bunlar, ayrılanlar. Şimdi, kendi hatanızı mevcut kalan kadroya
yüklemekle doğru iş yapmıyorsunuz. Bir kere, bu, evrensel hukuk kurallarına
aykırı. “Ben ayrılmak istiyorum…” Burada uçucu pilot arkadaş var, Teğmen Mehmet
Ali Çelebi burada mı? “Uçuş korkusu” diye bir şey var yani başladıktan sonra
pilotluğa, uçuş korkusuna kapılır. On yıllık pilot dahi olabilir, uçuramazsınız
onu. İlla “Zorla uçacaksın.” derseniz o mutlaka bir kaza yapar, hayatıyla öder
onu ama bu ilave edilen maddeyle o çocuğa sen uçuş korkusu bile… Bu da klinik
olarak tespit edilen bir korku değil. Yani “Ben korkuyorum.” “Klinik olarak,
gel bakalım, tespit edelim.” Bu, kolay bir şey değil. 
Bir
de şöyle bir şey var: Yasalar geriye doğru işlemez. Yani burada milletvekilliği
hakkını kazanan, iki yıl yapan, emeklilikle ilgili gününü dolduran, yaşını
dolduran milletvekili arkadaşlar iki sene sonra milletvekilliğinden emekli
oluyorlar değil mi? Şimdi, birisi bir kanun getirse, “Hayır, vallahi bizim
bütçede paramız yok. Bu emekliliği kaldırıyoruz ve geriye doğru da
işletiyoruz.” dese, bu, bunun gibi bir şey olur. Yani bu konuyu Anayasa
Mahkemesine götürürlerse de geri döner. Doğru bir iş değil. İhtiyaç olduğu
doğru, ayrılan pilotların yerine pilotların devam etmesi doğru ama tazminat
maddesinin kaldırılması noktasında mevcut kanunu geriye doğru işletiyorsunuz.
Kanun yapma tekniğine de aykırı bu, Anayasa Mahkemesinin vereceği kararlarda da
bunun benzerleri var. Doğru bir iş olmaz diye buradan vurgulamak için söz
almıştım.
Teşekkür
ediyorum, sağ olun. (İYİ PARTİ sıralarından alkışlar)
BAŞKAN
– Değerli milletvekilleri, az önceki önerge de aynı mahiyetteydi. 
Şimdi
aynı mahiyetteki iki önergeyi de oylarınıza sunuyorum: Kabul edenler… Kabul
etmeyenler… Önergeler kabul edilmemiştir.
Değerli
milletvekilleri, şimdi okutacağım önergeyle ilgili birkaç cümle ifade etmek
istiyorum.
Meclisimizde
gerek komisyonlarda gerekse kanun tekliflerinin hazırlanmasında elbette ihtiyaç
duyulan konular konusunda hepimizin özenli bir çalışma yapması gerektiği çok
açıktır. Gerek milletvekillerimizin kanun tekliflerini hazırlarken gerekse
Meclisteki çalışmalarımızda da hepimizin tüm düşüncesi, ülkemizin ihtiyaçları
doğrultusunda kanunları toplumumuza ve milletimize kazandırmaktır. Bazen, kanun
teklifleri hazırlanırken unutulan kimi maddelerin önemli bir ihtiyaç olarak
sonradan fark edildiğini görüyorum. Bunların önceden çok daha ayrıntılı bir
şekilde planlanarak yapılması gerektiğine inanıyorum. Aksi takdirde İç Tüzük’ü
zorlamak gerekiyor. Ancak, devletin ihtiyaç duyduğu bir alanda, benim de tespit
ettiğim bir konuda gördüğüm konu bütünlüğü açısından, bu son verilen önergeyi
işleme alıyorum. Bir dahaki sefer de emsal olmamak kaydıyla işleme aldığımı da
yüce Meclisimizin bilgilerine tekrar sunuyorum.
Türkiye Büyük Millet Meclisi Başkanlığına
Görüşülmekte
olan 43 sıra sayılı Kanun Teklifi’nin 6’ncı maddesinin aşağıdaki şekilde
değiştirilmesini arz ve teklif ederiz.
"MADDE
6- a) 27/7/1967 tarihli ve 926 sayılı Türk Silahlı Kuvvetleri Personel
Kanununun 113 üncü maddesinin birinci fıkrasının (d) bendinde yer alan "üç
yıl” ibaresi "altı yıl” şeklinde değiştirilmiş, Kanunun ek geçici 98 inci
maddesinin birinci fıkrası aşağıdaki şekilde değiştirilmiş ve maddeye aşağıdaki
fıkra eklenmiştir.
"Bu
fıkranın yürürlüğe girdiği tarihten önce tabi oldukları yükümlülük sürelerini
tamamlayarak Türk Silahlı Kuvvetlerinden ayrılan pilot subaylar, uçuş için
gerekli şartları sağlamaları ve haklarında yaptırılacak güvenlik soruşturmalarının
olumlu olması kaydıyla ihtiyaç duyulan hava aracı tiplerinde ilgili Kuvvet
Komutanının teklifi ve Milli Savunma Bakanının onayı ile halihazırda 113 üncü
maddenin birinci fıkrasının (d) bendinde pilotlar için belirlenen yükümlülük
süresini tamamlamaları için yeniden subay nasbedilirler. Bunların emsallerinin
bulunduğu rütbelere terfi işlemleri, 38 inci maddede belirtilen rütbe terfi
şartları ve esasları aranmaksızın derhal yapılarak nasıpları emsalleri tarihine
götürülür. Atanan pilot subayların dışarıda geçirdikleri süreler rütbe bekleme
süresinden, uçuş süreleri ise uçuş hizmet süresinden sayılır.”
'Bu
fıkranın yürürlüğe girdiği tarihten önce bu madde hükümlerine göre yeniden
subay nasbedilenler için yükümlülük süresi, 113 üncü maddenin birinci fıkrasının
(d) bendinde pilotlar için belirlenen süredir.”
b)
14/10/1983 tarihli ve 2920 sayılı Türk Sivil Havacılık Kanununun 98 inci
maddesine ikinci fıkrasından sonra gelmek üzere aşağıdaki fıkra eklenmiştir.
"İçişleri
Bakanlığı bünyesinde görev yapan uçuculardan, kendi mevzuatlarında belirtilen
mecburi hizmet sürelerini tamamlamadan sağlık durumları hariç olmak üzere bir
mahkeme veya disiplin kurulu kararına dayanılarak ilişiği kesilenler, istifa
edenler veya müstafi sayılanlar kalan mecburi hizmet süresi dolmadan yeterlik
belgesinin sağladığı yetki ve imtiyazları kullanamazlar.""
 Özlem
Zengin Muhammed Levent Bülbül Metin Yavuz
 Tokat Sakarya Aydın
 Mehmet
Doğan Kubat Recep Özel Ramazan Can
 İstanbul Isparta Kırıkkale
 Zeynep
Gül Yılmaz İsmail Emrah Karayel Abdullah Güler
 Mersin Kayseri İstanbul
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Takdire bırakıyoruz
Sayın Başkan. 
MEHMET
DOĞAN KUBAT (İstanbul) – Gerekçe…
BAŞKAN
– Önergenin gerekçesini okutuyorum:
Gerekçe:
Maddeyle,
pilotaj eğitimini (pilot adaylarına verilen uçuş eğitimi) bitiren personelin
yükümlülük süresinin uzatılması amaçlanmaktadır.
Ülke
güvenliği, terörle mücadele ve İçişleri Bakanlığı tarafından yürütülen iç
güvenlik operasyonları açısından büyük önem arz eden uçucu personel yüksek
maliyetlerle kamuda yetiştirilmektedir. Son yıllarda havacılığın gelişmesiyle
orantılı olarak sivil sektörde pilot ihtiyacı giderek artmakta ve hava yolu
şirketleri artan pilot ihtiyacını karşılamak adına öncelikle kamuda görev yapan
pilotlara yönelmektedir. Bu kritik personelin özellikle etkin olarak hizmet
vermeye başlayacağı dönemde kamu görevine devam edebilmesi amacıyla değişiklik
yapılması öngörülmektedir.
Ayrıca
maddeyle, ek geçici 98’inci madde kapsamındaki kaynağın artırılması ve yeniden
subay nasbedilecekler ile bu fıkranın yürürlük tarihinden önce bu madde
kapsamında yeniden subay nasbedilenlerin yükümlülük sürelerinin artırılması
amaçlanmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul
edilen önerge doğrultusunda 6’ncı maddeyi oylarınıza sunuyorum: Kabul edenler…
Kabul etmeyenler… 6’ncı madde kabul edilmiştir. 
7’nci
madde üzerinde üç önerge bulunmaktadır. Önergeleri aykırılık sırasına göre
okutup işleme alacağım. 
Türkiye Büyük Millet Meclisi Başkanlığına
Görüşülmekte
olan 43 sıra sayılı Sosyal Hizmetler Kanunu ile Bazı Kanunlarda Değişiklik
Yapılmasına Dair Kanun Teklifi’nin 7’nci maddesinin aşağıdaki şekilde
değiştirilmesini arz ve teklif ederiz. 
Saygılarımızla.

MADDE
7- 25/10/1984 tarihli ve 3065 sayılı Katma Değer Vergisi Kanununun 13 üncü
maddesinin birinci fıkrasının (n) bendi aşağıdaki şekilde değiştirilmiştir.
“n)
21/6/1927 tarihli ve 1117 sayılı Küçükleri Muzır Neşriyattan Koruma Kanunu
hükümlerine göre poşetlenerek satılanlar hariç olmak üzere basılı kitap ve
süreli-süresiz yayınların teslimi (Bu bent hükmünün uygulanmasında, bu maddenin
ikinci fıkrasında belirtilen had uygulanmaz.),”
 Mehmet
Bekaroğlu Bülent Kuşoğlu
 İstanbul Ankara
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan. 
BAŞKAN
– Önerge üzerine söz isteyen, Ankara Milletvekilimiz Sayın Bülent Kuşoğlu. (CHP
sıralarından alkışlar)
Süreniz
beş dakika Sayın Kuşoğlu. 
BÜLENT
KUŞOĞLU (Ankara) – Teşekkür ederim Sayın Başkan. 
Değerli
milletvekilleri, 43 sıra sayılı Kanun Teklifi’nin 7’nci maddesiyle ilgili
önerge üzerinde söz aldım.
Bu
madde, Katma Değer Vergisi Kanunu’nda kitap satışlarının vergiden muaf
tutulmasıyla ilgili. Tabii ki kitap söz konusu, buna katılıyoruz, destekliyoruz
ama biliyorsunuz, bir kanun görüşülürken o kanunla ilgili kurumlar veya
sektörler de masaya yatırılır, onlarla ilgili de Meclisin denetim görevi
vardır. O konularla ilgili çeşitli sorular ilgili kurumlara sorulur veya sektör
sorunları tespit edilir tekrar tekrar, bunlar sık sık gündeme gelmez çünkü
normal parlamentolarda. 
Söz
konusu olan konu kitap, kitabın muafiyeti. Çok önemli bir konu. Hani “İnsanı
yaşat ki devlet yaşasın.” diyoruz ya, insanı yaşat ki devlet yaşasın tabii ki
ama oradaki “insan” insanıkâmil olan -hani son günlerin deyimiyle patlıcanla,
biberle yaşamıyor- kitapla yaşar, ilimle yaşar, bilimle yaşar. Onun için kitaba
değer verilmesi gerekiyor, kitap konusunun bu kadar basit olarak ele alınmaması
lazım. Kitap sektörünün, yayıncılık sektörünün yıllardan beri devam eden çok
önemli sorunları, sıkıntıları var, bunları masaya yatırmamız gerekirdi bizim bu
vesileyle. Şimdi, katma değer vergisinden bunu muaf kıldık, kılıyoruz, yüce
Meclisin takdiri ama bu sektörün sorunlarını konuşmuyoruz, görüşmüyoruz, çok
önemli sorunları var. Önümüzdeki yıllarda kitap sektörüyle ilgili, yayıncılıkla
ilgili olarak belki bir tekel oluşacak, gidişat öyle. Belli yayınevleri var
dünyada, bunlar çok yaygın bir şekilde bizim gibi gelişmekte olan ülkelerdeki
birçok yayınevini kapıyorlar, alıyorlar. Kitabı kaptırırsak, yayıncılığı
kaptırırsak beynimizi kaptırmış oluruz. Bu konularla ilgili olarak oturup
konuşmamız, tartışmamız gerekirdi, bu sektörün nereye doğru gittiğini anlamamız
gerekirdi, sektörün sorunlarını çözmemiz gerekirdi. Sektörün sadece katma değer
vergisi sorunu yok ki, birçok sorunu var, sıkıntısı var. 
Bakıyoruz,
yararlı kitaplar basılmıyor sektörde; kârlı olan, kârlı olabilecek, öyle
görülen, değerlendirilen kitaplar basılıyor sadece. Hâlbuki birçok kitap var
çok yararlı, Türkiye'ye kazandırılması lazım, tercüme edilmesi lazım veya
yazarları tarafından yazılmış, bunların basılması lazım, bunların teşvik
edilmesi lazım. Biliyorsunuz, bu torba kanunla şubat, mart ve nisan aylarında
işe girenlerin, işverenlerin sigorta, vergi ve ücretleriyle ilgili olarak bir
destek veriyoruz. Keşke kitaba bu desteği verseydik o zaman insanı yaşatırdık,
o zaman daha faydalı bir iş yapmış olurduk. Maalesef, bunlar konuşulmadan, bir
gün içerisinde gelen bir torba kanunla böyle alelacele getiriliyor, ham hum
şaralop -şeyden de görüyorsunuz Genel Kurulun hâlini- tartışılmadan geçiyor,
sıkıntıya giriyoruz. Şu torba kanun içerisinde birkaç ay önce geçmiş,
kanunlaşmış birçok madde var biliyor musunuz? Birkaç ay önce -bunları yine
söyledik- yapılan hatalar bugün gündeme geldi, bugün tekrar düzeltiliyor. Ben
de bürokrasiden geliyorum, yıllarca çalıştım, özel sektörde de çalıştım ama
inanın, yönetmelikler bile bu kadar şeysiz hazırlanmaz, daha detaya girilir,
daha fazla imtina gösterilir, maalesef çok kötü bir şekilde hazırlıyoruz. 
Ayrıca
şu var: Katma Değer Vergisi Kanunu’ndan bunu muaf tutuyoruz, yayınları,
kitapları ama şöyle bir durum söz konusu: Kitaplarla ilgili girdilerde ödenen
katma değer vergisinin kitap satışından elde edilen katma değer vergisinden bu
şekilde düşülmemesi söz konusu. Bu sistemle, bundan sonra bir katma değer
vergisinin birikmesi söz konusu. Şu anda -sorduk Komisyonda- 160 milyarın
üzerinde birikmiş katma değer vergisi var, 160. Maliye Bakanlığı ödeyemiyor
yani yayıncıların sorununu çözmemiş oluyoruz, yayıncılar bu parayı
alamayacaklar yani girdileri üzerinde ödedikleri katma değer vergisini mahsup
edemeyecekler veya iade olarak alamayacaklar.
Bu
vesileyle herkese saygılar sunuyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 43 sıra sayılı Kanun Teklifi’nin 7’nci maddesinin aşağıdaki şekilde
değiştirilmesini arz ve teklif ederiz.
MADDE
7- 25/10/1984 tarihli ve 3065 sayılı Katma Değer Vergisi Kanununun 13 üncü
maddesinin birinci fıkrasının (n) bendi aşağıdaki şekilde değiştirilmiştir.
"n)
21/6/1927 tarihli ve 1117 sayılı Küçükleri Muzır Neşriyattan Koruma Kanunu
hükümlerine göre poşetlenerek satılanlar hariç olmak üzere basılı kitap ile
süreli yayınların teslimi (Bu bent hükmünün uygulanmasında, bu maddenin ikinci
fıkrasında belirlenen had uygulanmaz),”
 Mensur
Işık  Erol Katırcıoğlu Mahmut
Toğrul
 Muş
 İstanbul Gaziantep
 Musa
Piroğlu  Serpil Kemalbay Pekgözegü Erdal
Aydemir
 İstanbul İzmir Bingöl

BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan.
BAŞKAN
– Önerge üzerinde söz isteyen, İstanbul Milletvekilimiz Sayın Erol Katırcıoğlu.
Buyurun.
(HDP sıralarından alkışlar)
Süreniz
beş dakika Sayın Katırcıoğlu.
EROL
KATIRCIOĞLU (İstanbul) – Teşekkür ederim Sayın Başkan.
Sayın
milletvekilleri, hepinizi saygıyla selamlarım.
Şimdi,
esasında, 17 Ocakta biz bu yasayı konuşmuştuk, bu maddeyi konuşmuştuk.
Komisyondan geçti, Genel Kuruldan da geçti, yasalaşmıştı fakat aradan aşağı
yukarı yirmi gün geçti, bu yasa tekrar önümüze gelmiş oldu. Şimdi, bunun bir
anlamı olsa gerek yani niçin böyle oldu diye bir sormak lazım. Çok uzatmayayım
ama yani bu sorunun cevabı çok açık. Böyle bir yasama süreci olamaz gibi
geliyor bana. Yani ayrıntısına girmeyeyim ama gerçekten de gerek Komisyondaki
süreler… Yani bir yasayı anlamak, değerlendirmek, üstelik de torba hâline
geldiği için herhangi bir maddenin asıl maddeyle ilişkisini kurmak, o asıl
maddedeki değişiklikleri izlemek zaman içinde; bunlar hayli zaman alan
meseleler ve maalesef böyle bir zamanı olmuyor Komisyonun ve Komisyon
üyelerinin. Kaldı ki buraya geldiğinde de zaten benim anladığım kadarıyla
sahici -tırnak içinde söylüyorum- bir tartışma yapılmıyor. Kimse “Yahu ne
oluyor, bu yasa neyi ima ediyor, bunun içeriği şu mu, bu mu?” diye de
tartışmıyor çünkü her partinin bir pozisyonu var, onu söyleyip geçiyor ve işte
çoğunluk yani sizler oyluyorsunuz ve geçiyor. 
Şimdi,
dolayısıyla da bence, benden önce konuşan Sayın Bülent Bey’in de söylediği çok
doğru geliyor bana yani biz kâğıtta KDV’nin kaldırılması, özellikle kitapta
kaldırılmasından yana bir partiyiz. Gerçekten de o bakımdan herhangi bir
sıkıntımız olmadı bu maddeyle ilgili olarak ama mesele sadece kitapta KDV’nin
kaldırılması değildi. Nitekim benim anladığım kadarıyla yani bu yirmi gün
içinde geri gelmesinin sebebi… Ki geçen hafta İstanbul’da tanıdığım,
tanımadığım bir sürü yayınevi sahibi beni aradılar, “Ya siz Plan Bütçe
Komisyonundaymışsınız, bu madde böyle geçti ama bu madde şöyle şöyle bir sonuca
vardı. Ticaret yapamıyoruz.” dediler, “Bütün ticari mekanizmaları bozan bir
sonuç üretti.” dediler. Çünkü yayın sertifikası varsa KDV’siz satıyorsunuz,
eğer yoksa KDV ödemek durumundasınız -dağıtıcılar yüzde 8 civarında bir KDV
ödüyorlar- ve sonuçta iki tane fiyat ortaya çıkıyor; KDV’siz fiyat, KDV’li
fiyat gibi. E, tabii, burada hiçbir şekilde ticaret yapılamadı. 
Şimdi,
bu, tabii, neden kaynaklanıyor? Bence, kâğıt sektörünü konuşmadan, bu sektörün
sorunlarını ele almadan kâğıttaki KDV’nin kaldırılmış olması bana çok popülist
geliyor açıkçası yani “Biz de bunu yaptık.” demekten başka bir şey değil çünkü
demin de söylediğim gibi, ayrıntısını herhangi bir şekilde de konuşmamıştık.
Şimdi, o sebeple de bir kere yani bu vesileyle söylemiş olayım ki bu torba yasa
muhabbetine bir son vermek lazım, artık dilimizde tüy bitti. Bu gerçekten
yasama sürecinde kullanılabilecek bir yöntem değildir, artık bundan vazgeçin,
özellikle 1’inci partiye seslenmek istiyorum.
Şimdi,
onun ötesinde kâğıt konusunda söylenebilecek çok şey var doğrusunu isterseniz
yani ben uzmanı değilim ama sektörlere baktığım ve anladığım kadarıyla bu
sektörde bir dışa bağımlılık hâli var. Bir kere anladığım kadarıyla yine aşağı
yukarı 300 ton üretimimiz var, 800 ton ithalat yapmak zorunda kalıyoruz her yıl
ve bunun miktarı da aşağı yukarı 2 milyar dolar civarında bir ithalata konu
oluyor, böyle bir sektör. Biz bu sektörde böyle boğuşurken yani Hükûmetiniz
hepimizin bildiği gibi SEKA’yı özelleştirdi ve bir süre sonra da üretimi durmuş
oldu. Bu, yeni yeni… Anladığım kadarıyla yine Bakan Varank bunun bir yanlış
olduğunu ve bunun düzeltileceğini söyledi, umarım öyle olur. Fakat bu sektörün
bu sorununu çözmeden, kâğıdı gerçekten ülke kaynaklarıyla üretilir hâle
getirmeden ya da tersten söylersek eğer kâğıt üretiminin ithalata bağımlı hâle
gelmesine -zaten gelmiş durumda da- buna, bu anlayışa devam edersek buradan
hayırlı bir şey çıkma şansı yok Türkiye için açıkçası. Dolayısıyla da yani bu
yasa vesilesiyle -tekrar konuşuldu tabii ki Komisyonda- yanlıştan dönüldü gibi
gözüküyor. 
(Mikrofon
otomatik cihaz tarafından kapatıldı) 
BAŞKAN
– Tamamlayalım, buyurun.
EROL
KATIRCIOĞLU (Devamla) - Eksikleri var, özellikle elektronik kitap bağlamında,
orada da KDV alınmadan pekâlâ satış yapılabilmesi lazımdır. Çünkü arkadaşlar,
çok açık bir şey var -demin yine Bülent Bey söyledi, ben de tekrar etmiş
olayım- yani Türkiye’de basınla uğraşan şirketler de esasında “En çok hangi
kitap satılabilir?” diye bakarak satış yapıyorlar ya da üretim yapıyorlar.
Netice itibarıyla okunması gereken yani çağdaş -ne bileyim ben- bir anlamda
dünyadaki tartışmaları ifade eden konuları izlemek mümkün olmuyor. 
Bu
vesileyle, yirmi sekiz saniyem kalmış, son bir şey: Şimdi, hepinize gelmiştir
sanıyorum bu, Türkiye israf raporu, Ticaret Bakanlığının basmış olduğu bir
araştırma esasında bu rapor, israf raporu fakat bizatihi kendisi israf,
arkadaşlar. Bakın, bu eser 240 sayfa ve birinci hamur kuşe kâğıda basılmış.
Arkadaşlar, bir Hükûmet, bir devlet bu kadar kaynak sorunu yaşarken hâlâ bu
türden kitapları basabiliyorsa yani herhâlde sonu iyi olmaz gibi geliyor bana.
Hepinize
teşekkür ederim. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte
olan Sosyal Hizmetler Kanunu ile Bazı Kanunlarda Değişiklik Yapılmasına Dair
Kanun Teklifi’nin 7’nci maddesinin işlenecek hükmünün aşağıdaki şekilde
değiştirilmesini arz ve teklif ederim.
“n)
21/6/1927 tarihli ve 1117 sayılı Küçükleri Muzır Neşriyattan Koruma Kanunu
hükümlerine göre poşetlenerek satılanlar hariç olmak üzere basılı kitap, süreli
yayınların, elektronik kitap, elektronik gazete ve elektronik dergi
yayımlarının teslimi, (Bu bent hükmünün uygulanmasında, bu maddenin ikinci
fıkrasında belirlenen had uygulanmaz.)”
 Behiç
Çelik Mehmet Metanet Çulhaoğlu Metin Ergun
 Mersin Adana Muğla
 İmam
Hüseyin Filiz İsmail Tatlıoğlu
 Gaziantep Bursa
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan.
BAŞKAN
– Önerge üzerinde söz isteyen, Muğla Milletvekilimiz Sayın Metin Ergun. (İYİ
PARTİ sıralarından alkışlar)
Süreniz
beş dakika.
METİN
ERGUN (Muğla) – Sayın Başkan, değerli milletvekilleri; teklifin 7’nci maddesi
üzerinde verdiğimiz değişiklik önergesiyle alakalı olarak söz almış
bulunuyorum. Bu vesileyle yüce heyetinizi saygıyla selamlıyorum.
Konuşmama,
bugün vefat eden, Türk tarihçiliğinin büyük ismi Kemal Karpat Hoca’ya rahmet
dileyerek başlamak istiyorum.
Sayın
milletvekilleri, kitap, kelamıkadimde üzerine defalarca yemin edilendir. Kitap,
bilgidir, kültürdür, medeniyettir, dildir, tarihtir, hafızadır, şuurdur;
geçmişi öğreten, bugüne ve geleceğe yön veren bir araçtır. Kitap okumayan,
dolayısıyla cehaletin kol gezdiği bir toplumun akıbetinin berbat olacağına
tarih şahittir. Günlük hayatlarında kitabın yerinin olmadığı, kitaba ulaşmanın
maliyetinin yüksek olduğu toplumların gelişmesi ve kalkınması mümkün değildir.
İster siyasi olsun ister ekonomik veya toplumsal olsun bugün yaşadığımız her
sorun, mutlaka insani gelişmişlik ortalamasıyla alakalıdır. Dünyanın ilk 20
ekonomisi arasında yer alan Türkiye, maalesef 2018 yılı itibarıyla İnsani
Gelişmişlik Endeksi’nde 64’üncü sırada yer almaktadır. Bu sıralama değişik
faktörleri temel alarak yapılmış olsa da kuşkusuz eğitim faktörü, sıralamanın
en önemli bileşeni olarak göze çarpmaktadır. 
Türk
eğitim sisteminin mevcut hâliyle eleştirel ve bilimsel düşünceye yeterince önem
vermeyen bir içeriğe sahip olduğu herkesin malumudur. Eğitim müfredatımızın
bilimsellik konusundaki yetersizliğinin yanı sıra bu eğitim sistemi, kitap
okumayı teşvik edici bir anlayışa da sahip değildir. Mevcut eğitim sisteminin
kitap okumayı teşvik etmediği, toplumsal araştırmaların sonuçlarından da açıkça
anlaşılmaktadır. Verilere göre, Türkiye, kitap okuma oranında dünyada 86’ncı
sırada yer almaktadır. TÜİK’in yayımladığı verilere göre ise Türkiye’de
kitaplar, ortalama bir vatandaşın ihtiyaç listesinin, dikkat buyurun, 235’inci
sırasında yer almaktadır. 
Ayrıca
TÜİK’in 2007 yılında yayımlandığı bir başka rapora göre ise insanlarımızın
bilgiye erişim kaynakları arasında kitaplar yüzde 6,3 oranında yer tutarken bu
konudaki son araştırmanın yapıldığı 2012’de ise bu rakam yüzde 5,7’ye düşmüş
durumdadır. Eğitim sisteminin yetersizliği bir problem olarak dururken bir de
TÜRK EĞİTİM-SEN’in 2015 yılında yaptığı anketle, öğretmenlerin neredeyse
yarısının ayda bir kitap bile okumadığı ortaya çıkmış durumdadır. Dolayısıyla
muasır medeniyetler seviyesine ulaşma iddiasında olan bir ülke olarak eğitim
sistemimizde hem öğrencilere hem eğitimcilere kitap okumayı teşvik edecek
reformlar yapmamız gerekmektedir. 
Biz
de geçtiğimiz günlerde kitapların satışında KDV’nin kaldırılması amacıyla kanun
teklifi vermiş idik. (2/1297) esas numaralı Kanun Teklifi’miz hâlâ komisyonda
beklemektedir. Bu sebeple, kısmen KDV’nin kaldırılmasını sağlayan bu tekliften
İYİ PARTİ olarak kısmen memnunuz ve destekliyoruz fakat bu düzenleme, eksik bir
düzenlemedir. Bu düzenlemeye göre, piyasada satılan bütün kitaplarda KDV
kalkmamaktadır. Dolayısıyla KDV muafiyeti vatandaşlarımıza tam olarak
yansımayacaktır. Teklifin bu hâliyle, sadece yayınevlerinden doğrudan kitap
temin eden vatandaşlarımız KDV’den muaf olacaktır. Bu teklifteki muafiyet,
sadece kitap satış mağazaları yayınevinden kitap alırken ortaya çıkacaktır.
Sonuç olarak, bu teklif, kitapların raf fiyatında bir vatandaşı olumlu
etkileyecek bir değişiklik getirmeyecektir.
Sayın
milletvekilleri, kitaplara erişimi kolaylaştırmak, kitap okuma kültürünü
gündelik bir ihtiyaç hâline getirmek, neresinden bakarsak bakalım, hayırlı bir
iş olacaktır. Onun için, bu maddeyi destekliyoruz. Bu yüzden kitaplarda,
e-kitaplarda, sesli kitaplarda ve dergilerde KDV oranlarını toptan kaldırmamız
gerekmektedir.
Bu
duygu ve düşüncelerle konuşmama son verirken yüce heyetinizi saygılarımla
selamlıyorum. (İYİ PARTİ sıralarından alkışlar) 
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
7’nci
maddeyi oylarınıza sunuyorum: Kabul edenler… Kabul etmeyenler… 7’nci madde
kabul edilmiştir. 
8’inci
madde üzerinde aynı mahiyette üç önerge vardır, önergeleri okutup birlikte
işleme alacağım. 
Türkiye Büyük Millet Meclisi Başkanlığına
Görüşülmekte
olan 43 sıra sayılı Kanun Teklifi’nin 8’inci maddesinin kanun teklifi metninden
çıkarılmasını arz ve teklif ederim.
 Garo
Paylan  Mensur Işık Mahmut
Toğrul
 Diyarbakır Muş
 Gaziantep
 Erol
Katırcıoğlu  Serpil Kemalbay Pekgözegü Erdal
Aydemir
 İstanbul İzmir Bingöl


Aynı
mahiyetteki diğer önergenin imza sahipleri: 
 Behiç
Çelik  Mehmet Metanet Çulhaoğlu  Şenol
Bal
 Mersin Adana Ankara
 İsmail
Tatlıoğlu  İmam Hüseyin Filiz  
 Bursa Gaziantep 

Yine,
aynı mahiyetteki diğer önergenin imza sahipleri:
 Mehmet
Bekaroğlu Kazım Arslan  Kemal Zeybek 
 İstanbul
 Denizli Samsun 
 Aydın
Özer  Sibel Özdemir
 Antalya
 İstanbul 
BAŞKAN
– Teşekkür ederim. 
Aynı
mahiyetteki önergelere Komisyon katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) - Katılmıyoruz Sayın
Başkan.
BAŞKAN
- Önergeler üzerinde konuşmak isteyen, Diyarbakır Milletvekilimiz Sayın Garo
Paylan. (HDP sıralarından alkışlar)
Süreniz
beş dakika Sayın Paylan.
GARO
PAYLAN (Diyarbakır) - Sayın Başkan, değerli milletvekilleri; hepinizi saygıyla
selamlıyorum tekrar.
Değerli
arkadaşlar, saraydan gelen ferman, vicdansız bir ferman ve bu vicdansız torba
fermanın en vicdansız maddesiyle de karşı karşıyayız arkadaşlar.
Değerli
arkadaşlar, adı üzerinde İşsizlik Sigortası Fonu. Çok basit bir mantıkla, ne için
kullanılır? İşsizlik Sigortası Fonu işsizler için kullanılır, değil mi, çok düz
mantıkla baktığımızda? Kimlere buradan kaynak ayrılması lazım? İşsizlere maaş
ödenmesi lazım. Ne yapıyoruz iki yıldır? Patronlar “Yandım anam kriz var, bize
para verin.” diyor. Biz 10 milyarlarca lira yani eski parayla katrilyonlarca
lira patronlara kaynak ayırdık. Yaraya merhem oldu mu? Hayır olmadı. Çünkü
patronlar “Daha fazla.” diyorlar, “Kriz var, kriz var.” diyorlar. Arkadaşlar,
kriz niye var? Çünkü tüketici olan vatandaşlarımızın tüketici güveni bitmiş
durumda, geleceğe güvenmiyorlar, kaynakları az, harcama yapmıyorlar. Harcama
yapmadıkları için de bakkallar, esnaflar iş yapamıyor, onlar da sanayiciden mal
alamıyorlar. E, bu çarkı nasıl kıracağız? Güveni sağlayarak kıracağız. Bu çarkı
nasıl kıracağız? Yoksullara kaynak ayırarak kıracağız. Yani işsizlere kaynak
ayırmamız lazım. Bakın önerge verdik “Gelin, işsizlere biner lira aylık maaş
ödeyelim.” dedik, bu yıl için yalnızca. Bakın işler nasıl açılıyor. O zaman
patrona teşvik vermeye gerek kalmaz ki. Gelin bunu yapalım diyoruz. Yok. Niye?
Patronlara kaynak ayıracağız. Bakın ne diyor bu madde? Diyor ki: “Şubat, mart,
nisan aylarında istediğin kadar işçiyi çalıştır ya da çalıştırmış göster ben
sana 6.060 lira teşvik vereceğim.” Maaş teşviki. Türkiye Cumhuriyeti tarihinde
ilk kez maaş teşviki veriyoruz. Bakın, primi ödüyoruz zaten, vergisini
ödüyoruz, bir de maaş teşviki vereceğiz. Benim size tavsiyem arkadaşlar,
hepiniz el kaldıracaksınız bir de patronlara gidin masaj yapın arkadaşlar,
şöyle omuzlarına güzel bir masaj yapın. 
LÜTFÜ
TÜRKKAN (Kocaeli) – Hiç hayır demeyiz. 
GARO
PAYLAN (Devamla) – Bu kadar da olur mu ya? Değerli arkadaşlar, böyle olmaz bu
işler, işsizlere, işçilere destekle olur ve bunun kötüye kullanılma riski çok
yüksek. Eş, dost, akrabasını çalıştırır gösterecek patronlar -göreceksiniz- ve
6.060 lirayı nereden alacak? İşsizlik Sigortası Fonu’ndan alacak arkadaşlar.
Böyle bir yağmaya izin vermeyelim diyorum. 
Değerli
arkadaşlar, ama karşımızda vicdansız bir iktidar var ve maalesef vicdansız bir
çoğunluk grubu var burada, AK PARTİ Grubu var. Nereden bunu biliyoruz? Değerli
arkadaşlar, o kadar çok vicdansızlık oluyor ki bunlara sessiz kalıyorlar. 
Bakın,
dün Sevgili Osman Kavala’nın iddianamesi çıktı. Bu ülkenin barışı için,
halkların bir arada kardeşçe yaşaması için en çok mücadele veren, ömrünü bu işe
adayan sevgili Osman Kavala, 478 gündür hapiste. Ve arkadaşlar, az önce bir
kaçamak yaptım, bir sergi açılışı vardı, Ani Sergisi. Kars milletvekillerimiz
bilir, Kars’ın Ani şehriyle ilgili. Sevgili Osman Kavala, yıllarca oraya gitti
ve Ani şehrinin UNESCO’nun kültür mirasına girmesini sağladı, Ani şehrinin
ayağa kalkmasını sağladı çünkü harabe hâlindeydi Ani şehri ve Ani şehrini
kurtardı ve UNESCO’nun da kültür mirasına soktu. 
Değerli
arkadaşlar, biz en sevgili vatandaşlarımıza ve onların hayallerine ihanet
ediyoruz. Sevgili Hrant Dink de Ani şehrine giderdi çünkü o, Ermenistan
sınırındaydı. Uzaklaştırılmış iki halkın tekrar barışması için Ani’nin vesile
olmasını isterdi. Orada bir dere vardır, Karslılar bilir, Arpaçay vardır orada,
o çayda da bir köprü vardır, o köprüde iki halkın buluşması ve birbiriyle
tekrar kucaklaşması hayalini kurardı. Hrant Dink’in hayaline ihanet edildi. Bu
devletin karanlık dehlizlerinde planlanan bir cinayetle Hrant Dink katledildi
ve on bir yıldır adaleti verilmedi. Osman Kavala, Hrant Dink’in hayalini devam
ettirdi, Ani şehrini ayağa kaldırmaya çalıştı ve Osman Kavala’nın da
hayallerine ihanet edilmeye çalışılıyor çünkü hayata yalnızca Türklük
merceğinden bakan anlayış, halkların bir arada yaşama iradesine ihanet ediyor
arkadaşlar. Oysa, bu ülke hepimizin; Türk’ün de, Kürt’ün de, Ermeni’nin de,
Laz’ın da, Süryani’nin de. Eğer ki bu anlayışa dönebilirsek, vatandaşlarımıza
bir daha ihanet etmeyiz.
Hepinizi,
Osman Kavala’nın ve Hrant Dink’in hayallerine sahip çıkmaya çağırıyorum.
Saygılar
sunarım. (HDP sıralarından alkışlar)
BAŞKAN
– Aynı mahiyetteki önerge üzerinde söz isteyen, Ankara Milletvekilimiz Sayın
Şenol Bal. (İYİ PARTİ sıralarından alkışlar)
Süreniz
beş dakika Sayın Bal.
ŞENOL
BAL (Ankara) – Sayın Başkan, değerli milletvekilleri; görüşülmekte olan 43 sıra
sayılı Kanun Teklifi’nin 8’inci maddesi üzerine vermiş olduğumuz önerge
hakkında İYİ PARTİ Grubu adına söz almış bulunmaktayım. Hepinizi saygılarımla
selamlıyorum.
Evet,
bu maddenin anlamı, İşsizlik Sigortası Fonu’nun, yine seçimlere kırk gün kala
ekonomik krizi örtmek veya belli iş adamlarını sevindirmek veya birçok
istediğiniz işçinin alınmasını sağlamak üzere uygunsuz harcanmasıdır. 
İşsizlik
Sigortası Fonu’ndan, işsiz kalan sigortalılara işsizlik ödeneği verilir. Bu
fonu başından beri amacına uygun olarak kullanmıyorsunuz. Bunlar günübirlik
çözümler sayın milletvekilleri, kalıcı çözüm değil.
Değerli
milletvekilleri, geçen hafta siyasal yozlaşma ve yolsuzluklar üzerine bir
Meclis araştırması önergesi vermiştim, reddettiniz. Bakın, size yozlaşmanın çok
taze, yeni örneklerinden de söz etmek istiyorum. Cumhurbaşkanı Yardımcısı Fuat
Oktay, bugün AKP Yozgat Belediye Başkan adayının seçim merkezini açtı, bir de
mitingde de kallavi bir konuşma yaptı. Fuat Oktay, dolgun maaşlı bir kamu
görevlisidir değerli milletvekilleri. Kamu görevlilerinin sosyal medya
hesaplarını didik didik inceleyen, hesap soran iktidar utanmak durumundadır. 
Yine,
9 vatandaşımızın hayatını kaybettiği, 47 vatandaşımızın yaralandığı tren
kazasının olduğu yerde, çok yakınında, tren kazasının üzerinden daha iki ay
geçmeden Devlet Demiryolları deposunda Mehmet Özhaseki’nin seçim otobüsleri
giydiriliyor, depo gibi kullanılıyor. Devletin kurumunda bir siyasi partinin
belediye başkan adayının seçim otobüslerinin ne işi var? 
Yine,
sizin belediyecilik anlayışınızdan söz etmek istiyorum. İstanbul Esenler
Belediyesinin iştiraki bir şirket var: ESKON. Şirketin amacı: “Esenler ilçesinin
çehresini değiştirecek kentsel dönüşüm projelerini hazırlayıp uygulamaya
geçirmek, halkın yaşam kalitesini yükselterek çağdaş ölçülerde yaşayabileceği
ortamı oluşturmak.” olarak tanımlanmış. Bu şirket, dergi, ulusal ve yerel
gazete alımı işiyle ilgili ihaleye çıkıyor. Hemen akıllara şu soru geliyor: Bir
inşaat şirketinin gazete, dergi alımıyla ne işi olabilir? Amaç, yandaşlara para
aktarmaksa oluyor sayın milletvekilleri. Daha kaç belediye iştirakiniz var
böyle diye de sormak isterim. Görüldüğü gibi sadece bir şirket, günlük yaklaşık
2.400 adet ulusal gazete, 240 adet de yerel gazete alıp dağıttırabiliyor ve
bunu yaparken yaptığı işi kanuni bir işmiş gibi gösterebiliyor, yolsuzluğa
kılıf bulduğunu düşündüğü için yapıyor. Tüm bunlar denetlenememe, denetlense
bile bir sonuç alınamayacağına inançtan kaynaklanıyor değerli milletvekilleri.
Sayıştayın açıkladığı yolsuzluk raporları sıcaklığını hâlen koruyor. 
Evet,
iş kazaları son yıllarda hiç olmadığı kadar artmıştır. Neredeyse her yıl bir
maden faciasına, neredeyse her gün bir asansör ya da göçük kazasına şahit
oluyoruz. Maalesef, bu facialar, sadece bir gün ülke gündeminde kalıyor, ikinci
gün unutuluyor. Olan, işçimize ve kederli ailelerine oluyor. Çok açık ve net
olarak söylüyorum ki: İş sağlığı da iş güvenliği de bu iktidarın önceliği
değildir. Kanun teklifi verdim, samimiyseniz alın gündeme. 
Sayın
milletvekilleri, biz rant uğruna binlerce işçimizi üç beş tane yandaş
müteahhidin insafına bırakanları unutmadık. Biz “Madenciler güzel öldüler.”
diyecek kadar alçalan eski Çalışma Bakanını da unutmadık. Biz madenlerde
hayatını kaybeden vatandaşlarımızın ailelerini yerlerde tekmeleyen danışmaları
da unutmadık. Biz tren faciasında 41 kişinin ölümünden sonra “Niye istifa
edeyim, treni ben mi kullanıyorum?” diyebilen son Başbakanı ve şu anda İstanbul
Büyükşehir Belediye Başkan adayını da unutmadık. Biz Soma’da 301 kişi can
verdikten sonra “Kaza bu işlerin fıtratında var.” diyebilen, İstanbul’da 31
vatandaşımızın boğulması üzerine “Derenin intikamı ağır olur.” diyebilen Cumhurbaşkanını
da unutmadık. 
(Mikrofon
otomatik cihaz tarafından kapatıldı)
ŞENOL
BAL (Devamla) – Değerli Başkan…
BAŞKAN
– Buyurun, tamamlayalım.
ŞENOL
BAL (Devamla) – Tamamlıyorum. 
İktidarın
çok değerli temsilcileri, sizin için işçinin tek önemi seçim döneminde vereceği
oydur. İşçinin, memurun, tüyü bitmemiş yetimin hakkını yediniz. Ölümlere kader,
seçimlere beka, millete zillet dediniz. Kusura bakmayın sayın milletvekilleri,
siz bu aziz milletin tokadını bekleyin.
Saygılar
sunuyorum. (İYİ PARTİ sıralarından alkışlar) 
BAŞKAN
– Aynı mahiyetteki önergeler üzerinde söz isteyen, Denizli Milletvekilimiz
Sayın Kazım Arslan.
Buyurun.
(CHP sıralarından alkışlar)
Süreniz
beş dakika Sayın Arslan. 
KAZIM
ARSLAN (Denizli) – Sayın Başkan, değerli milletvekilleri; 43 sıra sayılı
Yükseköğretim Kurumları Teşkilatı Kanunu İle Bazı Kanunlarda Değişiklik
Yapılmasına Dair Kanun Teklifi’nin 8’inci maddesinde vermiş olduğumuz önerge
üzerine söz aldım. Hepinizi sevgiyle, saygıyla selamlıyorum.
Yapılan
düzenlemeyle işverenlerin iş gücü maliyetlerinin azaltılması, istihdamın
artırılması ve 2018 yılı içinde en düşük sigortalı sayısına göre burada
1/2/2019 ila 30/4/2019 tarihleri arasında üç aylık süre içinde alınacak
işçilerle ilgili ödenecek paranın durumunu burada değerlendirmeye ve bu
maddeyle ilgili düşüncelerimizi aktarmaya çalışıyoruz. Şimdi, böyle bir
düzenleme görünürde işverenin çok lehine oluyormuş gibi gözükse de aslında
işverenin derdi, sadece işçiye ödediği ücretler, primler değil arkadaşlar.
İşverenler, sanayiciler bugün elektrik parasının altında, doğal gaz
fiyatlarının altında eziliyor. 2018 yılının son aylarına doğru 3 kere zam
yaptınız. 
Bugün
elektrikte ve doğal gazda yapılan zammın miktarı yüzde 70’leri buldu
arkadaşlar. Siz gidip de İşsizlik Fonu’ndan buraya aktarma yapacağınıza devlet
fedakârlık ederek, vergi almayarak, vergisiz bir işçi-işveren ilişkisini
kurarak, aynı zamanda da doğal gaz fiyatında ve elektrik fiyatında indirim
yaparak işverenin yükünü azaltmak, onun işçi çıkarmamasına olanak sağlayacak
bir yapıyı oluşturmak zorundasınız. Eğer siz bunu oluşturamıyorsanız geçici üç
aylık, sadece seçim dönemi için yaptığınız bu düzenleme, aslında aspirin
tedavisi gösterecek bir tedavidir. Ki yapmış olduğunuz bu düzenlemeyle
sanayicinin kesinlikle yaşama imkânı yoktur. Bundan sonra birçok sanayici,
birçok işletme gerçekten birer birer kapanacak, konkordato da ilan edecek,
kimileri de iflasla işlerine son verecektir. Bu noktaya getirmeden aslında
gerçekçi, gerçekten çözüm üretebilen ve işverene hem hayatında çalışabilecek,
kazandırabilecek hem de büyüyebilecek şartları ortaya getiren düzenlemeler
getirin lütfen arkadaşlar. Böyle geçici düzenlemelerle gerçek anlamda işverenin
derdine çare bulmanız mümkün değil. 
Şu
anda ilim Denizli’de aslında sanayici gerçekten sessiz çığlık içinde, sesini
çıkaramıyor, bir şey söyleyemiyor. Ne yapıyor? Kendi çapında küçülmeye gidiyor,
işçi çıkarmaya başlıyor ve dolayısıyla yaşamak için, işini döndürmek için büyük
gayret sarf ediyor, diyor ki: “Ya, ne olur, şu elektrik parasında devlet
indirim yapsın, ne olur şu doğal gazda indirim yapsın. İşçinin üzerindeki
vergileri almasın.” Devlet kendisi sanayicilik yapmıyor, dolayısıyla fedakârlık
yapacaksa sanayicilik yapan insanlara destek vermek zorunda değerli
arkadaşlarım. Eğer siz bu işletmelerin kapanmasına sebebiyet verirseniz, yarın
zorla kurulmuş olan, gerçekten büyük imkânsızlıklar içinde kurulmuş olan
Anadolu kaplanları olarak görülen bu sanayilerin birer birer kapandığını, yok
olduğunu göreceksiniz. 
Dolayısıyla
bu işletmeler kolay kurulmuyor, bir sanayici gerçekten kolay yetişmiyor.
İnsanların şevkini kırmadan, gerçekten heyecanını kırmadan, onların yatırım
heyecanını öne çıkaracak, yeni yeni yatırımlar yapabilecekleri, istihdam
alanları yaratabilecekleri çalışmalar yapmak zorundayız, düzenlemeler yapmak
zorundayız, onları teşvik etmek zorundayız. Eğer bunları yapar isek Türkiye’nin
sanayileşmesi mümkün olabilir ve dolayısıyla üretim artar, üretim arttıkça da
ihracat artar. Siz ihracatı artırmadıkça, siz üretimi artırmadıkça dolayısıyla
dış ticaret açığınızı sürekli borçlanarak kapatmaya çalıştığınız sürece
Türkiye’yi ne borçtan kurtarabilirsiniz ne de vatandaşı borçtan
kurtarabilirsiniz değerli arkadaşlarım. Onun için, işverenin dertlerine gerçek
anlamda çare bulacağınız çözümler getirin şu Meclise, onun üzerine konuşalım.
Böyle basit... İşsizlik Fonu başka amaçla ortaya konulmuş, sadece işsiz
insanların emeklerine karşı işsiz kaldıklarında verilecek bir fonu siz burada
kullanmak istiyorsunuz.
(Mikrofon
otomatik cihaz tarafından kapatıldı) 
BAŞKAN
– Bir dakika ilave ediyorum.
KAZIM
ARSLAN (Devamla) – Gerçekten hem işçiye yazık ediyorsunuz hem de işçi ile
işvereni karşı karşıya getiriyorsunuz.
Şimdi,
burada, İşsizlik Fonu kadar, devletin elinde imkân yok mu? Bir zamanlar ne
yaptınız? Devlet bankalarını kendi yandaşlarınıza peşkeş çektiniz, kredi
verdirdiniz, arkasından da İşsizlik Fonu’ndan 11 milyar Türk liralık aktarma
yaptınız. Yazıktır arkadaşlar, gerçekten yazıktır; ya bir düşünün, elinizi bir
vicdanınıza koyun, yapmayın böyle yanlışları. Yani orada işsizlerin gerçek
anlamda sürelerinin daha fazla uzatılması, daha çok ücret alması, işsiz kalan
insanların aç kalmaması, açıkta kalmaması için çözüm olan İşsizlik Fonu’nu
böyle şeylerle, aradaki çözümlerle lütfen yazık etmeyin, gerçek anlamda
çözümler getirin, onları görüşelim, onları düşünelim. İşsizlik Fonu’ndan ücret
alanların ücretlerini daha da fazlalaştıralım ve işsiz olan insanların da
dertlerine çare bulalım diyorum.
Hepinize
teşekkür ediyorum, saygılar sunuyorum. (CHP sıralarından alkışlar) 
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir. 
8’inci
maddeyi oylarınıza sunuyorum: Kabul edenler… Kabul etmeyenler… 8’inci madde
kabul edilmiştir. 
Sayın
Arslan, 60’a göre söz talebiniz var ama ben konuşma için çıkacağınızı
bildiğimden dolayı söz vermedim, herhâlde muradınızı ifade ettiyseniz…
KAZIM
ARSLAN (Denizli) – Sayın Başkan, yok etmedim efendim. Denizli’yle ilgili bir
açıklama yapmıştı, onunla ilgili bir açıklama yapmak istiyorum. 
BAŞKAN
– O zaman 60’a göre o sözünüzü verip sistemden çıkartalım sizi. 
Buyurun.

V.- AÇIKLAMALAR (Devam)
38.- Denizli Milletvekili Kazım Arslan’ın, Denizli
ilinde sulanamayan araziler nedeniyle zor durumda kalan çiftçilerin köyden
şehre göç ettiğine ilişkin açıklaması
KAZIM
ARSLAN (Denizli) – Sayın Başkan, önceki dönem Orman ve Su İşleri Bakanı,
Denizli için birçok yatırımlar yaptığını söylemişse de Denizli’de sulanamayan
arazi miktarı yarıya bile ulaşamamıştır. Hâlâ Tavas, Acıpayam ovalarının
sulamaları yetersizdir. Çiftçi, sulu tarıma tam geçememiş, birçok arazi
sulanamadığı için üretimde düşmeler olmuştur. Çiftçimiz, su maliyetlerinin
yüksek olması, mazot, gübre, yemin ve tohumun fiyatlarının çok yükselmiş olması
nedeniyle ürünlerini pahalıya mal etmiş, ürettiklerini kazançlı satamamış,
borçlarını da ödeyememiştir. Şu anda çiftçilerimizin birçoğu, icra takibiyle
karşı karşıyadır. Denizli çiftçisi, kazanamayan duruma düşmüş, köyden şehre göç
etmeye başlamıştır. Bu nedenle Denizli’nin merkez nüfusu, on beş senede 230
binden 630 bine çıkmıştır. Bu da çiftçilerin üretemediğini, kazanamadığını ve
köyden şehre göç ettiğini göstermektedir. 
Teşekkür
ederim. 
IX.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adana Milletvekili Tamer Dağlı ve Ankara
Milletvekili Yıldırım Tuğrul Türkeş ile 49 Milletvekilinin Yükseköğretim
Kurumları Teşkilatı Kanunu ile Bazı Kanunlarda Değişiklik Yapılmasına Dair
Kanun Teklifi (2/1579) ile Plan ve Bütçe Komisyonu Raporu (S. Sayısı: 43)
(Devam)
BAŞKAN
– Değerli milletvekilleri, birinci bölümde yer alan maddelerin oylamaları
tamamlanmıştır. 
Şimdi
ikinci bölümün görüşmelerine başlıyoruz. 
İkinci
bölüm 9 ila 19’uncu maddeleri kapsamaktadır. 
Şimdi,
ikinci bölüm üzerinde söz isteyen değerli milletvekillerimize sırayla söz
vereceğim. 
İkinci
bölüm üzerine ilk söz, Milliyetçi Hareket Partisi Grubu adına söz isteyen
Kayseri Milletvekilimiz Sayın Mustafa Baki Ersoy’un. (MHP sıralarından
alkışlar)
Süreniz
on dakika Sayın Ersoy. 
MHP
GRUBU ADINA MUSTAFA BAKİ ERSOY (Kayseri) - Sayın Başkan, değerli
milletvekilleri; görüşmekte olduğumuz 43 sıra sayılı Yükseköğretim Kurumları
Teşkilatı Kanunu ile Bazı Kanunlarda Değişiklik Yapılmasına Dair Kanun
Teklifi’nin ikinci bölümü üzerine Milliyetçi Hareket Partisi Grubu adına söz
almış bulunuyorum. Bu vesileyle Genel Kurulu ve ekranları başında bizleri
izleyen yüce Türk milletini saygıyla selamlıyorum.
Kanun
teklifinin ikinci bölümünde yer alan düzenlemelere baktığımızda,
çiftçilerimizin, işverenlerimizin, evde bakıma muhtaç engelli vatandaşlarımızın
ihtiyaçlarının karşılanmasına, sorunlarının çözülmesine yönelik önemli
düzenlemelere yer verildiğini görüyoruz. Söz konusu teklifle, cep
telefonlarından alınan özel tüketim vergisine ilişkin bir düzenleme
yapılmaktadır. Buna göre, cep telefonlarından alınan özel tüketim vergisi
oranlarının yüzde 50’ye kadar artırılabilmesi ve oranlara esas özel tüketim
vergisi matrahlarının maddede yer alan sınırlar dahilinde farklı dilimler
hâlinde belirlenebilmesine imkân verilmektedir. Yine öngörülen düzenlemeyle,
cep telefonlarına ilişkin özel tüketim vergisi oranlarının belirlenmesinde özel
tüketim vergisi matrahlarına ilişkin farklı dilimler ihdas edilerek
gerektiğinde bu dilimlere farklı oranlar uygulanabilecektir. Buradaki amaç,
yerli ürünlerden daha düşük, ithal ürünlerden ise daha yüksek vergi alınıp
yerli üreticinin korunmasıdır. 
Teklifle,
Kamu İhale Kanunu’nun 62’nci maddesinde, personel çalıştırılmasına dayalı
hizmet alımları kapsamında çalıştırılan işçilerden 11 Eylül 2014 tarihinden
sonra imzalanan ihale sözleşmeleri kapsamında kıdem tazminatı ödeneceklere
ilişkin düzenleme yapılmaktadır. Buna göre, kamu kurum ve kuruluşlarına ait iş
yerlerinde 11 Eylül 2014 tarihinden sonra geçen süreye ilişkin olarak kamu
kurum ve kuruluşları tarafından yapılan kıdem tazminatları ödemeleri, ihale
sözleşmesinde aksi yönde açık hüküm bulunmadıkça alt işverenlere rücu
edilmeyecektir. Böylece asıl işveren ile alt işveren arasında yıllardan beri
uygulamada karşılaşılan kıdem tazminatına yönelik sorunların giderilmesi
amaçlanmaktadır. 
Söz
konusu teklifle Petrol Kanunu’nda değişiklik yapılmaktadır. Kanuna göre,
serbest kullanıcılar, yıllık 5 bin tonun üzerinde motorin, fuel-oil veya
kalorifer yakıtı tüketimi olan ve doğrudan dağıtıcı lisansı sahiplerinden ikmal
yapabilme özelliğini haiz olan tüketici grubudur. Bu kapsamda, büyük miktarda
tüketimi olan belediye otobüs işletmeleri, elektrik santralleri gibi tesislerin
daha ucuza akaryakıt temin edebilmeleri mümkün olabilmektedir. 
Bununla
birlikte, meri mevzuatta, tüketimi 20 bin tonun üzerinde olan serbest
kullanıcıların ulusal petrol stoku tutma yükümlülüğü bulunmaktadır. Uygulamada
serbest kullanıcı lisansına sahip kullanıcılar zaman zaman 20 bin tonun
üzerinde tüketim yapabilmektedir. Meri mevzuattaki hüküm nedeniyle bu
kullanıcılar ulusal petrol stoku tutma yükümlüsü kapsamına girmektedir. Bu
durum özellikle stok ve işletme maliyetlerinin ciddi oranda artmasına ve
serbest kullanıcı olmanın getirdiği iskontolu akaryakıt temin avantajının
ortadan kalkmasına neden olmaktadır. Maddeyle, bu durumun önüne geçilebilmesi
amacıyla, serbest kullanıcı lisansı sahiplerinin ulusal petrol stok
yükümlülüğünün kaldırılması hedeflenmektedir. Bu kapsamdaki kullanıcıların
tutmaları gereken petrol stoku, ulusal petrol stokunun binde 1’ine tekabül
etmektedir. Dolayısıyla öngörülen düzenleme, ulusal petrol stokunda da önemli
bir azalmaya neden olmayacaktır. Bu anlamda öngörülen düzenlemeyle bu
kapsamdaki kullanıcıların mağduriyetleri de giderilmiş olmaktadır. 
Teklifle,
belediyeler, büyükşehir belediyeleri ve bağlı kuruluşlarda çalışan personelin
çocukları için kreş, gündüz bakımevi hizmetini bütçesinden hizmet alımı yoluyla
karşılamış olan ilgili belediye personelinin suç niteliği taşımayan uygulamalardan
dolayı idari ve mali yaptırıma tabi tutulmaması yönünde düzenleme
yapılmaktadır. 
Söz
konusu teklifle, su ürünleri istihsal hakkına ilişkin yatırımların önündeki en
büyük engel olan kira bedellerinde ortaya çıkan yüksek tutarları ve bölgeler
arasındaki adaletsiz uygulamaları önlemeyi amaçlayan ve 1 Ocak 2019 tarihinde
uygulaması sona eren düzenlemenin 1 Ocak 2020 tarihine kadar uzatılması
amaçlanmaktadır. Düzenleme çerçevesinde, verimliliğin artmasıyla birlikte 25
bin kişilik istihdamın ve 1 milyar dolara yakın ihracat artışının gerçekleşmesi
söz konusudur. 
Teklifle
iş güvenliği uzmanlarına yönelik önemli bir uygulamanın süresine ilişkin bir
düzenleme yapılmaktadır. Düzenlemeyle (A) sınıfı iş güvenliği uzmanları yerine
(B) sınıfı iş güvenliği uzmanlarının ve (B) sınıfı iş güvenliği uzmanları
yerine (C) sınıfı iş güvenliği uzmanlarının hizmet verebilmesine ilişkin
uygulama süresi 1 Temmuz 2020 tarihine kadar uzatılmaktadır. Böylece iş
güvenliği uzmanlarının istihdama ilişkin yaşayabilecekleri sorunların önüne
geçilecektir. 
Sayın
Başkan, değerli milletvekilleri; 26 Aralık 2018 tarihinde Genel Kurul
konuşmamda dile getirdiğim, Kayseri’mizdeki çiftçilerimizi de etkileyen
problemler kısmen de olsa bu kanun teklifiyle çözüme kavuşmuştur. Bu teklifle,
çiftçilerimize yönelik çok önemli bir düzenleme yapılmıştır. Bu düzenlemeyle
tarım kredi kooperatifine veya Ziraat Bankasına borcu olup da borçları takibe
düşenler ile afet nedeniyle borçları ertelenmiş olan çiftçilerin tarımsal kredi
borçları yapılandırılmaktadır. Yapılandırmada yüzde 15’lik bir oran öngörülmüş
olup bunun 5 puanlık kısmı da Hazine tarafından karşılanacaktır. Yapılandırmaya
esas tutarın defaten ödenmesi veya taksitlendirilmesi hâlinde ilk taksiti 2019
yılının Ekim ayı sonuna kadar; izleyen taksitleri 2020 yılının Ekim ayından
başlamak üzere her yıl tekabül ettiği ayda, toplam beş eşit taksitte
ödenecektir. Özellikle son dönemlerdeki doğal afetler nedeniyle ürünleri zarar
gören çiftçilerimiz başta olmak üzere üreticilerimizin borçları nedeniyle mağduriyet
yaşamamaları noktasında önemli bir yapılandırma imkânı getiriliyor. Bu
düzenlemenin çiftçilerimize hayırlara vesile olmasını temenni ediyorum. 
Ancak
bunun yanı sıra tarım kredi kooperatiflerinden kredi kullanan çiftçilerimize
yüzde 22 gibi çok yüksek bir oranda kredi faiz oranı uygulanmaktadır. Bu faiz
oranlarının mutlak surette yüzde 10’un altına çekilmesi şarttır. Bugün seçim
bölgem olan Kayseri’mizin özellikle Kocasinan, Bünyan, Pınarbaşı, Sarız,
Develi, Felahiye, Sarıoğlan, Tomarza, Yahyalı, Yeşilhisar, İncesu ve Özvatan
ilçelerinde vatandaşlarımız yoğun olarak tarım ve hayvancılıkla uğraşmaktadır.
Türkiye’de 42 ilde bulunan IPARD projesi çevre illerde uygulanırken maalesef
Kayseri’miz bu destekten mahrum bırakılmakta, bu sebepten ilimizde yatırımlar
azalmaktadır. Şehrimiz, büyükbaş hayvancılıkta Türkiye’de 6’ncı sırada iken
17’nci sıraya gerilemiştir. Teşvikler çiftçilerimizin kalkınması için önem arz
etmekte olup 81 ilimizin de bu destekten faydalanması elzemdir. Ayrıca,
Kayseri’mizde mevcut kırsal kalkınma destekleri yetersiz olup özellikle makine
ekipman desteği artırılmalı ve depoculukla ilgili teşviklerde düzenlemeler
yapılmalıdır.
Bir
diğer husus ise Kayseri’mizde daha önceki yıllarda aktif olan Et ve Süt
Kurumunun kapatılmasından kaynaklı problemlerdir. Hayvancılıkla uğraşan
vatandaşlarımız da mağdur olmakta, sıradan evrak işleri için dahi çevre
illerdeki Et ve Süt Kurumlarına gitmek zorunda kalmaktadır. Bu durum
hâlihazırda maddi sıkıntı yaşayan vatandaşlarımıza maddi ve manevi zorluk çıkarmaktadır.

Türkiye’de
üretilen kabak çekirdeğinin yüzde 65’i, ay çekirdeğinin yüzde 35’i
Kayseri’mizde yetişmektedir. Şehrimizin ve ülkemizin diğer bir problemi ise
Çin’den ithal edilen ve piyasa sürülen ayçiçeğidir. Kendi ürünlerimizi satamaz
hâle gelen çiftçilerimiz mağdur olmaktadır. Bununla ilgili gerekli
hassasiyetler gösterilerek üretimi destekleyecek, dışa bağımlılığı azaltacak
politikalar mutlaka uygulanmalıdır. 
İlimiz
çiftçilerinin diğer bir problemi ise gübre, mazot ve elektrik fiyatlarının
geçtiğimiz yıllara göre artmasıdır. Girdi maliyetlerinin azaltılması ve
çiftçilerimizin üretim potansiyellerinin düşmemesi için teşvikler mutlaka
artırılmalıdır. 
Sayın
Başkan, değerli milletvekilleri; sözlerimi noktalamadan önce Adana Bilim ve
Teknoloji Üniversitesinin isminin cennetmekân rahmetli Başbuğ’umuzun adı
verilerek Alparslan Türkeş Üniversitesi olarak değiştirilmesinden duyduğum
memnuniyeti dile getirmek istiyor, memleketimize hayırlı olmasını temenni
ediyorum. 
Ayrıca,
geçtiğimiz gün şehadetinin 4’üncü seneidevriyesi olan ülkücü şehidimiz Fırat
Çakıroğlu’nu rahmetle, minnetle anıyorum; ruhu şad olsun. Eğer kılıçtan keskin
kıldan inceyse sırat, bilin ki o sıratı gülerek geçti Fırat.
Çalışmalarımızın
hayırlara vesile olmasını diliyor, bir kez daha Genel Kurulu saygıyla
selamlıyorum. (MHP ve İYİ PARTİ sıralarından alkışlar) 
BAŞKAN
– Söz sırası İYİ PARTİ Grubu adına Aksaray Milletvekilimiz Sayın Ayhan Erel’de.
Buyurun
Sayın Erel. (İYİ PARTİ sıralarından alkışlar) 
Süreniz
on dakika. 
İYİ
PARTİ GRUBU ADINA AYHAN EREL (Aksaray) – Sayın Başkanım, değerli
milletvekilleri, yüce Türk milleti; Sosyal Hizmetler Kanunu ile Bazı Kanunlarda
Değişiklik Yapılmasına Dair Kanun Teklifi’nin ikinci bölümü hakkında söz almış
bulunuyorum. İYİ PARTİ adına hepinizi saygıyla selamlıyorum.
Dil
birliği bir milletin olmazsa olmazlarındandır. Aynı dili konuşmayan insanlar
aynı düşünce sistemine sahip olamazlar çünkü insan önce düşünür, sonra konuşur
ve yapar. Dil bu sistem içerisinde önemli bir yere sahiptir. Dil birliği
kuramayan insanları ortak duygu ve düşünce sisteminde toplamak mümkün değildir;
yapay millet olurlar ve belli bir zaman dilimi içerisinde dağılıp giderler.
Sayın
Başkan, değerli milletvekilleri; Millî Eğitim Bakanlığı tarafından yayınlanan
2019 yarıyıl tatili kadrolu öğretmenlerin aile birliği, sağlık, can güvenliği
mazeretleri ve engellilik durumu ile diğer nedenlere bağlı yer değiştirme
duyurusunda daha önceki dönemlerde uygulanan il ilçe emri uygulamasına yer
verilmemiş olup ayrıca mazerete bağlı yer değişikliği işlemleri kapsamında boş
kontenjanların tamamının açık gösterilmediğine dair öğretmen arkadaşlarımızdan
talep ve şikâyetler bulunmaktadır. Çok sayıda öğretmen arkadaşımız hizmet puanı
yetersizliğinden ya da alanında boş kontenjan bulunmadığından dolayı mazerete
bağlı yer değişikliği yapamadığı için mağdur olmaktadır. 2019 yarıyıl tatili
kadrolu öğretmenlerin mazerete bağlı yer değişikliği işlemlerinde
öğretmenlerimize il/ilçe emri hakkı verilerek, boş kontenjanların tümünün açık
gösterilmesi sağlanarak mağduriyetlerinin giderilmesini öğretmenlerimiz adına
talep etmekteyiz. 
Yine,
memurlarımızın yaşadığı diğer bir sorun ise, hastaya refakat eden memurların
refakat süresince kurumlarından izinli sayılıp sayılmayacağıdır. Bize ulaşan
talepleri burada sizlerle paylaşmak istiyorum. Şu an yürürlükte bulunan
mevzuatta yasal bir düzenleme bulunmamaktadır. Yasal düzenleme olmadığından da
çalışanlar keyfî uygulamalarla karşı karşıya kalmaktadırlar. Devlet Personel
Başkanlığı çeşitli tarihlerde görüş yayınlamış, bu görüşlere göre, memur
yerleşim yerinde ise idare tarafından idare edilmesinin sağlanması istenmiştir.
Ancak memurun yerleşim yeri dışındaki hastaya refakat etmesi konusunda herhangi
bir görüş ve kolaylık sağlanmamıştır. Diğer ifadeyle, memurların yerleşim yeri dışındaki
hastalarına tedavi süresince refakat edemeyeceği belirtilmiştir. Bu problemin
giderilmesi için mevzuatta bir düzenleme yapılması gerekmektedir. Devlet
memurlarının hastalanan yakınlarına, çocuklarına, eş, anne ve babalarına tedavi
süresince refakat etmeleri bazen zorunluluk arz etmektedir. Bu sorunun bir an
önce giderilmesi ve mevzuatımızda ivedilikle bir düzenleme yapılması
gerekmektedir. 
Yine,
engelli vatandaşlarımız kamu görevine geçmek istemektedirler. Bize gelen
taleplerde, bu dönemde en az 10 bin engelli vatandaşımızın kadroya geçme
talepleri var. Yine, engelli kotasının da yüzde 5’e çıkarılması hususunda
talepleri vardır. 
Yine,
daha önce Hükûmet taşeron işçileri kadroya geçirirken çok saçma sebeplerle,
yüzde 30, yüzde 70 gibi bir kriter getirip bazı çalışanları kadroya
geçirmemiştir. Bu insanlarımızın perişanlığı ve talepleri hâlâ devam
etmektedir. Hükûmetin de bu konuya duyarsız kalmaması gerekmektedir. 
Yine,
gazilerimizin aileleri ile şehit ailelerine verilen maaşlar arasında çok büyük
farklılıklar vardır. Gazi ve şehit aileleri arasındaki bu farklılığının bir an
önce giderilmesi ve eşitliğin sağlanması gerekmektedir.
Yine,
KİT’lerde çalışan taşeron işçilerin büyük bir bölümü maalesef kadroya
geçirilememiştir. KİT statüsündeki bazı bankaların taşeron işçileri kadroya
alınırken bazı bankalarda çalışan işçiler maalesef kadroya alınmamıştır. 
Yine,
Aksaray’ımızda KOÇAŞ’ta bulunan tarım işletme çiftliğindeki taşeron işçileri de
bir an önce kadroya geçmeyi beklemektedirler.
Turizmde,
Aksaray, çok önemli bir konuma, tarihî, tabii güzelliklere sahip olmasına
rağmen maalesef siyasi iradenin bu konudaki yatırımlarından
faydalanamamaktadır. Aksaray’ın en güzel turistik ilçelerinden biri olan
Güzelyurt’ta yeteri kadar yatak sayısı bulunmamaktadır. 130 yatağa sahip
ilçemize günübirlik gelen turistler konaklamadan, yatmadan ilçeyi terk etmekte,
dolayısıyla ilçe ekonomisine bir katma değer sağlamamaktadır. Bunun en güzel
çözüm yolu: Millî Eğitim Bakanlığı tarafından buraya uygulamalı bir turizm
otelcilik meslek lisesi ve oteli açılması gerekmektedir. 
Yine,
bu bölgede bulunan Selime, Ihlara ve Güzelyurt’un Türk turizmine ve dış turizme
tanıtılması adına TRT tarafından burada bir dizi film çekilmesinin bölge
turizmine katkı sağlayacağı inancındayız.
Aksaray’ımızda
bulunan Kunduracılar Sitesi toz toprak ve çamurdan geçilmemektedir. Bir an önce
buranın da asfaltlanması talebi vardır.
Yine,
Cenab-ı Hakk’ın bir nimeti olan ve milletimizin en önemli besin kaynaklarından
biri olan ekmeği üreten fırıncılarımızın binbir türlü çile ve talepleri devam
etmektedir. Geçen yıla oranla maya yüzde 100’e yakın zamlandığı, yine, un 85
lirayken 115 liraya, odun 400 lirayken 700 liraya, elektrik maliyeti 3 bin
liradan 5 bin liraya çıktığı hâlde devletin ve Hükûmetin baskısıyla ekmeği aynı
fiyattan satmaya devam eden fırıncılarımız zarar etmektedirler, feryat
etmektedirler. Onların halka ucuz ekmek verme sevdası ve çabası devam etmekte
ancak girdilerin düşürülmesi yönünde Hükûmetimizden talepleri vardır.
Sayın
Başkan, değerli milletvekilleri; 15 Temmuz hain kalkışması sonucunda sorguya
çekilen bazı insanların kendilerini kurtarmak adına masum ve suçsuz insanların
adını verdiklerini, bir nevi iftira attıklarını hepimiz bilmekteyiz. Elimde bir
cumhuriyet başsavcılığının takipsizlik kararı var. Takipsizlik kararına
baktığımızda adı geçen şahsın byLock kullanmadığı, Bank Asyada herhangi bir
hesabının bulunmadığı, yine, dijital materyallerin incelenmesinde bir suç
unsuruna rastlanılmadığı, SGK kayıtlarının incelenmesinde FETÖ/PDY terör örgütüne
ait kurum ve şirketlerde çalışmadığı, himmet, bağış adı altında herhangi bir
eyleminin olmadığı ve FETÖ tarafından tutulan bir listede bu şahsın “AD” “EDL”
şeklinde belirtildiği, “AD” ve “EDL”nin anlamının ehlîdünya, FETÖ mensubu
olmayan, dünya hayatıyla haşır neşir olan, Emniyet içindeki FETÖ yapılanmasının
etki alanı dışında kalan kişileri ifade ettiği cumhuriyet başsavcılığının
soruşturmasıyla ortaya çıkmıştır ve takipsizlik kararı verilmiştir. Bu,
Anadolu’nun ortasında kalbi vatan ve millet için çarpan kavruk Anadolu çocuğu
yirmi aydır boştadır, vatan haini damgası yemiştir. Bundan dolayı köy içine
çıkıp gezememe gibi bir durumla karşı karşıya olduğu gibi kendisine istenilen
kızların aileleri tarafından da bu talepleri malum sebeplerle geri çevrilmektedir.
En azından bu kadar net bir şekilde hakkında takipsizlik kararı verilen bu
vatandaşlarımızın mağduriyetlerinin giderilmesi adına soruşturmaların bir an
önce bitirilmesi gerektiği kanaatindeyiz. 
Yine,
seçim bölgem olan Aksaray’da Tarım Bakanı yapmış olduğu ziyarette kenevir ekimi
yönünde Aksaraylılara müjde verdiği hâlde Bakanlar Kurulu kararında yer alan
iller arasında Aksaray’ın olmaması da bir çelişkidir. Sayın Bakanı,
Aksaraylılara verdiği sözü tutmaya davet ediyoruz.
Aksaray,
geçimini daha çok tarım ve hayvancılıkla sağlayan, eli nasırlı insanların
oluşturduğu dünya güzeli bir ilimiz. Orada bugün Gaziemir köyümüzde nohut
üreticileri nohutlarını satamamış, deposunda bekletmektedirler. Yine,
Ağaçören’de yeşil mercimek insanlarımızın elinde kalmıştır. Bayıraltı’nda ay
çekirdeği maalesef depolarda çürümeye yüz tutmuştur. Durum böyleyken, iktidarın
bu kalemlerdeki gümrük vergisini sıfırlamasını anlamak mümkün değildir. 
(Mikrofon
otomatik cihaz tarafından kapatıldı)
BAŞKAN
– Sayın Erel, toparlayın lütfen.
AYHAN
EREL (Devamla) – Yani vatandaşların deyimiyle, AK PARTİ Türkiye’de tarım ve
hayvancılığın katili olmuştur. 
Hepinize
saygılar sunuyorum. (İYİ PARTİ sıralarından alkışlar)
BAŞKAN
– Söz sırası Halkların Demokratik Partisi Grubu adına İstanbul Milletvekilimiz
Sayın Erol Katırcıoğlu’na aittir. (HDP sıralarından alkışlar)
Süreniz
on dakika Sayın Katırcıoğlu. 
HDP
GRUBU ADINA EROL KATIRCIOĞLU (İstanbul) – Teşekkür ederim Sayın Başkan.
Sayın
vekiller, hepinize iyi akşamlar dileyerek ben de sözlerime başlayayım.
Şimdi,
doğrusunu isterseniz 43 sıra sayılı bu Yasa Teklifi’nin ikinci bölümüyle ilgili
olarak partimin genel görüşlerini anlatmış olacağım sizlere. Fakat baştan şunu
söylemem lazım ki, yani bir torba yasanın geneli üzerinde konuşmak kadar zor
bir şey olamaz herhâlde. Çünkü, içinde envaitürlü şey var. Nitekim ikinci bölüm
de yine aynı şekilde, ikinci bölümde de birçok konu var ve birbirleriyle
herhangi bir ilgisi de yok. Ama bir ilişkileri var bir tarafıyla da
baktığımızda yani biz anlıyoruz onu, doğrusu sizler de anlıyorsunuz tabii ki.
Bu teklif -hemen hemen hepsi- seçim perspektifi içinde Komisyona getirilmiş ve
bugün de Genel Kurulda konuştuğumuz maddeleri içeriyor. Yani, mesela, insan bir
maddeyi okuyor, şöyle bir soru sormadan yapamıyorsunuz: Peki, neden şimdi yani
neden şimdi oldu bu? Niye daha önce olmadı? Niye daha sonra olmayacak? Bunların
cevabı yok. 
Dolayısıyla
da yani bu anlaşılabilir bir şey, bir kriz ortamındayız ve bir seçime
gidiyoruz. İktidar partisi elindeki bütün imkânları -bence- kullanıyor, biraz
-nasıl diyelim- fazla zorlayarak kullanıyor kanaatindeyim -daha negatif bir laf
kullanmayayım- ama doğrusunu isterseniz gerçekten bu maddelerin ima ettiği
insanlarla ilgili olarak tabii ki bizim de karşı çıkma sınırlarımız zorlanıyor.

Yani,
eğer siz, işte -ne bileyim- belediye işçilerinin kreş ihtiyaçlarıyla ilgili bir
madde getirirseniz ona biz “hayır” demeyiz çünkü bu doğru bir hamledir ama yine
-demin söylediğim gibi- bir soruyu sormanız lazım; neden şimdi, neden daha önce
olmadığı sorusu var ama onu da bırakalım, eğer bu konu tartışılacaksa biz daha
da cesaretlendirelim sizi, her mahallede bir kreş ve okul açılmasını önerelim
ve bunun yapılmasını sağlamaya yönelik olarak en azından politik bir destek
verelim. Ama öyle olmuyor ve öyle anlıyorum ki bu da belli bir ihtiyacın cevabı
olarak buraya yazılmış.
Şimdi,
öncelikli olarak bu cep telefonlarına ÖTV vergisiyle ilgili olarak,
biliyorsunuz, bu vergi yüzde 50’ye kadar artırılabilir hâle getirildi bu yasa
maddesiyle ve Cumhurbaşkanına verilmiş olan bir yetki bu, ÖTV yani özel tüketim
vergisini artırma yetkisi Cumhurbaşkanının kullandığı bir yetki. Tabii, bu -özellikle
cep telefonlarıyla ilgili olarak söylüyorum- yüzde 50’ye çıkarılıyor. Bunun
neyi ima ettiği tabii ki çok tartışılabilir, o kısımlarına girmeyelim ama
arkadaşlar, yani bir malın satımıyla ilgili olarak bir özel tüketim vergisi
oranının belirlenmesi yetkisini bir Cumhurbaşkanının kullanması ne demek Allah
aşkınıza, bunu anlıyor musunuz?
Hani,
bana “Öyle yazıyoruz ama ‘Hükûmet’ yazamadığımız için, hani ‘Hükûmetin
yetkisindedir.’ yazamadığımız için… Çünkü Cumhurbaşkanlığı hükûmet sistemi
başka türlü bir sistem, dolayısıyla ‘Cumhurbaşkanı’ diyoruz.” diyebilirsiniz
ama arkadaşlar, siz de biliyorsunuz, ben de biliyorum, Cumhurbaşkanının aldığı
bir yetkiye karşı tavır almak veya en azından karşı bir argüman koymak mümkün
değildir. Dolayısıyla da -gerçekten biz öyle okuyoruz- bu verginin artırılması
ve bu ÖTV kaynaklı zammın yapılması doğrudan doğruya Cumhurbaşkanlığına
bırakılmış olan bir yetki olarak duruyor. Fakat o zaman şöyle bir soru da
geliyor doğrusu aklıma: Hani, bir yandan Sayın Cumhurbaşkanımız tanzim
satışlarla fiyatları düşürmeye çalışıyor, bir yandan da zamlarla telefonların
fiyatlarını yükseltmeye çalışıyor. Bu tuhaf durumun yorumunu size bırakayım ama
ben tuhaf karşıladığımı söylemiş olayım. 
Yine,
kıdem tazminatlarının alt yükleniciye rücu edilemeyeceğiyle ilgili bir madde
var. Yani bu da doğrusunu isterseniz şu anlamı taşıyor: Alt işverene rücu
etmeyelim. E peki, ne olur? Kamu ödeyecek demektir bu, değil mi? Yani alt
yüklenicinin ödeyemediği kıdem tazminatlarının ödenmesi de yine devlete kalmış
oluyor, yine bütçeye kalmış oluyor. Arkadaşlar, bu da bence son derece
sakıncalı ve yine bu, bir anlamda partinizin -hakikaten, bizim arkadaşlar zaman
zaman söylüyor- çok fazla işveren yanlısı bir parti olduğunu tespit eden veya
en azından destekleyen bir argüman. Fakat arkadaşlar, yani belki zamanı değil
ama şunu söyleyeyim: 2008 krizini -ki hâlâ çıkamadık biliyorsunuz yani Türkiye olarak
söylemiyorum, dünya olarak; hâlâ 2008 kriziyle uğraşıyor dünya- tartışan
iktisatçılar son olarak yaptıkları analizlerde -ki bence birçoğu ikna edici-
gelir dağılımındaki bozukluğun birinci derecede bu tür krizleri tetiklediğini
yazıyorlar artık ve 2008 krizinin de esas itibarıyla Amerika’daki gelir
dağılımının bozulmasıyla çok yakından ilgili olduğunu ampirik çalışmalarla
ortaya koymuş durumdalar. Şimdi, dolayısıyla da eğer Türkiye’yi düşünecek
olursak, Türkiye’de ekonomi ve siyaset arasındaki ilişkiyi düşünecek olursak
normal olarak bir iktidarın gelir dağılımını düşünerek davranması, sanırım,
krizlerle ilgili olarak da mücadelesinin bir parçası olur diye düşünüyorum ama
gördüğümüz kadarıyla… Yani açıkçası Cumhurbaşkanı bunu söylemekten çekinmiyor
da; hatırladığım bir cümle, mesela TÜSİAD’da, OHAL Kanunu’yla ilgili olarak
“Gördünüz mü, biz grevleri yasakladık böylelikle.” diyerek işverenlere sempatik
görünmek şeklinde bir açıklaması da vardı. Dolayısıyla da kıdem tazminatlarının
alt işverenlere rücu edilmemesi ve bu borçların devlet tarafından
yüklenilmesine ilişkin madde bir tür -bu kelimeyi de kullanayım- işverenlere
kıyak anlamına gelen bir madde ve bu maddeyi de işte, gündeme getirmiş olduk. 
Şimdi,
arkadaşlar, bir başka konu var -birçok konu var da, bir başka konu- şöyle: İş
güvenliği uzmanlarıyla ilgili bir konu var. Arkadaşlar konuştular, üzerinde ben
de çok durmayacağım ama yani gerçekten şöyle tuhaf bir durum var: On altı
yıllık iktidarınız boyunca aşağı yukarı 20 bine yakın insanın, işçinin iş
kazalarında öldüğü söyleniyor, öldüğü yazılıyor daha doğrusu. E, şimdi, demek
ki burada ciddi bir sıkıntı var ve bu sıkıntı nasıl giderilebilir? Bu sıkıntı
iş güvenliği uzmanlarıyla giderilebilir ama siz uzmanları patronun emrinde
çalışan bir kişi hâlinde yapılandırmışsanız, bu olmaz. Yani bir yerde çalışan
ve patrondan maaşını alan bir kişinin, ne kadar uzmanlığı olursa olsun, o iş
yerindeki sağlık sorunlarını rapor etmesi ve onlarla ilgili önlem üretmesi pek
mümkün değildir gibi geliyor bana. O nedenle de yine -kaçıncı defa olmuş;
yanılmıyorsam 4-5 civarında- bu iş güvenliği uzmanlarının sürelerinin bir yıl
daha, 2020’ye kadar uzatılması şeklinde bir madde var. Bu madde de esas
itibarıyla yine çok palyatif; sorunu çözmeye yönelik olmak üzere düşünülmüş değil,
tamamen daha düşük ücretle ve işverenlerin tümüyle kendi kontrolünde olan iş
güvenliği uzmanlarını çalıştırması anlamını taşıyan bir madde ve yine altını
çizeyim, bunların faturaları topluma geri dönecektir arkadaşlar, size de geri
dönecektir. Çünkü gerçekten de -demin Musa arkadaşım söyledi- neredeyse her
gün, çalışan insanların iş kazalarıyla hayatlarını kaybettiğine tanık oluyoruz.
Dolayısıyla da eğer bir iktidarın iktidarı boyunca 20 bin civarında işçi ölümü
kaydedilmişse buna ilişkin olarak bir şeyler yapmak gerekir ki bu yapılması
gereken şey de bu değildir bence.
Efendim,
son olarak, bu tarım kredilerinin yeniden yapılandırılmasıyla ilgili olarak da
birkaç cümle söylemek istiyorum. Şimdi, arkadaşlar, Türkiye’de, Türkiye’nin
ekonomik yapısının konuşulmamasıyla kaybettiğimiz çok şey var. Ben size
söyleyeyim: Mesela, Türkiye’de bankacılık sektörü son yıllarda çok değişik bir
biçim aldı, yabancı sermayenin bilfiil içine girdiği bir yapı kazandı ve bu
nedenle de esasında bankacılık sistemi ülkenin makroekonomi politikalarına çok
da uygun davranmayabiliyor. O sebeple de zaten Hükûmet -benim anladığım
kadarıyla- Ziraat Bankası, Halk Bankası gibi bankaları kullanarak müdahale
etmek durumunda kalıyor.
(Mikrofon
otomatik cihaz tarafından kapatıldı)
BAŞKAN
– Devam edin.
EROL
KATIRCIOĞLU (Devamla) – Ve yine -altını çizmemde bir sakınca yok sanırım- böyle
oluşmuş olan bu bankacılık sisteminin verdiği krediler… Esasında, Türkiye
ekonomisinin bir yandan hem küçük, orta sanayi işletmelerinin krediye
ulaşabilme zorlukları dikkate alındığında hem de özellikle tarım
üreticilerinin, çiftçilerin krediye ulaşmadaki zorluklarını dikkate
aldığımızda, yapılması gereken şeyin başka bir şey olması lazım. Yani nasıl ki
KOBİ’lere Kredi Garanti Fonu’ndan destekler veriyorsunuz, bence çiftçilerin
sadece kredi borçlarının ödenmesini değil, onlara finansal destek vermeyi de
düşünmeniz lazım arkadaşlar. Aksi takdirde patates, domates, patlıcan olur ve
sürekli olarak tanzim satışı konuşuruz ama gerçek sorunlarımızı konuşmamış
oluruz. 
Hepinize
saygılar sunuyorum. (HDP sıralarından alkışlar)
BAŞKAN
– Söz sırası, Cumhuriyet Halk Partisi Grubu adına Antalya Milletvekilimiz Sayın
Cavit Arı’da. (CHP sıralarından alkışlar) 
Süreniz
on dakika Sayın Arı. 
CHP
GRUBU ADINA CAVİT ARI (Antalya) – Sayın Başkanım, değerli milletvekilleri; öncelikle
hepinizi saygıyla, sevgiyle selamlıyorum. 
Değerli
arkadaşlar, görüşülmekte olan torba yasanın ikinci bölümüyle ilgili grubumuz
adına söz almış bulunmaktayım. 
Öncelikle
şunu söylemek istiyorum değerli arkadaşlar: Bu Mecliste gördüğüm kadarıyla
alelacele çıkarılan ve sonrasında da düzeltilmeye çalışılan kanunlarla,
tekliflerle meşgul olmaktayız. Malum, son Anayasa referandumuyla kanun tasarısı
kaldırıldı, kanun teklifleriyle artık kanunlaşma süreci başladı. Tabii,
Meclisin saygınlığının artırılması, gücünün artırılması söylemleriyle bu
referandum süreci geçirildi ama gelin görün ki özellikle Komisyonumuza, Plan ve
Bütçe Komisyonuna gelen ve teknik nitelikte olan çok sayıda teklifin bürokrasi
tarafından hazırlanıp milletvekili arkadaşlar aracılığıyla buraya
gönderildiğini görmekteyiz ama bunun yanı sıra da özellikle, günü kurtarmaya ve
bilhassa da seçime dönük olduğu çok açık olan tekliflerin kanunlaştırılırken
aceleye getirildiği çok açık ve öyle ki çok kısa süreler sonrasında da bunlar
düzeltilmeye çalışılmakta. 
Örneğin,
görüşülmekte olan bu torba yasa içerisinde, bayram ikramiyeleriyle ilgili
verilen paraların gelir tespitinde dikkate alınıp alınmamasıyla ilgili bir
sorunla karşı karşıya kaldığımız ortaya konulmaktadır.
Değerli
arkadaşlar, öncelikle tabii, şunu söylemeden de geçmek istemiyorum: Cumhuriyet
Halk Partisinin seçim vaatleri arasında, 7 Haziran sürecinde, bildiğiniz üzere
emekliye 2 maaş ikramiye taahhüdü bulunmaktaydı. Bu 2 maaş ikramiye taahhüdünde
Cumhuriyet Halk Partisi bulunduğunda, o dönem “Hani nerede bunun kaynağı?”
denilmişti ama 1 Kasım sürecine kadar tarafınızdan bu uygulamaya geçirildi.
Tabii, uygulamaya geçirilirken de emeklimize 2 bayramda bin TL ancak ödeme
yapılabildi. Şimdi, bu yapıldı ama bir taraftan da evde bakım ihtiyacı olan
vatandaşımızın yani emeklimizin aile gelir tespitinde de bu paralar gözüktü.
İşte, bu nedenle de oradaki o vatandaşlarımız sıkıntı yaşadı ve maaşlarından
kesinti yapılmaya başlandı. Değerli arkadaşlar, bu kanunlar hazırlanırken
bunlar öngörülemiyor mu yani bu hususlar düşünülemiyor mu? 
Değerli
arkadaşlar, örneğin daha ocak ayında uygulamaya geçirilen Çevre Kanunu’yla
ilgili -ve gündemde “poşet kanunu” olarak uygulamaya geçen husus uygulandı. 15
Şubat geldiğinde beyannamesi verilecek mi, verilmeyecek mi kaygısına girdi mali
müşavirler ve bütün mali müşavirler bununla ilgili ne yapacağını şaşırdılar. Ne
yapıldı? Şimdi, getirilen teklifle 24 Nisana beyanname tarihi olarak gün
belirlendi. Değerli arkadaşlar, daha iki ay önce bu düzenleme yapılırken bu
hususta siz bir öngörüde bulunamadınız mı? Yani böyle birçok düzenleme, yolda
devam ederken günü kurtaralım, sonrasında da nasıl olsa bir şekilde, ihtiyaç
doğarsa düzeltilir hâline getirilmiş bulunmakta.
Yine,
bu tekliflerin bir kısmına ve bundan önceki torba yasalara baktığımızda
maalesef ki maalesef, birçok teklif seçime dönük hazırlanmış mahiyette. Yani
daha önce de ben bu kürsüden söyledim, birçok teklif maalesef, seçim rüşveti
niteliğinde. Bu torba yasa içerisinde bulunan, örneğin 8’inci maddeye
baktığımızda, dokuz ay çalışan işçinin üç aylık maaşının işveren tarafından
SGK’ye olan prim borcundan mahsup edilmesi. Ee değerli arkadaşlar, bu bir
anlamda seçim rüşveti değil mi? Yani her ne kadar işverenin desteklenmesi
niteliğinde gözükse de... Sonuçta bizim de işverenin nefes alması yönünde
olumsuz bir düşüncemiz yok ama seçim gelmiş, siz bunlarla meşgulsünüz değerli
arkadaşlar. Kaldı ki geçtiğimiz dönemlerde benzer mahiyette getirdiğiniz,
efendim, adına “imar barışı” dediğimiz düzenleme, işte köprülerden geçenlere
getirilen aflar, benzeri birçok düzenleme seçim rüşveti mahiyetindedir.
Değerli
arkadaşlar, gündemde çokça yer alan konulardan bir tanesi de bağlantılı olarak
bugünkü görüşülecek olan konular arasında bulunmakta ve 17’nci maddede yer
almakta yani çiftçilerimizin Tarım Kredi Kooperatiflerine, Ziraat Bankasına
olan borçlarının yapılandırılmasıyla alakalı. 
Değerli
arkadaşlar, Tarım Kredi Kooperatifleri son dönemlerde, malum olduğu üzere,
tanzim satışları düzenleyen bir kurum hâline getirildi ve sizler, efendim “Uçak
yapacağız.” derken manav dükkânı açma vaziyetine getirdiniz ülkeyi. 
Şimdi,
değerli arkadaşlar, tanzim satışlarda şöyle bir durum uygulandığını görüyoruz:
Bizim üreticimiz hallere ürününü getirmekte. Önce kredi kooperatifleri
aracılığıyla bu ürünleri aldırdınız ve tanzim satışta satış aşamasına gelinceye
kadar örneğin nakliye bindi bunun üzerine, diğer masraflar bindi ama ne oldu?
Örneğin, Kumluca’dan 4,5 TL’ye alınan domates, artı nakliye gibi masraflar
bindiğinde diyelim ki yaklaşık 5,5 TL’ye mal oldu, siz bunu 3 liraya sattınız.
Tabii ki vatandaşımızın ucuz sebze yemeye ihtiyacı var. Ancak 2,5 TL’lik bu
zararı kim ödeyecek değerli arkadaşlar? Sadece İstanbul’da günlük 200 milyar
civarında zarar edilmekte. Yani bu belediye üzerinden yapılıyorsa belediye
zarar etmekte veya kim yapıyorsa bir kamu zararı oluşmakta. Bakın, buradan
sizlere söylüyoruz: Bir kamu zararı oluşmakta, bu kamu zararı da gün gelip
birilerine rücu edilecektir. Şimdi, vatandaş belki kilo başına 3 liraya alıp da
işte 2,5-3 lira ucuza almış gibi olsa da genel anlamda baktığımızda, sonuçta bu
hepimizin vergilerinden karşılanacak bir zarara söz konusu olmakta. 
Şimdi,
vatandaşın ürünü ucuza yemesi bu şekilde sağlanmaz değerli arkadaşlar. Bu işin
çözümü bir kere tarıma bakış açısıyla alakalıdır. Şimdi, siz tanzim
yapacaksanız eğer, yakın tarihten bu tarafa, efendim, gübreye neredeyse yüzde
100 zam gelmiş, gübrede tanzim yapın değerli arkadaşlar. Efendim, tohuma yüzde
100’e yakın zam gelmiş, tohuma tanzim yapın değerli arkadaşlar. Mazota
neredeyse yüzde 80 seviyesinde zam gelmiş, ona tanzim yapın değerli arkadaşlar.
Çiftçinin üretimine destek verelim ki çiftçi de ürettiğinden para kazanabilsin.

Her
şeye zam gelmiş, çiftçi perişan, ürettiğinden para kazanamamış vaziyete
getirilmiş. Şimdi tanzim satış yöntemiyle de “Efendim, tarıma çare bulduk.”
anlayışıyla günü kurtarma düşüncesindesiniz. Bakın, ben buradan söylüyorum:
Seçime kadar sürecek bu tanzim, seçimden sonra tanzim manzim kalmayacak değerli
arkadaşlar çünkü günü kurtarma peşindesiniz. Eğer tarımı kurtaralım deseydiniz
çiftçiyi desteklerdik. 
Tarım
Kanunu gereğince çiftçiye ödenmesi gereken desteklemeleri her grup
toplantısında Sayın Genel Başkanımız söylemekte, daha ödenmesi gereken paralar
ödenmedi. Ben buradan söylüyorum: Tarım Kredi üzerinden, Ziraat Bankası
üzerinden yapılacak bir yapılandırma varsa gelin, öncelikle çiftçimizin
ödeyemediği faizini silelim, o futbol kulüplerine yüzde 8’den yapılandırma
yapıp on yıl boyunca yapılandırma yapılacağına gelin, çiftçimizin önce faizini
silelim, ana borcunu da en az beş yıla bölelim. Çiftçimizi rahatlatalım, girdi
fiyatlarını düşürelim ki çiftçimiz kazanabilsin değerli arkadaşlar. Ancak böyle
tarım kurtulur yoksa böyle geçici çözümlerle hiçbir yere varamayız. 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Arı. 
CAVİT
ARI (Devamla) - Çiftçimizin desteklenmesi demek, tarımın güçlenmesi demektir,
ekonominin düzelmesi demektir.
Hepinizi
saygıyla, sevgiyle selamlıyorum.
Teşekkür
ediyorum. (CHP sıralarından alkışlar) 
BAŞKAN
- İkinci bölüm üzerinde şahıslar adına söz isteyen İstanbul Milletvekilimiz
Sayın Erkan Baş.
Buyurun
Sayın Baş. (HDP sıralarından alkışlar) 
Süreniz
beş dakikadır.
ERKAN
BAŞ (İstanbul) - Teşekkür ediyorum.
Sayın
Başkan, değerli arkadaşlar; Genel Kurulu ve ekranları başında bizleri izleyen
tüm emekçileri, işçileri yürekten selamlıyorum.
Maalesef,
yine bir iktidar alışkanlığıyla, torba yasayla karşı karşıyayız. Daha vahimi,
bu torba yasayı bir temel kanun olarak görüşüyoruz. Bunu da şunun için
vurgulama ihtiyacı hissediyorum: İkinci bölüm üzerine söz aldım, beş dakika
sürem var, 8 madde hakkında konuşmam gerekiyor ve bu 8 madde 5 ayrı bakanlığa
ait hükümleri içeriyor. Bunu yapmak herhâlde hiçbirimiz için imkân dâhilinde
değil. Dolayısıyla bazı arkadaşlar biz söz aldığımızda “Türkiye İşçi Partisi de
konu ne olursa olsun işçilere getiriyor, emekçilere getiriyor, yoksullara
getiriyor, konuyla ilgilenmiyor.” diyor. Biz de tam tersine, şaşırdığımızı
burada söyleyelim. Konu ne olursa olsun, hangi yasa önümüze gelirse gelsin, bir
biçimde patronlara yaranmak için çıkartılıyor. Dolayısıyla yapacak bir şey
kalmıyor değerli arkadaşlar.
Şunu
söylemem gerekiyor: Ben, Parlamentomuzun böyle torba yasalarla yasa yapmasını,
milletvekillerinin bir nevi torbacılıkla görevlendirilmesini doğru bulmuyorum.
Usul açısından doğru olmayan bir şeyin içerik açısından da sağlıklı sonuçlar
vereceğine hiç inanmıyorum.
Değerli
arkadaşlar, 8’inci madde geçti ama üzerine bir çift laf etmezsem içimde kalır.
Gerçekten utanıyorum 8’inci maddeyi bu Parlamento geçirdiği için. Sonuçta, adı
üzerinde “İşsizlik Fonu” diyoruz yani işçinin çalışırken emeğinden, alın
terinden oluşmuş bir fondan söz ediyoruz. Bunun, işsiz kaldıkları zaman
işçilerin hayatını kolaylaştırmak için kullanılması lazım. Ama ne yaptık biraz
önceki maddeyle? Patronlara verdik. Yani işçinin parasını, işçinin alın terini
patronlara verdik. Dedik ki: “Sen işçilerin bu parasını al, işçileri istediğin
gibi çalıştır, onları sömürmeye devam et, zaten işçilerin olan parasını
işçilere tekrar ver.” Bu arada patronlar haybeye işçi çalıştırmış, işçilerin
alın terine, emeğine el koymuş olacaklar. Bu, kabul edilebilir bir şey değil,
üstelik resmî rakamla 7 milyona yakın işsizin olduğu bir ülkeden söz ettiğimiz
gerçeğiyle karşı karşıyayız.
Değerli
arkadaşlar, bu karanlık tabloda insanlar bir taraftan işsizliğe mahkûm
ediliyorlar ama çalışan insanların da maalesef, çalışırken hayatlarını
kaybettiklerini görüyoruz. Rakamlar söylendi, bir kez daha tekrar etmek
gerekiyor. AKP iktidara geldiği günden bugüne Türkiye’de, adına “iş kazası”
denilen iş cinayetlerinde 2002-2018 yılları arasında 22.370 kişi hayatını
kaybetmiş. Arkadaşlar Dünya Sağlık Örgütü verilerine göre, bir iş kazasının
karşılığında 6 meslek ölümünden söz ediliyor. Demek ki aşağı yukarı 135 bin
işçinin iş kazalarında ve işteki meslek hastalıkları nedeniyle hayatını
kaybettiği bir tablodan söz ediyoruz. Şimdi buna niye değiniyorum? Çünkü
arkadaşlar, elimizdeki şu torba yasanın içerisinde iş güvenliğine ilişkin -sözde-
çözüm üretecek öneriler var.
Değerli
arkadaşlar, herkesi uyarmak istiyorum. İş güvenliği, işçi sağlığı, üzerine
ciddiyetsizlikle yaklaşabileceğimiz bir mesele değildir. Bakın, bir tek örnek
vermek istiyorum size. Bu teklif, Meclis Başkanlığına 13 Şubatta gelmiş; bugün
20 Şubat, bir haftadır gündemde. Ben şunu yaptım, hepinize öneriyorum, lütfen,
hani rakamlarla konuşunca anlayamıyoruz birbirimizi.
Değerli
arkadaşlar, bu teklif Meclis Başkanlığına sunulduğundan bugün biz burada görüşene
kadar bakın ne olmuş, biliyor musunuz? İrfan Tözün 45 yaşında bir işçi
kardeşimiz, hayatını kaybetmiş. Biz İş Güvenliği Yasası’nı tartışırken Erkan
Şahin, 39 yaşında, hayatını kaybetmiş, Atayurt Mahallesi’nde, Mersin Silifke’de
7’si ağır, 22 işçi yaralanmış, 5 işçi yaşamını kaybetmiş. 24 yaşında bir işçi,
biz bunu konuşurken hayatını kaybetmiş. 38 yaşında başka bir işçi hayatını
kaybetmiş. Muğla Milas’ta Engin Tutuk, biz konuşurken hayatını kaybetmiş. Şükrü Otlak 42 yaşında, biz
konuşurken hayatını kaybetmiş. 
Arkadaşlar, inanın, sadece biz bunları konuşurken
hayatını kaybeden işçilerin isimlerini saymaya kalksak bu gündem maddesinin
süre sınırını fazlasıyla aşacağız. İnsan şunlara bakıp elini vicdanına koymadan
bu yasaya nasıl “Evet” oyu verir, gerçekten anlamak mümkün değil. 
Değerli arkadaşlar, değerli milletvekilleri; vebal
altındayız. Biz burada konuşurken her an, iş güvenliği yeterince alınmadığı
için… 
(Mikrofon otomatik cihaz tarafından kapatıldı) 
BAŞKAN – Devam edin. 
ERKAN BAŞ (Devamla) – İş güvenliğinin yeterince
alınmaması nedir? Bir: Patronların daha fazla kâr etmek için işçilerin yaşamını
önemsememesidir. İki: Patronların bu tutumuna iktidarın, devleti yönetenlerin
göz yummasıdır. Bu, bundan sonrası açısından da bugün itibarıyla, bu Genel Kurulda
bulunan herkesi vebal altına koymaktadır. Yarın bir işçi kardeşimiz daha biz
bugün yanlış bir karar verdiğimiz için hayatını kaybedebilir. 
Süre sınırımı aşıyorum arkadaşlar. 
Bakın, gerçekten çok isterdim ama sadece 2018 yılının
verileri var elimizde. 2018 yılında, ismini öğrenebildiğimiz, resmî rakamlara
giren ya da basın yoluyla ismini öğrenebildiğimiz, öğrenemediklerimiz de var.
Bakın, değerli arkadaşlar, bunların hepsi, şu sayfalar boyu, sığmayan ne,
biliyor musunuz? Ölen işçilerin sadece isimleri. Siz bir de bunların
çocuklarını, ailelerini, eşini, dostunu düşünün ve bu yasaya “Evet” oyu
verirken bir kez daha düşünün diye uyarıyorum. 
Değerli arkadaşlar, işçi sınıfımız sabırlıdır ama sabrı
taştığı zaman bir ayağa kalkarsa sarayın temellerini de o holdinglerin de
hepsini sarsar. Demedi demeyin.
Teşekkür ediyorum. (HDP sıralarından alkışlar)
BAŞKAN
– Değerli milletvekilleri, ikinci bölümde soru-cevap işlemi yok.
Bu
şekilde, ikinci bölüm üzerindeki görüşmeler tamamlanmıştır.
Şimdi,
ikinci bölümde yer alan maddeleri, varsa o maddeler üzerindeki önerge
işlemlerini yaptıktan sonra ayrı ayrı oylarınıza sunacağım.
9’uncu
madde üzerinde iki önerge bulunmaktadır, önergeleri aykırılık sırasına göre
işleme alıp okutuyorum:
Türkiye Büyük Millet Meclisi Başkanlığına
Görüşülmekte
olan 43 sıra sayılı Kanun Teklifi’nin 9’uncu maddesinin kanun teklifi metninden
çıkarılmasını arz ve teklif ederiz.
 Mensur Işık Mahmut
Toğrul Meral Danış Beştaş
 Muş Gaziantep Siirt
 Erdal Aydemir Serpil
Kemalbay Pekgözegü Erol Katırcıoğlu
 Bingöl İzmir İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkanım.
BAŞKAN
– Önerge üzerinde söz isteyen, Siirt Milletvekilimiz Sayın Meral Danış Beştaş. 
Buyurunuz
Sayın Beştaş. (HDP sıralarından alkışlar)
Süreniz
beş dakika.
MERAL
DANIŞ BEŞTAŞ (Siirt) – Teşekkürler Sayın Başkan. 
Bugün
Dünya Ana Dili Günü. Öncelikle, bütün dünya halklarının Uluslararası Ana Dili
Günü’nü kutluyorum. “…”(x)
Değerli
arkadaşlar, ana dili yasaklı olan bir milletvekili olarak kendi dilimde ilk
söylediğim cümleyi aynen ifade ettim. 
EROL
KAVUNCU (Çorum) - Yasaktı da niye konuşuyorsun o zaman?
MERAL
DANIŞ BEŞTAŞ (Devamla) – Evet, değerli milletvekilleri, bu kürsüden çokça ifade
ettiğimiz bir şey var: Açlık grevleri. Leyla Güven şahsında, diğer açlık
grevlerinin tümünü ısrarla burada ifade ediyoruz ama bugüne kadar tek bir üye,
tek bir parlamenter çıkıp “Ya, bu açlık grevlerinde ne oluyor? Gerçekten
devletin bir sorumluluğu var mı? Talep nedir? Bu talep neden karşılanmıyor?
Gerçekten yasa dışı bir şey mi isteniyor, yasalara uygun olmayan bir talep mi
var…” Böyle bir cevap bile duymadık.
Şimdi,
ben bugün size açlık grevinde, açlık grevi sonucunda meydana gelebilecek
sonuçlarda başta iktidar olmak üzere devletin sorumluluğunu yasalarla
anlatacağım Avrupa İnsan Hakları Sözleşmesi ve Anayasa’ya göre. 
Yaşam
hakkı, gerçekten devletin yaşatma hakkı ve zorunluluğu. Şimdi, ne diyor bir
kere, her şeyden önce Anayasa 17, size aynen okuyacağım: “Herkes, yaşama, maddî
ve manevî varlığını koruma ve geliştirme hakkına sahiptir.” Burada Avrupa İnsan
Hakları Sözleşmesi’nin de 2’nci maddesi yaşam hakkını düzenliyor, diyor ki:
“Yasanın koruması altındadır.” Açıkça söylüyor ve bunun istisnaları var; “Ne
zaman bir ölüm olduğunda devlet bundan sorumlu olmaz.” Bu, aynen bizim
Anayasa’mızda da var. Ne diyor: “Ceza alması.” Ölüm cezası; şu anda Türkiye'de
ölüm cezası yok. “Kuvvete başvurmanın kesin zorunluluk arz etmesi.” Bunu da
herkes takdir eder. “Şiddete karşı korunması için.” Bir kişinin korunması için.
“Tutuklunun kaçmasını önlemek için.” “Ayaklanma veya isyanın bastırılması
için.” Bu durumlarda yaşam hakkının sona ermesi hâlinde devletin sorumluluğu
ortadan kalkıyor; diğer bütün hâllerde, devlet meydana gelebilecek ölümden
doğrudan sorumludur. İki türlü sorumluluğu vardır devletin: Bir, objektif,
pozitif; bir de negatif yükümlülüğü vardır. Negatif yükümlülüğü nedir?
Öldürmeme yasağıdır. Devlet bir vatandaşını öldüremez, öldüremez. 
NİLGÜN
ÖK (Denizli) – Leyla Güven niye buraya gelmiyor yemin etmeye? Gelsin. Bağlayan
ne?
MERAL
DANIŞ BEŞTAŞ (Devamla) - İkinci sorumluluğu, pozitif yükümlülüğüdür. Bu da
temel hakların üçüncü kişiler tarafından ihlal edilmesini önlemek amacıyla
devletin alması gereken önlemlerdir. 
Dinlerseniz
anlayacaksınız.
NİLGÜN
ÖK (Denizli) – Neden, niye gelmiyor?
MERAL
DANIŞ BEŞTAŞ (Devamla) - Evet, şimdi, biz devletin pozitif sorumluluğundan söz
ediyoruz. Şimdi, 300’ü aşkın tutsak şu anda Türkiye'de devletin denetimi ve
sorumluluğu altında hapishanelerde açlık grevlerinde, dışarıdakileri bir tarafa
bırakıyorum. Bugün, biraz önce aldığımız bir telefona göre -daha önce
milletvekilimiz de söyledi- Şahin Öncü Van Cezaevinde ve şu an yaşamı kritik
bir aşamada, her an -umarım olmaz- yaşamını yitirebilir. Leyla Güven
Vekilimizin açlık grevinin yüz günü aştığını -ki artık günleri bilerek
söylemeyeceğim- biliyorsunuz. Burada ne var? Bizim karşımızda susuyorsunuz.
Susmak sizi kurtaramayacak. Siz bugün susuyorsunuz, “Bir milletvekili tahliye
ettik sorumluluktan kurtulduk.” diyorsunuz ama kurtulmadınız. Siz, o
milletvekili açlık grevini sanki tahliye olmak için yapmış gibi
davranıyorsunuz. Öyle bir durum yok. Leyla Güven ilk günden itibaren “Ben
kendim için bir şey istemiyorum. Bu ülkede tecridi bitirin, işkenceyi bitirin,
insanlığa karşı işlediğiniz suça son verin.” dedi ve bunu savundu. İki adım
atıldı -tırnak içinde, adım değil- biri, sanki tahliye için açlık grevine
girmiş, diğeri de on beş dakika Mehmet Öcalan İmralı Adası’na gönderildi.
Şimdi
burada ne var? Susarak sanki bu olay yokmuş gibi davranıyorsunuz. Böyle bir
şeyin altında kalırsınız. Gerçekten bir milletvekili ve 300’ü aşkın tutuklunun
her an ölümle yüz yüze olduğu bir durumda bunların yaşamına gelecek bir halel,
doğrudan sizin öldürdüğünüz anlamına gelir. Öldürmek tetiği çekmek değildir,
öldürmek, o insanların talebini duymazdan gelmektir. 
(Mikrofon
otomatik cihaz tarafından kapatıldı)
BAŞKAN
– Bir dakika ilave ediyorum.
MERAL
DANIŞ BEŞTAŞ (Devamla) – Öldürmek, aynı zamanda ölüme gidişe göz yummaktır ve
şu anda siz bunu yapıyorsunuz. Talep çok açıktır ve Türkiye cezaevlerinde çok
acı bir tarih vardır; çok sayıda insanın cenazesi çıkarılmıştır ve şimdi, bu
yüzyılda seçimden sonrayı bekleyelim demeyin ha çünkü seçim, ölüm karşısında,
yaşam hakkı karşısında bir hiçtir. Yaşam hakkı her şeyin üstündedir ve sizden
talep, kesinlikle meşru, haklı ve yasalara uygun bir taleptir. Şu anda İmralı
Adası’nda devam eden, sonuçta bir hukuksuzluktur; bir hukuksuzluğa karşı hukuka
uyun talebidir ve Leyla Güven başta olmak üzere açlık grevindeki diğer bütün
insanların taleplerine uymanız yasanın gereğidir, devletin yaşam hakkından
objektif olarak sorumlu olmasının gereğidir diyorum ve teşekkür ediyorum. (HDP
sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
Kabul edilmemiştir. 
Diğer
önergeyi okutuyorum:
Türkiye
Büyük Millet Meclisi Başkanlığına
Görüşülmekte
olan Sosyal Hizmetler Kanunu ile Bazı Kanunlarda Değişiklik Yapılmasına Dair
Kanun Teklifi’nin 9’uncu maddesinde yer alan "% 25'e kadar artırmaya”
ibaresinden sonra gelen "8517.12.00.00.11 G.T.İ.P. numaralı mallar için
belirlenen oranlara esas özel tüketim vergisi matrahlarının alt ve üst
sınırlarını dörtte birine kadar indirmeye, dört katına kadar artırmaya,” ifadesinin
teklif metninden çıkarılmasını arz ve teklif ederiz.
 Behiç Çelik Mehmet
Metanet Çulhanoğlu Hüseyin Örs
 Mersin Adana Trabzon
 İsmail Tatlıoğlu Ayhan
Altıntaş
 Bursa Ankara
BAŞKAN
– Komisyon önerge katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkanım.
BAŞKAN
– Önerge üzerinde söz isteyen, Trabzon Milletvekilimiz Sayın Hüseyin Örs. (İYİ
PARTİ sıralarından alkışlar)
Süreniz
beş dakika Sayın Örs.
HÜSEYİN
ÖRS (Trabzon) – Sayın Başkan, değerli milletvekilleri; kanun teklifinin 9’uncu
maddesi üzerinde İYİ PARTİ Grubu adına söz almış bulunuyorum, hepinizi en derin
saygılarımla selamlıyorum.
Değerli
milletvekilleri, konuşmamda, Türkiye'deki sosyal hizmet uygulamalarına ilişkin
görüşlerimi ifade etmek ve bazı önerilerde bulunmak isterim. 
Değerli
milletvekilleri, bakıma muhtaç, ağır engellilerin evde bakımıyla ilgili olarak,
bakıcıların önemli bir kısmının kadın olduğu bilinmektedir. Bakıcıların yirmi
dört saat esaslı hizmet vermeleri istihdam edilmelerini kısıtlamakta,
bakıcıların hasta olmaları hâlinde engellinin bakımıyla ilgili sorunlar
yaşanmaktadır. Bakım görevi süresinin yıllarca devam ettiği düşünüldüğünde, bu
zaman diliminde aile ve toplum için önemli görevi ifa eden kişilerin sosyal
güvenlik sistemine kayıtlı olmayışı gerek sosyal devlet anlayışının eksiksiz
yerine getirilmesi gerekse vatandaşlık hakkı açısından önemli bir kayıptır.
Bakıcılar bir an önce sosyal güvenlik sistemine dâhil edilmeli, özel bakım
merkezlerinin verdiği hizmet çeşitlendirilmeli, bakıcının sağlık sorunları
yaşaması durumunda günübirlik bakım seçeneği devreye girip bakım hizmetinin
sekteye uğraması engellenmelidir.
Değerli
milletvekilleri, yaşlılarımızın bir kısmı barınma, bir kısmı da bakım ihtiyacı
sebebiyle kamudan hizmet almaktadır. Bakım ihtiyacı hisseden yaşlılarımızın
çeşitli hastalıklarının olduğunu bilmekteyiz. Bu anlamda, hastalıklara yönelik
ihtisaslaşmış huzurevlerine ihtiyaç duyulmaktadır. Alzaymır hastalarına yönelik
ihtisaslaştırılmış huzurevlerinin bir an önce açılması gerekmektedir. Sadece
barınma ihtiyacı olan yaşlılarımızın bu ihtiyacının karşılanması devletin bina
yapımına bağlı kılınmamalıdır. Örneğin, turizm sektöründe hizmet veren
otellerde ayrılacak kontenjanlarla bu ihtiyaç giderilirken yaşlı, sosyal yalıtılmışlık
hissine kapılmadan yaşamını idame ettirebilmeli veya engelli ve yaşlılara
yönelik koruyucu aile modeli uygulamaları geliştirilmelidir. Yaşlının yaşadığı
çevreden kopmadan bakım ihtiyacının karşılanabilmesi için, yerel yönetimler
tarafından ev tipi yaşam alanlarının açılması sağlanmalıdır.
Değerli
milletvekilleri, ihtiyaç sahibi bireylere yapılacak sosyal yardımların adil bir
şekilde kişilere ulaştırılabilmesi için sivil toplum kuruluşları ve kurumlar
arası koordinasyonu artırıcı tedbirler bir an evvel alınmalıdır. Anadolu
kültürünün günümüze yansıması olan “Askıda iyilik var.” gibi uygulamalar
yaygınlaştırılmalıdır. Sosyal hizmet ve yardımlar toplumsallaştırılmalıdır.
Değerli
milletvekilleri, can güvenliği sorunu olmayıp barınma ihtiyacı olan kadınlara
hizmet verecek sığınmaevlerinin yerel yönetimlerce yapılmasını sağlayacak
tedbirler alınmalıdır. 5393 sayılı Yasa’ya rağmen kadın konukevi ve kreş
yapmayan belediyelerin yerine valilik bu görevi üstlenmeli, bedelini de
belediyenin İLBANK hissesinden karşılamalıdır. Bu konuyla ilgili bir yasal
düzenlemeye ihtiyaç vardır. Kadının toplumsal yaşamın her alanında olması
istendiği düşünüldüğünde, aile ihtiyaç odası, emzirme odası gibi mekânların
yaygınlaştırılması gerekmektedir.
Burada
bir önemli şeyi de yine arz etmek istiyorum: Boşanmalarda tarafların çocukla
kişisel ilişki tesisini kolaylaştırıcı tedbirler alınmalıdır. Çocuğun, bir mal
gibi, icra dairesi aracılığıyla teslimi uygulaması ivedilikle değiştirilip
Aile, Çalışma ve Sosyal Hizmetler Bakanlığının bu hususta etkin olması
sağlanmalıdır. 
Hepinize
saygılarımı arz ediyorum. 
Teşekkür
ediyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
9’uncu
maddeyi oylarınıza sunuyorum: Kabul edenler… Kabul etmeyenler… 9’uncu madde
kabul edilmiştir. 
10’uncu
madde üzerinde önerge bulunmamaktadır. 
10’uncu
maddeyi oylarınıza sunuyorum: Kabul edenler… Kabul etmeyenler… 10’uncu madde
kabul edilmiştir. 
11’inci
madde üzerinde aynı mahiyette iki önerge bulunmaktadır, önergeleri okutup
birlikte işleme alıyorum: 
Türkiye Büyük Millet Meclisi Başkanlığına
Görüşülmekte
olan Sosyal Hizmetler Kanunu ile Bazı Kanunlarda Değişiklik Yapılmasına Dair
Kanun Teklifi’nin 11’inci maddesinin teklif metninden çıkarılmasını arz ve
teklif ederim. 
 İsmail
Tatlıoğlu İmam Hüseyin Filiz Ayhan
Altıntaş
 Bursa Gaziantep Ankara
 Behiç
Çelik Mehmet Metanet Çulhaoğlu Aylin
Cesur
 Mersin Adana Isparta

Aynı mahiyetteki
diğer önergenin imza sahipleri: 
 Mehmet
Bekaroğlu Kani Beko
 İstanbul İzmir
BAŞKAN
– Komisyon önergelere katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan. 
BAŞKAN
– Aynı mahiyetteki önergeler üzerine söz isteyen Isparta Milletvekilimiz Sayın
Aylin Cesur. (İYİ PARTİ sıralarından alkışlar) 
Süreniz
beş dakika. 
AYLİN
CESUR (Isparta) – Sayın Başkan, değerli milletvekilleri; yüce Meclisi saygıyla
selamlıyorum. 
Dünkü
konuşmamda ülkemizde neler iyi değil, onlardan söz etmiştim; müsaadenizle, dün söz
verdiğim gibi bunların çözüm önerileriyle ilgili düşüncelerimi bugün aktarmaya
çalışacağım. 
Ülkenin
en önemli sorunu rejimin ve devletin işletilememesidir. Her şey aslında burada
başlar ve burada biter. Her türlü idare, yetkisinin kaynağını milletten alacaktır,
rejim de bunun üzerine oturacaktır. Bunun işlemesi lazımdır, kurmak yetmez.
Parlamentonun da işleyen parlamento olması lazımdır. “İşlemeyen, işletilen bir
parlamento; halkın beklentileri yerine iktidarın istediklerine göre işletilen
bir yasama organı…” Bu tasvirle anılmak sizleri incitmiyor mu? Yani, ittifak
olarak getirdiğimiz kanunlar, söz verip de reddettiğiniz önergeler aslında
vicdanlarınıza sığıyor mu, doğrusu merak ediyorum. 
Kuvvetler
ayrılığı kavramı ise gidemediğimiz uzaya fırlatılıp atılmış bir kuram gibi şu
ara. Halkın sesine kulaklar tıkanmış, eller onun için kalkamayacak şekilde
bağlanmış yani değerli arkadaşlar, demek istiyorum ki aslında, hür ve korkusuz
bir ortam işin başı. Hür ortam, demokratik rejimlerde vatandaşın soluduğu ortam.
Yatırım iklimi de yaratıcılık da üretim de ancak bu ortamda mümkün olabilir. Bu
kürsü de aslında sistemin kilit taşı. Bugün adına ne derseniz deyin, yeni
sistemle Türkiye Büyük Millet Meclisini gereği gibi çalıştırmıyorsunuz. Bu,
bindiğimiz dalı kesmektir. Parlamento işlemelidir; geliniz, özgür
iradelerimizle -şu sistemde bile mümkün aslında- Parlamentoyu işler hâle
getirelim. 
İkinci
büyük konu hür ve özerk yargıdır. Yargı yetkisi, Türk milleti adına bağımsız
mahkemelerce kullanılır. Hâkimler görevlerinde bağımsızdırlar. Bunlar Anayasa
hükmüdür. Bugün bu konuda tereddütler varsa derhâl tedbir alınmalıdır. Adalet,
eşit dağıtılırsa adalettir. 
Üçüncü
önemli mesele, güvenliğimizdir. Ülkenin güvenliğini korumak devletin görevidir.
Demokratik rejimlerde ülke güvenliğinin korunması, devlet çatısı içindeki
muhtelif organ ve kuruluşlarca yapılır. Demokratik devlet bu görevini, Türkiye
Büyük Millet Meclisinin üstün ve mutlak yetkisi ve denetimi altında ilgili
kuruluşlara yaptırır. 
Ülkemizin
güvenliği ve bekası denildiğinde bugün görülen en büyük sıkıntı, terör
belasıdır. Türkiye her gün şehit cenazeleri kaldıran bir ülke olmaktan
çıkarılmalıdır. 
En
büyük tehlikelerden biri, 4 milyona yakın Suriyeli nüfustur. Bugün ülkemizde
her 20 kişiden 1’i, maalesef, Suriyeli. Yarattığı ekonomik buhrandan daha
ziyade, büyük bir iç kargaşa -Allah vermeye- gerçekten gelecekte tehdit olarak
önümüzde duruyor. Suriyeli kardeşlerimizin derhâl ülkelerine dönmeleri
sağlanmalıdır. 
Gelişmiş
demokrasilerde vatandaşın temel haklarının en önemlilerinden bir tanesi, haber
alma özgürlüğüdür. Bugün ülkemizde, doğruları saptırmaya veya vatandaşa
doğrunun tam tersini söylemeye dayalı bir yayın mekanizması oluşturulmuştur.
“Havuz medyası” ismi verilen bu ortama artık, taraftar zümre dâhil, hiç kimsenin
güveni yoktur. Bunu uzun süre devam ettirdiğinizde, geçmişe bakıldığında bunu
yürüten hükûmetlerin de rejimin kendisinin de zarar gördüğü tespit edilmiştir. 
Bugünkü
çok önemli tedbir ise devlette dürüstlük, her türlü yolsuzlukla ve israfla
mücadele edilmesidir. Bir yandan ekonomik kriz ve sonucu olan iflaslar,
intiharlar yaşanırken; devletse vatandaşa soğan, patates satar hâldeyken bir
yandan da Türk kamuoyu israf hadiseleriyle şaşkındır. Bir yandan köşebaşı
zenginleri türemektedir, bir yandan da ana atardamarlarımız olan önemli
tesislerimiz bir bir satılmaktadır. Devlet kaynaklarının israfı, iktidarın
günlük politikası hâline gelmiştir. Bu israf hem Türk devletini
fakirleştirmekte hem de enflasyonun temel nedenini oluşturmaktadır. 
(Mikrofon
otomatik cihaz tarafından kapatıldı) 
BAŞKAN
– Buyurun.
AYLİN
CESUR (Devamla) – Teşekkür ederim.
Demokratik
hukuk devletlerinde demokrasinin işlemesi için gerekli sendikalar,
üniversiteler, sivil toplum örgütleri baskı altında olmaz, hür olarak
çalışırlar ama maalesef sistem dışı kalmışlardır. 
Emeklisi,
memuru, işçisi, köylüsü, çiftçisi, esnafı, asgari ücretlisi, yatırımcısıyla
Türk milleti ve milletin toplam 64 milyonu yoksulluk ve açlık sınırındadır.
Derhâl ekonomik tedbirler hayata geçirilmelidir ve israf ekonomisine son
verilmelidir. Sihre gerek yok, üretim ve sanayileşme işin sırrı. 
Belediyeler
çok önemlidir, geçmiş tecrübelere bakınca siyasi iktidar için geliş kapısı
olduğu kadar gidiş kapısı da olmuştur. O nedenle önümüzdeki yerel seçimlerde,
şikâyetleri olan varsa durup düşünme zamanıdır. Değişim şarttır şikâyeti olana
ve kurtuluşun tek yolu vatandaşlarımızın demokrasiye sahip çıkmalarıdır. 
Yüce
milletimize sesleniyorum: Korkmadan, kendiniz, çocuklarınız ve geleceğimiz için
sandığa gidiniz; özgürce, korkmadan, umudumuz olacak adaylarınız varsa onlara
oy veriniz.
(Mikrofon
otomatik cihaz tarafından kapatıldı)
BAŞKAN
– Bir dakika daha veriyorum Sayın Cesur.
AYLİN
CESUR (Devamla) – Ben buradan tüm milletimize sesleniyorum: Hadisesiz ve
şaibesiz bir seçim geçirmeyi diliyorum. Herkesin vicdanlarıyla, kendisinin hak
ettiği yönetime gelecek adaylara oy vermelerini istiyorum korkmadan ve cesurca.

Yüce
Meclisi ve milletimizi sevgi ve saygıyla selamlıyorum. (İYİ PARTİ sıralarından
alkışlar) 
BAŞKAN
– Aynı mahiyetteki diğer önerge üzerinde söz isteyen İzmir Milletvekilimiz
Sayın Kani Beko. (CHP sıralarından alkışlar)
Süreniz
beş dakika Sayın Beko. 
KANİ
BEKO (İzmir) – Sayın Başkan, değerli milletvekilleri; 11’inci madde üzerinde
söz almış bulunmaktayım. 
Kıdem
tazminatı seksen yıllık temel bir işçi hakkıdır. Türkiye işçi sınıfı 1936’dan
bu yana kıdem tazminatı hakkına sahiptir. Kıdem tazminatı işçinin, çalışanın,
güvencesidir; birikmiş, emeğidir, alın teridir. Kıdem tazminatı, işverenlerin
ve Hükûmetin iddia ettiği gibi, yük değildir. Hükûmet kapalı kapılar ardında,
sendikalardan ve işçilerden gizli, kıdem tazminatını fona devretme hazırlıkları
yürütmektedir. Kıdem tazminatının fona devri sonun başlangıcı demektir. Fona
devir, kıdem tazminatının on güne, on beş güne düşmesi anlamına gelmektedir.
Fona devir, iş güvencesinin iyice yok olmasıdır. Fona devir, işten çıkarmaların
kolaylaşması demektir. Hükûmet diyor ki: “Kıdem tazminatı fonu işçinin
yararınadır.” Aklımızla dalga geçmeyin, işçiyle dalga geçmeyin. İşsizlik rekor
kırarken, TÜİK rakamlarına göre 7 milyon işsiz varken işten çıkarmaların
kolaylaşması işçinin yararına olabilir mi? Hükûmet, işçiye ölümü gösterip
sıtmaya razı etmeye çalışmaktadır. Hükûmet “Kıdem tazminatı hakkını ödemeyen
patronlar var.” diyerek kıdem tazminatını ortadan kaldırmak istemektedir.
Hükûmetin kıdem tazminatına hazırladığı Truva atını reddediyoruz, bireysel fonu
reddediyoruz, işçiler için garanti istiyoruz. Hükûmet fon ısrarından
vazgeçmelidir. Kıdem tazminatı fonunu tazminat alamayan işçiler için
getirdiklerini iddia ediyorlar. 
Doğrudur,
100 binlerce işçi kıdem tazminatını alamıyor veya eksik alıyor. Doğrudur,
örgütsüz çalışanların önemli bir bölümü kıdem tazminatını almakta sorunlar
yaşıyor. Doğrudur, işverenler yasaları yok sayarak kıdem tazminatı ödememek
için hile yoluna başvurmaktadırlar. Doğrudur, işçiler kıdem tazminatı almak
için yıllarca mahkeme kapılarında sürünüyorlar. Doğrudur, istifa hâlinde kıdem
tazminatı ödenmemesi nedeniyle çalışan, ciddi hak kaybına uğramaktadır. 
O
hâlde yapılması gereken, kıdem tazminatını tırpanlamak yerine fona devretmek
değil, kıdem tazminatına erişimi kolaylaştırmaktır. Yapılması gereken, kıdem
tazminatına yönelik ihlallere son vermektir. Yapılması gereken, kıdem tazminatı
hakkının kullanımının önündeki engelleri kaldırmaktır. Kıdem tazminatının kâğıt
üzerinde korunması yetmez, kıdem tazminatı güvence altında olmalıdır. Bütün
çalışanlar kıdem tazminatı hakkına kolayca erişebilmelidir. Bunun için hiçbir
ayrım olmaksızın bütün işçilerin kıdem tazminatından yararlanması
sağlanmalıdır. Kıdem tazminatının fona devri gündemden çıkarılmalıdır. Kıdem
tazminatı doğrudan işveren yükümlülüğü olarak kalmalıdır. Kıdem tazminatı her
türlü işten çıkarmada ve istifa hâlinde süre koşulu olmadan ödenmelidir. Kıdem
tazminatı tavanı kaldırılmalıdır. İşverenin icra ve iflası hâllerinde kıdem
tazminatı alacakları devlet ve bankaların ipotekli alacaklarının önüne
alınmalıdır, ilk sıraya yükseltilmelidir. Diğer tüm alacaklardan önce işçi
alacakları kesinlikle ödenmelidir. İşverenin ödeme aczine düşmesi durumunda
kıdem tazminatına garanti getirilmelidir. Kıdem tazminatı alacakları ücret
alacağı sayılmalı ve hâlen İşsizlik Sigortası Kanunu’nda düzenlenmiş olan ücret
garanti uygulaması kapsamına alınmalıdır. Ücret Garanti Fonu kıdem tazminatını
da içerecek şekilde genişletilmeli ve ödeme süresi artırılmalıdır. Kıdem
tazminatı ödemeyen, ödemekten kaçınan işverenlere ağır yaptırımlar
getirilmelidir. Kıdem tazminatıyla ilgili hükümler doğrudan 4857 sayılı İş
Yasası sistemi içine alınmalıdır. Kıdem tazminatında kanun hâkimiyetini
sağlayacak, kıdem tazminatı hakkını güvence altına alacak yol budur. Kıdem
tazminatı yük değil, haktır. Kıdem tazminatı işçilerin kırmızı çizgisidir.
Kıdem tazminatı olmayan işçinin iş güvencesi olmaz. 
İşçilerin
işi, ekmeği, geleceği için kıdem tazminatının kaldırılmasına karşı olduğumuzu
buradan bir kez daha ifade ediyorum, Meclise sevgi ve saygılarımı sunuyorum.
(CHP ve İYİ PARTİ sıralarından alkışlar) 
BAŞKAN
– Aynı mahiyetteki önergeleri oylarınıza sunuyorum: Kabul edenler... Kabul
etmeyenler... Önergeler kabul edilmemiştir. 
11’inci
maddeyi oylarınıza sunuyorum: Kabul edenler... Kabul etmeyenler... 11’inci
madde kabul edilmiştir. 
12’nci
maddeyi oylarınıza sunuyorum: Kabul edenler... Kabul etmeyenler... 12’nci madde
kabul edilmiştir. 
13’üncü
maddeyi oylarınıza sunuyorum: Kabul edenler… Kabul etmeyenler… 13’üncü madde
kabul edilmiştir. 
14’üncü
maddeyi oylarınıza sunuyorum: Kabul edenler… Kabul etmeyenler… 14’üncü madde
kabul edilmiştir. 
15’inci
maddeyi oylarınıza sunuyorum: Kabul edenler… Kabul etmeyenler… 15’inci madde
kabul edilmiştir. 
16’ncı
madde üzerinde bir önerge vardır, okutup işleme alıyorum:
Türkiye Büyük Millet Meclisi Başkanlığına
Görüşülmekte
olan 43 sıra sayılı Kanun Teklifi’nin 16’ncı maddesinin kanun teklifi metninden
çıkarılmasını arz ve teklif ederiz. 
 Mensur
Işık Ebrü Günay Serpil Kemalbay Pekgözegü
 Muş Mardin İzmir
 Musa
Piroğlu Erol Katırcıoğlu
 İstanbul İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan.
BAŞKAN
– Önerge üzerinde söz isteyen İzmir Milletvekilimiz Sayın Serpil Kemalbay
Pekgözegü. 
Buyurun.
(HDP sıralarından alkışlar)
Süreniz
beş dakika. 
SERPİL
KEMALBAY PEKGÖZEGÜ (İzmir) – Teşekkür ederim Sayın Başkan. 
Değerli
arkadaşlar, sözlerime başlamadan önce, açlık grevinin 106’ncı gününde olan
sevgili Leyla Güven’i ve zindanlarda açlık grevinde olan, yurt dışında açlık
grevinde olan tüm yoldaşları burada saygıyla selamlıyorum. 
Değerli
arkadaşlar; emekçiler, işçiler çalışırken hastalanıyorlar ve ölüyorlar. Bu, bir
Türkiye gerçeği ve bu gerçek -ne kadar teşekkür etsek azdır- her zaman,
Türkiye'de yaşanan iş güvenliğiyle ilgili katliamları göz önüne seren İşçi
Sağlığı ve İş Güvenliği Meclisinin raporlarıyla her ay ortaya konuyor. Bakın,
burada -iş cinayeti- bir ayda 155 işçi yaşamını yitirmiş. Bir yılda yaklaşık 2
bin insan yaşamını yitirdi. Bunlar rakam değil, insanların canı; hayatı
pahasına çalışan insanlardan bahsediyoruz. Aslında bu rakamlar, bu iş cinayeti
rakamları kesinlikle doğru da değil. 2018’de en az 2 bine yakın işçi yaşamını
yitirdi, 1.923 işçi yaşamını yitirdi, en az. Bunlar, İşçi Sağlığı ve İş
Güvenliği Meclisinin tutulabildiği raporlardan elde edilen sonuçlar. 
Aslında,
Türkiye’nin bir yarası da meslek hastalıklarıdır. Meslek hastalıklarında kaç
insanın yaşamını yitirdiğini şu anda hiç kimse bilmiyor. Uluslararası Çalışma
Örgütüne göre, eğer bir ülkede günde 3 işçi yaşamını yitiriyorsa iş
cinayetinde, yaklaşık 6 işçi de meslek hastalığından yaşamını yitiriyordur.
Yani buradan hesaplarsak Türkiye’de günde en az 18 işçi çalışırken hastalanıyor
ve ölüyor iş cinayetiyle ve meslek hastalıklarıyla.
Şimdi,
bu kadar derin bir yara varken biz ne yapıyoruz burada? İş güvenliği önlemleri
almakla sorumlu olan iş yerlerini rahatlatmak adına (C) sınıfı iş güvenliği
uzmanlarını tehlikeli, (B) sınıfı iş güvenliği uzmanlarını da çok tehlikeli
işlerde çalıştırmak için, 2012’den beri ertelediğimiz şeyi tekrarlıyoruz ve
hizmet sürelerini uzatıyoruz. Yani çok tehlikeli bir iş yerinde daha az
donanımlı, daha az deneyimli bir iş güvenliği uzmanı çalışacak. Ne olacak?
İşverenler, patronlar işçileri, iş güvenliği uzmanlarını daha az ücretle
çalıştırabilecekler, bu iş güvenliği uzmanlarına çok düşük ücretler verecekler.
Üstelik bu iş güvenliği uzmanlarını zaten patronlar işe alıyorlar yani patrona
karşı direnebilme şansları da yok, iddia edebilme şansları da yok. Böylece, iş
cinayetleri sürecek, meslek hastalıkları sürecek; böylece, patronlar daha fazla
kâr etsin diye işçiler ölmeye devam edecek.
Arkadaşlar
yatacak yeriniz yok, gerçekten yatacak yeriniz yok! Yaptığınız cinayettir.
Birazdan ellerinizi kaldıracaksınız ve bu cinayetleri onaylayacaksınız. 
Bakın,
Muğla’nın Milas ilçesinde -dinleyin, lütfen dinleyin- bir kömür madeninde 3
işçi yaşamını yitirmedi mi? Bu hafta bu gerçekleşti. Bu 3 işçiden 1’i Servet
Çapacıoğlu, 24 yaşında, kardeşiyle birlikte aynı madende çalışıyorlar ve bu
işçi Aydın’da toprağa veriliyor. Kardeşi yarım saat farkla kurtuluyor fakat
Servet Çapacıoğlu yaşamını yitiriyor. Babası taziyede şunu söylüyor, Bilal
Çapacıoğlu diyor ki: “Denetim yapılmadan evlatlarımı çalıştırmışlar. Oğlum iki
gün önce yetkililere ‘Riskli alanda çalışma yapıyoruz.’ diye uyarıda bulunmuş
ama kimse önlem almamış.” Kim önlemi almayan? Patron önlemi almıyor. Neden?
Çünkü denetim yok, cezasızlık politikası var, elbette ki önlem alınmaz. Bu
madende neden bu cinayet yaşanmış? Şunun için: Sahada yasak olan ters ıskarpa
yöntemiyle üretim yapıldığı için. Eğer donanımlı, deneyimli bir (A) sınıfı iş
güvenliği uzmanı çalışsaydı o madende ters ıskarpa yöntemine asla izin
vermemesi gerekirdi.
(Mikrofon
otomatik cihaz tarafından kapatıldı)
BAŞKAN
– Devam edin.
SERPİL
KEMALBAY PEKGÖZEGÜ (Devamla) – Oysa bu iş yeri -sadece bu da değil- patlayıcı
madde ruhsatı da olmayan bir iş yeri aynı zamanda ve en az 3 basamak, 3 kademe
olması gerekirken 1 basamak var bu iş yerinde. Bütün bu iş yeri, iş güvenliği
ihlalleri nasıl olabiliyor? Burada (A) sınıfı iş güvenliği uzmanı olmadığı için
ya da varsa bile bu iş güvenliği uzmanı cesaret edip acil ve hayat tehlikesi
yaratan bir durumda Bakanlığı uyarması gerekirken o Bakanlığı uyaramadığı için.
Neden uyaramıyor? Çünkü patrondan ücretini alıyor, nasıl patronu şikâyet
edebilir değil mi? Patronu şikâyet edemez. Dolayısıyla biz iş güvenliğiyle
ilgili başka kanunlar çıkarmalıyız. İşte, bu durumu ortadan kaldıracak, iş
güvenliği uzmanlarını özgürleştirecek, bağımsız karar alabilecekleri bir sistem
kurmalıyız; onları işverenlerden, işverenlerin müdahalesinden kurtarmalıyız.
(Mikrofon
otomatik cihaz tarafından kapatıldı)
BAŞKAN
- Devam edelim.
SERPİL
KEMALBAY PEKGÖZEGÜ (Devamla) - Bağımsız çalışamama hissini iş güvenliği
uzmanları aşabilmeli, Çalışma Bakanlığıyla direkt ilişkiye geçebilmeli. Fakat
diyeceksiniz ki “Çalışma Bakanlığı yok ki Aile, Çalışma ve Sosyal Hizmetler
Bakanlığı var.” Çalışma Bakanlığı da böyle hilkat garibesi bir bakanlığın içine
gömülmüş durumda. Aslında çalışma hayatı tamamen patronların vicdanına
bırakılmış durumda. Ne denetim var ne doğru düzgün yasalar var. 
İşte
6331 sayılı Yasa’yı çıkararak “Biz çok proaktif bir yasa çıkarttık, aman ne
güzel yasa çıkardık.” dediniz ama o yasayı da şunun için çıkardınız: İş
güvenliği önlemlerini piyasalaştırmak için çıkardınız, “İşverenler
cezaevlerinde yatmasınlar, onların yerine iş güvenliği uzmanları cezaevine
gitsinler.” diye çıkardınız ve böylece iş cinayetlerinin ve meslek
hastalıklarının sonuçları bu halkın çocuklarının sırtına kalıyor. Burada hamasi
nutuklar atıyorsunuz “Türk halkı, Türk milleti” diye fakat Türkiye halklarının
çocukları işte böyle, patronlar daha çok kâr etsinler diye iş cinayetlerine
kurban gidiyor arkadaşlar. 
Eğer
vicdanınız varsa bu maddeyi burada paketten çıkaralım diyorum, teşekkür
ediyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
16’ncı
maddeyi oylarınıza sunuyorum: Kabul edenler… Kabul etmeyenler… 16’ncı madde
kabul edilmiştir.
17’nci
madde üzerinde iki önerge bulunmaktadır. Önergeleri aykırılık sırasına göre
okutup işleme alıyorum: 
Türkiye Büyük Millet Meclisi Başkanlığına
Görüşülmekte
olan 43 sıra sayılı Sosyal Hizmetler Kanunu ile Bazı Kanunlarda Değişiklik
Yapılmasına Dair Kanun Teklifi’nin 17’nci maddesinin aşağıdaki şekilde
değiştirilmesini arz ve teklif ederiz.
Madde
17-”GEÇİCİ MADDE 2- (1) Tarımsal üretime devam etmeleri şartıyla; T.C. Ziraat
Bankası AŞ kaynaklarından gerçek ve tüzel kişilere ve Tarım Kredi
Kooperatifleri tarafından ortaklarına kullandırılan ve bu kanunun yürürlüğe girdiği
tarihe kadar vadesi geçmiş tüm tarımsal kredi borçlarına ilişkin her türlü faiz
borcu silinir. Ana borç miktarı, 2019 yılı Ekim ayında başlamak ve 2023 yılı
Ekim ayında sona ermek üzere her yılın ekim ayı içinde 5 eşit taksitte ödenir.
Taksitlendirme süresince söz konusu alacağa herhangi bir değer artışı
uygulanmaz. Taksitlendirme uygulamasından yararlanmak isteyen borçlular ve
borçla ilgililer, bu kanunun yayımı tarihinden itibaren altmış gün içinde
bankaya veya tarım kredi kooperatiflerine dilekçeyle başvuruda bulunmak
zorundadır. Banka ve tarım kredi kooperatifleri, bu kanunda belirlenen başvuru
ve peşinat ödeme sürelerini bir aya kadar uzatmaya yetkilidir. (2) Borcu
yeniden yapılandırılan borçluların ödemeleri gereken taksit tutarlarını vadesi içinde
ödememeleri ya da eksik ödemeleri halinde, ödenmemiş olan tutarların vadeden
sonraki doksan gün içinde, ilgili her ay için bir önceki ay Türkiye İstatistik
Kurumu tarafından ilan edilen Tarım Ürünleri Üretici Fiyat Endeksi artış
oranında ödenmesi halinde, bu Kanun hükümlerinden yararlanılmaya devam olunur.
(3) Bu kanun kapsamındaki tarımsal krediler hakkında başlatılmış bulunan idari
veya kanuni takibat işlemleri, hangi aşamada olursa olsun kendiliğinden durur.
İcra tetkik mahkemelerinde görülmekte olan ve bu Kanun kapsamındaki borç
ilişkisinden kaynaklanan mevcut ceza davalarının ve İcra ve İflas Kanunu
çerçevesinde verilen mahkûmiyet kararlarının infazının son taksit tarihine
kadar durdurulmasına karar verilir. İnfazına başlanmış ilamların infazına ara
verilerek hükümlü derhal tahliye edilir. 2023 yılı Ekim ayı sonuna kadar
borcunu ödemeyenler hakkında, bu tarihten itibaren takibata kalındığı aşamadan
devam olunur. Bu borçları nedeniyle kredi kullandırılmayan üreticilere yeniden
kredi kullandırılabilir. (4) Bu maddenin yürürlüğe girdiği tarihten önce
borçları yapılandırılan ve ödemeleri hâlihazırda devam eden krediler, bu madde
hükmünden etkilenmez. Ancak, başvurmaları halinde bu madde hükümlerinden
faydalandırılır.'”
 Mehmet
Bekaroğlu İlhami Özcan Aygun
 İstanbul Tekirdağ
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılamıyoruz Sayın
Başkan. 
BAŞKAN
– Önerge üzerinde söz isteyen Tekirdağ Milletvekilimiz Sayın İlhami Özcan
Aygun. 
Buyurun
Sayın Aygun. (CHP sıralarından alkışlar) 
Süreniz
beş dakika. 
İLHAMİ
ÖZCAN AYGUN (Tekirdağ) – Sayın Başkan, değerli milletvekilleri; Yükseköğretim
Kurumları Teşkilatı Kanunu ile Bazı Kanunlarda Değişiklik Yapılmasına Dair
Kanun Teklifi’nin çiftçi borçları yönünden yapılandırılmasını öngören 17’nci
maddesi üzerine partim adına söz almış bulunmaktayım. 
Bakın,
bu maddeyi, gelin, çiftçimizle Türkiye Büyük Millet Meclisinde oluşturmuş
olduğumuz birlik ve beraberlik içerisinde uzlaşıyla değiştirelim çünkü getirdiğiniz
teklif çiftçimizin derdine derman değildir, çiftçimizin acısını
dindirmemektedir. Gelin bu acıyı dindirelim, pansuman değil ameliyat yapalım.
Getirdiğiniz
teklifle, tarım kredi kooperatifleri ve Ziraat Bankasından alınan kredisini
bile ödeyemeyen çiftçinin borcunun -yüzde 15- yüzde 10’unu çiftçiden, yüzde
5’ini hazineden karşılıyorsunuz. Oysa çiftçi ana borcunu dahi ödeyemiyor ki
yüzde 10 faizle borcunu ödesin, ödeyemediği için de günbegün tarımdan
vazgeçiyor.
Çiftçinin
borcunu ödeyememesi hepimizi etkileyen bir sarmaldır değerli dostlar çünkü
çiftçi ödeyemezse bankalar, sonra hazine yani tüm Türkiye daha ağır bedel
ödeyecektir. Üretim yapmayan çiftçi ülkeyi yabancıya muhtaç eder. Gıda
fiyatlarının bugünkü rakamlara çıkmasının ana sebebi üretimden kaçmaktır.
Bakın, futbol kulüplerinin borcunu yüzde 8’le, gerçek üretim yapan çiftçinin
borcunu ise yüzde 10’la yapılandırıyoruz ve bu yapılandırmayı da Ziraat
Bankasına yüklüyoruz.
Ziraat
Bankası 1863 yılında kurulan bir banka. Kurulduktan sonra, 1916’da özel bir
kanun çıkarılıyor, bu kanunun 1’inci maddesi diyor ki: “Çiftçinin yapmış olduğu
işlemleri kolaylaştırmak için gerekli her türlü katkıyı sağlar.” Ama geldiğimiz
noktada, çiftçinin yerine, kalkıyoruz, medya patronlarına ve spor kulüplerine
destek oluyoruz. Gıda güvenliğinin sigortası çiftçimize geldiğinde yüzde 10 ama
spor kulüplerine geldiği zaman ise yüzde 8 faiz uyguluyorsunuz. Bu nasıl bir
adalettir, merak ediyorum sevgili milletvekillerimiz. 
Futbolu
hepimiz severiz, 7’den 70’e futbolla büyüdük ama futbol kulüplerinin
düşüncesizce yaptığı harcamalarla, trilyonluk transferlerle ve yanlış
yönetimler sonucu geldiği noktada tüm milletimize bu yükümlülüğü yüklüyorsunuz.
Futbol kulüplerinin borç batağını kurutmak için yaptığınız jesti, gelin
çiftçimize de yapalım diyorum. Vicdan ve akıl varsa gerçek üretimdeki
çiftçileri destekleyelim. Cengiz İnşaatın vergi borcunu nasıl sıfırladıysanız,
gelin çiftçinin faiz borcunu da öyle sıfırlayalım. Bu, çiftçiye vatan
borcumuzdur, hepimizin minnet borcudur çünkü çiftçiyi doyuramazsanız,
geçindiremezseniz siz de aç kalırsınız, hepimiz aç kalırız. Ve bakın, şimdi
sebze ve meyve fiyatlarını aşağı çekmek için göstermelik adımlar
uyguluyorsunuz, yerel seçimlere kadar zamanla oynamaya çalışıyorsunuz çünkü
çiftçiyi doyuramazsak hepimiz aç kalacağız. Millet kuyruklarda, çiftçi borç
batağında inliyor. Durduralım bu gidişatı arkadaşlar, gelin çiftçilerin
borçlarını, faizini silmek için verdiğimiz önergeye hep beraber destek olalım,
gerçek üreticiye nefes aldıralım. 
Peki,
çiftçimiz niye borçlandı? Evet arkadaşlar, çiftçimiz niye borçlandı acaba?
Çiftçimiz, değişen iklim koşulları, afetler, kuraklık, dolu gibi istek dışında
oluşan gelişmelerden dolayı borçlandı; çiftçimiz, AK PARTİ’nin Tarım Kanunu’na
rağmen, evet, 2006’da çıkan Tarım Kanunu’na göre gayrisafi millî hasılanın
yüzde 1’ini vermeniz gerekirken vermediğiniz sebeplerden dolayı borçlandı.
Çiftçimiz yapmış olduğunuz yanlış tarımsal desteklemelerden borçlandı,
kooperatifleşmenin desteklenmemesinden borçlandı, uygulanan yanlış tarım
politikalarından, mazot fiyatlarındaki yüzde 30 artıştan, elektriğe yüzde 70
artıştan ve ana girdisi gübreye yüzde 130 vermiş olduğunuz artıştan dolayı
borçlandı. Çiftçi ekonominin yönetilememesinden, dövizdeki aşırı artıştan
dolayı borçlandı. Yani çiftçinin borcunun sebebi çiftçi değildir, bu borcun
sorumlusu siz AKP iktidarıdır. O yüzden AKP iktidarı çiftçinin sırtına
bindirdiği yükü geri indirmekle sorumludur. Çünkü çiftçi 2018’de bir önceki
yıla göre yüzde 50 fakirleşmiştir arkadaşlar. Bakın, tarım kredi
kooperatifinden yararlanan 55 bine yakın çiftçi, bunlar icra dosyası, tarım
kredi ve Ziraat Bankasındaki icra dosyası. Pembe dosyanın icra dosyası olduğunu
hepimiz biliyoruz ve yaklaşık olarak 1 milyar 336 milyon lira tarım krediye
borçlanmış çiftçi ve aynı rakam Ziraat Bankasında 843 milyon lira. Bunları
şimdi yapılandıracağız arkadaşlar. Çiftçimiz, AK PARTİ iktidarı döneminde
belini doğrultamamıştır, borçtan çıkamamıştır. Hasat döneminde elde ettiği
gelirle bile borç ödeyemez hâldedir. 
(Mikrofon
otomatik cihaz tarafından kapatıldı) 
BAŞKAN
– Buyurun.
İLHAMİ
ÖZCAN AYGUN (Devamla) – 2002 yılında 530 milyon olan çiftçi borcu Bankacılık
Denetleme Kurulu’nun verdiği rakamla bugün 101 milyar lira yani sizin
sayenizde, on altı buçuk yıllık iktidarınız sayesinde çiftçinin borcu 190,5 kat
artmıştır. Çiftçi kan ağlamakta, geçinemez hâldedir. Çiftçi bu yüzden adım adım
toprağını terk etmektedir. 
2002’de
41 milyon hektar alan ekilirken geldiğimiz günde ise 37 milyon hektar alan
ekilmektedir. Türkiye’de buğday üretimi yüzde 25 ile 35 arasına düşmüştür,
arpada ise bu oran yüzde 33’tür arkadaşlar. Bugün iktidarın gıda fiyatlarındaki
fahiş artışı, zamanı durdurma çabası, gıda zincirini bozarak pansuman
tedbirlerle olmaz, bizim ameliyat yapmamız lazım.
Bakın,
Bakanın daha önce yaptığı gezilere baktım. Gitmiş olmayacak yerlere. Ya,
Şanlıurfa’ya gittin mi, Çukurova’ya gittin mi, Konya’ya gittin mi? Ama nereye
gidiyor? Özel açılışlara gidiyor. Çünkü Şanlıurfa’ya giderse pamuk çiftçisiyle
karşılaşacak, Konya’ya giderse buğday çiftçisi, Adana’ya giderse pamuk
çiftçisi… Ve geldiğimiz noktada maalesef pansuman tedbirlerle yolumuza devam
ediyoruz.
Gelin,
üreticiyi ayağa kaldıralım, Türkiye’yi ayağa kaldıralım diyorum.
(Mikrofon
otomatik cihaz tarafından kapatıldı)
İLHAMİ
ÖZCAN AYGUN (Devamla) – Sözlerime burada son verirken yüce Meclisi sevgi ve
saygıyla selamlıyor, teşekkür ediyorum. (CHP sıralarından alkışlar)
ORHAN
ÇAKIRLAR (Edirne) – Topu alalım.
İLHAMİ
ÖZCAN AYGUN (Tekirdağ) – Topu, söz verdim, güvenlik güçlerine…
BAŞKAN
– Önergeyi oylarınıza sunuyorum arkadaşlar: Kabul edenler… Kabul etmeyenler…
Önerge kabul edilmemiştir. 
İLHAMİ
ÖZCAN AYGUN (Tekirdağ) – Ama Alpay’a vereyim onu. Haydi Alpay!
BAŞKAN
– Sayın Aygun…
İLHAMİ
ÖZCAN AYGUN (Tekirdağ) – İstedi diye verdim.
BAKİ
ŞİMŞEK (Mersin) – Olur mu Sayın Başkan ya, burası top sahası mı?
BAŞKAN
– Yerinize oturunuz lütfen.
İLHAMİ
ÖZCAN AYGUN (Tekirdağ) – Tamam Başkanım.
BAŞKAN
– Yani o hoş bir hareket olmadı.
LÜTFÜ
TÜRKKAN (Kocaeli) – Yani biraz lakayt. Götürüp eline verebilirsin.
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Sosyal Hizmetler Kanunu ile Bazı Kanunlarda Değişiklik Yapılmasına Dair
Kanun Teklifi’nin 17’nci maddesinin ikinci fıkrasında yer alan “üçüncü”
ibaresinin “altıncı” ibaresiyle değiştirilmesini arz ve teklif ederiz.
 Behiç
Çelik  Mehmet Metanet Çulhaoğlu İsmail Tatlıoğlu
 Mersin
 Adana Bursa
 İmam
Hüseyin Filiz  Fahrettin Yokuş
 Gaziantep
 Konya
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkanım.
BAŞKAN
– Önerge üzerinde söz isteyen, Konya Milletvekilimiz Sayın Fahrettin Yokuş.
Buyurun.
(İYİ PARTİ sıralarından alkışlar)
FAHRETTİN
YOKUŞ (Konya) – Sayın Başkan, değerli milletvekilleri; hepinizi İYİ PARTİ adına
saygıyla selamlıyorum.
Akşamın
bu son konuşmasında, yine, sizlere kamuda çalışan memurlara gösterdiğiniz,
verdiğiniz kıymeti, değeri birkaç örnekle anlatacağım. 
Efendim,
adı Sefa İçli. FETÖ terör örgütü intisaplısı gerekçesiyle açığa alınıyor. Sonra
herhangi bir suç unsuru bulunamıyor. Maliyede çalışan bir kardeşimiz. OHAL
Komisyonunun verdiği karara rağmen 13/9/2018’den bu yana işe başlatılmıyor.
Hâlbuki yine OHAL Yasası’nın yani 7075 sayılı OHAL Yasası’nın 10’uncu maddesine
göre otuz gün içinde işe başlatılması lazım. Böyle tam 18 bin civarında,
mahkeme kararı almış, OHAL kararı almış insanımız mağdur bir durumda bekliyor,
iade edilmiyor. 
Yine,
Emniyette yüzlerce polis memuru -FETÖ terör örgütüyle herhangi bir intisabına
rastlanmamıştır- kurum kararıyla atılmıştır. Allah Allah! Yeni bir kurum kararı
çıktı, “atarım” diyor. Ya, memur kurumdan öyle atılır mı? İntisabı yokmuş.
“Atarız.” diyor bu arkadaşlar. 
Bir
de damgalı askerler çıktı, damgalı. Efendim, askerî öğrenciymiş bunlar, sonra
başka üniversitelere gitmişler, bitirmişler, sonra KPSS’ye girmişler, sonra işe
girecekler. “Sen damgalısın, giremezsin.” “Yahu kardeşim, niye damgalıyım?”
“FETÖ terör örgütü süresinde, FETÖ’nün iktidar olduğu sürede okullara
alınmışsın sen. AKP iktidarında değil. Ee, suçlusun.” “Suçluysam içeri tık.”
“Yoo! İçeri tıkmam.” “Kardeşim, işe gireyim.” “İşe de sokmam.” “Ne yaparım?”
“Git hırsızlık yap, git bilmem ne yap.” Ayıp yahu, ayıp yahu! Allah’tan korkun
be, Allah’tan korkun be! Hukuk yok, kanun yok, adalet yok, iki durup buraya bir
de yasaları, kanunları getiriyoruz. Yahu böyle bir eğlence olabilir mi? 
Evet,
devam ediyorum. Şimdi TEMSAN’da bir memur, TEMSAN’da. Adı Barış Demirbilek.
Yahu nerede görülmüş? Yedi ay üst üste izin veriliyor, resmî izin. “Git,
çalışma.” “İzin istemiyorum.” diyor, “Hayır.” düzenliyor yedi ay, yedi nüsha.
“Yedi ay sonra, 22/6/2018’de iş akdim fesholdu.” Yahu nerede görüldü böyle bir
dünya? Böyle bir zulüm, eskiden Bulgaristan Belene kamplarında vardı bu zulüm,
şimdi de Çin’de var, Doğu Türkistan’da. Bu zulüm nerede var? Ama sizde var. Bu
TEMSAN kimin kurumu? Devletin kurumu. Gelin bakalım, çözün bunu hadi. Ama
çözemezsiniz. 
Sayıyorum:
Bıyık. Yahu diyorlar ki bıyık. “Ey, DHMİ personeli, güvenlik personeli, bıyık
bırakamazsın.” “Bıraktım.” diyor. “Keseceksin.” “Kesmiyorum.” “Açığa aldım.”
“”Sendikacıyım, sendika yöneticisiyim.” “Olsun.” “Sendika Kanunu var.”
“Tanımam.” Ne yaparım sonra? Atarım Hakkâri’ye, Şırnak’a, Ağrı’ya. Adı Yener
Kardeş, adı Davut Ayvaz, adı Ertuğrul Kıranbay. Sendikanın adı: Ulaşım
Havacılık Sendikası. Ve bu arkadaşlar, Türk milliyetçisi, bunlar ülkücü. Ve
bıyık davasından biri Hakkâri’ye sürülüyor, biri Şırnak’a, biri Ağrı’ya. Hani
başörtü, başörtü, hani kılık kıyafet, yazıklar olsun be!
EROL
KAVUNCU (Çorum) – Yalan atma oradan!
FAHRETTİN
YOKUŞ (Devamla) – Bunlar gelmediği sürece burada size söyleyeceğim.
RECEP
ÖZEL (Isparta) – Sana yazıklar olsun, bunların hepsi yalan ve iftira.
FAHRETTİN
YOKUŞ (Devamla) – “Yalan, iftira”, al bu belgeleri, sana vereceğim o belgeleri.
RECEP
ÖZEL (Isparta) – Ver, getir bakalım.
BAŞKAN
– Sayın Yokuş, siz Genel Kurula hitap edin, karşılıklı olmasın.
Buyurun.
RECEP
ÖZEL (Isparta) – Ver, getir bakalım.
FAHRETTİN
YOKUŞ (Devamla) – Dinle, sabret, sabret… 
BAŞKAN
– Genel Kurula hitap edin.
FAHRETTİN
YOKUŞ (Devamla) – Sabretsinler.
RECEP
ÖZEL (Isparta) – Böyle bir üslup olur mu ya, üslubunu düzeltsin ya! 
FAHRETTİN
YOKUŞ (Devamla) – Şuna bak, bak, bak!
RECEP
ÖZEL (Isparta) – Çirkin bir dil kullanıyor bu.
BAŞKAN
– Sayın Yokuş…
FAHRETTİN
YOKUŞ (Devamla) – Sen çirkinsin!
BAŞKAN
– Sayın Yokuş, lütfen… Değerli arkadaşlar böyle bir üslup olmaz. Siz
konuşmanızı tamamlayın.
FAHRETTİN
YOKUŞ (Devamla) – Bak şimdi, adı Zekeriya Bilada, Nevşehir Yeni Cami imamı,
Yeni Cami imamı…
ORHAN
YEGİN (Ankara) – Sakin ol, sakin ol.
FAHRETTİN
YOKUŞ (Devamla) – Sakin… 
Efendim,
Meral Akşener’in bir toplantısında dua ediyor hoca. “Vay, sen nasıl dua edersin
yahu, attık seni memuriyetten!”
RECEP
ÖZEL (Isparta) – Allah Allah! Öyle bir şey yoktur da…
FAHRETTİN
YOKUŞ (Devamla) – Evet, bir başka hoca…
RECEP
ÖZEL (Isparta) – Ya, iyi atıyorsun.
BAŞKAN
– Değerli arkadaşlar, lütfen.
FAHRETTİN
YOKUŞ (Devamla) – Mehdi Aksu, bu muhterem hoca da Ataşehir’de AK PARTİ
propagandası yapıyor, dua ediyor. 
(Mikrofon
otomatik cihaz tarafından kapatıldı) 
FAHRETTİN
YOKUŞ (Devamla) – Hocaya bir şey yok, partili ya.
BAŞKAN
– Sayın Yokuş, tamamlayın sözlerinizi.
FAHRETTİN
YOKUŞ (Devamla) – Bu da Sayın Arınç’la okuyan hoca, ona da bir şey yok. Daha
acısını söyleyeyim mi size? Siz imamları atıyorsunuz, Allah aşkına, ben size,
sizinle el ele, sizinle beraber faaliyet yapan 100 tane imamı buraya
getireceğim, hatta Diyanet İşleri Başkanınızı getireceğim. Diyanet İşleri
Başkanı, FETÖ’cü Diyanet İşleri Başkanı bugün AK PARTİ propagandası yapıyor.
Onu da kendinize benzettiniz, Diyanet İşleri Başkanını da kendinize
benzettiniz. Yahu böyle bir dünya var mı? Tayyip Erdoğan Bey, Kılıçdaroğlu
aleyhinde konuşma yapıyor -videoda- Diyanet İşleri Başkanı alkışlıyor; yahu siz
ne yapıyorsunuz?
KANİ
BEKO (İzmir) – Ayıp be!
FAHRETTİN
YOKUŞ (Devamla) – Ayıp ya, Allah’tan korkun ya! Dinimizi de diyanetimizi de
ayırdınız, Müslümanları da ayırdınız ama hâlâ itiraz ediyorsunuz. Neye itiraz
ediyorsunuz? Kanun mu tanıyorsunuz? Bu Afyon, bu Afyon; niye afişleri kapatıyorsunuz,
niye afişleri kapatıyorsunuz? 
ALİ
ÖZKAYA (Afyonkarahisar) – Yalan söylüyorsun, kendiniz kapatıyorsunuz; yalan
söylüyorsun!
FAHRETTİN
YOKUŞ (Devamla) – Çünkü güneşten korkuyorsunuz. (AK PARTİ sıralarından
gürültüler) Korkunun ecele faydası yok. İşimize az kaldı, 31 Martı bekleyin.
ŞAHİN
TİN (Denizli) – Şov yapma, şov yapma!
FAHRETTİN
YOKUŞ (Devamla) – İyi akşamlar, hoşça kalın. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge kabul
edilmemiştir.
17’nci
maddeyi oylarınıza sunuyorum: Kabul edenler... Kabul etmeyenler... 17’nci madde
kabul edilmiştir.
ÖZLEM
ZENGİN (Tokat) – Sayın Başkan...
BAŞKAN
– Buyurun Sayın Zengin.
V.- AÇIKLAMALAR (Devam)
39.- Tokat Milletvekili Özlem Zengin’in, Konya
Milletvekili Fahrettin Yokuş’un 43 sıra sayılı Kanun Teklifi’nin 17’nci
madesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
ÖZLEM
ZENGİN (Tokat) – Sayın Başkan, çok değerli milletvekilleri; bütün arkadaşlarımın
son derece yorgun olduğunu biliyorum, görüyorum fakat bu saatte böyle bir
üslupla konuşma yapmayı şiddetle reddediyoruz, kınıyoruz.
FAHRETTİN
YOKUŞ (Konya) – Ben de seni kınıyorum.
ÖZLEM
ZENGİN (Tokat) – Hakikaten insanların sabrı zorlanıyor. Şimdi, burada sayın
hatip üç dakikada bir “Allah’tan kork.” “Allah’tan kork.” Korkan korksun
Allah’tan, böyle bir kaygı içerisinde olan ama nedir bu yani, tehdit eder gibi,
sürekli her çıkan “Yatacak yeriniz yok.” “Allah’tan kork.” Yani bir taraftan
insanları dinle alakalı kavramları kullanmakla suçlayacaksınız, konuşmanızda da
her üç kelimeden birinde dinî bir terminoloji olarak kullanacaksınız; bunu
anlamakta hakikaten güçlük çekiyorum, çok sakil buluyorum. (AK PARTİ
sıralarından alkışlar) Devamında bir kararlı olmak lazım yani bir tutarlılık…
Devamında “örtü, örtü, örtü…” Ya, şurada “Allah’tan korkma” kavramını kullanan
birisi olarak şunu ben size soruyorum: Örtüyle alakalı bu memlekette bu kadar
çile çeken kadınlardan utanan bir insan böyle bir üslup kullanamaz, kullanamaz.
Hanginiz bu çileyi çektiniz? (AK PARTİ sıralarından alkışlar)
(Mikrofon
otomatik cihaz tarafından kapatıldı)
BAŞKAN
– Teşekkür ederim. 
LÜTFÜ
TÜRKKAN (Kocaeli) – Sayın Başkan…
BAŞKAN
– Vereceğim Sayın Türkkan, sözünü tamamlasın size de vereceğim. 
Buyurun
Sayın Zengin, tamamlayalım. 
ÖZLEM
ZENGİN (Tokat) – Şimdi, ben İYİ PARTİ’de görev yapan arkadaşlarımı biliyorum.
Onlar bizim örtüyle alakalı çektiğimiz çileyi biliyorlar, bu, suistimale
gelmeyecek bir konu, dalga geçilemeyecek bir konu. Biz bu işin otuz yıldan
fazla çilesini çekmiş insanlarız ve sonuna kadar da saygıyı hak ediyoruz. Ben
Sayın Türkkan’ın da bu konudaki hassasiyetini biliyorum. Velhasılıkelam,
gecenin bu saatinde İYİ PARTİ adına konuşma yapan milletvekiliyle alakalı
kararı ben kendi gruplarına havale ediyorum. 
Teşekkür
ederim. (AK PARTİ sıralarından alkışlar)
BAŞKAN
– Buyurun Sayın Türkkan. 
40.- Kocaeli Milletvekili Lütfü Türkkan’ın, Tokat
Milletvekili Özlem Zengin’in yaptığı açıklamasındaki bazı ifadelerine ilişkin
açıklaması
LÜTFÜ
TÜRKKAN (Kocaeli) – Sayın Başkan, tabii, bu akşamı çabuk bitirelim diye hepimiz
bir fedakârlık yaptık, bu noktaya kadar geldik. 
Ben
herkesin ayrı bir üslubu olduğunu bilirim. Hatta biraz evvel bir komisyon
üyesinin söz almak üzere ne yapacağını şaşırarak oralarda dolaştığını da gördüm
yani bu, bir üslup meselesi, tarz meselesi. 
ÖZLEM
ZENGİN (Tokat) – Doğru değil.
LÜTFÜ
TÜRKKAN (Kocaeli) – Sayın Fahrettin Yokuş’un konuşmasının içerisinde haksızlığa
uğramış, mağdur olmuş insanları dile getirmesi sizi rahatsız etmedi mi? 
ÖZLEM
ZENGİN (Tokat) – Hayır etmiyor, mesele o değil, mesele üslup ve tarz. 
LÜTFÜ
TÜRKKAN (Kocaeli) – Mesele şudur bakın: Mağduriyetlerin dile getirilmesi
hâlinde bu mağduriyetleri grup başkan vekili olarak ciddi ciddi not alıp
bunların giderilmesi konusunda yardımcı olacağınızı söylemenizi beklerken işi
evirip çevirip bir başka konuya getirmek bu gecenin finaline yakışmadı. (İYİ
PARTİ sıralarından alkışlar, AK PARTİ sıralarından gürültüler)
ZAFER
IŞIK (Bursa) – Hadi be, hadi be!
BAŞKAN
– Değerli arkadaşlar…
LÜTFÜ
TÜRKKAN (Kocaeli) – Söz aldığınız takdirde karşısında tekrar söz almaya devam
edeceğim. 
Teşekkür
ederim. 
ÖZLEM
ZENGİN (Tokat) – Alırsınız. 
ENGİN
ÖZKOÇ (Sakarya) – Sayın Başkan…
BAŞKAN
– Buyurun Sayın Özkoç. 
ÖZLEM
ZENGİN (Tokat) – Bir daha alacağım, hayır, Sayın Başkan…
BAŞKAN
– Sayın Özkoç’a söz verdim, sizden önce söz istedi. 
ENGİN
ÖZKOÇ (Sakarya) – Sayın Başkanım, saatlerden beri burada çalışıyoruz. Burada
çalışırken koltuklarında oturup da kanunları takip etmeyen Adalet ve Kalkınma
Partili milletvekilleri, son konuşmacı konuşmasını yaparken salonu
dolduruyorlar, daha sonra da konuşmacının konuşmasına tepki göstererek burada
üslup hatasını asıl onlar kendileri yapıyorlar. (İYİ PARTİ sıralarından
alkışlar) Utanacakları bir şey varsa kendilerine verilen milletvekilliği
görevini doğru yapsınlar. Sayın konuşmacı “Yatacak yeriniz yok.” derken onlara
diyor ki: “Mecliste yatacak yeriniz yok, yatak olsa gider yatar, uyur, öyle
gelirsiniz buraya da.” (İYİ PARTİ sıralarından alkışlar, AK PARTİ sıralarından
gürültüler) 
BAŞKAN
– Şimdi şöyle yapalım…
ÖZLEM
ZENGİN (Tokat) – Sayın Başkan, bir cümle söyleyeceğim, bitireceğim.
BAŞKAN
– Toparlayalım Sayın Zengin, toparlayın, bitirelim artık. 
ENGİN
ÖZKOÇ (Sakarya) – Hâlâ dilsiz lehçe konuşuyorsunuz, utanmadan da
konuşuyorsunuz, hâlâ da gülüyorsunuz. İnsanda biraz utanma olur. 
BAŞKAN
– Sayın Özkoç, Sayın Zengin’e söz verdim. 
41.- Tokat Milletvekili Özlem Zengin’in, Sakarya
Milletvekili Engin Özkoç’un yerinden sarf ettiği bazı ifadelerine ilişkin
açıklaması
ÖZLEM
ZENGİN (Tokat) – Sayın Başkan, şu anki sataşmalara kulağımı tıkayacağım ilk
defa çünkü sonu gelmeyecek.
BAŞKAN
– Toparlayalım. 
ÖZLEM
ZENGİN (Tokat) – Ama şunu ifade etmek istiyorum: Şimdi, ben grup başkan
vekiliyim, burada dinlemesi gereken benim, cevap vermesi gereken benim
arkadaşlarım adına, sayıdan bağımsız. Ben her kelimeyi dinliyorum, bak, buralar
yazıdan geçilmiyor, her şeyi de yazıyorum. Sorumluluk sahibi insanlarız ve bu
konuda da nasihate ihtiyaç olmadığını düşünüyorum. Burada bugün bir uzlaşma
içerisinde bu noktaya geldik yani bütün arkadaşlar farkında, bak, hepimiz
yutuyoruz, ses çıkarmıyoruz. O yüzden, lütfen, bu noktadan sonra, bu aşamadan
sonra kullanacağımız üslubun da…
BAŞKAN
– Tadında bırakalım. 
ÖZLEM
ZENGİN (Tokat) – …bütün günün insicamına uygun olmasını herhâlde hepimiz
bekliyoruz. 
Teşekkür
ederim. (AK PARTİ sıralarından alkışlar) 
BAŞKAN
– Sağ olun. 
IX.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adana Milletvekili Tamer Dağlı ve Ankara
Milletvekili Yıldırım Tuğrul Türkeş ile 49 Milletvekilinin Yükseköğretim
Kurumları Teşkilatı Kanunu ile Bazı Kanunlarda Değişiklik Yapılmasına Dair
Kanun Teklifi (2/1579) ile Plan ve Bütçe Komisyonu Raporu (S. Sayısı: 43)
(Devam)
BAŞKAN
- Değerli milletvekilleri, 18’inci maddeyi oylarınıza sunuyorum: Kabul edenler…
Kabul etmeyenler… 18’inci madde kabul edilmiştir. 
19’uncu
maddeyi oylarınıza sunuyorum: Kabul edenler… Kabul etmeyenler… 19’uncu madde
kabul edilmiştir. 
Değerli
milletvekilleri, ikinci bölümde yer alan maddelerin oylamaları tamamlanmıştır. 
Sayın
Ünsal, ben sabahtan söz verdim 60’a göre söz isteyenlerin söz taleplerini
karşılayacağım diye. Sisteme girmişsiniz. 
Buyurun.

V.- AÇIKLAMALAR (Devam)
42.- Ankara Milletvekili Servet Ünsal’ın, kaliteli
sağlık hizmeti alınabilmesi adına atama bekleyen fizyoterapistlerin haklı
taleplerinin karşılanması için atama sayılarında düzenlemeye gidilip
gidilmeyeceğini Sağlık Bakanından öğrenmek istediğine ilişkin açıklaması
SERVET
ÜNSAL (Ankara) – Sağlık Bakanlığı yetkililerine: İşsizlik ve ekonomik zorluklar
nedeniyle yaşamın her geçen gün daha da zorlaştığı ülkemizde maalesef atama
konusundaki sıkıntılar bitmiyor. Sağlık hizmetlerinin neredeyse her alanında
yaşanan atama, kontenjan sıkıntısı bir dönemin en popüler mesleği olan
fizyoterapistleri de olumsuz etkilemiştir. Yeterli atama yapılmadığı için
mesleğini yapamayan fizyoterapistler özel sektörde de iş bulmakta zorlanıyor.
Ne yazık ki bu alanda sağlık emekçileri arasında işsizlik oranı yüzde 40’larda.
Hastalarına hizmet vermek için atama bekleyen fizyoterapistlerin haklı
taleplerini karşılamak kaliteli sağlık hizmetleri için gerekliliktir.
Fizyoterapistlerin mağduriyetlerinin sona erdirilmesi için atama sayılarında
düzenlemeye gidilecek midir?
Teşekkür
ederim.
BAŞKAN
- Sayın Beko, siz de girmişsiniz, siz de toparlayın, hemen oylamaya geçeceğiz.
43.- İzmir Milletvekili Kani Beko’nun, emeklilikte yaşa
takılanların talepleri ile kadınların sigortalı olmadan önce yaptıkları
doğumlarını borçlanabilme taleplerine ilişkin açıklaması
KANİ
BEKO (İzmir) - Sayın Başkan, değerli milletvekilleri; içinde bulunduğumuz bu
ağır kriz ortamında, bilindiği üzere emeklilik için iki grubun talepleri söz
konusudur. Bunlardan ilki, çalışma hayatına atıldıktan sonra mevzuat
değişiklikleri nedeniyle emeklilik tarihleri ileri bir tarih olarak yeniden
belirlenen emeklilikte yaşa takılanlar grubu, bir diğeri ise çalışma hayatına
başladıktan sonra yapılan doğumlara tanınan borçlanma hakkının SSK öncesi doğum
borçlanması hakkına dönüştürülmesini isteyen kadınlar. Erkekler sigortalı
olmadan önce askere gitmeleri durumunda askerlik borçlanması yapabilmektedirler
ancak kadınlar bu haktan sadece doğumdan önce sigortalı olmaları durumunda
yararlanabiliyorlar ve bu durum kadınlarımızda mağduriyete neden oluyor. Bu
konu sürekli dile getirildiği hâlde Meclisten bir türlü geçirilmiyor.
Kadınların da sigortalı olmadan önce yaptıkları doğumlarını borçlanabilmesi ve
sigortalılık sürelerinin borçlandıkları süre kadar öne çekilmesi en doğal
haklarıdır.
(Mikrofon
otomatik cihaz tarafından kapatıldı)
BAŞKAN
– Teşekkürler Sayın Beko.
IX.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Adana Milletvekili Tamer Dağlı ve Ankara
Milletvekili Yıldırım Tuğrul Türkeş ile 49 Milletvekilinin Yükseköğretim
Kurumları Teşkilatı Kanunu ile Bazı Kanunlarda Değişiklik Yapılmasına Dair
Kanun Teklifi (2/1579) ile Plan ve Bütçe Komisyonu Raporu (S. Sayısı: 43)
(Devam)
BAŞKAN
- Değerli milletvekilleri, şimdi, teklifin tümü açık oylamaya tabidir. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir.
Değerli
milletvekilleri oylama için üç dakika süre veriyorum.
Bu
süre içinde sisteme giremeyen değerli üyelerimizin teknik personelden yardım
istemelerini, bu yardıma rağmen de sisteme giremeyen üyelerin oy pusulalarını
oylama için öngörülen üç dakikalık süre içerisinde Başkanlığa ulaştırmalarını
rica ediyorum ve oylama işlemini başlatıyorum.
Süremiz
üç dakika. 
(Elektronik
cihazla oylamaya başlandı)
BAŞKAN
– Değerli milletvekilleri, bu oylamadan sonra, Alparslan Türkeş Üniversitesinin
kurulmasına ilişkin bir kanunu görüşeceğiz, sayın milletvekilleri lütfen Genel
Kuruldan ayrılmasın. (MHP ve İYİ PARTİ sıralarından alkışlar)
(Elektronik
cihazla oylamaya devam edildi)
BAŞKAN
– Oy pusulasını gönderen arkadaşlarımı birazdan okutacağım, ayrılmasınlar
salondan. 
(Elektronik
cihazla oylamaya devam edildi)
BAŞKAN
– Sayın Ahmet Sorgun? Burada.
Sayın
Sadir Durmaz? Burada. 
Sayın
Halil Yıldız…
Sayın
İsmet Büyükataman? Burada. 
Sayın
Serkan Bayram? Burada.
Sayın
Faruk Aksu? Burada.
Sayın
Bülent Karataş? Burada.
BAŞKAN
- Değerli milletvekilleri, Adana Milletvekili Sayın Tamer Dağlı ve Ankara
Milletvekili Sayın Yıldırım Tuğrul Türkeş ile 49 Milletvekilinin Yükseköğretim
Kurumları Teşkilatı Kanunu ile Bazı Kanunlarda Değişiklik Yapılmasına Dair
Kanun Teklifi açık oylama sonucu:




“Kullanılan
  oy sayısı


:


234








Kabul


:


232









Ret


:


2 


(x)







Kâtip Üye
Mustafa Açıkgöz
Nevşehir


Kâtip
  Üye
Rümeysa
  Kadak
İstanbul”




Bu
şekilde teklif kabul edilmiş ve kanunlaşmıştır. 
Hayırlı
olsun. (AK PARTİ sıralarından alkışlar)
Değerli
milletvekilleri, 2’nci sıraya alınan, Adalet ve Kalkınma Partisi Grup Başkanı
Ankara Milletvekili Mehmet Naci Bostancı'nın Yükseköğretim Kurumları Teşkilatı
Kanunu ile Kamu Malî Yönetimi ve Kontrol Kanununda Değişiklik Yapılmasına Dair
Kanun Teklifi ve Millî Eğitim, Kültür, Gençlik ve Spor Komisyonu Raporu’nun
görüşmelerine başlayacağız.
2.- Adalet ve Kalkınma Partisi Grup Başkanı Ankara
Milletvekili Mehmet Naci Bostancı’nın Yükseköğretim Kurumları Teşkilatı Kanunu
ile Kamu Malî Yönetimi ve Kontrol Kanununda Değişiklik Yapılmasına Dair Kanun
Teklifi (2/1580) ve Milli Eğitim, Kültür, Gençlik ve Spor Komisyonu Raporu (S.
Sayısı: 45) (xx)
BAŞKAN
– Komisyon? Yerinde.
Komisyon
Raporu 45 sıra sayısıyla bastırılıp dağıtılmıştır. 
Teklifin
tümü üzerinde söz isteyen? Yok. 
Şahıslar
adına? Yok.
Soru-cevap
işlemi yok.
Teklifin
tümü üzerindeki görüşmeler tamamlanmıştır.
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
1’inci
maddeyi okutuyorum:

YÜKSEKÖĞRETİM KURUMLARI
TEŞKİLATI KANUNU İLE KAMU MALÎ YÖNETİMİ VE KONTROL KANUNUNDA DEĞİŞİKLİK
YAPILMASINA DAİR KANUN TEKLİFİ

MADDE 1- 28/3/1983 tarihli ve 2809 sayılı Yükseköğretim
Kurumları Teşkilatı Kanununun ek 143 üncü maddesinin başlığında ve birinci
fıkrasında yer alan “Adana Bilim ve Teknoloji Üniversitesi” ibareleri “Adana
Alparslan Türkeş Bilim ve Teknoloji Üniversitesi” şeklinde değiştirilmiştir. 
BAŞKAN
– Madde üzerinde söz isteyen? Yok.
Soru-cevap
işlemi yok.
1’inci
maddeyi oylarınıza sunuyorum: Kabul edenler… Kabul etmeyenler… 1’inci madde
kabul edilmiştir.
2’nci
maddeyi okutuyorum:

MADDE 2- 2809 sayılı Kanuna aşağıdaki ek madde
eklenmiştir. 
“EK MADDE 200- Mevzuatta Adana Bilim ve
Teknoloji Üniversitesine yapılan atıflar Adana Alparslan Türkeş Bilim ve
Teknoloji Üniversitesine yapılmış sayılır.”
BAŞKAN
– 2’nci madde üzerinde söz talebi? Yok.
Soru-cevap
işlemi yok.
2’nci
maddeyi oylarınıza sunuyorum: Kabul edenler… Kabul etmeyenler… 2’nci madde
kabul edilmiştir.
3’üncü
maddeyi okutuyorum.

MADDE 3-
10/12/2003 tarihli ve 5018 sayılı Kamu Malî Yönetimi ve Kontrol Kanununa ekli
(II) sayılı Cetvelin “A) Yükseköğretim Kurulu, Üniversiteler ve Yüksek
Teknoloji Enstitüleri” bölümünün 105 inci sırası aşağıdaki şekilde
değiştirilmiştir. “105) Adana Alparslan Türkeş Bilim ve Teknoloji Üniversitesi”
BAŞKAN
– 3’üncü madde üzerinde söz talebi? Yok. 
Soru-cevap
işlemi yok.
3’üncü
maddeyi oylarınıza sunuyorum: Kabul edenler… Kabul etmeyenler… 3’üncü madde
kabul edilmiştir.
4’üncü
maddeyi okutuyorum. 

MADDE 4- Bu
Kanun yayımı tarihinde yürürlüğe girer.
BAŞKAN
– 4’üncü madde üzerinde söz talebi? Yok. 
Soru-cevap
işlemi yok.
4’üncü
maddeyi oylarınıza sunuyorum: Kabul edenler… Kabul etmeyenler… 4’üncü madde
kabul edilmiştir.
5’inci
maddeyi okutuyorum. 

MADDE 5- Bu
Kanun hükümlerini Cumhurbaşkanı yürütür.
BAŞKAN
– 5’inci madde üzerinde söz talebi? Yok. 
Soru-cevap
işlemi yok.
5’inci
maddeyi oylarınıza sunuyorum: Kabul edenler… Kabul etmeyenler… 5’inci madde
kabul edilmiştir.
Teklifin
tümünü oylarınıza sunuyorum: Kabul edenler… Kabul etmeyenler… Teklif kabul
edilmiş ve kanunlaşmıştır; hayırlı olsun. (AK PARTİ, MHP ve İYİ PARTİ
sıralarından ayakta alkışlar) 
Değerli
milletvekilleri, değerli arkadaşlar; toplantımızı, birleşimimizi bitirmedik;
birkaç dakikanızı daha rica edeceğim. 
Kabul
edilen kanun teklifi üzerine söz isteyen sayın konuşmacılara birer dakikayla
söz veriyorum. 
Sayın
İsmail Koncuk, buyurun. 
V.- AÇIKLAMALAR (Devam)
44.- Adana Milletvekili İsmail Koncuk’un, Alparslan
Türkeş’i rahmetle yâd ettiğine ve Adana Bilim ve Teknoloji Üniversitesinin
adının Alparslan Türkeş Bilim ve Teknoloji Üniversitesi olarak değiştirilmesini
sevinçle karşıladıklarına ilişkin açıklaması
İSMAİL
KONCUK (Adana) – “Ben Türk milletini sokaklarda ıspanak fiyatına satılan
demokrasiye, rüşvet ve hileyle çiğnenen, çiğnetilen hukuk düzenine, ahlaktan
mahrum bir hürriyete, tefeciliğe, karaborsaya yer veren iktisadi bir yapıya
çağırmıyorum. Türklük gurur ve şuuruna, İslam ahlak ve faziletine, yoksullukla
savaşa, adalette yarışa, birliğe, kardeşliğe, kısacası Hak yolu, hakikat yolu,
Allah yoluna çağırıyorum.” diyen Başbuğ Alparslan Türkeş’i rahmet ve minnetle
anıyorum. 
Geç
kalınmış da olsa, hangi gerekçeyle yapılmış olursa olsun Adana Bilim ve
Teknoloji Üniversitesinin adının “Alparslan Türkeş Bilim ve Teknoloji
Üniversitesi” olarak değiştirilmesini İYİ PARTİ olarak büyük bir sevinçle
karşıladık, bütün Parlamentoya, destek veren bütün milletvekillerimize Başbuğ
Alparslan Türkeş ve onu seven Türk milliyetçileri, ülkücüler, Türkiye
sevdalıları adına teşekkür ediyoruz.
(Mikrofon
otomatik cihaz tarafından kapatıldı)
BAŞKAN
– Devam edin.
İSMAİL
KONCUK (Adana) – Elbette Başbuğ Alparslan Türkeş hayatı boyunca ortaya koyduğu
mücadeleyle Türkiye sevdalısı, Türk milliyetçisi, ülkücü bir nesil meydana
getirmiştir. Bu nesil yüz yıl sonra da, bin yıl sonra da Türkiye'nin ve Türk
milletinin derdiyle dertlenmeye devam edecektir. Onun için Alparslan Türkeş’e,
Türk milleti olarak ülkücü bir nesil meydana getirdiği için minnetimiz
sonsuzdur. Tekrar rahmet ve minnetle yâd ediyorum. (İYİ PARTİ sıralarından
alkışlar) 
BAŞKAN
– Sayın Erkan Akçay…
45.- Manisa Milletvekili Erkan Akçay’ın, Adana Bilim ve
Teknoloji Üniversitesinin adının Alparslan Türkeş Bilim ve Teknoloji
Üniversitesi olarak değiştirilmesine vesile olan başta Cumhurbaşkanı olmak
üzere katkı sunan milletvekillerine teşekkür ettiklerine, Alparslan Türkeş’i
rahmet ve minnetle andıklarına ilişkin açıklaması
ERKAN
AKÇAY (Manisa) – Sayın Başkan, değerli milletvekilleri; 9 Şubat 2019 Cumartesi
günü Adana’da Milliyetçi Hareket Partisinin kuruluşunun 50’nci yıl dönümü
vesilesiyle bir araya geldiğimizde Sayın Genel Başkanımız, Sayın Cumhurbaşkanımızın
kendilerini arayarak Adana Bilim ve Teknoloji Üniversitesinin isminin “Adana
Alparslan Türkeş Bilim ve Teknoloji Üniversitesi” olarak değiştirilmesini
düşündüklerini ifade etmiştir. 18 Şubat Salı günü de Adalet ve Kalkınma Partisi
Grup Başkanı Sayın Naci Bostancı ilgili kanun teklifini Meclis Başkanlığına
sunmuştur. 19 Şubat Çarşamba günü yani dün teklif, Millî Eğitim Komisyonunda
görüşülüp kabul edilmiştir.
Öncelikle,
Adana Bilim ve Teknoloji Üniversitesinin adının Adana Alparslan Türkeş Bilim ve
Teknoloji Üniversitesi olarak değiştirilmesine vesile olan Cumhurbaşkanımız
Sayın Recep Tayyip Erdoğan’a, kanun teklifini hazırlayıp sunan Adalet ve
Kalkınma Partisi Grup Başkanı Sayın Naci Bostancı’ya en içten tebrik ve
teşekkürlerimizi sunuyoruz. Kıymetli katkılarını sunarak kanun teklifini kabul
eden yüce Meclisimizin muhterem milletvekillerine Milliyetçi Hareket Partisi
Grubu adına ayrıca teşekkürlerimizi sunuyoruz. 
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Tamamlıyorum Sayın Başkan.
BAŞKAN
– Devam edin, buyurun.
ERKAN
AKÇAY (Manisa) – Bu kanun teklifinin, Alparslan Türkeş adının, 50’nci kuruluş
yıl dönümünde özellikle bir bilim ve teknoloji üniversitesine verilmesi, bu
üniversitenin, partimizin kuruluşunun gerçekleştiği, Başbuğ’umuz Alparslan
Türkeş’in milletvekili seçildiği Adana’da bulunması ayrı bir anlam, ayrı bir
güzellik getirmiş ve memnuniyet verici bir tevafuk olmuştur. Bu vesileyle bütün
ömrünü Türk milletine ve millî davalarımıza adayan mümtaz devlet adamı Başbuğ’umuz
Alparslan Türkeş’i rahmet ve minnetle anarken Alparslan Türkeş Bilim ve
Teknoloji Üniversitesinin ülkemize, milletimize, bilim ve teknoloji dünyasına
ve Adana’ya hayırlı uğurlu olmasını diliyor, muhterem heyetinizi saygıyla
selamlıyorum. (MHP, AK PARTİ ve İYİ PARTİ sıralarından alkışlar) 
BAŞKAN
– Teşekkür ederim Sayın Akçay.
Sayın
Özkoç...
46.- Sakarya Milletvekili Engin Özkoç’un, Alparslan
Türkeş’e Allah’tan rahmet dilediğine, Devlet Bahçeli’nin Antalya Milletvekili
Deniz Baykal’ın yeminini izlemek üzere Genel Kurul salonuna gelmesinin Türkiye
Cumhuriyeti’nin gücü ve birlikteliği konusunda dış dünyaya mesaj olduğuna
ilişkin açıklaması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; önceki dönem
Genel Başkanımız Sayın Deniz Baykal önemli bir rahatsızlık geçirdikten sonra
uzun süre Genel Kurula gelememişti. Bugün Genel Kurula gelerek yemin edeceği
bir anda Milliyetçi Hareket Partisinin Sayın Grup Başkan Vekili beni arayarak
Sayın Bahçeli’nin bu yemin törenine katılacağını söyledi.
Ülkemizde
her ne olursa olsun yeri ve zamanı geldiği zaman birlik ve beraberlik
içerisinde erdemli bir şekilde davranırsak bunun karşılığı Türkiye
Cumhuriyeti’nin gücü olur, birlikteliği olur ve dış dünyaya karşı mesajı olur. 
Sayın
rahmetli Alparslan Türkeş’in bir üniversiteye adının verilmesi vesilesiyle
Alparslan Türkeş’e Allah’tan rahmet, sevenlerine bir kez daha başsağlığı,
birlikteliğimizin ve beraberliğimizin daim olmasını diliyorum. 
Saygılar
sunuyorum. (CHP, AK PARTİ, MHP ve İYİ PARTİ sıralarından alkışlar) 
BAŞKAN
– Sayın Özlem Zengin, buyurun. 
47.- Tokat Milletvekili Özlem Zengin’in, Adana Bilim ve
Teknoloji Üniversitesinin adının Alparslan Türkeş Bilim ve Teknoloji
Üniversitesi olarak değiştirilmesinden mutluluk duyduklarına, Alparslan Türkeş
ve Kemal Karpat’ı rahmetle yâd ettiğine ilişkin açıklaması
ÖZLEM
ZENGİN (Tokat) – Teşekkür ederim.
Sayın
Başkan, çok değerli milletvekili arkadaşlarım; biraz evvel yapılan tüm
konuşmalara, son 3 konuşmaya canıgönülden katılıyorum, fevkalade çok güzel
konuşmalardı. 
Ben
de bugün Adana Bilim ve Teknoloji Üniversitesinin isminin Adana Alparslan
Türkeş Bilim ve Teknoloji Üniversitesi olarak değiştirilmiş olmasından son
derece mutluluk duyuyorum grubumuz adına. 
Bugün,
sizler de biliyorsunuz, Türkiye’nin yetiştirdiği çok önemli mütefekkir bilim
adamı Kemal Karpat Hakk’ın rahmetine kavuştu, onu da rahmetle yâd ediyorum.
Ve
onun cümleleriyle Alparslan Türkeş’i tarif edebileceğimi düşünüyorum, onun
ifadelerini size aktarmak istiyorum, diyor ki insanlar için: “İnsanlar denize
doğru akan nehirlere benzer. Nehirler gibi belirli mecralardan yürürler,
yaşarlar ve bir yerde sonsuz denizlere erişirler. Ama bazıları herkesin gittiği
yolu bırakıp başka yollardan yürümek isterler.”
Zannımca
Alparslan Türkeş kendi yolunu inşa etmiş bir insandı. Kendi yolunu inşa etti ve
devamında da sadece Türkiye’de değil, Türk dünyasında çok büyük bir karşılık
buldu.
Böyle
bakıldığı zaman isminin bir üniversiteye verilmesini çok daha anlamlı buluyorum
ve kendisinin sözleriyle gençlere, üniversite öğrencilerine şöyle hitap etmek
istiyorum. Diyor ki rahmetli Alparslan Türkeş: “İdealler yıldızlar gibidir.
Onlara belki ulaşamazsınız ama onlara bakarak yönünüzü tayin edebilirsiniz.”
Ümit ediyorum bu üniversitede yetişen gençler kendi ideallerini, kendi
hayallerini kovalarlar ve bu hayalleri ışığında kendi arzu ettikleri Türkiye'yi
ve dünyayı inşa etmek için gayret sarf ederler. 
Bu
manada, ben tekrar hem Kemal Karpat’ı hem Türkiye'nin yetiştirdiği çok önemli
siyaset, devlet adamı Alparslan Türkeş’i tekrar rahmetle yâd ederek yaptığımız
iş için de kendimizi tebrik ediyorum. (AK PARTİ, MHP ve İYİ PARTİ sıralarından
alkışlar) 
(Mikrofon
otomatik cihaz tarafından kapatıldı)
BAŞKAN
– Buyurun Sayın Zengin. 
ÖZLEM
ZENGİN (Tokat) - Bugün uzun ve yorucu bir gün geçirdik. Bu manada, yaptığımız
her konuşmayı -gerginlikler de dâhil olmak üzere- çok anlamlı, faydalı
buluyorum Türkiye için. Günün sonunda Türkiye kazansın diyorum. 
Teşekkürler.
(AK PARTİ, MHP ve İYİ PARTİ sıralarından alkışlar)
III.- OTURUM BAŞKANLARININ KONUŞMALARI (Devam)
4.- Oturum Başkanı TBMM Başkan Vekili Levent Gök’ün,
seçimin insanı odak alan, kutuplaşmadan uzak, nezaket ve saygı ölçüleri
içerisinde gerçekleşeceği düşüncesiyle partilere başarı dilediğine ilişkin
konuşması
BAŞKAN
– Değerli milletvekilleri, bugün yapmış olduğumuz birleşimle bundan sonra pazar
günü sadece seçim maddesiyle toplanacağımızdan son çalışma günümüzü
gerçekleştirdik yerel seçimlerden önce. Bugünden sonra pazar günü sadece seçim
maddesiyle toplanacağız, ondan sonra nisan başında Meclisimiz tekrar açılacak,
bu arada ülkemiz bir yerel seçimi gerçekleştirmiş olacak. 
Yaklaşık
üç gündür sürdürdüğümüz çalışmalar sonunda 3 kanun ve 2 araştırma önergesini
Meclisimizden geçirmiş bulunmaktayız. Katkı sağlayan bütün arkadaşlarımızın her
birine ayrı ayrı teşekkür ederim. Gerek kabul edilen kanunlar gerekse araştırma
önergelerinin ülkemize ve yurttaşlarımıza hayırlı olmasını dilerim. 
Bu
arada, artık seçimlere girdiğimiz bu süreçte, seçimlerde bütün partilerimizin
projelerini yarıştırarak, insanı odak alan bir anlayış içerisinde,
kutuplaşmadan uzak, nezaket, saygı ölçüleri içerisinde bir seçim atmosferini
ülkemize yaşatmalarını dilerim. Seçimin, gerginliklerle değil, tam tersine,
bizleri birleştiren, güzelliklerle dolu olmasını dilerim. Elbette
yurttaşlarımızın vereceği kararlar başımızın üstünde. Millet iradesinin hiçbir
şekilde tartışılması söz konusu değil, millet iradesine herkes uyacak ve herkes
yerine getirecek. Ve böyle bir tablo içerisinde ülkemizin bu seçimlerde kendi
sorunlarını daha da aşmış, daha da bütünleşmiş ve birbiriyle kaynaşmış bir
şekilde yoluna devam edeceğine dair inancım tamdır.
Bu
duygularla yerel seçimlerin ülkemize hayırlı ve güzel sonuçlar getirmesini
diliyor, bütün partilere ayrı ayrı başarılar diliyorum. (Alkışlar) 
Değerli
milletvekilleri, gündemimizdeki konular tamamlanmıştır. 
Alınan
karar gereğince, Türkiye Büyük Millet Meclisi Başkanı seçimini yapmak için 24
Şubat 2019 Pazar günü saat 12.00’de toplanmak üzere birleşimi kapatıyorum.
Kapanma
Saati: 23.41




(x) Bu bölümlerde hatip tarafından Türkçe
olmayan kelimeler ifade edildi


(x) Bu bölümde hatip tarafından Türkçe
olmayan kelimeler ifade edildi.


(X) Bu bölümde hatip tarafından Türkçe
olmayan kelimeler ifade edildi.


(x) Birleştirilerek görüşülmesi kabul
edilen (10/38, 466, 494, 536, 978, 983, 984) esas numaralı Meclis Araştırması
Önergeleri tutanağa eklidir. 


(x) 43 S. Sayılı Basmayazı tutanağa
eklidir. 


(x) Bu bölümde hatip tarafından Türkçe
olmayan kelimeler ifade edildi.


(x) Bu bölümde hatip tarafından Türkçe olmayan
kelimeler ifade edildi. 


(x) Bu bölümde hatip tarafından Türkçe
olmayan kelimeler ifade edildi.


(x) Açık oylama kesin sonuçlarını
gösteren tablo tutanağa eklidir. 


(xx) 45 S. Sayılı Basmayazı tutanağı
eklidir. 




