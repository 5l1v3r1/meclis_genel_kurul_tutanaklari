



TBMM Tutanak Müdürlüðü




 TÜRKİYE BÜYÜK MİLLET MECLİSİ
 TUTANAK DERGİSİ

 35’inci
Birleşim
 16
Aralık 2019 Pazartesi

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER



I.- GEÇEN TUTANAK ÖZETİ
II.- GELEN KÂĞITLAR
III.- KANUN TEKLİFLERİ
İLE KOMİSYONLARDAN GELEN DİĞER İŞLER
A) Kanun Teklifleri
1.- 2020 Yılı Merkezi Yönetim Bütçe Kanun Teklifi (1/278)
ile Plan ve Bütçe Komisyonu Raporu (S.Sayısı: 129) 
2.- 2018 Yılı Merkezi Yönetim Kesin Hesap Kanunu Teklifi
(1/277), 2018 Yılı Merkezi Yönetim Kesin Hesap Kanunu Teklifine İlişkin Olarak
Hazırlanan 2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130)
A) TARIM VE ORMAN BAKANLIĞI
1) Tarım ve Orman Bakanlığı
2020 Yılı Merkezî Yönetim Bütçesi
2) Tarım ve Orman Bakanlığı
2018 Yılı Merkezî Yönetim Kesin Hesabı
B) ORMAN VE SU İŞLERİ
BAKANLIĞI
1) Orman ve Su İşleri
Bakanlığı 2018 Yılı Merkezî Yönetim Kesin Hesabı
C) ORMAN GENEL MÜDÜRLÜĞÜ
1) Orman Genel Müdürlüğü 2020
Yılı Merkezî Yönetim Bütçesi
2) Orman Genel Müdürlüğü 2018
Yılı Merkezî Yönetim Kesin Hesabı
Ç DEVLET SU İŞLERİ GENEL
MÜDÜRLÜĞÜ
1) Devlet Su İşleri Genel
Müdürlüğü 2020 Yılı Merkezî Yönetim Bütçesi
2) Devlet Su İşleri Genel
Müdürlüğü 2018 Yılı Merkezî Yönetim Kesin Hesabı
D) METEOROLOJİ GENEL
MÜDÜRLÜĞÜ
1) Meteoroloji Genel Müdürlüğü
2020 Yılı Merkezî Yönetim Bütçesi
2) Meteoroloji Genel Müdürlüğü
2018 Yılı Merkezî Yönetim Kesin Hesabı
E) TÜRKİYE SU ENSTİTÜSÜ
1) Türkiye Su Enstitüsü 2020
Yılı Merkezî Yönetim Bütçesi
2) Türkiye Su Enstitüsü 2018
Yılı Merkezî Yönetim Kesin Hesabı
F) GENÇLİK VE SPOR BAKANLIĞI

1) Gençlik ve Spor Bakanlığı
2020 Yılı Merkezî Yönetim Bütçesi
2) Gençlik ve Spor Bakanlığı
2018 Yılı Merkezî Yönetim Kesin Hesabı
G) SPOR GENEL MÜDÜRLÜĞÜ
1) Spor Genel Müdürlüğü 2018
Yılı Merkezî Yönetim Kesin Hesabı
Ğ) YÜKSEK ÖĞRENİM KREDİ VE
YURTLAR KURUMU
1) Yüksek Öğrenim Kredi ve
Yurtlar Kurumu 2018 Yılı Merkezî Yönetim Kesin Hesabı
H) ULAŞTIRMA VE ALTYAPI BAKANLIĞI
1) Ulaştırma ve Altyapı Bakanlığı 2020 Yılı Merkezî Yönetim
Bütçesi
2) Ulaştırma ve Altyapı Bakanlığı 2018 Yılı Merkezî Yönetim Kesin Hesabı
I) KARAYOLLARI GENEL MÜDÜRLÜĞÜ
1) Karayolları Genel Müdürlüğü 2020 Yılı Merkezî Yönetim
Bütçesi
2) Karayolları Genel Müdürlüğü 2018 Yılı Merkezî Yönetim
Kesin Hesabı
İ) BİLGİ TEKNOLOJİLERİ VE İLETİŞİM KURUMU
1) Bilgi Teknolojileri ve İletişim Kurumu 2020 Yılı Merkezî
Yönetim Bütçesi
2) Bilgi Teknolojileri ve İletişim Kurumu 2018 Yılı Merkezî
Yönetim Kesin Hesabı
J) SİVİL HAVACILIK GENEL MÜDÜRLÜĞÜ
1) Sivil Havacılık Genel Müdürlüğü 2020 Yılı Merkezî Yönetim
Bütçesi
2) Sivil Havacılık Genel Müdürlüğü 2018 Yılı Merkezî Yönetim
Kesin Hesabı

IV.- AÇIKLAMALAR
1.- Çanakkale Milletvekili Bülent Turan’ın, gruplar adına konuşmalar
tamamlandıktan sonra Grup Başkan Vekillerine söz hakkı tanınmasının esasın
kaybolmasına neden olduğuna, İzmir Milletvekili Kamil Okyay Sındır, Adana
Milletvekili Ayhan Barut, Kocaeli Milletvekili Haydar Akar ve Sivas
Milletvekili Ulaş Karasu’nun 129 sıra sayılı 2020 Yılı Bütçe Kanun Teklifi ile
130 sıra sayılı 2018 Yılı Kesin Hesap Kanunu Teklifi’nin yedinci tur
görüşmelerinde CHP Grubu adına yaptığı konuşmalarındaki bazı ifadelerine
ilişkin açıklaması
2.- İstanbul Milletvekili Engin Altay’ın, Çanakkale Milletvekili Bülent
Turan’ın yaptığı açıklamasındaki bazı ifadelerine ilişkin açıklaması
3.- İstanbul Milletvekili Engin Altay’ın, Çanakkale Milletvekili Bülent
Turan’ın yerinden sarf ettiği bazı ifadelerine ilişkin açıklaması
4.- Tarım ve Orman Bakanı Bekir Pakdemirli’nin, toplam saman üretiminin
25 milyon ton olduğu ülkemizde bu yıl 7.370 ton saman ihraç edildiğine ilişkin
açıklaması
5.- İstanbul Milletvekili Engin Altay’ın, Tarım ve Orman Bakanı Bekir
Pakdemirli’nin saman ithal edildiğini teyit ettiğine ilişkin açıklaması
6.- Çanakkale Milletvekili Bülent Turan’ın, Sakarya Milletvekili Ümit
Dikbayır’ın 129 sıra sayılı 2020 Yılı Bütçe Kanun Teklifi ile 130 sıra sayılı
2018 Yılı Kesin Hesap Kanunu Teklifi’nin yedinci tur görüşmelerinde İYİ PARTİ
Grubu adına yaptığı konuşmasındaki bazı ifadelerine, nezaketli dilin nezaketli
cevabı doğuracağına, milletvekili olmanın ilk kuralının milleti temsil etmek
olduğuna ve Cumhurbaşkanının yol arkadaşı olmaktan şeref duyduklarına ilişkin
açıklaması
7.- İstanbul Milletvekili Engin Altay’ın, Çanakkale Milletvekili Bülent
Turan’ın yerinden sarf ettiği bazı ifadelerine ilişkin açıklaması
8.- İzmir Milletvekili Dursun Müsavat Dervişoğlu’nun, gruplar adına
yapılan konuşmalar tamamlandıktan sonra Grup Başkan Vekillerine söz hakkı
tanınması yöntemini tasvip ettiğine, bu çatının mehabeti kadar kürsünün
nezaketinin de önemli olduğuna, “kiralık vekil” söyleminin yerinde bir ifade
olmadığına, en ağır eleştirileri en zarif cümlelerle yapabilme imkânına sahip
insanlar olduklarına ilişkin açıklaması
9.- Çanakkale Milletvekili Bülent Turan’ın, “Sen Türk’sün, sen
Kürt’sün.” ayrımının kimseye faydasının dokunmayacağına, kayyum meselesinin
asla Kürtlerin iradesine el koyma iddiası olmadığına, terör faaliyetinde
bulunanın ve terörle arasına mesafe koyamayanın bedelini ödemesi gerektiğine,
Türkiye'nin çok uluslu bir saldırıyla karşı karşıya bulunduğuna ve 82 milyonun
kardeşliğini kollamaya, korumaya devam edeceklerine ilişkin açıklaması
10.- Mersin Milletvekili Fatma Kurtulan’ın, HDP’nin varlık nedeninin
Kürt-Türk kardeşliği, demokrasi ve Türkiye’de adaletin tesis edilmesi olduğuna,
Kürtlerin anayasal statü, yurttaşlık hakkı ve eşitlik istediğine, dinlemeye
tahammül edildiği takdirde Kürt ve Türk kardeşliğinin gerçek anlamda ne demek olduğunun
tartışılıp Meclisin çözüm bulma noktasına geleceğine ilişkin açıklaması
11.- Bursa Milletvekili Orhan Sarıbal’ın, Tarım ve Orman Bakanı Bekir
Pakdemirli’nin 129 sıra sayılı 2020 Yılı Bütçe Kanun Teklifi ile 130 sıra
sayılı 2018 Yılı Kesin Hesap Kanunu Teklifi’nin yedinci tur görüşmelerinde
yürütme adına yaptığı konuşmasındaki bazı ifadelerine, tarımsal gayrisafi yurt
içi hasılada oransal olarak düşülmesi ve 34 milyon dönüm arazinin ekilmiyor
olmasının iktidarın başarı öyküsü olarak ortaya çıktığına ilişkin açıklaması
12.- Tarım ve Orman Bakanı Bekir Pakdemirli’nin, Bursa Milletvekili
Orhan Sarıbal’ın yaptığı açıklamasındaki bazı ifadelerine ve gayrisafi millî
hasılada 2’nci olduğumuza, Türkiye’nin çıtasının 2023’te dünyada ilk 10’un
içerisinde yer almak olduğuna ilişkin açıklaması

V.- ÖNERİLER
A) Danışma Kurulu Önerileri
1.- Danışma Kurulunun, Genel Kurulun çalışma gün ve saatlerinin yeniden
düzenlenmesine, Gündem'in “Kanun Teklifleri ile Komisyonlardan Gelen Diğer
İşler” kısmında bulunan 131 sıra sayılı 2018 Yılı Kamu Denetçiliği Kurumu
Raporu Hakkında Dilekçe Komisyonu ile İnsan Haklarını İnceleme Komisyonu
Üyelerinden Kurulu Karma Komisyon Raporu’nun bu kısmın 1'inci sırasına
alınmasına ve diğer işlerin sırasının buna göre teselsül ettirilmesine ilişkin
önerisi

VI.- YAZILI SORULAR VE CEVAPLARI
1.- Denizli Milletvekili Yasin
Öztürk'ün, Cumhurbaşkanlığı Koruma Hizmetleri Genel Müdürlüğünün personel
sayısına ve işleyişine ilişkin sorusu ve Cumhurbaşkanı Yardımcısı Fuat Oktay’ın
cevabı (7/21736)
2.- İzmir Milletvekili Atila Sertel'in,
Cumhurbaşkanlığı Koruma Dairesinin personel ve araç mevcudu hakkında bazı
bilgilere ilişkin sorusu ve Cumhurbaşkanı Yardımcısı Fuat Oktay’ın cevabı
(7/21908)
  
16 Aralık 2019 Pazartesi
BİRİNCİ OTURUM
Açılma Saati: 11.02
BAŞKAN: Başkan Vekili Mithat SANCAR
KÂTİP ÜYELER: İshak GAZEL (Kütahya), İsmail OK (Balıkesir)
-----0-----
BAŞKAN
– Türkiye Büyük Millet Meclisinin 35’inci Birleşimini açıyorum. 
Toplantı
yeter sayısı vardır, görüşmelere başlıyoruz. 
Sayın
milletvekilleri, gündemimize göre, 2020 Yılı Merkezi Yönetim Bütçe Kanun
Teklifi ile 2018 Yılı Merkezi Yönetim Kesin Hesap Kanunu Teklifi üzerindeki
görüşmelere devam edeceğiz. 
Program
uyarınca bugün yedinci turdaki görüşmeleri yapacağız.
Yedinci
turda, Tarım ve Orman Bakanlığı, Orman ve Su İşleri Bakanlığı, Orman Genel
Müdürlüğü, Devlet Su İşleri Genel Müdürlüğü, Meteoroloji Genel Müdürlüğü,
Türkiye Su Enstitüsü, Gençlik ve Spor Bakanlığı, Spor Genel Müdürlüğü, Yüksek Öğrenim
Kredi ve Yurtlar Kurumu, Ulaştırma ve Altyapı Bakanlığı, Karayolları Genel
Müdürlüğü, Bilgi Teknolojileri ve İletişim Kurumu ile Sivil Havacılık Genel
Müdürlüğü bütçe ve kesin hesapları yer almaktadır. 
III.- KANUN TEKLİFLERİ
İLE KOMİSYONLARDAN GELEN DİĞER İŞLER
A) Kanun Teklifleri
1.- 2020 Yılı Merkezi Yönetim Bütçe Kanun Teklifi (1/278)
ile Plan ve Bütçe Komisyonu Raporu (S.Sayısı: 129) (x)
2.- 2018 Yılı Merkezi Yönetim Kesin Hesap Kanunu Teklifi
(1/277), 2018 Yılı Merkezi Yönetim Kesin Hesap Kanunu Teklifine İlişkin Olarak
Hazırlanan 2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (x)
A) TARIM VE ORMAN BAKANLIĞI
1) Tarım ve Orman Bakanlığı
2020 Yılı Merkezî Yönetim Bütçesi
2) Tarım ve Orman Bakanlığı
2018 Yılı Merkezî Yönetim Kesin Hesabı
B) ORMAN VE SU İŞLERİ
BAKANLIĞI
1) Orman ve Su İşleri
Bakanlığı 2018 Yılı Merkezî Yönetim Kesin Hesabı
C) ORMAN GENEL MÜDÜRLÜĞÜ
1) Orman Genel Müdürlüğü 2020
Yılı Merkezî Yönetim Bütçesi
2) Orman Genel Müdürlüğü 2018
Yılı Merkezî Yönetim Kesin Hesabı
Ç DEVLET SU İŞLERİ GENEL
MÜDÜRLÜĞÜ
1) Devlet Su İşleri Genel
Müdürlüğü 2020 Yılı Merkezî Yönetim Bütçesi
2) Devlet Su İşleri Genel
Müdürlüğü 2018 Yılı Merkezî Yönetim Kesin Hesabı
D) METEOROLOJİ GENEL
MÜDÜRLÜĞÜ
1) Meteoroloji Genel Müdürlüğü
2020 Yılı Merkezî Yönetim Bütçesi
2) Meteoroloji Genel Müdürlüğü
2018 Yılı Merkezî Yönetim Kesin Hesabı
E) TÜRKİYE SU ENSTİTÜSÜ
1) Türkiye Su Enstitüsü 2020
Yılı Merkezî Yönetim Bütçesi
2) Türkiye Su Enstitüsü 2018
Yılı Merkezî Yönetim Kesin Hesabı
F) GENÇLİK VE SPOR BAKANLIĞI

1) Gençlik ve Spor Bakanlığı
2020 Yılı Merkezî Yönetim Bütçesi
2) Gençlik ve Spor Bakanlığı
2018 Yılı Merkezî Yönetim Kesin Hesabı
G) SPOR GENEL MÜDÜRLÜĞÜ
1) Spor Genel Müdürlüğü 2018
Yılı Merkezî Yönetim Kesin Hesabı
Ğ) YÜKSEK ÖĞRENİM KREDİ VE
YURTLAR KURUMU
1) Yüksek Öğrenim Kredi ve
Yurtlar Kurumu 2018 Yılı Merkezî Yönetim Kesin Hesabı
H) ULAŞTIRMA VE ALTYAPI BAKANLIĞI
1) Ulaştırma ve Altyapı Bakanlığı 2020 Yılı Merkezî Yönetim
Bütçesi
2) Ulaştırma ve Altyapı Bakanlığı 2018 Yılı Merkezî Yönetim Kesin Hesabı
I) KARAYOLLARI GENEL MÜDÜRLÜĞÜ
1) Karayolları Genel Müdürlüğü 2020 Yılı Merkezî Yönetim
Bütçesi
2) Karayolları Genel Müdürlüğü 2018 Yılı Merkezî Yönetim
Kesin Hesabı
İ) BİLGİ TEKNOLOJİLERİ VE İLETİŞİM KURUMU
1) Bilgi Teknolojileri ve İletişim Kurumu 2020 Yılı Merkezî
Yönetim Bütçesi
2) Bilgi Teknolojileri ve İletişim Kurumu 2018 Yılı Merkezî
Yönetim Kesin Hesabı
J) SİVİL HAVACILIK GENEL MÜDÜRLÜĞÜ
1) Sivil Havacılık Genel Müdürlüğü 2020 Yılı Merkezî Yönetim
Bütçesi
2) Sivil Havacılık Genel Müdürlüğü 2018 Yılı Merkezî Yönetim
Kesin Hesabı
BAŞKAN
– Komisyon? Yerinde. 
Sayın
milletvekilleri, alınan karar gereğince, tur üzerindeki görüşmelerde siyasi
parti gruplarına ve İç Tüzük’ün 62’nci maddesi gereğince istemi hâlinde
görüşlerini bildirmek üzere yürütmeye yetmişer dakika söz verilecektir. Bu
süreler birden fazla konuşmacı tarafından kullanılabilecek ve şahıslar adına
yapılacak konuşmaların süresi de beşer dakika olacaktır. Ayrıca, konuşmalar
tamamlanınca soru-cevap işlemi on dakika soru, on dakika cevap olarak yapılacak
ve sorular gerekçesiz olarak yerinden sorulacaktır. 
Bilgilerinize
sunarım.
Yedinci
turda, siyasi parti grupları, yürütme ve şahısları adına söz alanların adlarını
sırasıyla okuyorum: Cumhuriyet Halk Partisi Grubu adına İzmir Milletvekili Kamil
Okyay Sındır, Adana Milletvekili Ayhan Barut, Antalya Milletvekili Aydın Özer,
Edirne Milletvekili Okan Gaytancıoğlu, Mersin Milletvekili Cengiz Gökçel,
Tekirdağ Milletvekili İlhami Özcan Aygun, Ankara Milletvekili Gamze Taşcıer,
Bartın Milletvekili Aysu Bankoğlu, Kocaeli Milletvekili Haydar Akar, Sivas
Milletvekili Ulaş Karasu, Uşak Milletvekili Özkan Yalım, Adana Milletvekili
Müzeyyen Şevkin, Zonguldak Milletvekili Deniz Yavuzyılmaz; Adalet ve Kalkınma
Partisi Grubu adına İzmir Milletvekili Yaşar Kırkpınar, Bursa Milletvekili
Zafer Işık, Antalya Milletvekili İbrahim Aydın, Burdur Milletvekili Yasin Uğur,
Çankırı Milletvekili Salim Çivitcioğlu, Muğla Milletvekili Mehmet Yavuz Demir,
Bursa Milletvekili Ahmet Kılıç, İzmir Milletvekili Fehmi Alpay Özalan, Bursa
Milletvekili Atilla Ödünç, Hatay Milletvekili Hüseyin Şanverdi, Zonguldak
Milletvekili Ahmet Çolakoğlu, Batman Milletvekili Ziver Özdemir, Kocaeli
Milletvekili İlyas Şeker, Elâzığ Milletvekili Metin Bulut; İYİ PARTİ Grubu
adına Konya Milletvekili Fahrettin Yokuş, Erzurum Milletvekili Mehmet Naci
Cinisli, Trabzon Milletvekili Hüseyin Örs, Sakarya Milletvekili Ümit Dikbayır,
Mersin Milletvekili Zeki Hakan Sıdalı; Milliyetçi Hareket Partisi Grubu adına
İzmir Milletvekili Hasan Kalyoncu, Adana Milletvekili Muharrem Varlı, Ordu
Milletvekili Cemal Enginyurt, Yozgat Milletvekili İbrahim Ethem Sedef, Kocaeli
Milletvekili Saffet Sancaklı, Mersin Milletvekili Olcay Kılavuz, Mersin
Milletvekili Baki Şimşek; Halkların Demokratik Partisi Grubu adına Mersin
Milletvekili Rıdvan Turan, İstanbul Milletvekili Oya Ersoy, Van Milletvekili
Muazzez Orhan, Diyarbakır Milletvekili Semra Güzel, Gaziantep Milletvekili
Mahmut Toğrul, Şırnak Milletvekili Hüseyin Kaçmaz, Muş Milletvekili Şevin
Coşkun; şahıslar adına, lehinde Gümüşhane Milletvekili Cihan Pektaş, aleyhinde
Niğde Milletvekili Ömer Fethi Gürer. 
Değerli
milletvekilleri, şimdi Cumhuriyet Halk Partisi Grubu adına konuşmalara
başlıyoruz. 
İlk
söz Kamil Okyay Sındır’a aittir.
Buyurun
Sayın Sındır. (CHP sıralarından alkışlar)
Süreniz
on dakikadır. 
Sadece
bir dakika ilave yapacağım, onu önceden hatırlatayım bütün milletvekillerimize.

CHP
GRUBU ADINA KAMİL OKYAY SINDIR (İzmir) – Çok teşekkür ediyorum Sayın Başkan.
Sayın
Başkan, değerli milletvekilleri, yürütmenin Değerli Bakanları ve yöneticileri;
2020 Yılı Merkezi Yönetim Bütçe Kanun Teklifi ile 2018 Yılı Merkezi Yönetim
Kesin Hesap Kanunu Tasarısı üzerine Cumhuriyet Halk Partisi Grubumuz adına söz
almış bulunmaktayım. Yüce Meclisimizi saygıyla selamlıyorum. 
Değerli
milletvekilleri, bildiğiniz gibi bütçe, sağlıklı ve sürdürülebilir bir çevrede,
huzur ve refah içinde bir yaşam için, kaynakların…
BAŞKAN
– Sayın Sındır, bir dakika izin verin.
Değerli
yürütme köşesi, bürokratlar; lütfen, artık yerimize oturalım çünkü salonda
uğultu oluyor; konuşmalar başladı, hep birlikte sükûnet içinde dinleyelim.
Buyurun
Sayın Sındır. 
KAMİL
OKYAY SINDIR (Devamla) – Teşekkür ediyorum.
Bildiğiniz
gibi, bütçe, sağlıklı ve sürdürülebilir bir çevrede, huzur ve refah içinde bir
yaşam için, kaynakların, gelir ve harcamaların doğru tercih ve önceliklerle en
uygun dağılımını düzenleyen bir kanun metnidir. 
İktidarlar
bütçeyi hazırlar, övgüyle sunar, muhalefet ise bunu denetler, inceler,
eleştirir ve daha iyiyi ve güzeli göstererek yapıcı öneriler geliştirir. 
Bugün,
belki benden alışkın olmadığınız hiciv ve teşbihlerle bezenmiş bir konuşma
yapmaya çalışacağım, “Teşbihte hata olmaz.” diyerek peşinen beni bağışlamanızı
diliyorum.
Öncelikle,
bu bütçenin hazırlanmasında emeği geçen herkese teşekkür ederek sözlerime
başlamak istiyorum.
Değerli
arkadaşlar, değerli milletvekilleri; bugün, 3 önemli Bakanlığımız Meclis Genel
Kurulumuzu şereflendirmişler, hoş gelmişler. Ben, bu 3 Bakanlığımıza “3İ
Bakanlığı” diye isim vermek istiyorum. Kamu kaynaklarımızın örtülü, gizlenmiş
ve fahiş giderleriyle israfın baş sorumlusu olan Ulaştırma ve Altyapı
Bakanlığımız, diğer bir deyimle israfın bakanlığı; ithalatla sektörünü
kalkındırabileceğini ve çiftçisini, üreticisini, tüketicisini memnun
edebileceğini düşünen Tarım ve Orman Bakanlığımız, diğer bir deyişle ithalatın
bakanlığı; adında “Gençlik ve spor” gibi dinamizmin ve sağlıklı nesillerin
beklentisini taşıyan ancak gençlerimize umutsuzluk, durağanlık, başıboşluk ve
yüzde 27’lere varan işsizlikten başka bir gelecek sunamayan Gençlik ve Spor
Bakanlığımız, diğer bir deyimle işsiz gençliğin bakanlığı. (CHP sıralarından
alkışlar)
Değerli
milletvekilleri, öncelikle, sonradan söyleyeceğimi baştan söyleyeyim: Sayın
Cumhurbaşkanımızın da kendisini tabir ettiği gibi, bu bütçeye de yapılabilecek
en güzel tanım “şahsım” bütçesi olacaktır. Alice Harikalar Diyarı’nda masalında
olduğu gibi, gerçekçilikten uzak, doğrulardan yana olma özelliği taşımayan,
hayalci, halkımızı tozpembe bir ülkede uyutma çabası içinde olan, özellikle köy
projelerinde olduğu gibi ticari sırlarla bütçe tertiplerinin aralarında
sırlanmış ve bir bilmece hâline dönüşmüş çeşitli ödeneklerle gerçekleri örtmeye
çalışan bir bilmece ve masal bütçesi. Aslında, şöyle demek belki daha doğru
olacaktır: “Şahsım harikalar diyarında bütçesi.” Bakın, neden? 5018 sayılı Kamu
Malî Yönetimi ve Kontrol Kanunu’nda bazı ilkeler tanımlanmıştır. İdarelerin
stratejik planlarının kalkınma planı ve programlarına uygun hazırlanması, tüm
gelir ve giderlerin bütçelerde gösterilmesi, bütçenin denkliğinin sağlanması;
açıklık, doğruluk ve mali saydamlığın esas alınması bunlardan bazılarıdır. Oysa
bu bütçede çok temel ilkelere dahi uyulmamış olduğunu görüyoruz. 2019-2023
yılları dönemini kapsayan On Birinci Kalkınma Planı dahi bir yıl gecikmeli
yürürlüğe girdi bildiğiniz gibi. Sayıştayın değerlendirme raporlarında da bu
ilkelere birçok aykırılıklar olduğunu söyleyen çok sayıda bulgu yer almakta.
Yasal olarak “Genel bütçe ödeneklerinin yüzde 2’sine kadar Hazine ve Maliye
Bakanlığı bütçesine yedek ödenek konulabilir.” hükmü olsa da 2018 yılında bu
oran bütçe kanununa konulan 6’ncı maddeye dayandırılarak yüzde 7,2’yi
bulmuştur. Anayasa’nın 161’inci maddesinde yer alan “Harcanabilecek tutarın
Cumhurbaşkanlığı kararnamesiyle aşılabileceğine dair bütçe kanununa hüküm
konulamaz.” hükmü dahi ihlal edilmiştir. Toplam 134 adet kamu idaresine yedek
ödenekten aktarma yapıldığı, yıl sonu gelir ve gider tahminlerinin gerçekleşme
oranlarında da büyük sapmalar olduğu görülmektedir. Kısacası, görülen o ki
Hükûmet kervanı yolda düzmektedir. Aslında, benim güzel bir önerim var: Madem
hukuk, Anayasa, kanunlar yok sayılıyor; Sayın Cumhurbaşkanı, namıdiğer “şahsım”
bizi de hiç yormasın, hep yaptıkları gibi getirsin bir torba bütçe kanunu,
6’ncı maddesindeki yüzde 10 yedek ödenek üst sınırını yüzde 100’e çıkarıversin,
bütün kurumların ödeneklerini koysun tek kalem yedek ödeneğe, yıl içerisinde ne
zaman nerede ihtiyaç varsa oraya aktarıversin, olsun bitsin, biz de
yorulmayalım. Değerli arkadaşlar, şaka bir yana, böyle bütçe uygulaması olmaz,
plansız programsız, çalakalem; biraz ciddiyet diyorum. 
Değerli
milletvekilleri, bakın, sizlere KÖİ yani kamu-özel iş birliği projeleriyle
ilgili birkaç grafik göstermek istiyorum ve üzülerek söylemek istiyorum ki
Sağlık Bakanlığının bütçesinin bugün -kırmızı olarak gördüğünüz- yüzde 12,7’lik
kısmına tekabül eden kamu-özel iş birliği ödemelerinin 2022 yılında yani
yaklaşık üç yıl sonra yüzde 27,8’e çıkacağı Bakanlığın bütçesinde
öngörülmektedir. Bütçenin üçte 1’ine varan kısmı sadece şehir hastanelerine
kira ve hizmet bedeli olarak ödenmektedir. Sayın Bakanın bahsettiği hasta
garantisi evet, yoktur ama kira bedeli vardır, hizmet bedeli vardır. O da
rakamsal olarak 21,9 milyar liralık bir ödenek 2022’de bizi bekliyor değerli
arkadaşlar. 
Tabii,
bu yeter mi? Yetmez. Karayolları Genel Müdürlüğümüzün de benzeri bir şekilde,
2017 yılında 4,4 olan, 2018’de 10,2 olan, bu yılın ağustos ayı itibarıyla 19,9
milyar lira olan ve cari transferler içerisinde hane halkına yapılacak
transferler ödeneği içerisinde gizlenmiş, sırlanmış olan ödenekler 2022 yılında
bütçenin neredeyse yarısına yakın bir kısmını, yüzde 46,7’sini teşkil ediyor. 
Aslında,
ikisini bir arada değerlendirdiğimizde bu yıl itibarıyla 11 milyar olan bu
kamu-özel iş birliği ödenekleri yaklaşık 35 milyara çıkıyor 2022 yılında.
Değerli arkadaşlar, bunların vebali üzerimizde kalır ve yarın bir gün
geleceklerini çaldığımız, ipotek altına soktuğumuz, yoksulluk ve sefalet içine
sürüklediğimiz çocuklarımıza, torunlarımıza ve gelecek nesillerimize bunun
hesabını veremeyiz. 
Tarım
ve Orman Bakanlığımızın 2018 Yılı Sayıştay Raporu incelendiğinde Bakanlığımız,
50’nin üzerinde eleştirilen bulguyla sınıfta kalmıştır. Bunlar arasında usulsüz
ihale süreçlerini, ithaline izin verilmeyen hayvan ırklarının ülkeye girişine
izin verilmesini, GAP Eylem Planı’nda bulunan projelerin büyük bir kısmının
gerçekleştirilmemiş olmasını da söylemeden edemeyeceğim. 
Değerli
milletvekilleri, Sayın Tarım ve Orman Bakanım; çiftçimiz maalesef borç
batağında ve toplam borcu 160 milyar lirayı aşmış durumda. Tarım Kanunu’na göre
2006 yılından bugüne kadar çiftçiye yaklaşık 180 milyar lira eksik ödeme
yapılmıştır. Tarımda girdi maliyetleri çok yüksek Sayın Bakan, çiftçinin
ürettiği ürünü para etmediği gibi gübreye, ilaca, mazota, elektriğe, suya
parası yetmiyor. Üretici; toprağından kopuyor, tarlasına, bahçesine, ahırına
gitmekten soğuyor, üretimden vazgeçiyor. İktidara geldiğiniz günden bugüne
nüfus artışına rağmen çiftçi sayımızda 700 bine yakın azalma olmuş. Yine, 2002
yılından günümüze ekilen tarım alanlarımızda 3,4 milyon hektar yani Trakya
tarım alanının 3 katından daha fazla bir alan tarım dışına terk edilmiş. 
Bakın,
bu elimdeki pamuk raporu Sayın Bakan. Bu rapor, Bakanlığınız tarafından
yayınlanmış bir rapor ve içinde ne yazıyor, okuyorum: “2019 yılında gübre,
mazot, ilaç ve işçilik fiyatlarındaki aşırı artışlar nedeniyle artan maliyetler
üreticiyi zor duruma düşürmüştür.” diyor Bakanlığınızın raporu, “2018 yılına
göre pamuk fiyatlarında ülkemizde yüzde 7 düşüş yaşanmıştır.” diyor bu rapor;
bu, itiraf değil de nedir? 
Bitkisel
ve hayvansal tarım ürünlerinde net ithalatçı olduk, ithalatımız ihracatımızın
neredeyse 2 katı. Tarımı kalkındırmak istiyor ve üretim ekonomisini
öngörüyorsanız size önerim Bakanlığın bu bütçesini, tarımsal destekleme
ödemelerini en az 2-3 kat artırın. Bilimsel bilgiyi üreticiye ulaştıracak olan
ve atama bekleyen on binlerce ziraat mühendisini, veteriner hekimleri, gıda
mühendislerini, tekniker, teknisyenleri istihdam edin. Araç sayınızı artırın
Sayın Bakan, köy köy dolaşan ziraat mühendisleri, uzmanlar olmalı. Üreticileri
üretim teknikleriyle örgütleyerek kooperatifleşmeyi güçlendirin. Satış ve
pazarlama konusunda, finansman konusunda, lisanslı depoculuk konusunda
farkındalık ve bilinç yaratarak aydınlatın. 
Sayın
Bakan, sizden çok rica ediyorum; ithalatı ve ithal ürünleri öven, teşvik eden
ve ithalat sopası göstererek üreticilerimizi tehditle terbiye etmeye çalışan
politikalarınızdan vazgeçin. “Paramız var ki ithal ediyoruz.” gibi söylemlerden
sakının, olsa da demeyin, kendi zeytin ve zeytinyağımız sizin önderliğinizde
tanıtım ve katma değer yaratma desteği beklerken Girit Adası’ndaki zeytinyağını
övmeyin. “Çiftçi çok çok çalışır, az az kazanır; bunun genel kanunu ne yazık ki
böyle.” demişsiniz Sayın Bakan, demeyin; dediyseniz de bu sözünüzü geri alın,
zira bu türden sözleriniz bizi üzüyor, içimizi acıtıyor. Bu ülke hepimizin,
çiftçilerimiz de milletimizin gıda egemenliği ve güvencesi adına baş
tacımızdır. Onlara, samimi bir şekilde alacağınız karar ve uygulamalarınızla
sahip çıkınız. 
Sayın
Tarım ve Orman Bakanım, “Cumhuriyetin rekorlarını kırdık.” diyorsunuz ya, ben
de size bu rekorlardan birkaçını söylemek istiyorum. On yedi yıllık iktidarınız
döneminde 102,2 milyar dolarlık rekor dış alım yaptınız. Buğdayda, pamukta,
ayçiçeğinde, pirinçte, soyada, kırmızı ette, canlı hayvanda ve daha nicesinde
rekor ithalat rakamlarını yakaladınız. Meralarımız boş dururken ve ıslah
beklerken saman ithal ettiniz. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Sındır, sözlerinizi bağlayın lütfen. 
KAMİL
OKYAY SINDIR (Devamla) – Sayın Bakan, ihracatımızın ithalatı karşılama oranını
bitkisel üretimde yüzde 49,3’e, hayvancılık sektöründe de yüzde 28,05’e
düşürerek rekorlar kırdınız. İktidarınızın rekorları saymakla bitmez ama
zamanım bu rekor gurur tablosunun tümünü sunmaya yeter değil maalesef. 
Ne
diyor şair Orhan Veli: “Cep delik, cepken delik/ Kol delik, mintan delik/ Yen
delik, kaftan delik/ Kevgir misin be kardeşlik!” Ben de diyorum ki: 2020
yılında yüzde 1’lik zenginler kulübünün ve saray şürekâsının ve tabii ki
muhterem “şahsım”ın kevgir bütçesi devletimize, vatanımıza ve milletimize
-olabilecek ise- hayırlı olsun. Ama unutulmasın ki elbet bir gün, hem de çok
yakın bir gün her şey emin olacak, bu güzel memleketimizde ne ezilen ne ezen
kalacak, insanca ve hakça bir düzen mutlaka kurulacak. Yoksulun, işsizin, emekçinin,
çiftçinin, esnafın; üreten, katma değer yaratan, yüksek teknolojik üretim yapan
ve gelirini emekçileriyle paylaşan sanayicinin, emeklilikte yaşa asla
takılmayacakların, 3600 ek gösterge bekleyenlerin, atama bekleyen
öğretmenlerin, mühendislerin, mimarların, uzman er, erbaşların…
(Mikrofon
otomatik cihaz tarafından kapatıldı) 
KAMİL
OKYAY SINDIR (Devamla) – Son cümlem Sayın Başkan. 
BAŞKAN
– Son cümlenizi lütfen tamamlayın. 
KAMİL
OKYAY SINDIR (Devamla) – …sağlık, Diyanet, kolluk çalışanlarının, ağaçların,
kuşların, börtü böceğin bütçesi elbet olacak, hem de çok yakındır diyorum. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkürler Sayın Sındır. 
Adana
Milletvekili Ayhan Barut. (CHP sıralarından alkışlar)
Süreniz
beş dakikadır Sayın Barut. 
Buyurun.

CHP
GRUBU ADINA AYHAN BARUT (Adana) – Sayın Başkan, değerli milletvekilleri,
ekranları başında bizleri izleyen değerli yurttaşlarımız; hepinizi sevgiyle
saygıyla selamlıyorum.
AKP
Hükûmeti, on yedi yıldır uyguladığı yanlış tarım politikaları nedeniyle
ülkemizi adeta ithalat cennetine çevirmiştir. Bu durum çiftçimizi, üreticimizi,
köylümüzü perişan etmiş, üreticileri de ekip biçmekten koparmıştır. Her
fırsatta yerli ve millî olduğunu söyleyerek övünen AKP iktidarı, ülkemizi, Sırbistan’dan
et, Bulgaristan’dan saman, Kanada’dan mercimek ithal eder hâle getirmiştir.
Öyle ki, bu yılın ilk on ayında 7,6 milyon ton buğday ithalatı yaparak tarihî
bir rekoru da kırmıştır. “Yerliyiz, millîyiz” diyen bu zihniyet, yerli
üreticimizi desteklemeyerek, tarımı kesinlikle gözden çıkarmıştır. Bunun en
önemli göstergesi Tarım Kanunu’nun 21’inci maddesine uymamasıdır. Kanuna göre,
çiftçinin, 2007 den günümüze dek destekleme alacağı, yaklaşık 318 milyar
TL’dir. Peki, Erdoğan’ın verdiği ne kadar? 141 milyar TL’dir. Burada bütçenin
sahibi Erdoğan’a soruyorum: Kanuna göre çiftçinin alacağı 177 milyar nerededir?
Nerelere harcadınız? Kimlere verdiniz? Garanti müşterili köprü, otoyol,
havalimanı ve hastane ihalelerine mi verdiniz? Öyleyse tarladan sofraya gıdayı
üreten çiftçinin garantisi olmayacak mı? Kanunu neden çiğniyorsunuz? Meclis
iradesini neden yok sayıyorsunuz?
Değerli
milletvekilleri, dünyada tarımın desteklenmesi bütün ülkeler açısından önemli
ve öncelikli bir durumdur. Mesela, Amerika Birleşik Devletleri’nde 2017’de 34
milyar dolar olan tarım desteklemesi 2018 yılında 44 milyara çıkmıştır. Avrupa
Birliği, 2018 yılında 157 milyar euro olan bütçesinin 58 milyar eurosunu yani
yüzde 37’sini tarıma destek olarak vermiştir. Peki Erdoğan ne kadar veriyor? 2020
bütçesinin ancak yüzde 2,2’sini, millî gelirimizin ise yüzde 1’i olması
gerekirken yarımını dahi vermiyor değerli milletvekilleri. Bu oran, AKP
zihniyetinin tarıma bakışını gayet açık ve net bir şekilde ortaya koyuyor.
Üreticinin mazot, gübre, süt yemi, ilaç, tohum, elektrik ve sulama gibi temel
girdileri 2002’den günümüze ortalama 7 kat artarak üreticinin belini kırmıştır.
Bunun yanında üreticinin ürettiği hiçbir ürün bu oranda artmamış, dolayısıyla
köylü ve çiftçi kazanamamıştır. Örneğin son üç yıldır pamuk destekleme primleri
bu yıl da dâhil olmak üzere 80 kuruştur. Ay çiçeği, fasulye, nohut, mercimek
gibi pek çok üründe destekleme primi değişmemiştir. Girdi kalemlerindeki fahiş
artışa karşın Erdoğan destekleme primlerini artırmamıştır. 
Arkadaşlar,
cumhuriyet tarihinde ilk defa ekim alanları 20 milyon hektarın altına düşmüş,
2002’den günümüze dek çiftçi sayısında 700 bin eksilme olmuş, 2002’de 2,5
milyar lira olan çiftçi borcu toplamda 160 milyara çıkarak tam 64 kat
artmıştır. Günün sonuna gelindiğinde ise tarımın desteklenmediğini, üretim
alanlarımızdaki küçülmeyle, üretilen ürünlerdeki kayıplarla, çiftçi sayımızdaki
azalmayla ve ipotekli tarım alanlarıyla görmekteyiz. 
SALİH
CORA (Trabzon) – Tarımsal ürünlerdeki ihracatımız ne kadar?
AYHAN
BARUT (Devamla) – Yüreğimizi yakan bu acı gerçekler karşısında daha ne
söyleyebiliriz, Sayın Salih Bey.
Sayın
milletvekilleri, son derece stratejik olan tarım sektörünün vicdanları kanatan
ve sızlatan en önemli sorunlarından birisi de atanamayan genç meslektaşlarımızdır.
AKP iktidarının önceki bakanlarından Sayın Fakıbaba’nın “10.551 atama” sözü
otuz aydan fazla süre geçmesine rağmen hâlen yerine getirilmemiştir. Bir yıl
önce tam burada, bu bütçede tekrar Tarım Bakanına sormuştum. Bir yıl boyunca
bir arpa boyu yol gidemediğimizi görüyoruz. Şimdi Tarım Bakanına sormuyorum, on
yedi yıldır liyakati yok eden, bu bütçenin sahibi Sayın Erdoğan’a sesleniyorum:
Tarım Bakanlığını hiç aklından geçirmeyen birisini bakan yaptınız. Tarım
Bakanlığını aklından hiç çıkarmayan ziraat mühendisleri, gıda mühendisleri, su
ürünleri ve veteriner hekimler, tekniker ve teknisyenleri ne zaman
atayacaksınız? Sözünüzü tutun ve bu atamaları ne zaman yapacağınızı ilan edin.
Buradan belki de Tarım Bakanının da elini rahatlatmış oluruz.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Barut.
AYHAN
BARUT (Devamla) – Tarımda sorunlara çözüm üretmeyecek, borç batağındaki
çiftçinin yüzünü güldürmeyecek, sadece ve sadece saray lobisini sevindirecek
Erdoğan’ın bütçesine “Hayır.” diyoruz. 
Hepinizi
sevgi ve saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Barut. 
Antalya
Milletvekili Aydın Özer. 
Buyurun
Sayın Özer. (CHP sıralarından alkışlar)
Süreniz
beş dakika.
CHP
GRUBU ADINA AYDIN ÖZER (Antalya) – Sayın Başkan, değerli milletvekilleri; Tarım
ve Orman Bakanlığı bütçesiyle ilgili görüşlerimi açıklayacağım.
Osmanlı’nın
son dönem filozoflarından Sakallı Celal’e “İşler niye kötüye gidiyor?” diye
sorarlar. O da der ki “Görevliler bilgisiz, bilgililer görevsiz olduğu için.”
İnanıyorum, bu dönem yaşasaydı yine aynı tespiti yapardı. (CHP sıralarından
alkışlar) 
Önümüzde
Tarım Bakanlığı bütçesi; yüksek girdi maliyetleri altında ezilen çiftçiye
derman değil, gıda güvenliği ve egemenliği konusu umurunda değil; üretimi
planlama ve teşvik etme derdi değil. Demek ki bu bütçeyi hazırlayanlar tarım
alanlarındaki vahametin farkında değil. Sanki bu bütçeyi hazırlayanlar başka
bir gezegenden gelme de bu dünyadan değil. 
Tarım
Şûrası yaptılar geçen ay. Bakan dedi ki: “Alınan kararları uygulayacağız.” 60
maddelik sonuç bildirgesi yazıldı. Baktık, yıllardır söylediğimiz sorunlar:
“Stratejik üretim, bütüncül ve entegre yöntem; sektörün yapısını iyileştiren,
doğal kaynakları ve çevreyi koruyan, aktif, çiftçi odaklı, yönlendirici bir
destekleme sistemi.” vesaire. 
Arkadaşlar,
tarım ülkesinde ayağınızı kırmızı toprağa değdirmekten imtina eder, galoş
giyerseniz üreticinin gözünde inandırıcılığınız kaybolur. (CHP sıralarından
alkışlar)
Değerli
milletvekilleri, nüfus yaklaşık yüzde 26 artmış, tarım alanları yüzde 13
azalmış 2002’den beri. 3 Trakya büyüklüğündeki arazimiz ekim dışı kalmış.
Çiftçi sayımız, 2002’den beri yüzde 26 azalmış yani 500 bin çiftçimiz ekim dışı
kalmış, çiftçiliği bırakmış. 
Arkadaşlar,
bu oranlar diyor ki: Türkiye karnını doyurmakta zorlanır hâle geldi, üretici
ürettiğinden kazanamaz hâle geldi. 
Değerli
milletvekilleri, seçim bölgem Antalya bilindiği üzere örtü altı tarımın
kalbidir. Maalesef seracılarımız her geçen sezon darboğaza sürükleniyor. Rusya
pazarı giderek daralıyor. İran’dan alışveriş yapmaya başladılar, bilginiz var
mı? Geçen yaz burada söyledik, Orta Doğu’da ihracatta büyük sıkıntı var. Irak,
Suudi Arabistan pazarı daraldı dedik, kapıları açtırmalıyız dedik, yaz seracısı
batıyor dedik, dinlemediniz; yaz seracılığını batırdınız.
SALİH
CORA (Trabzon) – Tarımsal ihracat ne kadar?
YAŞAR
KIRKPINAR (İzmir) – 17 milyar…
AYDIN
ÖZER (Devamla) – Şimdi dinleyin bari: Dondurma yediğiniz Rusya’yı, İran’la
ilişkisinden döndüremezseniz, yaptığınız diğer pazarlıklara bu konuyu
ekleyemezseniz, kış seracılığını da batıracaksınız.
Öte
yandan, Antalya’da tropikal meyve üreticiliği ise umut vaat ediyor. Yıllar önce
başlanan muz üreticiliğindeki başarı gibi avokado ve mangoda da aynı başarıyı
niye göstermeyelim? Orman vasfını kaybetmiş arazilerde bu meyvelerin üretim ve
çeşitliliği desteklenebilir. Böylece sadece sarayda sosyete değil tüm
yurttaşlarımız da ejder meyveli smoothie içebilirler. 
Değerli
milletvekilleri, dünyanın pek çok ülkesinde çiftçilik giderek zorlaşıyor. Mazottan
gübreye üretim maliyetleri hızla artıyor ancak büyük oranda devlet desteklemeye
gidiyor. Bizde ise kanunla belirlenmiş olanlara bile destekleme yapılmıyor. Pek
çok ülkede çiftçiler, ithalatın değil yerli ürünlerin tercih edilmesini
istiyor. Vergilendirme ve şirketleşme politikalarına isyan ediyor ama o
çiftçiler örgütleniyor, demokratik yollardan haklarını arayabiliyorlar. Bizde
ise üretici örgütleri zayıflatılıyor, AK PARTİ politikalarıyla darmadağın
ediliyor. Bizim çiftçimiz hak arayamıyor. Aradığında ise “Ananı da al git.”
deniyor, “terörist” deniyor, hain ilan ediliyor. Bizim çiftçimiz sesini bile
duyuramıyor. 
SALİH
CORA (Trabzon) – Külliyen yalan.
AYDIN
ÖZER (Devamla) – Arkadaşlar, şu konuya dikkat çekmek isterim: Tarımsal
faaliyetlerde, iklim değişikliği ve su kaynaklarının giderek azalması veya
kirlenmesindeki etkilerine duyarsız kalınmamalıdır. Tarım ilaçları, yani
pestisitler, kontrolsüz bilinçsiz ve gereksiz yere kullanılmamalıdır.
Bakanlığın bu konuya özel ve gayretli bir çalışma göstermesi gereklidir. Çevre
dostu üretim, doğayı ve hayvan refahını koruyan çiftçilik özendirilmelidir.
Tarım politikasını belirlerken, çevremiz, doğamız ihmal edilmemelidir. Acilen
havza planlaması, toprak verimi, haşere mücadelesi, meteoroloji takibi, ata
tohumu ve akılcı üretim programıyla donatılmış bilimsel üretime geçilmelidir.
Sayın
Bakanım, tarım zincirinin önemli halkalarını oluşturan gıda ve su ürünleri
mühendislerinin, ziraat mühendislerinin, veteriner hekimlerin, tekniker ve
teknisyenlerin 2017 Temmuz ayından beri atamaları yapılmamaktadır. Önceki Bakan
tarafından 10.550 personel alımı yapılacağı sözüne ve devlette devamlılık
esasına karşın, iki buçuk yıldır atama yapılmamasının sebebi nedir?
Tarafınızdan, bir yıl önce 2 Bakanlığın birleştirilmesi çalışması sonrası, alım
yapılacağı dile getirilmiş olmasına karşın, bu süreçte atama yapılmasını kim
engellemiştir?
(Mikrofon
otomatik cihaz tarafından kapatıldı)
BAŞKAN
– Buyurun tamamlayın Sayın Özer.
AYDIN
ÖZER (Devamla) – Teşekkür ederim Başkanım. 
Hayvansal
üretimden bitkisel üretime, toprak analizine, gıda maddelerinin denetlenmesine,
su ürünleri üretimi ve yan sanayisine kadar eğitimli insan gücümüz neden devlet
tarafından kullanılmamaktadır? Sekiz ayda atama yapılmazsa KPSS puanlarının
geçersiz kalmasından endişe edenlere bir sözünüz var mıdır?
Teşekkür
ederim. (CHP sıralarından alkışlar)
BAŞKAN
- Teşekkürler Sayın Özer. 
Okan
Gaytancıoğlu Edirne Milletvekili…
Buyurun
Sayın Gaytancıoğlu. (CHP sıralarından alkışlar)
Süreniz
beş dakika. 
CHP
GRUBU ADINA OKAN GAYTANCIOĞLU (Edirne) – Sayın Başkan, değerli milletvekilleri;
bu hafta Yerli Malı Haftası, unuttuğunuz bir hafta. Yerli Malı Haftası’na
başlarken siz çok kötü başladınız. Dün, 1 milyon ton sıfır gümrükle buğday
ithalatını 1,5 milyon tona çıkardınız, Yerli Malı Haftası’nda bunu yaptınız. 
Size
bir şeyleri hatırlatmak istiyorum: Bakın, tarım politikası dediğiniz nedir
biliyor musunuz? Tarım politikasının tam dört ayağı vardır: Birinci ayağı,
çiftçilerin ekonomik yaşantılarını iyileştirmektir. Çiftçimizin ekonomik
yaşantısı mı var? Borç içerisinde yüzüyorlar. Tarlaları, traktörleri, ahırları,
inekleri hepsi ipotekli. Demek ki siz çiftçinin ekonomik yaşantısını
iyileştirememişsiniz.
Peki,
ikinci ayağı nedir? Refah düzeyini yükseltmek. Çiftçilerimiz refah içinde mi
yaşıyorlar? Hayır. On yedi yıldır uyguladığınız politikalar neticesinde köyden
kente göç ettiler, büyükşehirlerin varoşlarında yaşıyorlar, refahları ciddi
anlamda düştü. Bir de kökeniniz Refah Partisi, oradan geliyorsunuz ama refah
düzeylerini yükseltemediniz. 
BÜLENT
TURAN (Çanakkale) – Nasıl bağladın buraya? Siz de Halk Partisisiniz ama halk
malk yok yanınızda yani. 
OKAN
GAYTANCIOĞLU (Devamla) - Üçüncü ayağı nedir? Üçüncü ayağı, tarımsal üretimi
kamu yararına düzenlemek. Kamu hepimiziz. Yani üreten bir ülke Türkiye, bir
tarım ülkesi. Bu coğrafyada her şey yetişiyor ama siz üretimi maalesef kamu
yararına düzenleyemiyorsunuz. Her şeyi ithal etmeye başladık. Ya, Türkiye ne
ithal eder biliyor musunuz? Ben size söyleyeyim: Kahve ithal eder, onun dışında
bir şey ithal etmez. Her şey bizde yetişiyor, hepsi de verimli yetişiyor. Yani
bu yetişen ürünlere destek verirsiniz… Ama destekleri vermiyorsunuz. Kime
destek verdiğinizi biliyoruz. 
Bakan
biraz sonra çıkacak diyecek ki: Biz bütçeyi artırdık. Evet, artırdınız,
enflasyon oranında artırdınız. Biraz daha destek yaptınız ama yetmez, yasayla
verilmesi gereken desteği yıllardır vermediniz. Çiftçinin borcu gün geçtikçe
arttı. Demek ki tarımsal üretimi de kamunun yararına düzenleyememişsiniz;
üreten bir ülke gitmiş tüketen bir ülke gelmiş, ithalatçı bir ülke gelmiş.
Dördüncü
ayağı, tüketicileri aşırı fiyat artışlarından kurtarmaktır. Yani gıda ucuz
olmalı, bol olmalı ve güvenilir olmalı. Şimdi, “Gıdaya güveniyor musunuz?” diye
sokaktan geçen kime sorarsanız sorun; soru işareti. “Bol mu?” “Alamıyorum.”
“Güvenilir mi?” “Fiyatlar nedir?” “Çok yüksek.” Yani “gıda enflasyonu”
diyorsunuz, gıda enflasyonunu kendiniz yaratıyorsunuz. Neden? Dünyanın hiçbir
ülkesinde tarımsal üretimde elektrik bu kadar pahalı olmaz, dünyanın hiçbir ülkesinde tarımda kullanılan girdiler; gübre,
ilaç, mazot, tohum, yem pahalı olmaz. Siz bunların fiyatlarını artırıyorsunuz,
artırmanız gereken ürün fiyatlarını nedense artırmıyorsunuz. Yani güzel bir
kamu politikasıyla alımlar yapabilseniz, alımları düzenleyebilseniz,
desteklemeleri zamanında ödeseniz diyoruz. Ya, dilimizde tüy bitti, artık
utanıyoruz; buzağı desteklerini hâlâ ödemediniz ya. 2018’in buzağı desteklerini
niye ödemiyorsunuz, para mı yok? Bu kadar da olmaz yani! Ondan sonra et
ithalatı yapıyorsunuz, diyorsunuz ki: “2020 de vallahi billahi yapmayacağız.”
Yapmayacaksınız tabii; doldurdunuz her tarafı, depolar dolu, stoklar dolu.
İnsanlar artık yemekten vazgeçti, tüketmekten vazgeçti. Demek ki siz,
tüketicileri aşırı fiyat artışlarından da koruyacak politikaları
geliştirememişsiniz. Yani niye geliştirememişsiniz? Çünkü bu yönde bir
politikanız yok, sizin politikanız günübirlik. “Eyvah -ne sıkıntısı var- buğday
sıkıntısı var, hemen ithalat yapalım.” “Bu ülkede buğday ekim alanları neden
azaldı, neden ben sulama altyapısını güçlendiremiyorum?” diye politikalar
yapıyor musunuz? “Gelin, hep beraber bunları çözelim.” diyor musunuz? Hayır,
çözmüyorsunuz. 
Peki,
çiftçi ne yapıyor? Çiftçi ne yapsın; çiftçinin başka bir işi yok, gidebileceği
başka bir yer yok çünkü babası bu ülkede yaşıyor.
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Gaytancıoğlu.
OKAN
GAYTANCIOĞLU (Devamla) – Niye? Bu ülkeyi kuranlar zaten çiftçiler; Kurtuluş
Savaşı’nda onlar vardı, Çanakkale’de onlar vardı. E, Atatürk de onlara “efendi“
dedi. Şimdi efendiyi, efendi gibi yaşatmak var… Efendiyi sefil hâle getirdiniz,
efendi borçlandı. Üretmek istiyor, başka yaptığı bir iş yok, tarlası müsait,
bahçesi müsait, babadan kalma yöntemlerle üretmeye çalışıyor. Sizin ona
teknoloji götürmeniz lazım. 
Bir
sürü ziraat fakültesi, veteriner fakültesi açmışsınız ama çoğu işsiz.
Atama
yapmanız lazım, hâlâ bir haber yok. Soruyoruz, bir cevap bile vermiyorsunuz.
Ya, genç bunlar; bunları gönderin, tarlaya gitsinler, ahıra girsinler, birlikte
üretim yapsınlar. Destekleme verin. “Genç Çiftçi Projesi” diyorsunuz,
hayvanları dağıtıyorsunuz; çoğu hastalıklı. Yani siz tarımı yönetemiyorsunuz,
teknik anlamda da yönetemiyorsunuz, siyasi anlamda da yönetemiyorsunuz. İflas
etti tarım politikanız, gerçekten iflas etti. Ama bu böyle gitmez, gitmiyor.
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkürler Sayın Gaytancıoğlu.
Mersin
Milletvekili Sayın Cengiz Gökçel, buyurun. (CHP sıralarından alkışlar)
Süreniz
beş dakika.
CHP
GRUBU ADINA CENGİZ GÖKÇEL (Mersin) – Sayın Başkan, değerli milletvekilleri;
Genel Kurulu saygıyla selamlıyorum.
Değerli
arkadaşlar, Türk tarımı can çekişiyor, çiftçiler kan ağlıyor ama Tarım Bakanını
dinleyince her şey tozpembe, her yer güllük gülistanlık. 
SALİH
CORA (Trabzon) – Hangi ülkeden bahsediyorsunuz?
CENGİZ
GÖKÇEL (Devamla) – Tarımın sorunu aslında çözülmeyecek bir sorun değil, sadece
bu iradeyi göstermek gerekiyor arkadaşlar. Sorun çözmek için uzmanlar projeler
üretiyor, Bakanlık her yıl milyonlarca lira bütçe ayırıyor ama iş uygulamaya
gelince, Bakanlık kendi projelerine bile sahip çıkmıyor. AKP iktidarları sorunu
çözmek yerine ötelemeyi seçiyor, ithalatçı bir politika izliyor. Ne ithal
ediyoruz? Bütün tarım ürünlerini ithal ediyoruz arkadaşlar. AKP döneminde
ithalatçı bir ülke olduk maalesef. Anadolu toprakları buğdayın ana vatanı. Siz
bu topraklarda çiftçimizi desteklemiyorsunuz, girdi maliyetlerini
düşürmüyorsunuz; Toprak Mahsulleri Ofisini, çiftçinin ihtiyacı olduğu zamanda,
hasat döneminde devreye sokmuyorsunuz ithalatta kullanıyorsunuz hem de buğday
hasadının başladığı ilk ayda. 
SALİH
CORA (Trabzon) – Buğday ithal etmiyoruz, yalan konuşuyorsun.
CENGİZ
GÖKÇEL (Devamla) – Arkadaşlar, Türkiye’de buğday hasadı Çukurova’da haziran
ayının başında başlar. Siz tam çiftçinin buğday fiyatı oluşacağı zamanda
ithalat silahını çekiyorsunuz, buğday üreticisini öldürüyorsunuz. (CHP
sıralarından alkışlar) Aslında sorunun sizden kaynaklandığını kendi raporunuza
da koymuşsunuz yani Bakanlığınızın sitesinde sorunları da bir bir tespit
etmişsiniz.
Hayvan
yetiştiriciliğinde durum farklı mı? Hayır. Hayvan üreticilerini de yeterince
desteklemiyorsunuz, destekleri zamanında vermiyorsunuz, hayvan ithal etmek
zorunda kalıyorsunuz. Küçük çiftçi zaten bitmişti, küçük çiftçiyi koruyacak
müdahale kuruluşunu ortadan kaldırmıştınız, sıra şimdi sanayiciye geldi. Sayın
Bakan, Türkiye’nin ilk beyaz peynir fabrikası hangisidir biliyor musunuz?
Yörsanın Balıkesir’de açtığı fabrikadır. Dört yıl önce Dubaili şirkete satıldı
Yörsan, şimdi fabrika kapatılıyor. Mesele sadece Yörsanın kapanması değil,
Yörsana süt veren binlerce üreticinin mağdur edilmesidir. Bilmiyorum bu sizi
ilgilendiriyor mu? Sizin bu yanlış politikalarınız devam ederse, Allah bilir
Yörsan gibi daha kaç fabrika kapanacak. Oysa, fabrikalar yurdumuzun demir
ağlarıdır. Onuncu Yıl Marşı’na konu olan, sadece, sizin anladığınız demir yolu
değil, fabrikalardı, sanayi kuruluşlarıydı. Kırsal kalkınmanın lokomotifi,
çiftçinin güvencesidir bu demir ağlar. “Her bölgenin kendi ürün desenine uygun
sanayisi olmalı, çiftçi ürettiğini fabrikalarda işleyip kazanmalıdır.” diyerek
kuruldu bu demir ağlar. Siz ne yaptınız, siz ne yaptınız? Üretimin
lokomotiflerini bir bir kapattınız, yandaşlarınıza sattınız; arazilerine göz
dikip rant canavarına kurban ettiniz; 3 yandaşınız 5 kazansın diye binlerce
çiftçiyi topraklardan uzaklaştırdınız; geçinemeyen köylüyü şehre göç etmeye
zorladınız; kendi çiftçimizi bitirme pahasına çiftçimizin hakkını yediniz ama
Çad’da kalkınma projesi yapıp yabancı çiftçilere susam üretsin diye destek
veriyorsunuz. Bu desteği Türk çiftçisinden neden esirgiyorsunuz? (CHP
sıralarından alkışlar) Benim çiftçimin 2002 yılından bu tarafa piyasa ve
bankalara borcu ne oldu biliyor musunuz? 
ÖMER
FETHİ GÜRER (Niğde) – Sayın Bakan dinlemiyor. Sayın Bakan...
CENGİZ
GÖKÇEL (Devamla) - Sayın Bakan, Sayın Bakan, lütfen… Burada sizi ilgilendirecek
çok önemli bir konu var. (CHP sıralarından alkışlar, AK PARTİ sıralarından
gürültüler)
SALİH
CORA (Trabzon) – Genel Kurula konuş, Genel Kurula hitap et! 
ÖMER
FETHİ GÜRER (Niğde) – Bakana bakarak söyle!
YAŞAR
KIRKPINAR (İzmir) – Sayın Bakan duyuyor, kulakları var!
CENGİZ
GÖKÇEL (Devamla) - 2002 yılından bu tarafa Türk çiftçisinin borcu ne oldu
biliyor musunuz? Ben size söyleyeyim. 
RECEP
ÖZEL (Isparta) – Bu tarafa dön! Meclise dön, Meclise!
CENGİZ
GÖKÇEL (Devamla) - Meclise de söylerim: 2002’de 4 milyar borcumuz vardı, şu
anda çiftçinin borcu 160 milyar lirayı geçti. Yani çiftçimiz 40 kat
borçlandırıldı. Bundan haberiniz var mı? (CHP sıralarından alkışlar) Bu çiftçi
borçlarını yapılandıralım, çiftçiyi borç baskısından kurtaralım diyoruz ama
iktidarınızdan tık yok. 
YAŞAR
KIRKPINAR (İzmir) - Bağırınca ne olacak? Niye bağırıyorsun?
CENGİZ
GÖKÇEL (Devamla) – Çiftçiye gelince tık yok ama Simit Sarayına gelince Ziraat
Bankasının vallahi parası çok. (CHP sıralarından alkışlar) 
HÜSEYİN
YAYMAN (Hatay) – Bağırma, bağırma!
CENGİZ
GÖKÇEL (Devamla) – Biz diyoruz ki: Tarımda destek yeterli değil; girdi
maliyetleri yüksek, çiftçi üretimden kaçıyor, elektrik parası 2 katına çıktı,
mazot fiyatları çiftçinin altından kalkamayacağı kadar arttı ama siz çiftçiye
kendi verdiğiniz sözü bile tutmuyorsunuz. 
YAŞAR
KIRKPINAR (İzmir) – Mazot desteğini kim verdi ilk?
CENGİZ
GÖKÇEL (Devamla) – Kendi çıkardığınız Tarım Kanunu tarıma en az…
(Mikrofon
otomatik cihaz tarafından kapatıldı)
BAŞKAN
– Tamamlayın lütfen Sayın Gökçel.
Buyurun.
CENGİZ
GÖKÇEL (Devamla) – Sayın Bakan, benim de seçim bölgem olan Mersin’de dünyanın
en kaliteli narenciyesi yetişiyor. Narenciye yetiştiricisi kan ağlıyor; 60
kuruşa sattığı narenciye ürününü dekarına 750 lira su parası vererek
yetiştiriyor. Değerli arkadaşlar, 1980’li yıllarda narenciye ihracatının tonuna
150 dolar seviyesinde destek veriliyordu, bugün bu destek sıfırlandı; bunu siz
yaptınız Sayın Bakan. (CHP sıralarından alkışlar) Sayın Bakan… 
RECEP
ÖZEL (Isparta) – Bağırınca ne oluyor?
CENGİZ
GÖKÇEL (Devamla) – Ben köylüyüm de ondan bağırıyorum, çiftçiyim; affedersin,
şeyim yanlış. (CHP sıralarından alkışlar) 
RECEP
ÖZEL (Isparta) – Böyle bağıramazsın ya!
CENGİZ
GÖKÇEL (Devamla) – Biz buğdayı, baklagilleri, yaş meyve ve sebzeyi ihraç
ederdik; kıl keçisini, koyunu, büyükbaş hayvanı ihraç ederdik; çiftçi üretip
ihraç etmeyi özledi. İnanın şuna: Türk çiftçisi ilk seçimlerde vallahi de
billahi de sizi ihraç edecek, bunu unutmayın.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Gökçel.
Tekirdağ
Milletvekili İlhami Özcan Aygun… 
Buyurun
Sayın Aygun. (CHP sıralarından alkışlar)
Süreniz
beş dakika.
CHP
GRUBU ADINA İLHAMİ ÖZCAN AYGUN (Tekirdağ) – Sayın Başkan, değerli
milletvekilleri ve ekranları başında bizi izleyen değerli vatandaşlarım;
hepinizi saygıyla selamlıyorum. 
Atalarımız
ne güzel demiş: “Toprağı işleyen ekmeği dişler.” Maalesef topraklarımızı artık
işleyemiyoruz ve çiftçimizi toprakları işlemekten küstürdük. Bakınız, AK PARTİ
iktidarı, üreten değil ithal eden Türkiye istemektedir. “Paramız var ki ithal
ediyoruz.” diyorlar. Ya, bu açıklama bizlerin canını acıtıyor. Yine bakınız,
çiftçimiz ve vatandaşlarımız 2002 yılına göre büyük ölçüde fakirleşti. Gelir
hesabı yumurta hesabıyla yapılmaz arkadaşlar; gelir hesabı, altınla yapılır,
dolarla yapılır. Bakınız, 2002 yılında çeyrek altın 31 liraydı, o gün 134 kilo
buğday sattığında bir çeyrek altın alıyordu çiftçimiz; bugün geldiğimiz noktada
ise bir çeyrek altın alması için satması gereken buğday 330 kilo yani çiftçimiz
2,5 kat fakirleşmiş. 
Yine,
bakınız, Cumhurbaşkanı Yardımcısı dedi ki: “Asgari ücreti en yüksek noktaya
çıkardık.” Bakalım, 2002’de 184 lira asgari ücret, bugün 2.020 lira; 184
lirayla 6 tane çeyrek altın alırken bugün 4,4 tane alıyoruz. Demek ki bizleri
fakirleştirdiniz arkadaşlar. Hayallere artık “Dur.” demek gerekiyor. 
Bakın,
geçen yılın patates soğanı… Evet, bunlar kimdi? Gıda teröristiydi, gıda
teröristi. Stokları, depoları bastınız. Ama şimdi geldiğiniz noktada ise kimse
patates soğan üreticisini sormuyor. İşte, patates, soğanın hâli burada;
çöplerde arkadaşlar. “Gıda teröristi” deyip geçen yıl çiftçileri stokçu
yaptınız, terörist yaptınız. İki teröristi size, Meclise getirdim; buyurun,
patates, soğan. (CHP sıralarından alkışlar) 
Yine,
bakınız, çiftçimizin borcu yüzde 90 arttı arkadaşlar. Tarım arazileri yüzde 90
ipotekli hâle geldi. 2002 yılında 2 milyon 580 bin çiftçi varken kayıtlı, o
zaman 2,5 milyar lira borç vardı; bugün 115 milyarı aşmış borç, artmış ve
çiftçi sayısı aşağı düşmüş. Bakınız çiftçinin borcunu 116 milyara getirdiniz
yani çiftçinin borcu 2002’de bin lirayken bugün 50 kat artırdınız, 50 kat
artırdınız. 
HALİL
ETYEMEZ (Konya) – Yalan, yalan!
İLHAMİ
ÖZCAN AYGUN (Devamla)- Kimin eseri? Sizin eseriniz arkadaşlar. 
Yine,
bakınız, Erzurum ve Erzincan’dan geldim Sayın Bakan, değerli vekiller. Erzurum
ve Erzincanlı çiftçilerimizin size selamları var sayın vekil arkadaşlarım. Bir
gidin görün. İspir’deki tarım köylerindeki çiftçilerin düşmüş olduğu icra
dosyası bu. Yine, Erzincan Tercan’daki Ziraat Bankası mağdurlarının icra
dosyası bunlar. Uyumayın, gözünüzü açın, çiftçi perişan. 
SALİH
CORA (Trabzon) – Erteliyoruz.
İLHAMİ
ÖZCAN AYGUN (Devamla) - Ama siz ne yapıyorsunuz? Çiftçi ekiyor, kim biçiyor?
Bankalar biçiyor arkadaşlar.
Bakınız,
geldiğimiz noktada, bir Tarım Şûrası yaptınız... 
SALİH
CORA (Trabzon) – Uğradın mı? Niye katılmadın?
İLHAMİ
ÖZCAN AYGUN (Devamla) - Tarım Şûrası’nda biz de çok şey bekledik ama Tarım
Şûrası’nda dağ fare doğurdu; çiftçinin ne bir girdi maliyetine ne bir borcuna
ne bir tarımsal desteğine çözüm bulduk. Sadece “Yapacağız, edeceğiz.”
hayalleriyle çarpıştık. Gene bakınız, geldiğimiz noktada 10.551 ziraat
mühendisimizi hâlâ atamadık, atamayı da düşünmüyoruz; bakınız, siz kıyıma da
devam ediyorsunuz. Dün Resmî Gazete’de, 1,5 milyon tona çıkan buğday ithalatı,
mısır ithalatı, bakliyat ithalatı… Belgeler bunlar arkadaşlar, Cumhurbaşkanlığı
Resmî Gazete’de yayımlanan, çiftçinin bitişinin noktası bu arkadaşlar. Siz
bunlara kulak asmıyorsunuz.
Yine,
bakınız, dün Dışişleri Bakanına sordum. Ya nasıl, Tarım Bakanlığı tarımla
ilgili ithalatta -bana göre- dışarıda kalıyor, Ticaret ve Sanayi Bakanlığı tali
bakanlık, Dışişleri ana bakanlık oluyor? Tarım Bakanımız çıkıp diyor ki: “Ben
et ithalatı yapmadım.” Evet, Sayın Bakan doğru söylüyor; ne Sırbistan’dan ne
Sudan’dan yapılan et ithalatında imzası yok; yapan Ticaret Bakanlığı. O zaman
Tarım Bakanlığına da düşen kepengi indirmektir arkadaşlar. Sayın Bakan,
kepenginizi indirin lütfen. (CHP sıralarından alkışlar)
Yine
bakınız, geldiğiniz noktada Sudan’dan et ithal ediyoruz, ya bardo, at, eşek,
katır -kesilmiş et- nedir arkadaşlar? 
SALİH
CORA (Trabzon) – Kafadan atma ya!
İLHAMİ
ÖZCAN AYGUN (Devamla) - Sudan’a seyahat etmek isterseniz bir sürü aşı
oluyorsunuz. Sıtmasından, kolerasından, hepatit A, hepatit B… Ya, hijyenin
olmadığı ülkeden siz nasıl eti, atı, unu getireceksiniz? Hani biz Sudan’dan
780.500 hektar arazi kiralamıştık, gurur duyuyorduk; biz oraya tarımı
götürecektik, modern tarımı öğretecektik ama geldiğimiz noktada modern tarım
üreticilerimiz ülkede şu anda un, makarna, domates… 2 milyon yumurta, evet,
yumurta üreticilerimiz perişan, 2 milyon yumurta, bal ithal edeceğiz.
Yine
bakınız, geldiğimiz noktada bir sürü sorunumuz var ama maalesef Bakan bunlara
kulak asmıyor, kulaklarını tıkıyor.
(Mikrofon
otomatik cihaz tarafından kapatıldı) 
BAŞKAN
– Buyurun, devam edin Sayın Aygun, bağlayın sözlerinizi.
İLHAMİ
ÖZCAN AYGUN (Devamla) – Sayın Bakan, bakınız, sizler ejder meyvesiyle yaşamayı,
ejder meyvesi yemeyi düşünüyorsunuz ama şu Simit Sarayı, evet, Simit Sarayına
göstermiş olduğunuz hassasiyeti, ben, millî tank fabrikamıza göstermenizi
isterdim. (CHP sıralarından alkışlar) 500 milyon dolar için -50 milyon doları
bulamadınız, Tank Paleti peşkeş çektiniz- geldiniz, Ziraat Bankasından
kurtarıyorsunuz. Ziraat Bankasının asli görevi çiftçiyi kurtarmak, Tank Paleti
kurtarmaktı, Simit Sarayını değildi. Evet, simidin hammaddesi un, buğday,
susam, ayçiçek, bitkisel yağ. Siz, çiftçiyi kurtarmanız gerekirken, gittiniz
nihai ürünü kurtardınız. Burada sanayiciyi değil, millî tank fabrikasını
kurtarmanız gerekiyordu. 50 milyon doları bulamadınız ama 500 milyon doları
buluyorsunuz. Yazıklar olsun size! (CHP sıralarından alkışlar)
Bir
de bakınız, millet ekmek derdinde saray kremalı pasta derdinde. Şatafatınızla,
israfınızla milletin gönlünden koptunuz. Artık yolcusunuz diyoruz. 
Yine,
bakınız, bizler üreterek büyüyen Türkiye için mücadele edeceğiz diyorum.
Saygılar sunuyorum. Sizi halkımızla, çiftçilerle baş başa bırakıyorum.
İnşallah, bölgenize gidersiniz; Erzurum’daki, Erzincan’daki çiftçilerin olduğu
gibi sizlere de selamları var diyorum. Saygılar sunuyorum. (CHP sıralarından alkışlar)
BAŞKAN
– Teşekkürler Sayın Aygun.
Ankara
Milletvekili Gamze Taşcıer. (CHP sıralarından alkışlar)
Buyurun
Sayın Taşcıer.
Süreniz
beş dakikadır.
CHP
GRUBU ADINA GAMZE TAŞCIER (Ankara) – Teşekkür ederim. 
Sayın
Başkan, değerli milletvekilleri; aslında, hep söylüyoruz “Gençler bizim
geleceğimiz.” diye. Aslında, bugün, Gençlik ve Spor Bakanlığının bütçesini
görüşürken bir anlamda da Türkiye’nin geleceğinin bütçesini görüşüyoruz.
Ben,
sizlere birkaç genç örneğimden bahsetmek istiyorum; hani bu kulak arkası
ettiğiniz, her 4’ünden 1’inin işsiz olduğu ve “İş beğenmiyorlar.” dediğiniz
gençlerden bahsetmek istiyorum. Geçen hafta bir öz geçmiş geldi; ismi Ahmet.
Ahmet, 2 üniversite mezunu, yüksek öğrenimini yapmış, hani sizin o on yedi
yılda dört duvarını yapıp üzerine tabela koyduğunuz üniversitelerden de değil,
iyi üniversite mezunu Ahmet ve öz geçmişinin altında şunu yazmış: “Ne iş olsa
yaparım.” 
Merve,
endüstri mühendisliği mezunu. İki yıl boyunca kendi mesleğini yapabilmek için
iş aramış, bulamamış, bir yere kasiyer olarak başvurmuş “Çok kalifiyesin.”
demişler, AVM’ye başvurmuş satış elemanı olarak, tecrübe istemişler. Tabii
herkes annesinin karnından tecrübeli olarak doğmuyor ama Merve bu işsizlik
yüzünden annesinden doğduğuna pişman olmuş durumda. 
Berkay,
25 yaşında, gazeteciliği bitirdi, sağa gitti sola gitti, iş yok. En sonunda da
şimdi bir köftecide ekmeğin içini alıp ustasına veriyor, akşam da yerleri silip
kepenk kapatıyor. 
18
yaşında üniversiteye girerken, tercihlerini yaparken hiçbir gencin -ne Ahmet’in
ne Merve’nin ne Berkay’ın- hayali bu işleri yapmak değildi. Bu çocukları
kandırdınız arkadaşlar, hayalleriyle oynadınız. “Her yere üniversite açacağız.”
dediniz, heyecanla buralara giren gençlere mezun olduktan sonra “Her üniversite
bitiren iş bulacak.” diye bir şey yok dediniz. Şimdi onlar hayal
kırıklıklarıyla kaldı. 
Ben
onlar adına size soruyorum: Bu gençler ne yapsın? Bu ülkede genç işsizliği
yüzde 26’nın üzerinde. Çalışanlar da -anlattığım gibi- kendi işlerini
yapamıyorlar. On yedi yıllık -iktidarınızda ki en büyük eseriniz- koca bir
kayıp nesil yarattınız. (CHP sıralarından alkışlar) 
Bir
araştırma yapılıyor, gençlere en büyük hayalleri soruluyor. Büyük bir kısmı
“Gitmek.” diyor. Sayenizde gençler hayal kurduğu topraklarda bile yaşayamaz
hâle geliyor.
SALİH
CORA (Trabzon) – Kaç milyon istihdam sağladığımızı biliyor musun? 
GAMZE
TAŞCIER (Devamla) – Memleket toprağında yeni filizler değil, umutsuzluk
büyüyor. Geçen yıl 136.740 genç yurt dışına göç etti. Yurt dışına okumaya
gidenler arasında yapılan anketlerde yüzde 72’si kendi ülkesine geri dönmek
istemiyor. Gençleri kendi ülkesinde gelecek hayali kurduramayan bir ülke nasıl
kalkınacak? Diyorsunuz ki: “Bu gençler ne istiyor?” Gençler, okumak için
sigortasız, merdiven altı yerlerde çalışırken kolunu makineye kaptırıp iş
cinayetlerine kurban gitmek istemiyor. Açlık sınırının 2.103 lira olduğu bir
ülkede, 2.020 liralık asgari ücretle açlığa mahkûm edilmiş bir hayat yaşamak
istemiyor. KYK borcunu ödeyemediği için aldığı üç kuruş parasına haciz gelirken,
sarayın 268 aracı varken yerine 28 tane yeni araç alınmasının haberini duymak
istemiyor. Gençler, iş bulmak için milletvekillerinin kapısına gelip onlara CV
uzatmak istemiyor. Gençlerin hayalî zengin olmak değil, insanca yaşamak. (CHP
sıralarından alkışlar)
Tabi
gençler derken, siz, gençleri de ayrıştırdınız, sizin gençleriniz tabii ki
ticaret dehası. Maşallah, hepsinin gemicikleri var, ticaretleri son derece
değerli, en pahalı saatleri takıyorlar, pahalı arabalarla, pahalı yatlarla
sosyal medyalarında en güzel pozları veriyorlar; bunlar sizin gençleriniz.
Benim bahsettiğim gençler, yıllardır sizin eseriniz olan, bu ülkede eşit olmak
istiyor, özgür olmak istiyor, adil olmak istiyor, insanca yaşamak istiyor.
Gençler ne istiyor biliyor musunuz, değerli milletvekilleri? Gençler, hayal
kurabilecekleri bir Türkiye istiyor. Gençler, sizin yönetmediğiniz bir ülke
istiyor.
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Taşcıer.
Bartın
milletvekili Aysu Bankoğlu. (CHP sıralarından alkışlar)
Buyurun
Sayın Bankoğlu. 
Süreniz
beş dakikadır.
CHP
GRUBU ADINA AYSU BANKOĞLU (Bartın) – Teşekkürler Sayın Başkan.
Değerli
milletvekilleri, sevgili genç arkadaşlarım; gönül isterdi ki Genel Kurulda
gençler için tozpembe bir tablo çizelim ama ne yazık ki mümkün değil.
Bakın,
gençler artık sizin bildiğiniz 70’lerin, 80’lerin, 90’ların gençliği değil,
milenyum çağının gençliği bu gençlik ve koşullar ne olursa olsun dünyayla
bağlantı hâlindeler. Siz her ne kadar Wikipedia’ya erişmelerini engelleseniz
de, bir “tweet”le onları gözaltına alsanız da, her türlü bilgiden haberdarlar.
Ülkenin genç nüfusunun önemini de, var olan işsizliği de biliyorlar değerli
arkadaşlar. Bu ülkenin gençlerinin çok büyük bir sorumluluğu var: Gazi Mustafa
Kemal Atatürk bu ülkeyi gençlere emanet etti. (CHP sıralarından alkışlar) Biz
bu emanete sahip çıkmak zorundayız. Biz bu sorumluluğun farkındayız ama sizin
farkında olup olmadığınızdan endişeliyim ne yazık ki çünkü bugün her 4 işsizden
1’i üniversite mezunu. Ama sizin partili Cumhurbaşkanınız ne diyordu? “Efendim,
işsizlik var, olabilir. Her üniversite mezunu iş sahibi olacak diye bir şey
yok.” Aslında demek istiyor ki: “Boşuna okuyorsunuz, ben üniversiteyi açarım,
siz başınızın çaresine bakın.” Yani neresinden tutsak elimizde kalıyor değerli
arkadaşlar. (CHP sıralarından alkışlar) Gençler bunu hak etmiyor, biz bunu hak
etmiyoruz. 
Hayaller
ve gerçekler tablosuyla aslında karşı karşıyayız. Düşünün, Türkiye'de 207 tane
üniversite var, süpermarket açar gibi üniversite açarak ülkeyi getirdiğiniz hâl
belli. Gençler kendini mutsuz, umutsuz, daha da kötüsü baskı altında
hissediyor. Sonuçsa beyin göçü. 2018 yılında yaklaşık 140 bin kişi yurt dışına
göç etmiş ve bunların çoğunluğu genç. Her ne kadar bu kürsüden bunu siz, daha
önce de Sayın Bakanınız reddetmiş olsa da gidiyorlar değerli arkadaşlar, hem de
geri dönmemek üzere gidiyorlar. 
Genç
işsizlik oranı yaklaşık 3 milyonla yüzde 30’a dayandı, cumhuriyet tarihinin
rekorunu kırdınız. Sayenizde gençler geleceklerini öngöremiyorlar, hayal bile
kuramıyorlar, hayal. Sizi kutluyorum. (CHP sıralarından alkışlar) Sonunda
gençlerden bir ödülü hak ettiniz değerli arkadaşlar, işsizlik ve mutsuzluk
1’inciliği ödülü. Sizi tebrik ediyorum, Oscar’lık oldunuz, Oscar’lık diyorum.
(CHP sıralarından alkışlar) 
Tüm
gençlere seslenmek istiyorum: Ailenizin alın teriyle ödediği paralar size
harcanmıyor değerli arkadaşlar. Bu Meclisten her türlü vergi, verginin de ek
vergisi kararları çıkacak ama gençler kendine iş bulmakla, vergi vermekle,
itaat edip susmakla mükellef olacak, öyle mi? Kusura bakmayın ama gençler artık
bunu kabul etmiyor, yemiyor; yemiyoruz. Sizin gibi de kandırılmayacağız değerli
arkadaşlar. (CHP sıralarından alkışlar) Bu bütçe, yine, AKP’nin istediği
yandaşlara, betona, Kanal İstanbul’a harcanacak ama gençler bunu unutmayacak.
Siz de bu konuşmamı unutmayın lütfen. 
Hiç
kimseye bunun hesabını vermeyeceğinizi düşünüyor olabilirsiniz ama sizin
yönettiğiniz bu düzeni de bu umutsuzluğu da sona erdirecek bu gençler çünkü biz
çok kalabalığız ve tahmin ettiğinizden daha güçlüyüz. Tam da bu sebeple her
seçimde eklenen genç seçmenler AKP Hükûmeti için büyük bir korku sebebi, bunu
biliyoruz. O yüzden katillerden çok “tweet” atanların peşindesiniz. O yüzden
tren kazasında canlarını kaybeden acılı ailelerin peşindesiniz. O yüzden
katledilmek istemeyen kadınların, haklı protestolarında bile gazla, copla, ters
kelepçeyle gençlerin peşindesiniz. 
BÜLENT
TURAN (Çanakkale) – Hangi gençlerin? Niye böyle söylüyorsunuz?
AYSU
BANKOĞLU (Devamla) – Gençlik isyan ediyor, isyan! Artık size inanmıyorlar! (CHP
sıralarından alkışlar) Samimi değilsiniz, riyakârlığınızdan da bıktılar. Bu
uykudan uyanın ve sokağı dinleyin artık! Gençlerin yüzüne bir bakın,
gülemiyorlar ama inatla sizin görevinizi yapmanızı bekliyorlar. Genç
arkadaşlarıma diyorum ki: Seni kim anlıyor, kim düşünüyor, bir bak! Bu bütçede
yine biz yokuz. Kısacası, havada bulut, sen bu bütçeyi unut ey genç arkadaşım!
(CHP sıralarından alkışlar) Ama inan bize güzel günler gelecek ve her şey çok
güzel olacak. (CHP sıralarından alkışlar) 
SALİH
CORA (Trabzon) – CHP gençler için ne yapacak?
AYSU
BANKOĞLU (Devamla) – Çünkü gençler Cumhuriyet Halk Partisi için bir bütçenin ya
da bir torba yasanın içine sığdırılamayacak kadar büyüktür.
(Mikrofon
otomatik cihaz tarafından kapatıldı)
BAŞKAN
– Bağlayın sözlerinizi Sayın Bankoğlu, buyurun.
AYSU
BANKOĞLU (Devamla) – Ve Cumhuriyet Halk Partisi iktidarında gençler yok
sayılmayacak. 
SALİH
CORA (Trabzon) – Ne yapacak?
AYSU
BANKOĞLU (Devamla) – Görüşlerimizi özgürce ve gerektiğinde orantısız mizah
yoluyla da ifade edebileceğiz, hatta gençler bir partinin genel başkanını da
Cumhurbaşkanını da eleştirme özgürlüğüne sahip olacaklar yani seçtiler diye
susmayacaklar çünkü biz “Bütün ümidim gençliktedir.” diyen Ata’mızın izindeyiz
ve koşullar ne olursa olsun Ata’mızın izinden asla vazgeçmeyeceğiz, Ata’mızın
ümidini asla boşa çıkarmayacağız. Çünkü gelecek biziz değerli arkadaşlar. 
Hepinize
saygılar sunuyorum. (CHP sıralarından alkışlar) 
BAŞKAN
– Teşekkürler Sayın Bankoğlu.
AYSU
BANKOĞLU (Devamla) - Ve eğer Sayın Bakan kabul ederse de bu ödülü ona takdim
etmek istiyorum. 
(CHP
Bartın Milletvekili Aysu Bankoğlu’nun Komisyon sıralarına plaket bırakması)
(CHP sıralarından alkışlar, AK PARTİ sıralarından gürültüler)
BÜLENT
TURAN (Çanakkale) - Böyle bir şey olur mu Sayın Başkan!
BAŞKAN
– Kocaeli Milletvekili Haydar Akar. 
BÜLENT
TURAN (Çanakkale) – Sayın Başkan…
BAŞKAN
– Sonra Sayın Turan, zaten tur bitiyor, sizlere söz vereceğim. 
BÜLENT
TURAN (Çanakkale) – Ama bütçe görüşmelerinin bir ağırlığı var, mehabeti var; bu
ne hâl Sayın Başkan! İnsanlar ellerinden metinle beraber ortaya konmuş… Baştan
başa yalan! Bütçeyi okumamış, yalan! Bakana bir evrak veriyor, yalan! Böyle iş
olmaz Sayın Başkan ya!
BAŞKAN
– İtirazınızı dinleyeceğim zaten.
Buyurun
Sayın Akar. (CHP sıralarından alkışlar) 
Süreniz
beş dakikadır. 
CHP
GRUBU ADINA HAYDAR AKAR (Kocaeli) – Sayın Başkan, değerli milletvekilleri;
birazdan anlatacaklarım israf değil, itibar değil, sizlere, tam anlamıyla
yolsuzluğu anlatacağım ama yolsuzluğu anlatırken önce yolsuzluğu bir tanımlamak
istiyorum. Yolsuzluk ne demek? Kendisine emanet edilen gücü özel çıkarları için
kötüye kullanmak demek değil mi yolsuzluk? Altını çizerek söylüyorum. Peki,
bugün ülkemizde yolsuzluğa “yolsuzluk” dediğimiz zaman neler oluyor? FETÖ’cü
oluyorsunuz, terörist oluyorsunuz, hatta hatta vatan haini oluyorsunuz. Bunları
yaşadık hep birlikte. 
Yolsuzluğun
en çok yaşandığı kurumlardan bir tanesi de Ulaştırma ve Altyapı Bakanlığı.
Ulaştırma ve Altyapı Bakanlığının örneklerine baktığınızda, ihalelerine
baktığınızda biraz evvel tanımlamış olduğum yolsuzluk tanımına ne kadar
uyduğunu hep birlikte göreceğiz. 
Oraya
geçmeden önce, Sayın Genel Başkanımız Kemal Kılıçdaroğlu ne zaman “Tank Palet”
dese Recep Erdoğan’ın rengi kaçıyor, ne zaman “Tank Palet” dese Recep
Erdoğan’ın bütün şirazesi bozuluyor ve rengi kaçıyor.
SALİH
CORA (Trabzon) – Recep Tayyip Erdoğan…
HAYDAR
AKAR (Devamla) – Bakın, ne diyor Recep Erdoğan? “Gereken yatırımları yapmak”
diyor. Modernizasyonu gerçekleştirmek için 50 milyon dolar gerekiyormuş, bu
nedenle millî Tank Palet Fabrikamızı Amerikan uşağı, Orta Doğu’daki Amerikan
emperyalizminin temsilcisi Katarlılara peşkeş çekiyor. 
Şimdi,
ben, bu 50 milyon doları nereden bulacağınızı anlatacağım. Burayı anlatmadan
önce, hani çıkıyorsunuz bu kürsüye, “Yol yaptık, köprü yaptık, tünel yaptık,
onu yaptık, bunu yaptık.” diyorsunuz ya, bunların hepsi yapılmalı, bunların
hepsi yapılmalı, yapılmasına karşı değiliz; yolsuzluk yapılmasına karşıyız,
yolsuzluk, altını çizerek söylüyorum! (CHP sıralarından alkışlar)
Ne
diyordu Recep Erdoğan, ne diyordu? 
SALİH
CORA (Trabzon) – Üçüncü köprüyü yaptık, üçüncü havalimanını yaptık. 
HAYDAR
AKAR (Devamla) – “50 milyon dolara ihtiyacımız var.” diyordu. Sayın Bakan,
Avrasya Tüneli’ne iki buçuk yıldır garanti ödüyorsunuz.
SALİH
CORA (Trabzon) – Avrasya Tüneli kötü mü oldu? Marmaray kötü mü oldu? 
HAYDAR
AKAR (Devamla) – “48 milyon yolcu geçti.” diyorsunuz, geçmesi gereken 75
milyon; 27 milyon için ödediğiniz para 100 milyon dolar, 100 milyon dolar! (CHP
sıralarından alkışlar) Tank Palet için ne kadar gerekiyordu? 50 milyon dolar. 
SALİH
CORA (Trabzon) – Osmangazi Köprüsü…
HAYDAR
AKAR (Devamla) – Osmangazi Köprüsü, yaptınız ya… Biraz evvel yolsuzluğu
tanımladım size ben.
SALİH
CORA (Trabzon) – Osmangazi Köprüsü’nden geçmediniz mi?
HAYDAR
AKAR (Devamla) – Osmangazi Köprüsü: İki buçuk yılda, 2018 yılı sonuna kadar
ödenen tutar 3 milyar 800 milyon TL, dolar karşılığı 650 milyon dolar,
vatandaşın cebinden 1 kuruş çıkmayacaktı; işte bu yolsuzluktur arkadaşlar,
yolsuzluk!
YAŞAR
KIRKPINAR (İzmir) – Siz hangi köprüyü yaptınız?
HAYDAR
AKAR (Devamla) – Bitti mi? Hayır. Yavuz Sultan Selim Köprüsü: İki buçuk yılda
ödenen para 938 milyon TL, 160 milyon dolar. 50 milyon kaç tane var Sayın Bakan
bunun içinde, 50 milyon dolar kaç tane var, bunun hesabını yaparsınız. 
SALİH
CORA (Trabzon) – O köprüyü devlet yapsaydı ne kadara yapacaktı?
HAYDAR
AKAR (Devamla) – Arkadaşlar, son üç yılda, iki buçuk yılda sadece 3 proje için
ödediğimiz para 900 milyon dolar. Bitti mi? Hayır; bir de Devlet Demiryolları
var, Devlet Demiryolları…
FUAT
KÖKTAŞ (Samsun) – Say say, bitmiyor. 
HAYDAR
AKAR (Devamla) – Şimdi, Devlet Demiryollarına bir bakalım. 
FUAT
KÖKTAŞ (Samsun) – Say say, bitmiyor. 
HAYDAR
AKAR (Devamla) – Bağırma, bağırma!
Devlet
Demiryollarına bakalım. 
RECEP
ÖZEL (Isparta) – Haydar, yapmayalım mı Haydar?
HAYDAR
AKAR (Devamla) – Dün manşetteydiniz, Konya Garı’yla manşetteydiniz. 
SALİH
CORA (Trabzon) – Haydar Bey konuşur, AK PARTİ yapar!
HAYDAR
AKAR (Devamla) – 21 (b)’yle 68 milyona bitmesi gerekeni 77 milyona, işte,
yandaşlarınıza özel çıkarlarınız için ihale ettiniz. 
YAŞAR
KIRKPINAR (İzmir) – Köprüleri say, daha bitmedi.
HAYDAR
AKAR (Devamla) – Şimdi, bu gerçekler sizi üzmesin. 
ÖMER
FETHİ GÜRER (Niğde) – Gerçekler rahatsız ediyor, gerçekler. 
SALİH
CORA (Trabzon) – Yaptık mı? Yaptık.
HAYDAR
AKAR (Devamla) – Sivas-Yerköy hattına bakalım. 1,3 milyar ihale bedeli;
maliyeti, sözleşme bedeli 839 milyon; yüzde 36 düşük fiyatla ihale edilmiş.
Kazandık zannediyorsunuz, değil mi? Gerçekleşme yüzde 30 -fiziki gerçekleşme-
100 metrenin 30 metresini yapmışlar, nakdî gerçekleşme 840 milyon TL; yüzde 30.
Bir daha ihaleye çıkıyorsunuz ve 2,2 milyar TL -altyapı işleri- Sayın Bakan.
İşte bu yolsuzluk.
RECEP
ÖZEL (Isparta) – Ya neresi? İş yapmak yolsuzluk olur mu? İş yapmanın adı
“yolsuzluk” olur mu Haydar ya?
HAYDAR
AKAR (Devamla) – Başka bir şey daha söyleyeyim: Buradaki kayıp 200 milyon TL. 
Bursa-Yenişehir
hattı 75 kilometre, 384 milyona ihale etmişsiniz. Güzel. Ben oturdum
hesapladım. Ankara-İstanbul hattında birim fiyat hesapladım, metrekare fiyatını
hesapladım. 
SALİH
CORA (Trabzon) – Senin hesabın şaşmış, hesabın.
HAYDAR
AKAR (Devamla) – Kırk yılda bir doğru ihale yapmışlar dedim.
RECEP
ÖZEL (Isparta) – Metrekare değil o, metre.
HAYDAR
AKAR (Devamla) – Bak, dinle, dinle. Kırk yılda bir doğru ihale yapmışlar dedim.

(Mikrofon
otomatik cihaz tarafından kapatıldı) 
SALİH
CORA (Trabzon) – Hesabın şaşmış, senin matematiğin sıfır.
BAŞKAN
– Sayın Akar, tamamlayın lütfen.
HAYDAR
AKAR (Devamla) – Sağ ol Başkan, teşekkür ediyorum. 
SALİH
CORA (Trabzon) – Senin matematiğin sıfır ya, böyle bir hesap olur mu? Hesaba
bak! Hesabı nasıl yapacaksın, biliyor musun? Hesap senin yaptığın gibi
yapılmaz.
HAYDAR
AKAR (Devamla) – 393 milyon TL’ye ihale etmişler. Burada yüzde 50 kazandık
diyebilirsiniz, 870 milyon ihale bedeli aslında, maliyeti; 393 milyona ihale
etmişler. 
SALİH
CORA (Trabzon) – Metraj fiyatlarını çıkardın mı hiç?
HAYDAR
AKAR (Devamla) – Nakdî gerçekleşme yüzde 100, üzerine yüzde 20 de iş artırımı
vermişler, 434 milyona çıkmış. Fiziki gerçekleşme 15 kilometre, sadece yüzde
15. 
SALİH
CORA (Trabzon) – Haydar Bey, hesapta yine takıldın. Öyle hesap olmaz, öyle
hesap olmaz Haydar Bey. 
HAYDAR
AKAR (Devamla) – 11,4 kilometresini yapmışlar 75 kilometrenin. Şimdi, bu 75
kilometrenin sözleşmeden sonra 50 kilometresini değiştirmişler arkadaşlar. 
SALİH
CORA (Trabzon) – Haydar Bey, tekrar, bir daha anlat baştan. Baştan bir daha
anlat. Yanlış hesap yaptın.
HAYDAR
AKAR (Devamla) – Sözleşmeden sonra tekrar ihaleye çıkmışlar, 891 milyon TL’ye
tekrar ihaleye çıkmışlar.
RECEP
ÖZEL (Isparta) – Haydar, iş yapmak kötü mü ya? İş yapmak kötü mü?
HAYDAR
AKAR (Devamla) – Şimdi, Diyarbakır-Mazıdağı… Evlere şenlik arkadaşlar, evlere
şenlik! (AK PARTİ sıralarından gürültüler) 53 kilometre. Demiryollarının
Serbestleştirilmesi Kanunu’nu çıkardık. 
(Mikrofon
otomatik cihaz tarafından kapatıldı) 
FUAT
KÖKTAŞ (Samsun) – Mazıdağı nerede Haydar Bey, Mazıdağı, Mazıdağı? 
SALİH
CORA (Trabzon) – Mazıdağı nerede Allah’ını seversen? Çok ayıp, otur ya. 
MUSTAFA
YEL (Tekirdağ) – Heykel partisi! 
FUAT
KÖKTAŞ (Samsun) – Mazıdağı nerede Diyarbakır nerede.
OYA
ERONAT (Diyarbakır) – Mazıdağı Mardin’de, Mazıdağı Mardin’de. 
BAŞKAN
- Değerli milletvekilleri, lütfen, hatip konuşmasını tamamlasın. 
ENGİN
ALTAY (İstanbul) – Gene gerçeklerden rahatsız oldular. 
SALİH
CORA (Trabzon) – Karıştırdın, karıştırdın Haydar. 
FUAT
KÖKTAŞ (Samsun) – Haydar Bey, Mazıdağı nerede? 
ÖMER
FETHİ GÜRER (Niğde) – Arkadaş, bırakın da gerçekleri anlatsın. 
ZİVER
ÖZDEMİR (Batman) – Mazıdağı nerede? Karıştırdın. 
RECEP
ÖZEL (Isparta) – Diyarbakır ile Mardin’i karıştırdın. 
SALİH
CORA (Trabzon) – Şaşırdın, iyice şaşırdın ya. 
BAŞKAN
- Sayın Cora, Ziver Bey, lütfen…
Sayın
Akar, buyurun, bir dakika daha süre veriyorum. 
HAYDAR
AKAR (Devamla) – Sayın Başkan, müsaade ederlerse evlere şenlik Mazıdağı’nı
anlatmak istiyorum. 
RECEP
ÖZEL (Isparta) – Mazıdağı nerenin ilçesi, Mazıdağı nerenin? 
SALİH
CORA (Trabzon)- Mazıdağı nerede? 
HAYDAR AKAR (Devamla) – Şimdi, 109 milyon fazla fiyatla Cengize veriyorlar,
Cengize, 109 milyon fazla fiyatla Cengize veriyorlar. 
ÖMER
FETHİ GÜRER (Niğde) – Ha, ondan bağırıyorlar desene. 
HAYDAR
AKAR (Devamla) – Niye veriyorlar, biliyor musunuz? Orada tesisleri var. Aslında
Demiryolu Serbestleştirilmesi Kanunu’na göre -kendileri çıkardı- bu yolu
Cengizin kendisi yapması gerekiyordu ama ne yaptılar? Cengize 109 milyon TL
fazlaya vererek yine Cengize bu inşaatı verdiler. 
Sayın
Bakan, çok uzatmadan birkaç da soru sormak istiyorum. 
HALİL
ETYEMEZ (Konya) – Hizmetleri bitiremezsin anlatarak. 
HAYDAR
AKAR (Devamla) – Niye 2019 rakamlarını vermiyorsunuz? Birinci soru bu. 
Plan
ve Bütçede Osmangazi’den geçiş ücretini 44,5 dolar diye açıkladınız. Yanlış
söylediniz, düzeltiyorum: 35 dolar + KDV. 
En
önemli soru: Niye Osmangazi 35 dolar da Avrasya Tüneli 4 dolar? İkisinin de
yapım maliyeti aşağı yukarı aynı, 1 milyar 300 milyon dolar, 1 milyar 245
milyon dolar; garantileri aynı; işletme süreleri aynı; biri işletme süresi
sonunda 11,8 milyar kazanıyor, diğeri sadece 2 milyar dolar kazanıyor. 
(Mikrofon
otomatik cihaz tarafından kapatıldı)
SALİH
CORA (Trabzon) – İki iş birbirinden farklı olduğu için fiyatları da farklıdır
Haydar Bey.
HAYDAR
AKAR (Devamla) – “Niye?” diye soruyorum. Buna Recep Erdoğan cevap veremedi,
buna Binali Yıldırım cevap veremedi, buna diğer Ulaştırma Bakanları cevap
veremedi; şimdi sizin cevap vermenizi bekliyor, saygılar sevgiler sunuyorum.
(CHP sıralarından “Bravo” sesleri, alkışlar)
BÜLENT
TURAN (Çanakkale) – Yuvacık Barajı gibi zannediyorlar her şeyi! 
FUAT
KÖKTAŞ (Samsun) – Bizde “Recep Erdoğan” diye kimse yok, Recep Tayyip Erdoğan
var. 
BAŞKAN
– Teşekkürler. 
FUAT
KÖKTAŞ (Samsun) – Sayın Başkanım, Sayın Akar’ın süresi AK PARTİ icraatlarını
saymaya yetmedi, bir beş dakika daha verseydiniz. 
HAYDAR
AKAR (Kocaeli) – Öpüldünüz! Öpüldünüz!
OYA
ERONAT (Diyarbakır) – Mazıdağı Mardin’in, Mardin’in, Diyarbakır’ın değil. 
HAYDAR
AKAR (Kocaeli) – Cengizi anlatın, Cengizi.
BÜLENT TURAN (Çanakkale) – Her şeyi Yuvacık Barajı gibi
zannediyorlar, o yüzden. 
BAŞKAN
- Konuşma sırası Sivas Milletvekili Ulaş Karasu’da. 
Buyurun
Sayın Karasu. (CHP sıralarından alkışlar)
Süreniz
beş dakika. 
CHP
GRUBU ADINA ULAŞ KARASU (Sivas) - Sayın Başkan, değerli milletvekilleri;
Ulaştırma ve Altyapı Bakanlığı bütçesi hakkında görüşlerimi açıklayacağım.
Genel Kurulu saygıyla selamlıyorum. 
Öncelikle
dün Fenerbahçe’yi yenerek şampiyonluk yolunda emin adımlarla ilerleyen
Sivasspor’umuzu kutluyorum. (CHP sıralarından alkışlar)
Değerli
arkadaşlar, içinizde “Sülün Osman”ı bilenler vardır. Ama ben buradan bir kez
daha tekrarlamak istiyorum. Sülün Osman, saf insanlara çeşitli kamu mallarını
satmakla ün yapmış bir kişi. Mesela Galata Köprüsü’nü, İstanbul tramvaylarını,
Galata Kulesi’ni, Kız Kulesi’ni defalarca insanlara satmıştır. Günlerden bir
gün, Sülün Osman, Anadolu’nun kasabasından gelen yaşlı bir amcaya: “Amca,
yabancısın galiba, ne iş yaparsın?” diye sorar. Amca, traktör almak için
geldiğini fakat parasının yetmediğini anlatır. Bunun üzerine Sülün Osman: “Amca
bu yaştan sonra traktör senin neyine, traktörün masrafı çok olur; mazotu var,
yedek parçası var, sana büyük masraflar açar. Bak bu tramvayların hepsi benim.
Akşam elektriğe bağlar, sabahleyin sürersin. Köyde, kasabada her yerde çalışır.
Ben seni sevdim, bir tanesini kelepir fiyatla sana vereyim, bununla iyi para
kazanırsın.” der. Yaşlı amcayı dolandırır. Bu olay bir çoğumuza tanıdık
gelmiştir. Bugün de “Tarımı boş verin köprüye bakın, işsizliği boş verin
otoyola bakın, fabrikayı boş verin havalimanına bakın.” diyen bir “Sülün Osman”
anlayışıyla karşı karşıyayız. (CHP sıralarından alkışlar)
AHMET
BÜYÜKGÜMÜŞ (Yalova) – Sülün Osman zamanında kim iktidarda?
ULAŞ
KARASU (Devamla) – O dönemin Sülün Osman’ı nerede otururdu bilmiyoruz fakat bu
döneminkiler saraylarda oturuyor! (CHP sıralarından alkışlar)
SALİH
CORA (Trabzon) – O dönemde iktidarda CHP vardı.
ULAŞ
KARASU (Devamla) – O dönemin Sülün Osman’ı kişileri dolandırırdı, siz bu
dönemin Sülün Osmanları, 82 milyonun cebini hortumluyorsunuz. (CHP sıralarından
alkışlar, AK PARTİ sıralarından gürültüler)
RECEP
ÖZEL (Isparta) – Hadi oradan ya!
BÜLENT
TURAN (Çanakkale) – Ayıp bir şey Sayın Başkan ya! Bu nasıl bir üslup! Temiz
dile davet edin Sayın Başkan. 
ULAŞ
KARASU (Devamla) – Kurgu basit, kurgu basit; birileri ihaleyi alıyor,
olmayacak, tutmayacak garantiler veriliyor, sonra, para milletin cebinden
alınıp yandaşın avucuna bırakılıyor. Eski Sülün Osman, “Köprüden geçtin,
parasını ver.” diyerek insanları dolandırırdı, bugünün Sülünleri, geçilmeyen
köprüden, kullanılmayan havalimanından, gidilmeyen hastaneden para alarak 82
milyonu dolandırıyor. (CHP sıralarından alkışlar, AK PARTİ sıralarından
gürültüler)
HALİL
ETYEMEZ (Konya) – Hangi köprüden geçemedin ya!
ULAŞ
KARASU (Devamla) – 4-5 şirket etrafında dönen mega dediğiniz projeler, çok
değil, bundan üç dört yıl sonra birer Sülün Osman hikâyesi olarak karşımıza
çıkacak. 
Bakın,
geçtiğimiz yıl, bütçe görüşmelerinde Sayın Bakan yap-işlet-devret modelindeki
garantilere ilişkin bilgi vermiş, hazineden 3 milyar 550 milyon lira çıktığını
açıklamıştı. Geliyoruz bu yıla: Yap-işlet-devret projeleri için ödenecek
garanti 7 milyar 800 milyon lira, 2 katından fazla. Kütahya Zafer Havalimanı’na
2012’nin başından 2017’nin sonuna kadar garanti edilen yolcu sayısı 5 milyon
210 bin 383 kişi. Peki, uçağa binen kaç kişi? 221.562 kişi. Kaç lira para
ödeniyor? Tam 26 milyon 691 bin 626 euro. 
SALİH
CORA (Trabzon) – Havaalanı yapılsa kaç lira ödeyecektik, baktın mı?
ULAŞ
KARASU (Devamla) – Osmangazi ve Yavuz Sultan Selim Köprülerinde garanti edilen
geçişin yarısına bile ulaşılamadı. Bakın, yeni bir ihale yaptınız, dün
basındaydı; Konya Yüksek Hızlı Tren Garı Projesi. 68 milyon TL’ye bitirilecek
proje yarım kaldı, yarım kalmış projeyi gittiniz, 77 milyon TL’ye, olağanüstü
durumlarda başvurulması gereken pazarlık usulüne göre ihale ettiniz. Hem de
kime? Pasifik İnşaata. Kim bu Pasifik İnşaat diye bakıyoruz, Cumhurbaşkanının
hemşehrisi ve AKP’li bir milletvekilinin eşi olan Fatih Erdoğan’ın sahibi
olduğu şirket. İktidarın bir sloganı vardı, seçim meydanlarında ne diyordunuz: “Yaparsa
AK PARTİ yapar.” Bu millete yapılmaması gereken bir iş vardı, onu da AK PARTİ
yaptı. Bütün ülke olarak bir araya geldik, sayenizde, Sülün Osman’da yine
vicdan varmış diyerek ruhuna rahmet okuyoruz. (CHP sıralarından alkışlar)
Bakın,
“Kanal İstanbul” diye bir garabet çıkardınız; akademisyenler karşı, güvenlik
uzmanları karşı, çevre örgütleri karşı ama siz ısrarcısınız.
SALİH
CORA (Trabzon) – Ecevit’in projesi.
RECEP
ÖZEL (Isparta) – Ne garabeti ya!
ULAŞ
KARASU (Devamla) – Neden bu kadar ısrarcısınız? Kimlere hangi sözleri verdiniz?
Katar Emirinin annesi Kanal İstanbul güzergâhından tam 44 dönüm arazi almış.
Sormak istiyorum: 500 milyon dolarlık uçağın diyeti mi bu? 
(Mikrofon
otomatik cihaz tarafından kapatıldı) 
SALİH
CORA (Trabzon) – Kaynağın ne, kaynağın? Kaynağınız ne?
BAŞKAN
– Tamamlayalım lütfen Sayın Karasu.
Buyurun.

ULAŞ
KARASU (Devamla) – Cumhurbaşkanının çıkıp “hediye” dediği uçağın karşılığında
Tank Paletle askerî sırlarımızı verdiğiniz Katar’a şimdi de vatan toprağını
peşkeş çekiyorsunuz. Neredeyse 82 milyonluk ülkeyi 2 milyon nüfuslu Katar’ın
sömürgesi hâline getireceksiniz. (CHP sıralarından alkışlar) 
Bu
millet, dönemin en büyük emperyalist güçlerini dize getirip ayağındaki
prangalardan kurtulmuştur. Şimdi kendisini bir aile devletine teslim etmenize
izin vermeyecektir. 
Genel
Kurulu saygıyla selamlıyorum. (CHP sıralarından alkışlar)
BAŞKAN
– Uşak Milletvekili Özkan Yalım. 
Buyurun
Sayın Yalım. (CHP sıralarından alkışlar)
Süreniz
beş dakika.
CHP
GRUBU ADINA ÖZKAN YALIM (Uşak) – Teşekkür ederim Sayın Başkan, Değerli Divan. 
İlk
önce Genel Kurulu selamlıyorum ve de bizi izleyen tüm vatandaşlarımı, taksi,
minibüs, kamyon, tır, otobüs şoförü kardeşlerimi en içten duygularımla
selamlıyorum.
Evet,
ilk önce birkaç teknik bilgi verdikten sonra Sayın Ulaştırma Bakanıyla 2020
yılı bütçesiyle alakalı gerekli görüşmemi yapacağım.
Sayın
Bakan, maalesef otomobil ve hem hafif ticari hem de ağır vasıta sektörünü
bitirdiniz ve de ben size bunları teknik detaylarıyla, rakamlarıyla
ispatlayacağım şimdi. İlk önce otomobil: 2015 yılında 968.017 araç satılmışken
2019’da ilk on bir ayda yani ocak ile kasım arasında 388.560 araç satıldı yani
son beş yılda araç satış sayısı 3 kat düştü Sayın Bakan. Bunun yanında ağır
vasıtaya geldiğimizde orada daha da vahim. Yani bugün, kamyoncuyu, tırcıyı,
otobüsçüyü batırdınız, batırmak üzeresiniz, kalanlar da can çekişiyor.
Sayın
Bakan bakın, 2015 yılında 43.381 kamyon ve tır satılmış. Bugün ilk on bir ayda
7 bin araç satıldı, 7.200’le kapatılması ihtimali büyük görünüyor yani beş
yılda, 6 kat daha düşük kamyon satışı ve de tır satışı gerçekleşmiştir.
FUAT
KÖKTAŞ (Samsun) – İkinci eller iyi para yapıyor.
ÖZKAN
YALIM (Devamla) – Bunun da sebebi maalesef sizlere göre değerli lideriniz Recep
Tayyip Erdoğan’dır ve de siz, Ulaştırma Bakanlığı, maalesef, aynı şekilde buna
çanak tutmuşsunuzdur ve de bizim ağır vasıta şoförlerimizi, ağır yük taşıyan
kamyoncumuzu, otobüsçümüzü bitirdiniz. 
Bakın,
Sayın Bakan, şu anda 2020 yılındaki bütçede MTV’yi görüşüyoruz. MTV ne kadar
artacak? Yüzde 20’nin üzerinde. Zaten can çekişen bir ağır vasıta sektörü var,
bunu da bitireceksiniz. Peki, neden yüzde 20? 4 artı 4 veriyorsunuz gerekli
olan zamlara ancak MTV yüzde 20’nin üzerinde çünkü bütçenin açığını bu şekilde
tamamlamaya çalışıyorsunuz.
Peki,
bunun yanında, biliyorsunuz kamyoncunun en büyük derdi otoban, köprü ve de
sigorta maliyetleri. Bunları da zaten tek tek saymama gerek yok, bunlar da
ayrıca bir şey. 
SALİH
CORA (Trabzon) – Senin firman kaç kat büyüdü Özkan Bey? AK PARTİ döneminde
zengin oldun. 
ÖZKAN
YALIM (Devamla) – Türkiye'de, otomobil satışlarında 970 adet otomobil plazası
var; son on bir ay içerisinde 970 plazanın 150 tanesi kapattı, battı veya
devretti, bu sebepten dolayı da 5 bin kişinin işsiz kaldığını özellikle
sizlerle paylaşmak istiyorum.
Sayın
Bakan, ben size ilk önce şunun altını çizmek istiyorum: Biliyorsunuz, sütten
ağzı yanan diğer seferinde üfleyerek içer. Ben, size, özellikle de bizi izleyen
tüm vatandaşlarımıza, değerli milletvekillerimize ve de Sayın Ulaştırma Bakanı
size anlatmak istiyorum. Osmangazi Köprüsü ve de Yavuz Selim Sultan
Köprüsü’nden ilk iki buçuk yılda, otuz ayda ettiğimiz zarar yani yapan firmaya
verilen garantiden dolayı ettiğimiz zarar 2,5 milyar dolar. Bu 3 milyarı da
geçti yani beş yılda ikisinin toplamı 6 milyar yapıyor. 
Peki,
toplamda 1915 Çanakkale Köprüsü’nün maliyeti ne? 2 milyar euro. 2 milyar
euroyu, bunun finansmanını diğer 10 değişik ülkeden sağladınız. Ben de diyorum
ki sizin sütten ağzınız yandığı hâlde hâlâ bir şey geri gelmiyor, hâlâ
düzeltmiyorsunuz. Neden 1915 Çanakkale Köprüsü’nde 45 bin geçiş garantisi
verdiniz? Bakın Çanakkale Köprüsü’nden -burada Çanakkale Milletvekili olan
arkadaşlarımız var, Sayın Bülent Turan burada, Sayın Muharrem Erkek burada-
günde 5 bin civarında geçiş gerçekleşiyor, günde 5 bin civarında karşıdan
karşıya geçişler gerçekleşiyor. Sizin vermiş olduğunuz toplam taahhüt 45 bin
civarı, 45 binler, 15 euro artı KDV. Bakın, ben size şu şekilde açıklayayım: 45
bin araç garantisi, bunun 5 bininin geçtiğini varsaydığımızda 40 bin civarında
aracınki devlet tarafından yani bütçeden ödenecektir. Peki, 40 bin çarpı 15
euro, artı yüzde 8’lik KDV’yle günlük 648 bin euro ödeyeceksiniz geçmeyen
araçlar için. Bu 648 bin, üç yüz altmış beş günde yani yıllık 236 milyon 520
bin euro yapıyor. Peki, sözleşmeye göre yapan firma ne kadar çalıştıracak? On
altı yıl iki ay on iki gün yani toplamda beş bin dokuz yüz on iki gün. Beş bin
dokuz yüz on iki günü 648 bin euroyla çarptığınızda toplamda 3 milyar 830
milyon 976 bin euroyu…
(Mikrofon
otomatik cihaz tarafından kapatıldı.) 
BAŞKAN
- Tamamlayın lütfen Sayın Yalım.
Buyurun.
ÖZKAN
YALIM (Devamla) – …siz yapan firmaya, milletin geçmediği, Ağrı’daki,
Diyarbakır’daki, Uşak’taki, Türkiye’nin 81 ilinde, 970 ilçesindeki birçok
vatandaşımıza, geçmediği hâlde o köprünün vergisini maalesef onlara
ödettireceksiniz. Siz ülkeyi batırdınız ama batırmaya da devam ediyorsunuz. 
Bakın,
hızlı trende de aynı şeyler geçerli. Hızlı tren, adı üzerinde, hızlı tren.
Bakın, buradan, Uşak’tan İzmir’e yapılmakta olan, devam eden hızlı tren
projesine çok hızlı bir şekilde başladınız ama bütçeyi batırdığınızdan dolayı,
para olmadığından dolayı da çok hızlı bir şekilde bitirdiniz ama ben açık ve
net söylüyorum bu gidişat artık sizin gidişiniz. Hızlı trenin durduğu gibi siz
de hızlı bir şekilde gidiyorsunuz. Abbas yolcu diyorum, AK PARTİ Hükûmetine en
kısa zamanda da hayırlı yolculuklar diliyorum. (CHP sıralarından alkışlar) 
SALİH
CORA (Trabzon) – 18’inci bütçeyi yapıyoruz. 
FUAT
KÖKTAŞ (Samsun) – Ya mazotun, yakıtların fiyatları düştü, Özkan, hâlâ
bağırıyorsun!
BAŞKAN
- Adana Milletvekili Sayın Müzeyyen Şevkin, buyurun.(CHP sıralarından alkışlar)
Süreniz
beş dakikadır.
CHP
GRUBU ADINA MÜZEYYEN ŞEVKİN (Adana) - Teşekkür ederim Sayın Başkan. 
Değerli
milletvekilleri, yüce Meclisi saygıyla selamlıyorum.
Değerli
milletvekilleri, bilgi ve iletişim teknolojileri ürün ve hizmetleri açısından
net ithalatçı pozisyonunda olan Türkiye’de genç nüfus yoğunluğunun, üniversite
sayısının ve mezununun artmış olmasına rağmen sektörün gelişmemesi düşündürücüdür.
Bunun tabii, çeşitli sebepleri var; nitelikli iş gücü eksikliği, yüksek vergi
oranı, düzenlemelerin öngörülebilir olmayışı, fiyat odaklı ihale politikaları,
fiyat rekabetinden dolayı düşen kâr marjları, girişim sermayesi yetersizliği,
fikrî mülkiyet haklarıyla ilgili ihlaller, üniversite-sanayi iş birliğinin
yetersizliği ve teşviklerin yetersiz olması sektörün önündeki en büyük engeller
olarak göze çarpanlar.
Maalesef,
Türkiye’nin bilişim sektöründe hâlen bir markası bulunmamaktadır değerli milletvekilleri
çünkü AR-GE yatırımları yapılmamaktadır, özgür üniversitelerin önü kapanmıştır,
liyakatli yönetim biçimleri ne yazık ki bu ülkede ortadan kalkmıştır. Wikipedia
gibi uluslararası bilgi bankası olan bir kurumu bu ülke yasaklamış ve kafasını
kuma gömmeye devam etmiştir. 
SALİH
CORA (Trabzon) – Niye yasakladı biliyor musunuz?
MÜZEYYEN
ŞEVKİN (Devamla) - Niye yasaklamıştır? Kafamızı kuma gömerek bunun önüne
geçemeyiz arkadaşlar. 
SALİH
CORA (Trabzon) – Atatürk’e hakaret ediliyor orada, müsaade ediyor musunuz?
Vikipedi’de Atatürk’e hakaret ediliyor, müsaade ediyor musunuz buna?
MÜZEYYEN
ŞEVKİN (Devamla) - Bu defalarca tartışıldı, tüm dünya bunu izlerken sizin
kapatmanız bunu engellemiyor. 
SALİH
CORA (Trabzon) – Atatürk’e hakaret ediliyor Vikipedi’de, buna müsaade ediyor
musunuz?
MÜZEYYEN
ŞEVKİN (Devamla) - Özgürlükler ülkesi olarak geleceğinizi iddia ettiniz,
yasaklar ülkesine çevirdiniz, ülkeyi yasaklar ülkesi yaptınız. (CHP
sıralarından alkışlar) 
Değerli
milletvekilleri, son günlerde yine gündemde olan Kanal İstanbul’a biraz
değinmek istiyorum. Evet, bir jeoloji mühendisi olarak, birinci derece deprem
riski olan ve yakında bir deprem beklenen İstanbul’da ne yazık ki hem su
bölgeleri, su havzaları… Çünkü güzergâha baktığınız zaman, bakın, 45 kilometrelik
güzergâhta Küçükçekmece Gölü tahrip edilecek, ardından yine, Sazlıdere Barajı
tamamen ortadan kaldırılacak ve havaalanının hemen kuzeyinden tekrar
Karadeniz’e ulaşan 45 kilometrelik ve 25 metre derinlikte bir kanaldan
bahsediyoruz. Arkadaşlar, deprem olduğunda en çok hasar görecek ve tamir
edilemeyecek yerlerden biridir Kanal İstanbul. Ayrıca ekolojik, ekonomik,
sosyal, bilimsel ve teknik olarak yeterince incelenmediği düşünülmektedir.
Arkadaşlar, elli sene önceki bir Amerikan projesini mi hayata geçirmeye
çalışıyorsunuz? Ne yapmaya çalışıyorsunuz? 74 milyar dolar… 74 milyar sadece
hafriyatının olması beklenen Kanal İstanbul’da acaba bu para, 8 milyon işsizi
olan bir ülkede, sanayiye yatırım yapılarak aşağı yukarı 13 kentteki işsizliğin
son bulmasına neden olmayacak mıdır? 
SALİH
CORA (Trabzon) – Bülent Ecevit de yapılmasını istedi. 
MÜZEYYEN
ŞEVKİN (Devamla) – Acaba, bu ülkede doğru yatırımlar yapılarak insanların
işsizlikten kurtarılması ve çiftçilerin bu kadar borcu varken… 
SALİH
CORA (Trabzon) – Kanal İstanbul’u Bülent Ecevit de istedi.
MÜZEYYEN
ŞEVKİN (Devamla) – Arkadaşlar, hatırlatayım, gayrisafi millî hasılanın yüzde
1’ini çiftçiye ödemek durumundasınız, anayasal hakkıdır.
SALİH
CORA (Trabzon) – Daha fazlasını ödüyor. 
MÜZEYYEN
ŞEVKİN (Devamla) – 47 milyar doları ona ödeyip üretim yapmak yerine bu uçuk
projeye yatırım yapıyorsunuz. 
SALİH
CORA (Trabzon) – Daha fazlasını ödüyor.
MÜZEYYEN
ŞEVKİN (Devamla) – Kime hizmet ediyorsunuz? Kime hizmet ediyorsunuz? 
RECEP
ÖZEL (Isparta) – Ülkeye, ülkeye.
MÜZEYYEN
ŞEVKİN (Devamla) – Ülkeye hizmet etmiyorsunuz arkadaşlar. (CHP sıralarından
alkışlar)
RECEP
ÖZEL (Isparta) – Ülkeye, ülkeye. Sizin gibi başka yere hizmet etmiyoruz. 
MÜZEYYEN
ŞEVKİN (Devamla) – Evet, ÇED Sazlıdere Barajı, İstanbul kentinin yüzde 10,5
içme suyu ihtiyacını karşılıyor. Bu kadar su sıkıntısının olduğu yerde
Sazlıdere Barajı’nı ortadan kaldırıyorsunuz. Küçükçekmece’yi ortadan
kaldırıyorsunuz. Karadeniz’in 30 metre alçalmasını sağlayarak tüm bu bölgenin
tuzlanmasını ve Marmara Denizi’nin kirlenmesinin önünü açıyorsunuz. 
BEKİR
KUVVET ERİM (Aydın) – İstanbul’u susuzluktan kurtaran Recep Tayyip Erdoğan.
MÜZEYYEN
ŞEVKİN (Devamla) – Bütün bu teknik şeylere rağmen hâlâ ekosistemi yok
edeceğinizi biliyorsunuz, orada ormanları yok edeceğinizi biliyorsunuz. Bu da
yetmiyor, nedense 2018 yılında Çevre Bakanlığı 1/100.000 ölçekli planı
değiştirip 279,66 hektarı imara açıyor arkadaşlar. Bunun gerekçesini nasıl
açıklıyorsunuz? Evet, ÇED raporuna göre yüzde 52,16 tarım alanı kaybolacak,
ormanlar yok olacak, tuzluluk artacak, üstelik de sizin iddia ettiğiniz gibi
oradan gemiler geçerek tehlike yaratmaktan uzaklaşıyor. (AK PARTİ sıralarından
gürültüler) Korkmuyoruz, siz doğru yöne yönlendirin. 
Bakın,
boru hatları döşeniyor, artık gemicilik ortadan kalkacak bir durumdayken bizi
Kanal İstanbul’un güvenlik nedeniyle yapılacağına ikna edemezsiniz. (CHP
sıralarından alkışlar) 
RECEP
ÖZEL (Isparta) – “Gemicilik ortadan kalkacak.” Bunu demeyin ya. 
MÜZEYYEN
ŞEVKİN (Devamla) – Bu ülkenin kaynaklarını doğru yönlendirmek zorundasınız. 
RECEP
ÖZEL (Isparta) – Gemicilik ortadan kalkar mı ya! Dünya tarihinde yok.
MÜZEYYEN
ŞEVKİN (Devamla) – Evet, yavaş yavaş azalıyor efendim. 
RECEP
ÖZEL (Isparta) – Hiç azalmaz o, azalmaz, azalmaz.
MÜZEYYEN
ŞEVKİN (Devamla) – Petrol taşımacılığı Rusya’dan boru döşendiği için
azalmaktadır. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Şevkin.
Buyurun.

MÜZEYYEN
ŞEVKİN (Devamla) – Hemen bitiriyorum. 
Değerli
milletvekilleri, hani demin İlhami arkadaşım da gösterdi ama kellim kellim la
yenfa, size anlatıyoruz, anlatıyoruz, ne yazık ki anlaşılmıyor. Simit
Sarayları… Sarayları sevdiğinizi biliyoruz. (CHP sıralarından alkışlar) Simit
Saraylarına 500 milyar dolar yardım yapan Ziraat Bankası… Ne yazık ki vatandaş gariban;
simitçinin simitlerini bir belediye de sokaklara dökmektedir. 
FUAT
KÖKTAŞ (Samsun) – Rakamı lütfen düzeltin, “500 milyar dolar…” 
MÜZEYYEN
ŞEVKİN (Devamla) – Bu kadar saray sevmeyin arkadaşlar, bu kadar saray sevmeyin.

Değerli
milletvekilleri, esas Ziraat Bankasının görevi çiftçiye destek vermekken futbol
kulüplerini desteklemekten vazgeçsin, Simit Saraylarını desteklemekten
vazgeçsin. Asli görevine Ziraat Bankasını davet ediyoruz. 
Bir
başka olay değerli milletvekilleri, TEMSA. 1.500 işçisi Adana’da şu anda kan
ağlıyor. 1.500 insan TEMSA’da şu anda ne yazık ki işten uzaklaştırılmış
durumda. Hükûmet olarak niye TEMSA’ya destek vermiyorsunuz? (CHP sıralarından
alkışlar) Hani millîydiniz, hani yerliydiniz, hani yerli otomobil için
babayiğit arıyordunuz. 
(Mikrofon
otomatik cihaz tarafından kapatıldı) 
MÜZEYYEN
ŞEVKİN (Devamla) – İşte var bir babayiğit. 70 ülkeye ihracat yapan elli yıllık
bir fabrika kapanıyor. Niye kılınızı kımıldatmıyorsunuz? Adana bitiyor
arkadaşlar. Adana esnafı kan ağlarken Kebap ve Şalgam Festivali için 1 milyon
insan…
BAŞKAN
– Teşekkürler Sayın Şevkin. 
MÜZEYYEN
ŞEVKİN (Devamla) – Hemen tamamlıyorum efendim. Rica ediyorum…
BAŞKAN
– Bağlayın, buyurun. 
MÜZEYYEN
ŞEVKİN (Devamla) – 1 milyon insan Kebap ve Şalgam Festivali için… İnsanlar film
şirketlerine tanıtım için para verirken kendiliğinden gelişmiş, sivil
inisiyatif alan Kebap ve Şalgam Festivali’ni yasaklıyorsunuz. Hani çok
kültürlülüğe önem veriyordunuz, hani yasaklara karşıydınız. (CHP sıralarından
alkışlar) Adana’daki esnafı ağlattınız. Bu utanç da size yeter. 
Teşekkür
ediyorum hepinize. (CHP sıralarından alkışlar) 
BAŞKAN
– Teşekkürler. 
HACI
ÖZKAN (Mersin) – Esnafta şikâyet yok, esnaf memnun. 
BAŞKAN
– Zonguldak Milletvekili Deniz Yavuzyılmaz. 
Buyurun
Sayın Yavuzyılmaz. (CHP sıralarından alkışlar) 
Süreniz
beş dakika. 
CHP
GRUBU ADINA DENİZ YAVUZYILMAZ (Zonguldak) – Sayın Başkan, değerli
milletvekilleri; Sivil Havacılık Genel Müdürlüğünün görevleri nedir? Sivil
Havacılık Genel Müdürlüğünün görevleri, Sayıştay raporundan size okuyorum:
“Bakanlık tarafından verilen yetki kapsamında sivil havacılık kazalarının ve
olayların soruşturmasını yapmak veya yaptırmak, sonuçlarına göre gerekli
tedbirleri almak, bu konuda kamuoyunu bilgilendirmek ve aynı zamanda da gerekli
izin ve sicil işlemlerini yapmak.” Ancak, aynı zamanda, yine Sayıştay
raporlarında deniyor ki: “Bu kurumlarda istihdam edilen personel -Devlet Hava
Meydanları İşletmesi dâhil olmak üzere- siyasi etkilere açık bir şekilde
istihdam ediliyor.” 
Bakın,
rapordan okuyorum, Sayıştay raporu sayfa 3’te deniyor ki: “Yürürlükte bulunan
mevzuat gereği personel istihdamında istenilen nicelik ve nitelikte eleman
alımının sağlanamaması, personel istihdamının siyasi etkilere açık bulunması.”
E, daha Sayıştay ne desin? Yani AKP’lileri veya yandaş tabir edilen kişileri
işe aldığınızın bir göstergesi, bir ispatı bu.
Şimdi,
Sivil Havacılık Genel Müdürlüğünün karnesine hep birlikte bakalım. Bu karnede
neler var? Bu karnede 30 Kasım 2007 tarihinde Isparta’da Keçiborlu Türbetepe
mevkisinde, Isparta Süleyman Demirel Havalimanı’na inişe geçen ve kaza yapan,
toplam 57 vatandaşımızı kaybettiğimiz, içinde 6 nükleer fizikçi ve toryum
hızlandırıcısı üzerine çalışan bu bilim insanlarını kaybettiğimiz kaza. Bu
kazada ne oldu? Bu kazada, aslında, Word Focus’tan bu uçağı kiralayan Atlas
Jet’in gerekli bakımları yaptırmadığı ve uçuşa da bu uçağın elverişli olmadığı
tespiti yapıldı. Bu izinleri veren, bu bakımları kontrol etmeyen Sivil
Havacılık Genel Müdürlüğüydü. Isparta’da aynı zamanda bu dönemde havaalanında
ILS cihazının bulunması gerekiyordu ama bu da bulunmadı. Dolayısıyla bir
şekilde nükleer fizikçilerimizi ve toplam 57 vatandaşımızı kaybetmemiz, gerekli
tedbirleri almamanın bir sonucu olarak Sivil Havacılık Genel Müdürlüğünün görev
ihmalinden de kaynaklanmıştır. 
Bir
diğer konu, Şırnak’ın Şenoba ilçesinde yüksek gerilim hatlarına takılarak
yaşanan helikopter kazasında 23. Sınır Tümen Komutanı Tümgeneral Aydoğan Aydın
ve ekibi -toplam 13 kişi- yine hayatını kaybetti. 
Bakın,
yine Sayıştay raporunda deniyor ki: “31/05/2017 tarihinde Şırnak’ta yaşanan
helikopter kazası da mâniaların uçuş emniyeti açısından ne kadar büyük tehlike
yarattığını ortaya koymuştur.” Peki, Sivil Havacılık Genel Müdürlüğü bunu takip
etti mi? Etmedi. Bakın, TEİAŞ ne diyor, biz KİT Komisyonunda sorduk ve TEİAŞ
Genel Müdürlüğünden gelen yanıt şu: “31/10/2018 tarihi itibarıyla 67.600
kilometre enerji iletim hattımızda 180 bin adet daha ikaz küresine ihtiyacımız
bulunmaktadır.” 180 bin adet ikaz küresine ihtiyaç vardır. 
Bir
diğer konu, merhum Muhsin Yazıcıoğlu’nun helikopterinin düştüğü 25/3/2009
tarihindeki kazada Kahramanmaraş kontrollü hava sahasının biraz dışındaki, o
elim, bütün Türkiye’de travma yaratan kaza. Kahramanmaraş Havalimanı’nda PSR,
SSR radarları bulunmuyor, ILS cihazı bulunmuyor ve Kahramanmaraş mânialar
bakımından Türkiye’de en fazla mâniaya sahip olan -19.394 mâniası olan- bir
yer. Eğer burada SSR, PSR radarları olsaydı merhum Muhsin Yazıcıoğlu’ya kırk
yedi saatte değil, yarım saatte ulaşmış olacaktık. Bu da Sivil Havacılık Genel
Müdürlüğünün büyük bir eksiği, hatasıdır. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Yavuzyılmaz tamamlayın lütfen. 
DENİZ
YAVUZYILMAZ (Devamla) – Evet iki konuyu daha burada vurgulayacağım, Sivil
Havacılık Genel Müdürlüğü KİT Komisyonu toplantısına yetkili göndermemişti,
bugün nasip oldu, bu kürsüden onları bir kez daha kınıyorum. 
Diğer
bir konu: Devlet Hava Meydanları İşletmesinin 2018 yılında Strateji Geliştirme
Dairesi Başkanlığından gelen resmî yazıya göre Devlet Hava Meydanları
İşletmelerindeki operasyon süresine göre havalimanlarının kapasite kullanım
oranlarından size örnek vereceğim: Adıyaman Havalimanı yüzde 21, Erzincan
Havalimanı yüzde 15, Isparta Süleyman Demirel Havalimanı yüzde 13, Kocaeli
Cengiz Topel Havalimanı yüzde 6, Nevşehir Kapadokya Havalimanı yüzde 18, Zafer
Havalimanı yüzde 18; havalimanlarını çalıştıramıyorsunuz. Aynı zamanda
Zonguldak’ta Çaycuma Havaalanı’nı 30 metre genişliğinde 15 metre daha
genişlettiğinizde… 
(Mikrofon
otomatik cihaz tarafından kapatıldı) 
BAŞKAN
– Toparlayın lütfen. 
DENİZ
YAVUZYILMAZ (Devamla) - …1881 metre uzunluğundaki mesafeyi de 750 metre daha
uzattığınızda Zonguldak Çaycuma Havaalanı, yolcu taşıma kapasitesini de 2-3 kat
daha artıracaktır. Hem devletin imkânları ve yatırımları boşa gitmeyecektir hem
de bölgenin kalkınmasına büyük bir katkı sağlayacaktır. Sivil Havacılık Genel
Müdürlüğünün, düzgün bir koordinasyon yapması ve bu geçtiğimiz yıllardaki
berbat karnesini düzeltmek ve topluma, kamuoyuna güven vermek için yeniden
teşkilatlandırma yönünde çalışmasını diliyor, bütçenin hayırlı olmasını
diliyorum. (CHP sıralarından alkışlar)
BAŞKAN
– Teşekkürler. 
Evet
Cumhuriyet Halk Partisi Grubu adına konuşmalar tamamlanmıştır. 
Sayın
Turan söz talebiniz var, buyurun. 
IV.- AÇIKLAMALAR
1.- Çanakkale Milletvekili Bülent Turan’ın, gruplar adına konuşmalar
tamamlandıktan sonra Grup Başkan Vekillerine söz hakkı tanınmasının esasın
kaybolmasına neden olduğuna, İzmir Milletvekili Kamil Okyay Sındır, Adana
Milletvekili Ayhan Barut, Kocaeli Milletvekili Haydar Akar ve Sivas
Milletvekili Ulaş Karasu’nun 129 sıra sayılı 2020 Yılı Bütçe Kanun Teklifi ile
130 sıra sayılı 2018 Yılı Kesin Hesap Kanunu Teklifi’nin yedinci tur
görüşmelerinde CHP Grubu adına yaptığı konuşmalarındaki bazı ifadelerine
ilişkin açıklaması
BÜLENT
TURAN (Çanakkale)– Sayın Başkan, değerli milletvekilleri; hepinizi saygıyla
selamlıyorum.
Grupların
tüm konuşmaları bitince sataşmadan söz verme prensibinize saygı duyuyorum. Bu,
usul ekonomisi gereği kıymetli bir yaklaşım. Ancak cevap verirken de konunun
soğumuş olması başka bir tartışma konusu. Dolayısıyla mecburen bu son bölümde
cevap vermek durumunda kaldık.
Sayın
Bakanım, aslında çok fazla iddia var ifade edilen, dile getirilen. Fakat
bütçenin mehabeti, yoğunluğu, zaten Yürütme Kurulu üyesi arkadaşlarımızın cevap
verme imkânları değerlendirildiğinde kısaca birkaç hususu ifade etmek isterim.
Bunlardan
bir tanesi, “Tarım bitti, mahvolduk, öldük…” tarzı çok sert söylemlerle aynı
iddiaların tekrarı olduğu. 
Sayın
Başkanım, değerli arkadaşlar; konuşmacılar konuşmalarında sadece son yılı
değil, AK PARTİ’nin on yedi yılını değerlendirdiler. Çok zor değil, buna
baktığımızda tarımsal gayrisafi millî hasılamızın ne kadar arttığını az sonra
dağıtılacak olan evrakta görebileceğiz. Örneğin tarımsal ihracatımız 4,7 kat
artmış durumda, bitkisel üretimimiz yüzde 30 artmış durumda, tohum üretimimiz 7
kat artmış durumda gibi birçok rakamı tekrar paylaşabiliriz. 
Fakat
Sayın Başkanım, şehir efsanesi hâline gelen her konuşmacının ısrarla dile
getirdiği bir başka mesele var ki şaşkınlıkla takip ediyoruz. Efendim, neymiş?
Türkiye saman ithal ediyormuş. 
ENGİN
ALTAY (İstanbul) – Evet.
KAMİL
OKYAY SINDIR (İzmir) – Bakan söyledi.
BÜLENT
TURAN (Çanakkale) - Sayın Başkan, Türkiye'nin buna ihtiyacı yok.
KAMİL
OKYAY SINDIR (İzmir) – Ama Sayın Bakan söyledi Bülent Bey.
BÜLENT
TURAN (Çanakkale) – “Only one minute.” Bekleyin birazcık. (AK PARTİ
sıralarından alkışlar) 
ENGİN
ALTAY (İstanbul) – Vay vay!
BÜLENT
TURAN (Çanakkale) – Şöyle bir sorununuz var Sayın Başkan: Tam yetmiş dakika
konuştu arkadaşlarımız, iki dakika izin verdiniz. Yetmişe iki dakika izin
verin, ben de hemen birkaç konuyu ifade etmek istiyorum.
(Mikrofon
otomatik cihaz tarafından kapatıldı) 
BAŞKAN
– Buyurun.
BÜLENT
TURAN (Çanakkale) – Sayın Başkan, ülkemizin saman üretimi yıllık 25 milyon ton.
İhtiyacımız ne? 15 milyon ton. Yani neredeyse 2 kat üretimimiz var. 
CAVİT
ARI (Antalya) – 1 kilo da alsak yine ayıp.
BÜLENT
TURAN (Çanakkale) - Bizim buna ihtiyacımız yok ki. Fakat bağırıp bağırıp kırk
defa söyledikleri, hâlen bağırmaya devam ettikleri konu ne biliyor musunuz?
2019 yılında sadece bir üreticimiz 150 kilo. -150 kilo arkadaşlar, 1 ton değil-
saman getirmiş Türkiye’ye, tüm yaygara bundan. 
KAMİL
OKYAY SINDIR (İzmir) – 10 bin ton, 10 bin ton. Sayın Bakan söyledi,
açıklamaları var.
BÜLENT
TURAN (Çanakkale) – Bir daha söylüyorum, bizim 25 milyon üretimimiz var, 15
milyon ihtiyacımız var. Dolayısıyla, bir saman açığımız falan yok. Çalışın
dersinize eleştirin; eksiğimiz var, tamamlayalım, çalışalım ama siyaset,
karşılığı olmayan iddialarla, ithamlarla olmaz diye düşünüyorum. 
(Mikrofon
otomatik cihaz tarafından kapatıldı)
BAŞKAN
– Devam edin Sayın Sayın Turan.
BÜLENT
TURAN (Çanakkale) – Sayın Başkan, değerli arkadaşlar; bir diğer iddia da Tank Palet
Fabrikasıyla ilgili. Kısaca söylemek istiyorum -dilimizde tüy bitti- satış yok,
devir yok. 
ENGİN
ALTAY (İstanbul) – Ne var?
BÜLENT
TURAN (Çanakkale) – Fabrika herhangi bir şirkete, devlete satılmadı Sayın
Başkan. Mülkiyet devri yok, işçilerin haklarında bir kayıp yok, çıkarmak yok.
Sadece, bir ihale karşılığında, 3 firmanın katıldığı ihale sonucunda, en uygun
teklifi veren firmaya işletme hakkının süreli olarak verilmesi var. Biz, tank
yapmak istiyoruz; biz, millî üretim yapmak istiyoruz; biz, adı soy isminize
benzeyen “Altay” ismiyle gurur duyacağımız bir tank yapmak istiyoruz. Bunun
için de adımlar atıyoruz, işler yapıyoruz. (AK PARTİ sıralarından alkışlar)
Bakın,
Sayın Başkan, polemik konusu olsun istemem fakat bir, BMC katılmış; iki, Koç
katılmış; üç, FNSS katılmış. 3 firma var ama bu kadar ısrarla aynı yalanın,
aynı ithamın tekrarından artık şunu soruyoruz: Acaba, diğer ihaleye katılan
firmalar da bunu kazanıp alsalardı aynı tepki olacak mıydı?
(Mikrofon
otomatik cihaz tarafından kapatıldı) 
BAŞKAN
– Son sözlerinizi alayım Sayın Turan.
BÜLENT
TURAN (Çanakkale) – Olayın sanki tank fabrikasıyla ilgili değil de, alan
firmayla ilgili olduğu kanaatindeyiz Sayın Başkan.
Sayın
Başkan, değerli milletvekilleri; konuşmacılar çok büyük oranda Meclisin mehabetine
uygun davrandılar, bütçenin saygınlığına uygun davrandılar fakat zaman zaman
yine kantarın topuzunun kaçtığı oldu. Örneğin, bizi rahatsız eden, çok gereksiz
bulduğumuz, Meclisin hukukuna, kürsüye
yakışmayan “Sülün Osman” tarzındaki iddiaları duymak bile istemiyoruz,
duymadığımızı farz ediyorum. Bunlar edep dışı ifadeler, bunlar yanlış ifadeler.
10’a yakın CHP’li arkadaş konuştu, hemen hepsi de saygın konuştu ama bu tarz
“sokak ağzı” diye ifade edeceğimiz ifadelerin bu kürsüde olmasını doğru
bulmuyoruz. 
(Mikrofon
otomatik cihaz tarafından kapatıldı) 
BAŞKAN
– Bağlayalım lütfen Sayın Turan. 
BÜLENT
TURAN (Çanakkale) – Eğer “Sülün Osman” bir tarihin karşılığı olarak bugün ifade
ediliyorsa söylemek isterim ki Sülün Osman bugün yaşasaydı 10 aylık torununu sigortalı
yapmayı düşünemezdi bile, Sülün Osman bugün yaşasaydı 14 yaşındaki çocuğunu
sigortalı yapmayı düşünemezdi bile. Yani şunu demek istiyorum: Eğer kavga
edeceksek ederiz ama bize yakışan bu değil. 
Hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkürler. 
Buyurun
Sayın Altay. 
2.- İstanbul Milletvekili Engin Altay’ın, Çanakkale Milletvekili Bülent
Turan’ın yaptığı açıklamasındaki bazı ifadelerine ilişkin açıklaması
ENGİN
ALTAY (İstanbul) – Teşekkür ederim Sayın Başkan. 
Hiçbir
sayın milletvekilimiz bu kürsüde sokak ağzıyla konuşmamıştır. Kaldı ki o da bir
ağızdır, bazen ona da ihtiyaç duyulur; önce onu söyleyeyim. 
Bir,
saman ithalatı… Sayın Bakanın beyanı var… 
BÜLENT
TURAN (Çanakkale) – Eski yılları söylüyorsunuz. 
ENGİN
ALTAY (İstanbul) - Hangi tarihti?
KAMİL
OKYAY SINDIR (İzmir) – 22/12/2018.
ENGİN
ALTAY (İstanbul) - Hayır, Sayın Pakdemirli’yi söylüyorum… 
BÜLENT
TURAN (Çanakkale) – Az sonra cevap vereceğim zaten. 
ENGİN
ALTAY (İstanbul) - “10 bin ton saman ithal ettik.” diyor. Sayın Bakan mı doğru
söylüyor, Grup Başkan Vekili Sayın Turan mı söylüyor?
BÜLENT
TURAN (Çanakkale) – Az sonra söyleyeceğim.
ENGİN
ALTAY (İstanbul) - Ben bunu merak ediyorum. İkiniz de buradasınız ya; hanginiz
doğru söylüyor? Birisi “İthalat yok.” diyor, biri “Var.” diyor. Biriniz
söyleyin, kabul edin, biz inanalım. Bir onu söyleyeyim, bir.
Ben
daha önce de söyledim Sayın Başkan, sayın milletvekilleri; biz Tank Palet
Fabrikasıyla ilgili dertliyiz. Niye dertliyiz? 3 firma tank ihalesine giriyor
ama BMC biliyor ki bu fabrikayı kendisine peşkeş çekecekler. Peşkeş bunun adı,
peşkeş; ne derseniz deyin. Geçen burada bir arkadaşımız “peşkeş” demiş, biraz
olay olmuş; ben ondan önce 10 kere kullandım, kullanmaya devam edeceğiz. Burası
konuşma yeri, işinize gelmeyebilir ama biz bunu söyleyeceğiz. Şunun için
söylüyoruz, Sayın Bakanım, milletimiz bilsin: Satılmadı, kiralanmadı; sözleşme
yok, hiçbir şey yok. Hiçbir yeri… Ben bu simidi Orhan Sarıbal’a verirsem,
parasını almadan verirsem bunu peşkeş
çekmiş olurum, bunda hakkı olanı… Tıpkı Ziraat Bankasının, Simit Sarayına
milletin 500 milyonunu peşkeş çekmesi gibi. Şimdi, Bülent Turan diyor ki:
“Efendim ‘Sülün Osman’ benzetmesi hoş bir benzetme değil.” Ya, Sülün Osman da
birçok kamu malını ve tarihî eseri, saat kulelerini, vapurları, tramvayları
satmış, kendine ait olmayanları satmış. 
(Mikrofon
otomatik cihaz tarafından kapatıldı) 
BAŞKAN
– Buyurun.
ENGİN
ALTAY (İstanbul) – Türkiye’de AK PARTİ’nin yaptığı, sattığı, peşkeş çektiği
kamu malları Tayyip Erdoğan’ın malı mı? Bunun adı da “peşkeş”, ne farkı var?
(CHP sıralarından alkışlar) İkisi de tarihî şahsiyet; Osman Ziya Sülün de bir
tarihî şahsiyet, Recep Tayyip Erdoğan da tarihî şahsiyet. İkisi de aynı işi
yapmış, bana göre aynı işi yapmış, kendilerine ait olmayanı satmışlar. (CHP
sıralarından alkışlar)
Ayrıca
ben, grubumuzdan bir şey rica ediyorum, müteaddit defalar da söylüyorum değerli
arkadaşlar, AK PARTİ’miz artık burada misafirdir, misafire iyi davranın,
üstlerine fazla gitmeyin. (CHP sıralarından alkışlar, gülüşmeler) Zaten
yolsuzluk bunların nasırı oldu, nasırlarına basmayalım. Siyasi ömürleri
kısaldı.
Teşekkür
ederim efendim.
BAŞKAN
– Teşekkürler.
Sayın
Turan, bekleyin. Sayın Bakan doğrudan muhatap alındığı için… 
BÜLENT
TURAN (Çanakkale) – Sayın Bakan belki beraber cevap verir Sayın Başkanım, o
yüzden söylüyorum.
ENGİN
ALTAY (İstanbul) – Koro mu yapacaksınız?
BÜLENT
TURAN (Çanakkale) – Zapta geçsin sadece. Bakın ben, Sayın Başkan…
ABDULLAH
GÜLER (İstanbul) – Osman Ziya Sülün, İsmet İnönü zamanında yaşamış tarihî bir
şahsiyettir. 
BAŞKAN
– Buyurun Sayın Turan.
BÜLENT
TURAN (Çanakkale) – Sayın Başkan, az önce eleştirdiğim üsluba geri
dönmeyeceğim. Biz o ifadeyi doğru bulmuyoruz, ben kullanmayacağım tekrar Sayın
Başkanım. 
Bakınız,
ben sekiz yıldan beri milletvekiliyim, AK PARTİ on yedi yıldan beri görev
başında. Sayın Altay’dan sekiz yılda 8 bin defa “AK PARTİ gidici.” dediğini
duydum. (AK PARTİ sıralarından alkışlar) 
Arkadaşlar,
AK PARTİ’yi millet kurdu, millet götürür tabii ki. Ancak anketler gösteriyor,
motivasyonumuz gösteriyor ki AK PARTİ daha çok uzun yıllar bu milletin kaderi
olmaya devam edecek. (AK PARTİ sıralarından alkışlar) AK PARTİ burada iki tane
şov cümlesiyle kaybolacak bir parti değil Sayın Başkan. AK PARTİ, kökleriyle
beraber, tarihiyle beraber büyük bir medeniyeti temsil ediyor. Göreceksiniz,
bir defa, daha dört yıl buradayız. Engin Altay dört yılda dört bin defa daha
“Gidiyorsunuz.” diyecek. Biz buradayız Sayın Başkan. (AK PARTİ sıralarından
alkışlar) 
BAŞKAN
– Buyurun Sayın Altay.
3.- İstanbul Milletvekili Engin Altay’ın, Çanakkale Milletvekili Bülent
Turan’ın yerinden sarf ettiği bazı ifadelerine ilişkin açıklaması
ENGİN
ALTAY (İstanbul) – Teşekkür ederim.
Şimdi,
biz hiçbir partiye ömür biçecek güç, kabiliyet ve yetkide değiliz.
BÜLENT
TURAN (Çanakkale) – Eyvallah.
ENGİN
ALTAY (İstanbul) – Ömrü millet biçer, Cenab-ı Allah biçer. 
Nitekim,
3 Kasım 2002’de Türk siyasetinde yeni bir çığır ve size yol açan aziz
milletimiz 24 Haziran 2019’da da biletinizi kesti, seçim sonuçları itibarıyla
kesti. 
ABDULLAH
GÜLER (İstanbul) – 23 Haziran, tarihleri karıştırmayın.
ENGİN
ALTAY (İstanbul) – 23 Haziran, neyse, maksat hasıl oldu.
ABDULLAH
GÜLER (İstanbul) – 24 Haziran 2018’di…
ENGİN
ALTAY (İstanbul) – Bu iddia benim değil, bu iddia Cumhurbaşkanı, AK PARTİ Genel
Başkanı Sayın Recep Tayyip Erdoğan’ın iddiasıdır. “İstanbul’da tökezleyen
Türkiye’de ayakta kalamaz.” diyen Tayyip Erdoğan’ın kendisidir.
HÜSEYİN
YAYMAN (Hatay) – Engin Başkan, yetmiş yıldır bu CHP iktidara gelemiyor.
ENGİN
ALTAY (İstanbul) – “İstanbul’u kaybeden, Ankara’da iktidarda oturamaz.” diyen
Tayyip Erdoğan’ın kendisidir. Gidin, bunları bana değil, Tayyip Erdoğan’a
söyleyin. (CHP sıralarından alkışlar) 
BAŞKAN
– Sayın Bakan, doğrudan size yöneltilen sorular vardı.
ENGİN
ALTAY (İstanbul) – Evet Sayın Bakan, 22 Aralık 2018’de 11 ton saman ithal
edildi.
BAŞKAN
– Sayın Bakana iki dakika süre veriyorum.
Buyurun
Sayın Pakdemirli.
4.- Tarım ve Orman Bakanı Bekir Pakdemirli’nin, toplam saman üretiminin
25 milyon ton olduğu ülkemizde bu yıl 7.370 ton saman ihraç edildiğine ilişkin
açıklaması
TARIM
VE ORMAN BAKANI BEKİR PAKDEMİRLİ – Evet, CHP’nin genelde rakamlarla ilgili
problemi var. O yüzden ben resimlerle ifade etmeye geldim. (AK PARTİ
sıralarından alkışlar) 
HAYDAR
AKAR (Kocaeli) – Saman mı onlar (!)
TARIM
VE ORMAN BAKANI BEKİR PAKDEMİRLİ – Bakın, Türkiye’de toplam saman üretimi 25
milyon tondur, 15 milyon tonu hayvancılıkta kullanılır. Bu sene 7.370 ton saman
ihraç etmişiz. (AK PARTİ sıralarından alkışlar) 25 milyon ton, 25 milyon ton…
Bakın,
bir yıl 9 bin ton ithal edilmiş. Adam ucuz bulmuş, getirmiş. Adama gem mi
vuracağız?
ENGİN
ALTAY (İstanbul) – Eyvallah.
TURAN
AYDOĞAN (İstanbul) – Aldın mı, aldın.
TARIM
VE ORMAN BAKANI BEKİR PAKDEMİRLİ – Ne zamandan beri biz kapalı bir Demirperde
ülkesiyiz arkadaşlar, ne zamandan beri? Bu sene 150 kilogram. Eğer kabul
buyurursa çok değerli Kamil Hocamın bagajına yükleyeceğiz bu 150 kilogramı,
Meclisin çıkışında tekrar hatırlaması için. 
KAMİL
OKYAY SINDIR (İzmir) – “10 bin ton.” dedik Sayın Bakan.
TARIM
VE ORMAN BAKANI BEKİR PAKDEMİRLİ – Lütfen bana samanla gelmeyin. Kimsenin
üreticinin, çiftçinin, besicinin moralini bozmaya hakkı yoktur.
Çok
teşekkür ediyorum. (AK PARTİ sıralarından alkışlar)
BAŞKAN
– Teşekkürler. 
Sayın
Altay…
5.- İstanbul Milletvekili Engin Altay’ın, Tarım ve Orman Bakanı Bekir
Pakdemirli’nin saman ithal edildiğini teyit ettiğine ilişkin açıklaması
ENGİN
ALTAY (İstanbul) – Maksat hasıl olmuştur, Sayın Bakan da 10 bin ton saman ithal
edildiğini… 
BÜLENT
TURAN (Çanakkale) – “150 kilo.” dedi Sayın Başkan.
ENGİN
ALTAY (İstanbul) - Gerekçesi şu olur bu olur, biz de zaten gerekçesini
sormadık. Neticede, sonuç: Saman ithal edilmiştir, Sayın Bakan bunu teyit
etmiştir, mesele bizim açımızdan kapanmıştır. (CHP sıralarından alkışlar)
BAŞKAN
– Teşekkürler. 
BÜLENT
TURAN (Çanakkale) – 150 kilo, 150 kilo.
ENGİN
ALTAY (İstanbul) – Kapat, yeter; samana takılıp kaldın. 
BAŞKAN
- Sayın Turan, kapatalım artık meseleyi. 
III.- KANUN TEKLİFLERİ
İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278)
ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi
(1/277), 2018 Yılı Merkezi Yönetim Kesin Hesap Kanunu Teklifine İlişkin Olarak
Hazırlanan 2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
A) TARIM VE ORMAN BAKANLIĞI
(Devam)
1) Tarım ve Orman Bakanlığı
2020 Yılı Merkezî Yönetim Bütçesi
2) Tarım ve Orman Bakanlığı
2018 Yılı Merkezî Yönetim Kesin Hesabı
B) ORMAN VE SU İŞLERİ
BAKANLIĞI (Devam)
1) Orman ve Su İşleri
Bakanlığı 2018 Yılı Merkezî Yönetim Kesin Hesabı
C) ORMAN GENEL MÜDÜRLÜĞÜ
(Devam)
1) Orman Genel Müdürlüğü 2020
Yılı Merkezî Yönetim Bütçesi
2) Orman Genel Müdürlüğü 2018
Yılı Merkezî Yönetim Kesin Hesabı
Ç DEVLET SU İŞLERİ GENEL
MÜDÜRLÜĞÜ (Devam)
1) Devlet Su İşleri Genel Müdürlüğü
2020 Yılı Merkezî Yönetim Bütçesi
2) Devlet Su İşleri Genel
Müdürlüğü 2018 Yılı Merkezî Yönetim Kesin Hesabı
D) METEOROLOJİ GENEL
MÜDÜRLÜĞÜ (Devam)
1) Meteoroloji Genel Müdürlüğü
2020 Yılı Merkezî Yönetim Bütçesi
2) Meteoroloji Genel Müdürlüğü
2018 Yılı Merkezî Yönetim Kesin Hesabı
E) TÜRKİYE SU ENSTİTÜSÜ
(Devam)
1) Türkiye Su Enstitüsü 2020
Yılı Merkezî Yönetim Bütçesi
2) Türkiye Su Enstitüsü 2018
Yılı Merkezî Yönetim Kesin Hesabı
F) GENÇLİK VE SPOR BAKANLIĞI
(Devam)
1) Gençlik ve Spor Bakanlığı
2020 Yılı Merkezî Yönetim Bütçesi
2) Gençlik ve Spor Bakanlığı
2018 Yılı Merkezî Yönetim Kesin Hesabı
G) SPOR GENEL MÜDÜRLÜĞÜ (Devam)
1) Spor Genel Müdürlüğü 2018
Yılı Merkezî Yönetim Kesin Hesabı
Ğ) YÜKSEK ÖĞRENİM KREDİ VE
YURTLAR KURUMU (Devam)
1) Yüksek Öğrenim Kredi ve
Yurtlar Kurumu 2018 Yılı Merkezî Yönetim Kesin Hesabı
H) ULAŞTIRMA VE ALTYAPI BAKANLIĞI (Devam)
1) Ulaştırma ve Altyapı Bakanlığı 2020 Yılı Merkezî Yönetim
Bütçesi
2) Ulaştırma ve Altyapı Bakanlığı 2018 Yılı Merkezî Yönetim Kesin Hesabı
I) KARAYOLLARI GENEL MÜDÜRLÜĞÜ (Devam)
1) Karayolları Genel Müdürlüğü 2020 Yılı Merkezî Yönetim
Bütçesi
2) Karayolları Genel Müdürlüğü 2018 Yılı Merkezî Yönetim
Kesin Hesabı
İ) BİLGİ TEKNOLOJİLERİ VE İLETİŞİM KURUMU (Devam)
1) Bilgi Teknolojileri ve İletişim Kurumu 2020 Yılı Merkezî
Yönetim Bütçesi
2) Bilgi Teknolojileri ve İletişim Kurumu 2018 Yılı Merkezî
Yönetim Kesin Hesabı
J) SİVİL HAVACILIK GENEL MÜDÜRLÜĞÜ (Devam)
1) Sivil Havacılık Genel Müdürlüğü 2020 Yılı Merkezî Yönetim
Bütçesi
2) Sivil Havacılık Genel Müdürlüğü 2018 Yılı Merkezî Yönetim
Kesin Hesabı
BAŞKAN
– Şimdi, Adalet ve Kalkınma Partisi Grubu adına konuşmalar yapılacak. 
İlk
konuşmacı İzmir milletvekili Yaşar Kırkpınar. 
Buyurun
Sayın Kırkpınar. (AK PARTİ sıralarından alkışlar)
Süreniz
beş dakikadır. 
AK
PARTİ GRUBU ADINA YAŞAR KIRKPINAR (İzmir) – Sayın Başkan, değerli
milletvekilleri; Tarım ve Orman Bakanlığımızın 2020 yılı bütçesi üzerine AK
PARTİ Grubu adına söz aldım. Genel Kurulu ve ekranları başında bizleri takip
eden çok saygıdeğer vatandaşlarımızı saygıyla selamlıyorum. 
Tarım,
en kolay eleştirilebilen ve esnekliği olmayan bir sektör; aynı zamanda kıt
kaynakların en etkin ve verimli kullanılması gereken stratejik bir sektör.
Özellikle iletişim ve bilgi çağını yaşadığımız bu süreçte gıdaya erişimin,
tüketim alışkanlıklarının ve sınırsız ihtiyaçların sınırlı kaynaklarla karşılanmaya
çalışıldığı bir zamanda ve zeminde yaşıyoruz. Gelecekte gıdayı kontrol edenler
dünyayı da kontrol edeceklerdir. Dünyada mevcut 13 milyar hektar toprak
alanının sadece 5 milyar hektarı tarım toprağıdır, bunun da sadece 1,5 milyar
hektarlık alanında tarım yapılmaktadır. Ülkemizde ise 24 milyon hektarda tarım
yapılıyor ve 14,6 milyon hektar da mera olarak kullanılmaktadır. 
2050
yılında dünya nüfusunun 10 milyarı, ülkemiz nüfusunun ise 100 milyonu bulması
öngörülüyor. Şehirleşmenin artması, küresel ısınma, toprağın yanlış kullanımı,
çölleşme, erozyon gibi gelişmeler tarıma elverişli arazileri maalesef tehdit
ediyor. Bunun için üretim potansiyeli yüksek 65 ilimizde 7 milyon hektara
karşılık gelen 265 ovayı sit alanı ilan ederek koruma altına aldık. 
Türkiye
2002 yılında tarımsal millî gelir bakımından 37 milyar lirayı dahi bulamayan
bir büyüklüğe sahipti, tarım ürünleri ihracatımız da 3,8 milyar dolar
düzeyindeydi, çiftçilerimize verilebilen tarımsal destek yılda sadece 1,8
milyardı. Biz bu seviyeden aldığımız Türkiye’yi tarımsal millî gelirde 217
milyar liraya, tarım ürünleri ihracatında 17,7 milyar dolara yükselttik.
Tarımsal desteklerde bu yıl itibarıyla 16,1 milyar destek verdik, önümüzdeki
yıl bu desteği 22 milyara çıkardık. AK PARTİ olarak on yedi yılda
çiftçilerimize toplamda 137,7 milyarlık destek sağladık. Ülkemiz 2005’ten beri
tarımsal hasılada dünyada ve Avrupa’da lider konumda. Bugün Türkiye 195 ülkeye
1.690 çeşit tarım ürünü ihraç ediyor. Sadece mazot desteği olarak
çiftçilerimize geçtiğimiz yıl 2,4 milyar liralık ödeme yaptık ve bu ödeme ilk
defa AK PARTİ iktidarları döneminde yapıldı. 
İLHAMİ
ÖZCAN AYGUN (Tekirdağ) – Buzağı desteği ne oldu?
YAŞAR
KIRKPINAR (Devamla) - Hayvancılığı da öncelikli sektör olarak ele aldık. Son on
yedi yılda hayvancılığa yaklaşık 33 milyar liralık destek verdik. Değerli
arkadaşlar, bunların hepsi resmî rakamlar. Büyükbaş hayvan sayısını 9,9
milyondan 18 milyona yükselttik, küçükbaş hayvan sayısı ise 32 milyondan 46
milyona yükseldi. Kırmızı et üretimi 420 bin tondan 1,1 milyon tona yükseldi,
beyaz et üretimi ise 696 bin tondan 2,2 milyon tona yükseldi. Süt üretimi ise
8,4 milyon tondan 22,1 milyon tona çıkarıldı. Süt referans litre fiyatını bu
yıl 2,3 liraya çıkarıp daima üreticiden yana bir tavır sergiledik. 
İLHAMİ
ÖZCAN AYGUN (Tekirdağ) – Ürün desteğini mayısta nasıl çektiniz? İlk defa tarihe
geçtiniz. 
YAŞAR
KIRKPINAR (Devamla) - 2019’da fındık, hububat ve bakliyat başta olmak üzere, 13
üründe hasattan önce fiyat açıklayıp verimli bir alım kampanyası yürütülmesini
sağladık. Toprak Mahsulleri Ofisi kanalıyla üreticilerden 4 milyar liralık ürün
alarak piyasa fiyatının üretici aleyhine gelişmesini engelledik. 
Tarım
sektöründeki konumumuzu daha da güçlendirmek için Bakanlığımız tarafından pek
çok çalışma yürütülmektedir. Bunlardan bir tanesi arazi toplulaştırmasıdır.
Hükûmet olarak attığımız bir başka önemli adım da tarım arazilerinin miras ve
satış yoluyla bölünmesini engellemek olmuştur. Türkiye hayvancılık konusunda da
artık tarımın diğer bölümlerinde olduğu gibi ithalatçı değil, ihracatçı bir
ülke olmalıdır.
(Mikrofon
otomatik cihaz tarafından kapatıldı)
BAŞKAN
– Buyurun, sözlerinizi bağlayın lütfen Sayın Kırkpınar.
YAŞAR
KIRKPINAR (Devamla) – Tarımda Millî Birlik Projesi, hedeflerimizden birisi
budur. Planlı üretime geçilerek ithalatı azaltmayı ve ihracatı çoğaltmayı
amaçlıyoruz. Bakanlığımız havza bazlı yönetimi, tarımsal üretimi destekleme
modelini ve hayvancılıkta yerli üretimi destekleme modelini kararlılıkla
uygulamak için gerekli bütün çalışmaları yapmaktadır. Özellikle tarıma dayalı
sanayinin geliştirilmesi, ürün sayımının sağlıklı bir şekilde yapılması,
sözleşmeli tarım anlayışının benimsenmesi, birlik ve kooperatifçiliğin özendirilmesini
amaçlıyoruz. 
Cumhurbaşkanımız
Sayın Recep Tayyip Erdoğan’ın da ifadeleriyle, AK PARTİ hükûmetleri olarak, hiç
kimsenin, ne üreticimizin alın terine, emeğine ne de üreticimizin sofrasına,
ekmeğine göz dikmesine asla müsaade etmeyeceğiz. Tarım sektöründeki
spekülatörleri millî güvenlik sorunu olarak görüyor ve ona göre de muamele
ediyoruz. 
(Mikrofon
otomatik cihaz tarafından kapatıldı) 
BAŞKAN
– Selamlama için buyurun Sayın Kırkpınar.
YAŞAR
KIRKPINAR (Devamla) – Bu vesileyle konuşmama son verirken, Tarım ve Orman
Bakanlığımızın 2020 yılı bütçesinin hayırlı ve bereketli olmasını temenni
ediyor, yüce heyetinizi saygıyla sevgiyle selamlıyorum. (AK PARTİ sıralarından
alkışlar)
BAŞKAN
– Bursa Milletvekili Zafer Işık…
Buyurun
Sayın Işık. (AK PARTİ sıralarından alkışlar)
Süreniz
beş dakika. 
AK
PARTİ GRUBU ADINA ZAFER IŞIK (Bursa) – Sayın Başkan, değerli milletvekilleri;
Tarım ve Orman Bakanlığının 2020 yılı bütçesi hakkında söz almış bulunuyorum.
Bu vesileyle yüce heyetinizi saygıyla selamlıyorum.
Tarım,
orman ve su kaynakları bir ülkenin yer üstündeki stratejik zenginliklerini
oluşturmaktadır. Bu anlamda ülkemiz, jeopolitik konumuyla bizlere çok büyük
zenginlikler sunmaktadır. AK PARTİ hükûmetleri olarak son on yedi yılda tarım
ve ormancılık anlamında ülkemize çok büyük katkılar sağladık. 2023-2071
hedeflerimiz için hayata geçirilen proje ve yatırımlarla ülkemizi ihya ederek
üreticimizin gelir seviyesini yükselttik. Bu arada, tüketicinin daha kaliteli
ürünlere daha ekonomik olarak ulaşmasına gayret gösterdik. Güçlü Türkiye yolu
güçlü tarım politikalarından geçmektedir. Cumhurbaşkanımız Sayın Recep Tayyip
Erdoğan’ın da ifade ettikleri üzere, tarım bir millî güvenlik meselesidir.
Bizler, geleceğimiz ve gelecek nesillerimiz için ülkemizin tarım politikası konusuna
bu açıdan bakmaktayız. 
Bakanlığımızın
“Çiftçinin yüzü gülsün, çocuklarımız ormanla büyüsün.” sloganıyla başlatılan
çalışmalar neticesinde daha yeşil bir Türkiye için 11 Kasım 2019’da 11 milyon
fidanla geleceğe nefes olmak üzere bir kampanya başlatıldı. Bu kampanyaya
vatandaşlarımızın rekor katılımıyla 14 milyon fidan sahiplenilerek toprakla
buluşturuldu, 80 bin dekar alan ağaçlandırıldı. Sayın Cumhurbaşkanımızca 11
Kasım günü Millî Ağaçlandırma Günü ilan edilmiştir. Öncelikle aziz milletimize
ve orman camiamıza hayırlar getirmesini temenni ediyorum. Bu alanda yapılan
çalışmalar artık gözle görülür bir şekilde meyvelerini de vermeye başladı.
Dünyadaki orman varlığında azalma görülürken “Her şey daha yeşil bir Türkiye
için.” diyerek yapılan çalışmalarla son on yedi yılda orman varlığımızı 1,8
milyon hektar artırmayı başardık. 2002 yılında 20,8 milyon hektar olan orman
varlığımız bugün 22,6 milyon hektara ulaşmıştır. Hedefimiz, 2023 yılında 7
milyar fidanı toprakla buluşturarak, orman varlığımızı 23,4 milyon hektara
çıkarmaktır. İnşallah bunu da hep birlikte başaracağız. (AK PARTİ sıralarından
alkışlar)
Bu
kapsamda geliştirilen, 5 Bin Köye 5 Bin -gelir getirici- Orman Projesi’yle,
orman köylümüzün daima yanında olmaya gayret ettik. Bal, kestane, çam fıstığı,
keçi boynuzu, sakız, salep, reçine, iğde, alıç ve trüf mantarı ile tıbbi ve
aromatik bitki üretimine uygun defne, kekik, ıhlamur, adaçayı, biberiye gibi
yetiştirme sahaları oluşturarak orman köylümüze katkı sağlamak amaçlanmıştır.
Şu anda, 513 adet bal ormanı arıcılığımızın hizmetine sunulmuş ve dünyadaki çam
balı üretiminde yüzde 90’la Türkiye lider ülke konumuna gelmiştir. Beş altı yıl
önce trüf mantarı ülkemizin gündeminde dahi değilken, bugün yatırımcıların,
tüketicilerden turizmcilere kadar her kesimin ilgi odağı hâline gelmiştir.
Günümüzde, trüf mantarı üretimi 40 tonla ülke ekonomisine 100-150 milyon katkı
sağlamaktadır. Trüf mantarının yirmi yıl içerisinde dünya çapında 6 milyar
dolarlık bir ticaret hacmine ulaşacağı tahmin edilmektedir. 
Şehirlerimizde
artan nüfusla doğal yaşam alanlarının sosyal hayata ve halkımızın hizmetine
sunulması amacıyla 134 adet şehir ormanı ile 1.390 adet mesire alanı hizmete
sokulmuştur. Erozyona maruz kalan ve taşınarak kayıp edilen topraklarımız için
de çölleşme ve erozyonla mücadele programları geliştirilmiş, bu amaçla baraj
havzalarında yeşil kuşak ağaçlandırmaları ile nehir ve havzalarında sel kontrol
çalışmaları yapılmıştır. Orman varlığımızı koruyabilmek ve yangınla mücadele
kapsamında, ormanlarımız, 776 adet gözetleme kulesiyle yirmi dört saat
gözetlenmektedir. 117 kulede 254 kamera ve insansız gözetleme kuleleri hizmete
sokularak, 2003 yılında orman yangınıyla mücadele süremiz 40 dakikayken, bugün
12 dakikaya düşürülmüştür. Bu başarıda emeği geçen orman mühendislerimize,
orman muhafaza memurlarımıza, yangın ekiplerimize ve tüm orman teşkilatına
teşekkür ediyorum.
Bu
arada, Bursa Milletvekili olmam hasebiyle, bölgemizdeki üreticilerimizin
taleplerini karşılamak adına Tarım Bakanlığımızca yapmış olduğumuz çalışmalar
sonrasında, cumhuriyet tarihinde zeytin ilk defa 2019 yılında fark ödemesi
desteği kapsamına alınarak kilogram başına on beş kuruş destek verilmesi
kararlaştırılmıştır. (AK PARTİ sıralarından alkışlar)
(Mikrofon
otomatik cihaz tarafından kapatıldı) 
BAŞKAN
– Sayın Işık, tamamlayın lütfen.
ZAFER
IŞIK (Devamla) – Bu karar bölge halkımızda ve zeytin üreticilerimizde
ziyadesiyle bir memnuniyet yaratmıştır. Tüm bölge ve zeytin üreticileri adına
Sayın Cumhurbaşkanımız ile Tarım ve Orman Bakanımıza teşekkürlerimi sunuyorum. 
AK
PARTİ hükûmetleri döneminde yürütülen tarım ve ormancılık politikalarıyla
üretim ve üretici desteklenmiş, önümüzdeki dönemde de büyüme odaklı, tarım ve
ormancılığı geliştirecek, kalkınmayı destekleyecek güçlü tarım politikaları
uygulanmaya devam edilecektir. 
Bu
duygu ve düşüncelerle Tarım ve Orman Bakanlığımızın 2020 yılı bütçesinin
hayırlara vesile olmasını temenni ediyor, yüce Meclisi saygıyla selamlıyorum.
(AK PARTİ sıralarından alkışlar)
BAŞKAN
– Antalya Milletvekili İbrahim Aydın… 
Buyurun
Sayın Aydın, süreniz beş dakikadır.
AK
PARTİ GRUBU ADINA İBRAHİM AYDIN (Antalya) – Sayın Başkan, değerli
milletvekilleri; Orman Genel Müdürlüğü bütçesi üzerine AK PARTİ Grubum adına
söz almış bulunmaktayım. Genel Kurulu ve aziz milletimizi saygıyla selamlıyorum.

Şahsımın
da otuz yıl hizmet ettiği ve mensubu olmaktan şeref duyduğum Orman Genel
Müdürlüğü, ülkemizin orman kaynaklarının sürdürülebilir yönetimini sağlayarak
kaynakların milletimizin menfaatine sunulmasından sorumlu yüz seksen yıllık
köklü bir teşkilattır.
Bugün,
ülke olarak dünyada orman varlığını artıran nadir ülkelerden birisiyiz. Son on
yedi yılda yaklaşık 5 milyon 300 bin hektar alanda ormancılık faaliyeti
gerçekleştirilerek yaklaşık 4 milyar 500 milyon adet fidan toprakla
buluşturulmuştur. 2023 yılı sonunda dünya nüfusu kadar -7 milyar- fidan
toprakla buluşturulacaktır. Hedefimiz orman varlığımızı ülke topraklarının
yüzde 30’u olan 23 milyon 400 bin hektara çıkarmaktır. 
Erozyonla
mücadelede dünya lideriyiz. 2 milyon hektar alanda erozyon kontrol çalışmaları
yapıldı. Son olarak, ağaca ve çevreye değer veren Hükûmetimiz 11 Kasımı Millî Ağaçlandırma Günü ilan etti. Sayın
Cumhurbaşkanımızın katılımlarıyla, gelecek nesillere nefes olabilmek için
başlatılan “Bugün Fidan Yarın Nefes” seferberliğiyle 11.11.2019’da saat
11.11’de yurt genelinde 81 ilde 2.023 noktada 14 milyon fidan toprakla buluştu.
Ayrıca 233 bin adet fidan dikimiyle Endonezya’ya ait olan “1 saat içerisinde
tek bir alanda en fazla fidan dikme” rekoru o gün Çorum’da 300.150 fidan dikilerek
kırılmıştır. 
2008
yılından itibaren milletimize hizmet gayesiyle açık alanlar, kara yolu
kenarları, okullarımız, hastanelerimiz, sağlık ocaklarımız ve mezarlıklarımız
büyük bir hızla ağaçlandırılmaktadır. Ayrıca, 181 milyon adet fidan bedelsiz olarak
vatandaşlarımıza dağıtılmıştır. 
Sayın
Başkan, değerli milletvekilleri; ormanları kırsal kalkınmanın lokomotifi
yaptık. Uygulamaya koyduğumuz 38 eylem planıyla, orman köylümüze gelir getirici
tür ağaçlandırmalarıyla yeni gelir kapıları açılmıştır. Orman köylülerini;
doğduğu yerde doyurmak, yaşatmak, kalkındırmak ve göçleri önlemek için “5 Bin
Köye 5 Bin Orman Eylem Planı” doğrultusunda bugüne kadar 4.800 köyde gelir
getirici tür ağaçlandırması yapılmıştır. 
Bugüne
kadar arıcılığa ve bal üretimine verdiğimiz destekler sayesinde 514 adet bal
ormanı kurularak ülkemiz, bal üretiminde dünyada 6’ncı sıradan 2’nci sıraya
yükselmiştir. 
Değerli
milletvekilleri, “keçin var, suçun var” anlayışından vazgeçerek, ormanlarımızda
otlatma planı yapılarak hayvancılığımıza büyük destek verilmektedir. 2002
yılında 15 milyon TL olan destek miktarı 2019 yılında 206 milyon TL’ye
çıkarılmış, 2020 yılında ise orman köylülerine 250 milyon TL ORKÖY Kredisi
verilecektir. 
Dünyada
115 milyar dolarlık tıbbi ve aromatik bitkiler pazarından pay alabilmek için
odun dışı orman ürünlerinin üretimi artırılmıştır. Bu konuyla ilgili Gazi
Meclisimizde Tıbbi ve Aromatik Bitkiler Araştırma Komisyonu kurulmuş,
Komisyonumuz gerekli çalışmalarını tamamlamış, raporunu Meclis Başkanımıza
sunmuştur. Tıbbi ve aromatik bitkiler ihracatımız şu anda 900 milyon dolar iken
2023 yılı için 5 milyar dolar olarak hedeflenmektedir. 
Sayın
Başkan, değerli milletvekilleri; ormanlarımıza yapılan bakım, gençleştirme gibi
faaliyetler sonucu yapılan üretimle ülkemiz orman ürünleri ihtiyacını yerli
kaynaklardan karşılamayı hedefliyoruz. Bu kapsamda sektörde dışa bağımlılığı
azaltmak için 2002 yılında 14 milyon metreküp olan odun üretimini 2019 yılında
28 milyon metreküpe, 2020 yılında 30 milyon metreküpe çıkarıyoruz. Hedefimiz
2023 yılında üretimi 37 milyon metreküpe çıkararak ülke tüketiminin yüzde
100’ünü karşılamaktır. 
2021
yılı sonu itibarıyla orman kadastrosunda kesinleşen alanların tescilini
sağlayarak 2023 yılı sonunda da 2/B programları tamamlanacaktır. Böylece uzun
yıllar çözülemeyen ve orman-halk ilişkilerini olumsuz etkileyen mülkiyet
sorunları tamamen çözülmüş olacak, ormanlarımızın daha etkin bir şekilde
korunması da sağlanmış olacaktır. Nitekim yapılan çalışmalar neticesinde teknik
ve hukuki problemler azalmış, yargıya intikal eden davalarda ciddi düşüşler
olmuş, orman köylüleriyle hasım değil, hısım olunmuştur. 
Sayın
Başkan, değerli milletvekilleri; orman yangınlarıyla mücadele çalışmaları
kapsamında orman yangın yönetimi sistemiyle insan gücü, kara ve hava araçlarını
tek merkezden yöneterek Türkiye'yi orman yangınlarıyla mücadelede çevre
ülkelere de her an yardım edebilecek güçlü bir yapıya kavuşturduk. 
(Mikrofon
otomatik cihaz tarafından kapatıldı) 
BAŞKAN
– Bağlayın sözlerinizi lütfen Sayın Aydın.
İBRAHİM
AYDIN (Devamla) – Bu sayede orman yangınlarıyla mücadelede bölgemizde lider
ülke olduk. Kurmuş olduğumuz erken uyarı sistemi, teknoloji ve diğer
tedbirlerle orman yangınlarına müdahale süresi kırk dakikadan ortalama on iki
dakikaya düşmüştür. Orman yangınlarıyla Akdeniz ülkelerinde son on yılda
ortalama yanan alanlar istatistiklerine baktığımızda en az yanan alanla Akdeniz
ülkeleri arasında lider konumdayız. Portekiz’de 138 bin, İspanya’da 90 bin,
İtalya’da 63 bin, Yunanistan’da 26 bin, Fransa’da 11 bin hektar yanarken
Türkiye'de 6.664 hektar alan zarar görmüştür. 
Orman
Genel Müdürlüğünün yaptığı çalışmalar kapsamında yangından dolayı zarar gören
alanlar aynı yıl içerisinde ağaçlandırılarak orman varlığının yok olmasına izin
verilmemektedir. Kulecisinden yangın işçisine, operatöründen pilotuna,
memurundan mühendisine tüm orman camiası çalışanlarına teşekkür eder, yangınla
mücadelede şehit olan 114 kardeşimize ve tüm şehitlerimize Allah’tan rahmet
dilerim. 
2020
yılı bütçesinin ülkemize ve milletimize hayırlı olmasını diler, saygılar
sunarım. (AK PARTİ sıralarından “Bravo” sesleri, alkışlar) 
BAŞKAN
- Burdur Milletvekili Yasin Uğur…
Buyurun
Sayın Uğur. (AK PARTİ sıralarından alkışlar)
Süreniz
beş dakikadır. 
AK
PARTİ GRUBU ADINA YASİN UĞUR (Burdur) – Sayın Başkan, değerli milletvekilleri;
Devlet Su İşleri Genel Müdürlüğümüzün bütçesi üzerine AK PARTİ Grubu adına söz
almış bulunmaktayım. Gazi Meclisimiz ve milletimizi saygıyla, sevgiyle
selamlıyorum. 
DSİ
Genel Müdürlüğü, vatandaşlarımızın en hızlı şekilde memba kalitesinde içme ve
kullanma suyuna ulaşması için içme suyu tesislerini, içme suyu havzalarını
korumak ve gelecek nesillere sağlıklı bir şekilde aktarmak üzerine çalışmalar
yapmaktadır. Aynı zamanda evsel atık su arıtma tesisleri inşa etmekte, tarımsal
sulamanın da en etkin ve en verimli şekilde yaygınlaştırılması için sulama
yatırımları gerçekleştirmektedir. Hidroelektrik santralleri de inşa etmekte ve
ülkemizin enerjide dışa bağımlılığını azaltmaktadır.
AK
PARTİ hükûmetlerimiz döneminde yapılan yatırımlarla ilgili şimdi sizlere
birtakım rakamlar vermek istiyorum: Baraj sayımızı 2003 ve 2019 yılları
arasında yüzde 205 artışla 276’dan 841’e çıkardık. Hidroelektrik santral
sayımızı 2003 ve 2019 yıllarında yüzde 570 artışla 657’ye çıkardık. Gölet ve
bent sayımızı 2003 ve 2019 yılları arasında yüzde 164 artışla 228’den 602’ye
çıkardık. Atık su sayımız ise hiç yapılmamışken, 2003’ten 2019’a kadar
yapılmamışken, bu sürede ise 18 adet atık su tesisi yapılmıştır. Taşkın kontrol
sayımızı ise 2003 ve 2019 yıllarında yüzde 97 artışla 9.894 adede çıkardık.
Enerjide
dışa bağımlılığımızı azaltmak için yerli, millî ve yenilenebilir enerji kaynağı
olan hidroelektrik potansiyelimizi harekete geçirdik. 2003 yılında 26 milyar
kilovatsaat olan hidroelektrik enerji üretim kapasitemiz 2019 yılı Kasım ayı
sonu itibarıyla 99,5 milyar kilovatsaate yükseltilmiş, böylelikle kaynaklar
içinde HES’ler birinci sıraya yükseltilmiştir. Ülkemizde yanan her 3 ampulden
1’ini HES’ler aydınlatmaktadır. Hedefimiz, 2023 yılına kadar 135 milyar kilovatsaat
hidroelektrik enerji üretim kapasitesine ulaşmaktır.
Son
on altı yılda 4.856 adet taşkın koruma tesisini tamamlayarak arazilerimizi
taşkınlardan koruduk. Ayrıca, özellikle şehir içlerinden geçen dereleri estetik
bir şekilde onararak şehrin âdeta gerdanlığı hâline getirdik. 
Değerli
milletvekilleri, ülkemizin 85 milyon dekar olan ekonomik sulanabilir arazisinin
yüzde 78’i yani 66,2 milyon dekarı sulamaya açılmıştır. Sulamaya açılan 66,2
milyon dekar arazide uygun ziraat usulleri ve ürün deseniyle tarım yapılması
durumunda, takriben, yıllık 49,5 milyar TL zirai gelir artışı sağlanması da
mümkün hâle gelecektir. Tarım alanlarının sulanmasında kapalı şebekeye
geçilmiştir. Sulamada basınçlı, borulu şebekeyle büyük tasarruf sağlanmıştır.
DSİ tarafından hizmete açılmış alanlarda borulu şebekeyle sulanan arazi son on
altı yılda yüzde 6’dan yüzde 28’e çıkarılmıştır. İnşa hâlindeki projelerde ise
bu oran yüzde 94’tür. Sulamada modernizasyon adına çalışmalarımız devam
etmektedir. 
Değerli
milletvekilleri, ülkemiz genelinde arazi toplulaştırması ve tarla içi
geliştirme hizmetleri, tek elden yürütülmesi amacıyla 2018 Nisan ayı itibarıyla
Devlet Su İşleri Genel Müdürlüğünün görev alanına dâhil edilmiştir. Ülkemizde
toplulaştırma yapılmaya uygun 14,3 milyon hektar alan bulunmaktadır. 8,2 milyon
dekar alanda toplulaştırma çalışmaları devam etmektedir. 2018 yılında 496 bin
dekar, 2019 yılında ise 508 bin dekar alanda tescil çalışmaları tamamlanmıştır.
Toplulaştırmayla, köy merkezi ile parseller arası yol mesafesi, harcanan zaman,
yakıt ve masraflar azalır ve çiftçi gelirlerinde önemli bir artış sağlanır. 
GAP
bölgesinde ise ana kanal ve sulama şebekeleri için ihtiyaç duyulan 60 bin
hektar arazi toplulaştırma projeleri kapsamında sağlanmış olup kamulaştırma
bedelinde yaklaşık 3,6 milyar lira tasarruf edilmiştir. Karayollarımızla
yapılan protokol sonucu, 16 güzergâhta toplam 616 kilometrelik koridor
kamulaştırma bedeli ödenmeden boşaltılmış olup yaklaşık 1,3 milyar lira
tasarruf sağlanmıştır. DSİ Genel Müdürlüğü, kendi iş makinalarıyla
gerçekleştirdiği çalışmalarda yerleşim yerlerini ve tarım arazilerini taşkın
zararlarından korumaya 2019 yılında da devam etmiştir. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen Sayın Uğur
YASİN
UĞUR (Devamla) - 2019 yılında ise 138 adet toplu makineli çalışma başlatılmış
olup, bu çalışmalarda şu ana kadar DSİ birim fiyatlarıyla 277 milyon liralık
tasarruf ve katkı sağlanmıştır.
Sayın
Başkan, değerli milletvekilleri; son yıllarda ülkemizde artan nüfus, sanayileşme
ve küresel ısınmaya bağlı iklim değişikliği, su kaynaklarını olumsuz olarak
etkilemektedir. Suyun kullanılırken sürdürülebilir şekilde korunması giderek
önem kazanmaktadır. Su kaynakları bakımından çok da zengin olmayan ülkemizde su
kaynaklarına talep ve su kaynakları üzerindeki baskı giderek artmaktadır.
Velhasıl, suyun önemi her geçen gün artmaktadır. Bu soruna çözüm bulmak adına
Cumhurbaşkanımız Sayın Recep Tayyip Erdoğan önderliğinde ilgili Bakanlığımız ve
kurumlarımızla birlikte köklü çözümler üretmek için çalışmalar yapmaktayız. 
Su
kaynaklarının kullanımı konusunda çok önemli rolü olan Devlet Su İşleri Genel
Müdürlüğünün 2020 yılı mali bütçesinin hem kuruma hem milletimize, devletimize
hayırlar getirmesini temenni ediyorum. Gazi Meclisimizi ve ekranları başındaki
milletimizi de saygıyla, sevgiyle selamlıyorum. (AK PARTİ sıralarından
alkışlar)
BAŞKAN
– Çankırı milletvekili Salim Çivitcioğlu... (AK PARTİ sıralarından alkışlar)
Buyurun
Sayın Çivitcioğlu, süreniz beş dakika.
AK
PARTİ GRUBU ADINA SALİM ÇİVİTCİOĞLU (Çankırı) – Sayın Başkan, değerli
milletvekilleri; Meteoroloji Genel Müdürlüğümüzün 2020 yılı bütçesi hakkında AK
PARTİ Grubumuz adına söz almış bulunuyorum. Bu vesileyle Genel Kurulumuzu
saygıyla selamlıyorum. 
Değerli
milletvekilleri, meteorolojik hizmetler konusunda tek yetkili kamu kurumu
olarak, kurulduğu 1937 yılından itibaren günümüze kadar ortaya çıkan
ihtiyaçlar, teknolojik gelişmeler ve günün şartları dikkate alınarak kendisini
sürekli yenileyen Meteoroloji Genel Müdürlüğünün faaliyet ve hedefleri hakkında
bilgiler vermek istiyorum. Hava tahmin tutarlılık oranı yüzde 90’ların üzerinde
olan tahminlerle başta tarım, ulaştırma, enerji, millî savunma, çevre ve
şehircilik, turizm, sağlık, adalet ve afet yönetimi olmak üzere pek çok
sektörün meteorolojik ürün ve hizmet taleplerini karşılayan Meteoroloji Genel
Müdürlüğü, yüksek teknolojiyi kullanan, uluslararası ilişkileri güçlü,
bölgesinin öncü ve saygın servisi konumundadır. Kurucu üyesi olduğu Dünya
Meteoroloji Teşkilatı, Avrupa Orta Vadeli Hava Tahminleri Merkezi, Avrupa
Meteorolojik Uyduları İşletme Teşkilatı, Avrupa Meteorolojik Fayda Grubu,
Sınırlı Alan Hava Tahmin Modeli Konsorsiyumu gibi uluslararası kuruluşlarla ve
diğer ülkelerle ikili iş birliği çalışmalarını geliştirmek için yoğun bir
gayret göstermekte ve meteoroloji alanında bölgenin lider ülkesi olma hedefiyle
hareket etmektedir. Dünya Meteoroloji Teşkilatı tarafından bölgesel eğitim
merkezi olarak da tanınmış olan Meteoroloji Genel Müdürlüğü 2000 yılından bu
yana 150’den fazla ülkeden 1.500’ü aşkın kursiyere eğitim vermiştir. Ayrıca,
Meteoroloji Genel Müdürlüğümüz, Dünya Meteoroloji Örgütünün önemli üyelerinden
birisi olup 2019 yılında 193 üye ülkenin oy birliğiyle 27 üyeden oluşan Yürütme
Konseyine seçilmiştir. Sayın Cumhurbaşkanımızın Antarktika’da söz sahibi 30
ülkeden biri olma vizyonunu esas alarak 3. Ulusal Antarktika Bilim Seferi’ne de
bir personeli dâhil edilerek 2019 yılında kıtada ilk otomatik meteoroloji
gözlem istasyonu kurulmuştur. 
Bir
ilki gerçekleştirerek afet bölgelerinde görevli yetkililer ile vatandaşların en
kısa sürede bilgilendirilmesinin yanı sıra, eğitim ve tanıtım maksatlı da
kullanılmak üzere Mobil Gözlem ve Tahmin Merkezi yani “Meteoroloji Tırı”
hizmete alınmıştır. Meteorolojik gözlem sistemleri ağı 2003 yılı öncesinde 31
adet iken 2019 yılı itibarıyla 1.867 adede çıkarılmıştır. 2019 yılında kuvvetli
meteorolojik hadiselerin sebep olacağı can ve mal kaybının en aza indirgenmesi
amacıyla, kuvvetli yağmur, fırtına, dolu, kar yağışı, zirai don, toz taşınımı gibi
meteorolojik hadiseler hususunda toplam 481 adet meteorolojik uyarı
yayınlanmıştır. Meteorolojik uyarılar, Genel Müdürlük tarafından geliştirilen
yerli ve millî yazılım sayesinde “renk kodları sistemi” yani “MeteoUyarı” ile
yayınlanmaya başlanmıştır. Kendi uzmanları tarafından geliştirilen Karayolları
Hava Tahmin Sistemi’yle seyahat edecek vatandaşlarımızın yola çıkmadan önce
gerekli tedbirleri alabilmeleri için yol güzergâhıyla ilgili meteorolojik
şartları öğrenmeleri sağlanmaktadır. Bunun yanı sıra, Cebelitarık Boğazı’ndan
Hazar Denizi’ne kadar günde iki kez yapılan beş güne kadar hava ve deniz
tahminleri kurumsal internet sitesinde tüm bölge denizcilerine
ulaştırılmaktadır. 2019 yılında 2.500 denizci ve balıkçımıza da meteorolojik
uyarılar SMS sistemiyle iletilmeye başlanmıştır. 
Uçuş
güvenliğinin en önemli temel faktörü olan meteorolojik ürün ve hizmetler,
kurumun kendi geliştirdiği yazılım vasıtasıyla Hezarfen Meydan Uyarı
Sistemi’nde sunulmaktadır. Ege Üniversitesiyle yapılmış iş birliği kapsamında
Hava Polen Durumu Sistemi geliştirilmiştir. Projeyle yerli ve millî otomatik
polen ölçüm sistemi de geliştirme çalışmaları devam etmektedir. Antalya
Havalimanı’nda uçuş güvenliğine destek vermek amacıyla kurulan Alçak Seviye
Rüzgâr Kırılımı Uyarı Sistemi’nin bir benzeri Sayın Cumhurbaşkanımızın ”Bu
sadece bir havalimanı değil, bir zafer anıtıdır.” diyerek 29 Ekim 2018
Cumhuriyet Bayramı’nda açılışını yaptığı İstanbul Havalimanı’na da 2020 yılı
içerisinde kurularak hizmete sunulacaktır.(AK PARTİ sıralarından alkışlar) 
Zirai
meteorolojik hizmetler kapsamında çiftçilerimize yönelik ekim, dikim,
gübreleme, ilaçlama ve sulamadan hasada kadar olan tarımsal üretimin her
aşamasında çiftçilerimize hizmet verilmektedir. Tarımsal ürünlerin zarar
görmemesi maksadıyla geliştirilen ve 429 ilçeyi kapsayan… 
(Mikrofon
otomatik cihaz tarafından kapatıldı)
BAŞKAN
– Buyurun, bağlayın sözlerinizi Sayın Çivitcioğlu
SALİM
ÇİVİTCİOĞLU (Devamla) – …Zirai Don Uyarı Sistemi’ni ülkemizin bütün ilçelerini
kapsayacak şekilde yaygınlaştırma çalışmaları devam etmektedir. Bu güzide
kurumumuz, zirai ve tarımsal faaliyetlerin planlanmasında meteorolojik
şartların uygun olup olmadığının önceden bilinmesi, kaynak ve iş gücü
kullanımına katkı sağlamak, kalite ve verimliliği artırmak için Tarımsal Hava
Tahmini internet sayfasını hizmete sunmuş, zirai faaliyetler için çiftçimize
bir ışık olmuştur. Meteoroloji Genel Müdürlüğü ile Türkiye Ziraat Odaları
Birliği arasında eğitimle ilgili İşbirliği Protokolü imzalanmıştır. Protokol
kapsamında kuvvetli meteorolojik hadiseler için Meteoroloji Genel Müdürlüğü
tarafından yapılan uyarılar çiftçilerimizin cep telefonlarına SMS olarak
iletilecek ve çiftçilerimize zirai meteorolojik uygulamalarla ilgili eğitimler
verilecektir. 
Sayın
Başkan, değerli milletvekilleri; sözlerime son verirken kamu kaynaklarımızın
daha verimli kullanılmasını sağlamak üzere afet ve zararların önlenmesinde
azimli ve kararlı çalışmalarını ortaya koyan Meteoroloji Genel Müdürlüğümüzün
tüm çalışanlarını kutluyor, 2020 yılı bütçemizin ülkemize, milletimize hayırlı
uğurlu olmasını diliyor, Genel Kurulu saygıyla selamlıyorum. (AK PARTİ
sıralarından alkışlar)
BAŞKAN
– Muğla Milletvekili Sayın Mehmet Yavuz Demir, buyurun. (AK PARTİ sıralarından
alkışlar)
Süreniz
beş dakikadır.
AK
PARTİ GRUBU ADINA MEHMET YAVUZ DEMİR (Muğla) – Sayın Başkan, çok değerli
milletvekilleri; AK PARTİ Grubum adına balıkçılık ve su ürünleri konusunda söz
aldım. Hepinizi ve büyük milletimizi saygıyla selamlıyorum. 
Kıymetli
vekiller, Birleşmiş Milletlerin yaptığı bir çalışma çerçevesinde dünya
nüfusunun ortalama olarak 80 milyon civarında arttığı öngörülmekte ve bu
tahminle de 2050 yılına geldiğimizde yine bu öngörü çerçevesinde dünya
nüfusunun 12-13 milyar civarında olacağı belirtilmektedir. Yine, hayvansal
protein olarak da balık ve su ürünleri yüzde 20 civarında insanlığın protein
ihtiyacını karşılamaktadır. Şimdi, bunu neden söyledim? Bu çerçevede artık,
sürdürülebilir balıkçılıkla, doğal avcılık yöntemiyle insanların bu kıymetli
protein maddesine ulaşması mümkün olamayacaktır. Bırakın 2050 yılını, şu
günümüzde dahi bu ihtiyacı karşılayacak bir düzeyde değildir. Yine, bilim
insanları gerek denizlerimizde gerek okyanuslarda her geçen gün balıklar başta
olmak üzere tüm canlıları hızla tükenmekte olduğunu da belirtmektedirler. İşte,
tam da bu anlamda, balık yetiştiriciliğinin önemi bir kez daha ortaya
çıkmıştır. 
Kıymetli
vekiller, özellikle, 1971’de çıkarılan 1380 sayılı Su Ürünleri Yasası
çerçevesinde Tarım ve Orman Bakanlığımızın geçtiğimiz aylarda Meclisimizde
kabul edilen bir düzenlemeyle ciddi anlamda hem yetiştiriciler bağlamında hem
de doğal balıkçılık, doğal avcılık yöntemiyle balıkçılık yapan tüm insanlarımız
kapsamında çok önemli çalışmalar ve hassas çalışmalar yaptığının bilincindeyiz
ve geçtiğimiz ay da hayırlısıyla bu düzenleme Meclisimizden geçmiştir. 
Kıymetli
vekillerimiz, önümüzdeki 2023 yılında hedeflenen 1 milyar dolarlık balık
ihracatı, bırakın 2023 yılına varmayı, bugün itibarıyla 1 milyar doları
geçmiştir ve hızla da bu, 2’ye, 3’e katlanma aşamasındadır. 
Kıymetli
vekiller, benim bölgem yani on yıl Belediye Başkanlığı yaptığım Güllük Körfezi,
balık yetiştiriciliğinin merkezi durumundadır. Yani yüzde 65’i Milas, Bodrum ve
Fethiye bölgesinde, balık yetiştiricileri bu alanda ciddi anlamda
konuşlanmışlardır. Bu çerçevede, yapılan bu düzenlemeyle hem doğal balıkçılık
önümüzdeki süreçte korunacak hem de yetiştiricilerin yıllardan beri çektiği
ciddi sıkıntılar, özellikle su üstü kiralamalarındaki yüksek fiyatlar
olabildiğince düzenlenmiş ve yetiştiricilerin önü çok önemli ölçüde açılmıştır.

Bu
anlamda, başta Cumhurbaşkanımız Recep Tayyip Erdoğan’a ve gerçekten çok hassas
ve titiz bir çalışmayla bu düzenlemeyi yapan Tarım ve Orman Bakanımıza ve onun
kıymetli ekibine ve -bir nebze olsun- Balıkçılık ve Su Ürünleri Genel Müdürü
olarak konunun başından sonuna takipçisi olan kıymetli Genel Müdürümüze ve
ekibine ve hepsinden önemlisi, bu işi meşakkatle bugünlere kadar getiren balık
yetiştiricilerine çok çok teşekkür ediyoruz. 
Bu
arada şunu da hatırlatmak isterim: Yine Güllük Körfezi’nden bahsedeceğim.
Geçtiğimiz son üç beş yıl zarfında olta balıkçılığı da bir hayli ilgi çekici
bir duruma gelmiştir. Buna da çok güzel bir etkinlik olarak hem dışarıdan gelen
yabancı amatör balıkçılar hem de diğer illerden gelen, olta balıkçılığına
özenen amatör balıkçılar, bölgemizde, özellikle Güllük Körfezi merkez olmak
üzere, Bodrum ve Fethiye kıyılarında olta balıkçılığına çok önem vermekteler ve
şu anda ciddi bir sektör hâline gelmiştir. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Demir. 
MEHMET
YAVUZ DEMİR (Devamla) – Kıymetli vekillerimiz, bu çerçevede, inşallah,
önümüzdeki süreçte, 1 milyar dolar olan bu ihracat süreci, ihracat kapsamı çok
ciddi anlamda katlanarak çok yüksek miktarlara ulaşacaktır, buna yürekten
inanıyorum ve hem turizmle hem de çevreyle barışık olarak bu sektörde çok ciddi
anlamda bir yol alacaktır. 
Hepinizi
saygıyla selamlıyorum. 
Bütçemizin
de hayırlı uğurlu olmasını diliyorum. 
Teşekkür
ederim. (AK PARTİ sıralarından alkışlar) 
BAŞKAN
– Bursa Milletvekili Ahmet Kılıç. 
Buyurun
Sayın Kılıç. (AK PARTİ sıralarından alkışlar) 
Süreniz
beş dakika. 
AK
PARTİ GRUBU ADINA AHMET KILIÇ (Bursa) – Sayın Başkan, çok değerli
milletvekilleri; Gençlik ve Spor Bakanlığı bütçesi üzerine grubum adına söz
almış bulunmaktayım. 
Öncelikle,
Gazi Meclisimizi ve ekranları başında bizleri izleyen aziz milletimizi saygıyla
selamlıyorum. 
Değerli
milletvekilleri, iktidara geldiğimiz 2002 yılından itibaren, gençlerimizin
kendi eğitimlerini ve gelişimlerini sağlıklı ve güvenilir ortamlarda
tamamlayabilmeleri kapsamında, gençlik merkezleri, gençlik kampları, spor
tesisleri, yurtlar, kredi ve burslar Hükûmetimizin üzerinde en çok durduğu ve
daha önceki dönemlerle kıyaslanamayacak ölçüde büyük kaynak aktardığı konular
arasındadır. Zira, AK PARTİ vizyonu bunu fazlasıyla gerektirir. 
AK
PARTİ’nin gençler için yapmış olduğu çalışmaların bir kısmını sizlere sunmak
istiyorum: Örneğin, gençlik merkezi sayımız 2002 yılında 9 iken günümüzde
320’ye, gençlik kampı sayımız 2005 yılında 5 iken 2019 yılında 38’e, spor
tesisi sayımız 2002 yılında 1.575 iken bu sayı günümüzde 2 katından fazla
artarak 3.708’e, yurt sayısı 190’dan 775’e çıkarılarak kapasite sayısı
182.258'den 608.829’a çıkarılmıştır. 
Sayın
milletvekilleri, Hükûmetimiz, son on yedi yılda, üniversite öğrencilerine
yönelik çalışmalarını her dönemde daha da geliştirerek daha fazla sayıda
öğrenciye daha fazla miktarda imkân sağlamıştır. 1962 yılından itibaren,
yükseköğrenim öğrencilerine -ki tamamına değil, belirli sayıdaki öğrenciye-
sadece öğrenim kredisi verilmekteyken 2004 yılından sonra müracaat eden tüm
öğrencilerimize öğrenim kredisi verilmekte, aynı şekilde başarılı ve ihtiyaç
sahibi öğrencilere ise karşılıksız burs verilmektedir. 2002 yılında öğrencilere
ödenen aylık burs ve kredi miktarı 45 lira iken bu rakam on yedi yıllık
iktidarımız döneminde sürekli artarak şu anda 550 liraya ulaşmıştır. 2002
yılından bu yana yükseköğrenim öğrencilerinin burs ve kredilerine yapılan artış
yüzde 1.222 olmuştur. 2020 yılında yüksek lisans öğrencilerine aylık 1.100
lira, doktora öğrencilerine ise 1.650 lira burs ve kredi ödemesi yapılacaktır.
2002 yılında 451.550 öğrenciye sadece kredi verilmekteyken 2019 yılında bu sayı
1 milyon 190 bin 200’ü kredi ve 402.812’si karşılıksız burs olmak üzere,
toplamda 1 milyon 593 bin 12’ye ulaşmıştır. Sadece yurt içinde değil, yurt
dışında öğrenim gören öğrencilerimize de destek sağlamaya devam ediyoruz. Kuzey
Kıbrıs Türk Cumhuriyeti’nde 26.276 öğrencimize aylık 604 lira, 66 farklı ülkede
öğrenim gören toplamda 30.820 öğrencimize yurt içinde ödediğimiz kredi ve burs
miktarının o ülkelerdeki satın alma gücü paritesine göre tekrardan ödemeler
yapmaktayız. Tesisleşme konusundaki başarımız açık bir şekilde ortadadır.
Yüksek Öğrenim Kredi ve Yurtlar Kurumunun hem kapasite hem de nitelik yönünden
gerçekleştirdiği artış takdire şayandır. 
Kıymetli
milletvekilleri, burada samimiyetle bir konuyu ifade etmek istiyorum: Ankara
birçok kamu kurum ve kuruluşunun misafirhanelerine sahip, memleketimizden gelen
misafirlerimizi çoğu zaman bu misafirhanelerde ağırlıyoruz. YURTKUR’un ülkemiz
genelindeki tesislerinin kalitesi Ankara’daki birçok misafirhaneden çok çok
daha yüksektir. Aileler, veliler çocuklarını emanet ettikleri yurtlardan emin
ve mutlu. Ben, bu konuda büyük bir özveriyle çalışan başta Sayın Bakanımıza,
Bakanlık personelimize huzurlarınızda teşekkür etmek istiyorum. 
Önceden
rekabet sadece özel yurtların kendi arasındaydı; artık, rekabet, YURTKUR’a
bağlı yurtlar ile özel sektör yurtları arasında gerçekleşiyor. Bakanlığımıza
bağlı yurtlarda kalan öğrencilerimize sadece barınma hizmeti sunmuyoruz,
yurtları aynı zamanda bir öğrenme merkezi hâline getiriyoruz. Seminerler,
kurslar, atölye çalışmaları, sosyal sorumluluk projeleri, gönüllük çalışmaları
gibi birçok faaliyetle gençlerimizin üniversite yaşamlarını daha verimli
geçirmeleri için imkânlar sunuyoruz. Günümüz koşullarında nitelikli, idealist,
kariyer hedefleri doğrultusunda kazanımlar için çalışan, çabalayan gençlerimiz
inşallah ülkemizin yüz akı olacaklardır. (AK PARTİ sıralarından alkışlar) 
(Mikrofon
otomatik cihaz tarafından kapatıldı) 
BAŞKAN
– Buyurun, bağlayın sözlerinizi Sayın Kılıç.
AHMET
KILIÇ (Devamla) – Kıymetli milletvekilleri, ülkemizin her bir karış
toprağındaki tüm insanımıza olduğu kadar, tarihi, iklimi, coğrafyası ve
kültürel dokusuyla nadide güzelliklere sahip Bursa’mız için de gayret ve
samimiyetle çalışmalarımızı sürdürmekteyiz. Bursa’nın yarınları adına,
Bursa’nın gençleri, değerli insanları için elimizden ne geliyorsa yapıyoruz ve
yapmaya devam edeceğiz. Bu kapsamda, aynı zamanda bir spor şehri olan
Bursa’mıza yatırımlarımızı ve hizmetlerimizi sürdürmek adına geçtiğimiz
haftalarda Sayın Bakanımız, milletvekillerimiz, Büyükşehir Belediye Başkanımız,
Cumhur İttifakı’mızın belediye başkanlarıyla gerçekleştirdiğimiz görüşme
neticesinde imzaladığımız protokoller kapsamında Bursa’mıza toplamda 85 milyon
lira tutarında yatırım yapılacaktır. Bursa’mıza hayırlı ve uğurlu olsun. (AK
PARTİ sıralarından alkışlar)
Bu
vesileyle, 2020 yılı bütçesinin ülkemize, milletimize hayırlar getirmesini
diliyor, emeği geçen herkese teşekkür ediyor, sizleri ve Gazi Meclisimizi
saygıyla selamlıyorum. (AK PARTİ sıralarından alkışlar)
BAŞKAN
– İzmir milletvekili Fehmi Alpay Özalan.
Buyurun
Sayın Özalan. (AK PARTİ sıralarından alkışlar)
Süreniz
beş dakikadır.
AK
PARTİ GRUBU ADINA FEHMİ ALPAY ÖZALAN (İzmir) – Sayın Başkan, değerli
milletvekilleri; 2020 yılı Gençlik ve Spor Bakanlığı bütçesi üzerine AK PARTİ
Grubumuz adına söz almış bulunmaktayım. Bu vesileyle Gazi Meclisimizin siz
değerli üyelerini ve ekranları başında bizleri izleyen aziz milletimizi saygı
ve sevgiyle selamlıyorum.
Değerli
milletvekilleri, bu bütçe gençlerin ve sporcuların bütçesidir. Bu bütçe, yerli
ve millî bir bütçedir. Bu bütçe, kimsesizlere, garibanlara, dul ve yetimlere
sahip çıkan bütçedir. Bu bütçe, mazlumlara sahip çıkan, zalimlere karşı duran
bir bütçedir. (AK PARTİ sıralarından “Bravo” sesleri, alkışlar) Bu bütçe,
terörün başını ezen bir bütçedir. Bu bütçe, dosta güven, düşmana korku salan
bir bütçedir. Bu bütçe, emperyalistlerin gözlerinin içerisine baka baka “Dünya
5’ten büyüktür.” diyen bütçedir. (AK PARTİ sıralarından “Bravo” sesleri,
alkışlar)
ALİ
ŞEKER (İstanbul) – Döviz üzerinden kira veren bütçedir!
FEHMİ
ALPAY ÖZALAN (Devamla) – Bu vesileyle, bütçeyi hazırlayan Sayın
Cumhurbaşkanımız Recep Tayyip Erdoğan’a, Kabinesine ve partimize teşekkürlerimi
sunuyorum. 
Sayın
Başkan, değerli milletvekilleri; spor evrensel bir değerdir. Spor, dili, dini,
ırkı her ne olursa olsun insanları bir araya getiren bir unsurdur. Spor
kardeşliktir. Spor, toplumlar arası barış ve huzuru sağlayan bir değerdir. 
Sayın
Başkan, değerli milletvekilleri; AK PARTİ, gençliği ve evrensel değerleri bir
araya getirmeyi hedeflemiş ve bu hedefi gerçekleştirmiştir. Kuruluş gayesi
insan ve millete hizmet etmek olan AK PARTİ, bizi biz yapan tek vatan, tek
devlet, tek bayrak ve tek millet değerleriyle ülkemizin dört bir yanında çok
büyük eserlerin altına imza atmıştır; çok önemli projeleri ve kaynakları
halkımıza kazandırmıştır. (AK PARTİ sıralarından alkışlar) Cumhurbaşkanımız
Sayın Recep Tayyip Erdoğan’ın riyasetinde 2002’den bu yana her geçen yıl
yapılan yatırımlarla daha yüksek bir seviyeye ulaştık. 
Milletine
sevdalı, hür düşünebilen, millî ve manevi değerlerine bağlı, demokrasiyi ve
hukuku benimsemiş, donanımlı bir gençlik yetişmesine katkıda bulunan gençlik
merkezlerimizde yaklaşık 575 bin faaliyetle 15 milyon gence ulaşılmıştır.
Çocuklarımızı
kötü alışkanlıklardan, uyuşturucu ve madde bağımlılığından korumak ve spora
yönlendirmek için mahallelerimizde tüm vatandaşlarımızın hizmetinde olan
sentetik futbol, basketbol ve voleybol sahalarımızın sayısını 578’den 3.800’e
çıkardık. (AK PARTİ sıralarından “Bravo” sesleri, alkışlar) 
ORHAN
SARIBAL (Bursa) – Çocukların hiç haberi yok bunlardan.
FEHMİ
ALPAY ÖZALAN (Devamla) – Arkadaşlar, spor sadece futboldan ibaret değildir.
2002’den bu yana sporda çeşitliliği sağlarken atletizm pisti sayımızı yaklaşık
5 katına, havuz sayımızı yaklaşık 4 katına, spor salonu sayımızı ise yaklaşık 3
katına çıkarmış bulunmaktayız. (AK PARTİ sıralarından alkışlar) 
Sporun
ve sporcularımızın desteklenmeleri uluslararası müsabakalarda da başarıyı
beraberinde getirmiş, jimnastik, boks, voleybol, karate gibi birçok branşta
yüzlerce sporcumuz kürsüye çıkmıştır. 
Uluslararası
faaliyetlerde bugüne kadar yüzlerce madalyayı ülkemize getiren, şanlı Türk
Bayrağı’mızı göndere çektirip İstiklal Marşı’mızı büyük bir gururla okuyan tüm
sporcularımızı gönülden tebrik ediyorum ve yıllarca o millî gururu yaşayan bir
sporcu olarak kardeşlerimin başarılarının devamını diliyorum. (AK PARTİ
sıralarından alkışlar) 
Spora
ve sporcuya her zaman destek olan, sporun içerisinden gelen, sporcularımızı
daha teri kurumadan ulaşıp tebrik eden Sayın Recep Tayyip Erdoğan gibi bir
Cumhurbaşkanımız olduğu için de Allah’ımıza hamdolsun. (AK PARTİ sıralarından
“Bravo” sesleri, alkışlar) 
Bu
motivasyonla, Cumhurbaşkanımızın riyasetinde, 2020 Avrupa Futbol
Şampiyonası’nda Millî Takım’ımızın kupayı ülkemize getireceğine ben
canıgönülden inanıyorum. (AK PARTİ sıralarından alkışlar) 
Sayın Başkan, değerli milletvekilleri; gençlerimizle
ilgili büyük hayallerimiz ve hedeflerimiz var. Bunun için de gençlerimizin
kendilerini her alanda çok iyi geliştirmeleri için çalışıyoruz. Öyle bir
gençlik için çalışıyoruz ki:
1)
Sorgulayan bir gençlik, 
2)
Kendini ifade edebilen bir gençlik, 
3)
Düşünen bir gençlik, 
4)
Sporu ve sanatı yaşam tarzı hâline getirebilen bir gençlik,
5)
Geleneğine bağlı, geleceği öngörebilen bir gençlik,
6)
Millî ve manevi değerlere saygılı bir gençlik. 
İşte,
bu gençlik ülkemizi 2023, 2053 ve 2071 güçlü Türkiye hedeflerine taşıyacaktır.
(AK PARTİ sıralarından alkışlar)
OSMAN
AŞKIN BAK (Rize) – Bravo!
FEHMİ
ALPAY ÖZALAN (Devamla) – Buradan gençlerimize seslenmek istiyorum: Önünüze
büyük hedefler koyun.
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Özalan.
FEHMİ
ALPAY ÖZALAN (Devamla) – Size güvenen, seçilme yaşını 18’e indiren, şu an
aramızda genç vekillerin bulunmasına vesile olan bir Cumhurbaşkanı ve size inanan
bir AK PARTİ vardır. (AK PARTİ sıralarından alkışlar) 
Güçlü
yarınlara ve hedeflerimize ulaşmak için çalışmalarımıza devam edeceğimizi
belirtiyor, 2020 yılı bütçemizin hayırlara vesile olmasını temenni ediyorum. 
Hepinizi
saygı ve sevgiyle selamlıyorum. (AK PARTİ sıralarından “Bravo” sesleri,
alkışlar; MHP sıralarından alkışlar)
BAŞKAN
– Bursa Milletvekili Sayın Atilla Ödünç, buyurun. (AK PARTİ sıralarından
alkışlar)
Süreniz
beş dakikadır. 
AK
PARTİ GRUBU ADINA ATİLLA ÖDÜNÇ (Bursa) - Sayın Başkan, kıymetli
milletvekilleri; Gazi Meclisimizi ve aziz milletimizi saygıyla ve muhabbetle
selamlıyor, 2020 yılı bütçe görüşmelerinin hayırlı ve bereketli olmasını
temenni ediyorum. 
Adalet
ve Kalkınma Partisinin iktidarında, Sayın Cumhurbaşkanımız ve Genel Başkanımız
Recep Tayyip Erdoğan liderliğinde on sekiz yılda ulaştırma alanında
gerçekleştirdiğimiz çalışma ve projelerle Türkiye’nin yıllardır süregelen
altyapı problemlerini giderdik ve bu alanda, efsane Ulaştırma Bakanımız ve son
Başbakanımız Binali Yıldırım Bey’le başladığımız çalışmalarımızı, bugün ise
Mehmet Cahit Turhan başta olmak üzere, görev yapan bakanlarımız ve
personellerimizle hız kesmeden sürdürmekteyiz. Ulaştırma, denizcilik ve
haberleşme hizmetleri için hükûmetlerimiz döneminde kara yollarına 468 milyar 900 milyon Türk lirası, demir
yollarına 137 milyar 500 milyon Türk lirası, hava yollarına 78 milyar 700
milyon Türk lirası, haberleşme hizmetlerine 63 milyar 900 milyon Türk lirası ve
denizcilik hizmetlerine 8 milyar 200 milyon Türk lirası olmak üzere, toplamda
757 milyar 200 milyon Türk lirası harcama yapılmıştır. 
Ulaştırma
ve Altyapı Bakanlığımız o kadar geniş çalışma alanına sahip ki, bugün burada
sizlere demir yolları, hava yolları, denizcilik ve haberleşme hakkında bilgi
aktarmak istiyorum. Demir yolları sürdürülebilir kalkınma hamlelerinin en
önemli ve güçlü halkalarından biridir. Ne yazık ki yıllarca ihmal edilen bu
sektörü canlandırmak için AK PARTİ Hükûmeti döneminde yoğun çaba sarf ettik.
11.590 kilometre uzunluğundaki konvansiyonel demir yolu hattımızı âdeta yeniden
inşa edercesine, komple revize ederek ana hatlarımızın tamamını yenilemiş
olduk. 1.213 kilometre yüksek hızlı tren hattı yaptık. Söz konusu hatlarımızda
yüksek hızlı tren konforuyla 52,5 milyon seyahat gerçekleştirilmiştir. Tüm demir
yollarındaki yolcu sayısı 2018 yılında 187,5 milyon olmuştur. 
Hava
yolarına gelince, iktidarımız döneminde aktif havalimanı sayısını 26’dan 56’ya
çıkardık. İstanbul Havalimanı’nın 1’inci etap 1’inci fazını 29 Ekim 2018
tarihinde hizmete açtık. Büyük taşınmanın yapıldığı ve tam kapasiteyle hizmete
geçtiği 7 Nisan 2019 tarihinden kasım ayına kadar 45 milyon yolcumuza hizmet
verilmiştir. Tüm etap ve fazları tamamlandığında 200 milyon yolcu kapasitesiyle
İstanbul’un ve dolayısıyla Türkiye’nin kıtalar arası köprü konumunu daha da
güçlendirecektir. 2003 yılında 34,4 milyon olan toplam yolcu trafiği, 2018
yılında -dikkatinizi çekmek istiyorum- yüzde 512 artışla 210,9 milyonu
aşmıştır. Uçuş ağını en hızlı geliştiren ülkeyiz. Dış hat seferleri 126 ülkede
326 noktaya yapılıyor. Havacılık sektöründeki ciro 2003 yılında 3 milyar Türk lirasıyken 2018 yılı sonunda 143 milyar
Türk lirasına ulaşmıştır. İstihdam rakamları da 2003 yılında 65 bin iken 2018
yılında 209 bini aşmıştır. Son on yedi yılda uçak sayımız 162’den 546’ya,
koltuk kapasitemiz 27.599’dan 102.757’ye ulaşmıştır. Türkiye, dünyada, yolcu
sayısı sıralamasında, 2003 yılında bulunduğu 18’inci sıradan, bugün, 10’uncu
sıraya yükselmiştir; Avrupa’da ise ilk 4’teyiz. 
Denizcilik
açısından coğrafi konumun sunduğu avantajlardan en iyi şekilde yararlanmak
için, planlanmış bir denizcilik politikasıyla hareket ediyoruz. 2003 yılında
19’uncu sırada yer alan Türk sahipli filomuz, bugün dünya sıralamasında 15’inci
sıraya yükselmiştir. Denizci bir millet olarak, etrafımız denizlerle çevrili
olmasına rağmen bugünümüze kadar sırtımızı hep denizlere dönmüşken AK PARTİ’yle
yönümüzü denizlere çevirdik. Yat bağlama kapasitemiz 2003 yılında 8.500 iken
bugün 18 binlerde; inşallah, 2023 hedefleriyle de 30 binlere ulaştıracağız.
Ülkemizde 2003 yılında 37 olan tersane sayısı 2019 yılı Kasım ayı itibarıyla 81
adede ulaşmıştır.
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın lütfen Sayın Ödünç.
ATİLLA
ÖDÜNÇ (Devamla) – Haberleşme sektörünün liberalleşmesini sağlayarak özel sektör
yatırımlarının önünü açtık. 2003 yılında 20 bin olan geniş bant abone sayısı,
bugün, 77 milyona ulaşmıştır. Yurt dışı internet çıkış kapasitemiz 2003 yılında
20 “gigabyte”ken bugün yaklaşık 856 katına çıkarak 16,6 “terabyte”a ulaştı. 
Yüksek
hızlı trende Bursa-Yenişehir arasının 2022 yılı sonunda test sürüşlerine hazır
hâle getirilmesi, Bursa-Osmaneli arasının ise 2023 yılında tamamlanması
hedeflenmektedir. Proje tamamlandığında yüksek hızlı trenlerle hem Ankara-Bursa
hem de Bursa-İstanbul yaklaşık iki saat on beş dakika olacaktır; bu gurur
hepimizindir Türkiye’m.
Hükûmetimiz,
bütün bu rakamları içeren çalışmaları, Sayın Cumhurbaşkanımızın da ifade
ettiği, kıymetli halk ozanımız Neşet Ertaş’ın “Aşkla çalışan yorulmaz.”
düsturuyla gerçekleştirmiştir. Her şey aziz milletimizin refahı ve yarınları
içindir. Milletimizden aldığımız güvenle ülkemizi her alanda lider konuma
taşımak için tüm gücümüzle çalışacağız. 
Genel
Kurulu saygıyla selamlıyorum. (AK PARTİ sıralarından alkışlar)
BAŞKAN
– Teşekkürler.
Hatay
Milletvekili Sayın Hüseyin Şanverdi, buyurun. (AK PARTİ sıralarından alkışlar) 
Süreniz
beş dakikadır.
AK
PARTİ GRUBU ADINA HÜSEYİN ŞANVERDİ (Hatay) – Sayın Başkan, değerli
milletvekilleri; Ulaştırma ve Altyapı Bakanlığımızın 2020 yılı bütçesi üzerine
AK PARTİ Grubumuz adına söz almış bulunmaktayım. Hepinizi saygıyla
selamlıyorum.
Sayın
Başkan, değerli milletvekilleri; güçlü bir ülke olan Türkiye’nin, konumu
itibarıyla, daha da güçlü olması bir zarurettir. Güçlü bir ulaştırma ve
haberleşme altyapısı varsa, gerçekten, o ülkenin gelişmişliğinden,
kalkınmışlığından bahsetmek mümkündür. Ulaşım ve iletişim alanında geldiğimiz
nokta hepinizin malumudur. 
Bakanlığımızın
son on yedi yıldaki performansı, sadece ülkemizde değil, uluslararası
kamuoyunda da dikkat çekmektedir. Son on yedi yıldaki amacımız, mevcut yol
ağımızın trafik güvenliğini artıracak, taşıt işletme maliyetini düşürecek,
ayrıca, ülkedeki tüm yerleşim birimlerine her mevsim ulaşılmasını sağlayacak
yolların yapılması olmuştur. Bütün bunlar göz önünde bulundurularak, son on
yedi yılda, ülkemizde bölünmüş yollarla birbirine bağlı il sayısı 6’dan 77’ye,
bölünmüş yol uzunluğu 6.101 kilometreden 27.165 kilometreye, otoyol uzunluğu
1.714 kilometreden 3.060 kilometreye ulaşmıştır. Tünel uzunluğu 9,5 kat artarak
engeller aşılmış, 50 kilometreden yaklaşık 500 kilometreye ulaşmıştır. Zemin
kalitesi artırılmış, BSK kaplamalı yol uzunluğu son bir yılda bin kilometreden
fazla artarak 26.073 kilometreye ulaşmıştır. Bölünmüş yollar sayesinde,
akaryakıt ve iş gücü tasarrufunda yıllık yaklaşık 18,1 milyar liraya ulaşan
ekonomik fayda sağlanmaktadır. 
Ülkemizin
en önemli şehirlerinden İstanbul, Bursa ve İzmir’i birbirine bağlayan 426
kilometre uzunluğundaki otoyol projesi, Osmangazi Köprüsü dâhil olmak üzere,
tamamlanmış ve trafiğe açılmıştır. İki kıtayı deniz altından 2’nci kez
birbirine bağlayan Avrasya Tüneli hizmete sunulmuştur. İstanbul’un trafik
çilelerine bir çözüm olan tünelden, açılışından 20 Kasım 2019 tarihine kadar 49
milyon 318 bin 324 araç geçişi sağlanmıştır. 
Kara
yollarımıza yapılan bu yatırımların yanında, demir yoluna da önem vererek büyük
yatırımlar yaptık. Bu kapsamda, ülkemizdeki yüksek hızlı tren hat uzunluğu
bugün itibarıyla 1.213 kilometreye, bu hatlarda taşınan yolcu sayısı 5 Aralık 2019
tarihi itibarıyla 52 milyon yolcuya ulaşmıştır. 2002 yılında 2.082 kilometre
olan elektrikli hat uzunluğu yüzde 166 artarak 5.530 kilometreye ulaşmıştır.
2002 yılında 2.505 kilometre olan sinyalli hat uzunluğu yüzde 132 artarak 5.809
kilometreye ulaşmıştır. Tüm demir yollarında taşınan yolcu sayımız, 1 Ocak 2019
tarihinden 5 Aralık 2019 tarihine kadar yaklaşık 224 milyon olmuştur. Asırlık
rüyamız, Marmaray Demiryolu Projesi’yle bugüne kadar 420 milyon yolcuya hizmet
sunulmuştur. Demir yolu sektörü önümüzdeki dönemde de öncelikli olmaya devam
edecek, hak ettiği yatırımları fazlasıyla alacaktır. 
Kısaca
özetlemeye çalıştığım bu gelişmeler, ülkemizin son on yedi yılda ne kadar yol
katettiğini göstermektedir. 
Değerli
milletvekilleri, kendi seçim bölgem olan Hatay’da da Bakanlığımızın hizmetleri
durmadan devam etmektedir. İşte, en son, Antakya-Hassa-İslahiye duble yolu
asfalt çalışması tamamlanarak hizmete sunulmuştur. Antakya-Yayladağı duble yolu
çalışması tamamlanmak üzeredir. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen Sayın Şanverdi.
Buyurun.
HÜSEYİN
ŞANVERDİ (Devamla) - Reyhanlı-Kırıkhan duble yolu ve Antakya-Reyhanlı-Cilvegözü
duble yolu BSK asfalt çalışmaları da şu anda devam etmektedir, Arsuz-Samandağ
yolu da inşallah 2020 yılı içerisinde bitirilecektir. 
Bu
vesileyle, ilimize yapılan çalışmalardan ötürü Sayın Bakanımıza teşekkür
ediyorum.
Hatay’ın
çılgın projesi olan Amanos Tüneli Projesi’nin tamamlandığını biliyorum. Bu
projenin inşaatına bir an önce başlanmasını dört gözle bekliyoruz.
Belen-Cilvegözü
arası otoyol ihalesinin yapılmasını, Toprakkale-İskenderun duble yolunun BSK
asfalt yapılmasını, ayrıca Hatay’ımız için büyük önem arz eden, 20 kilometre
olan, ihalesi yapılmış Antakya-Altınözü duble yolunun bir an önce bitirilmesini
Sayın Bakanımızdan talep ediyorum. 
Cumhurbaşkanı
kararıyla Toprakkale-İskenderun otoyolunda İskenderun-Payas arası ücretsiz hâle
gelmiştir; bu karardan dolayı, dünya lideri Sayın Cumhurbaşkanımıza
şükranlarımı sunuyorum. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
HÜSEYİN
ŞANVERDİ (Devamla) - Bu kararın genişletilerek Erzin-Payas arasının da ücretsiz
hâle gelmesi isteğimizi buradan belirtmek istiyorum.
2020
yılı bütçemizin ülkemize ve vatandaşlarımıza hayırlar getirmesini Yüce
Rabb’imden temenni ediyor, Genel Kurulu saygıyla selamlıyorum. (AK PARTİ
sıralarından alkışlar)
BAŞKAN
– Zonguldak Milletvekili Ahmet Çolakoğlu…
Buyurun
Sayın Çolakoğlu. (AK PARTİ sıralarından alkışlar)
Süreniz
beş dakikadır.
AK
PARTİ GRUBU ADINA AHMET ÇOLAKOĞLU (Zonguldak) – Sayın Başkan, değerli
milletvekilleri; 2020 yılı Ulaştırma ve Altyapı Bakanlığı Karayolları Genel
Müdürlüğü bütçesi üzerine söz almış bulunmaktayım. Genel Kurulu ve aziz
milletimizi saygıyla selamlıyorum.
Yıl
2002, AK PARTİ’mizin iktidara gelmesiyle beraber cumhuriyet tarihinin en büyük
kara yolları seferberliği başlatılmış ve o gün itibarıyla hedeflerimiz önümüze
konulmuştur. Bu hedeflerimiz “mevcut yol ağının ve trafik güvenliğinin
artırılması, yerleşim merkezlerine her koşulda ulaşımın sağlanması, geometrik
ve fiziki iyileştirmeleri yapmak” olarak belirlenmiştir. Bu hedeflere
ulaşabilmek için gerek sektörel düzenlemeler gerekse altyapı yatırımlarına önem
verilerek büyük başarı sağlanmıştır. Bu doğrultuda, sadece kamu imkânları
değil, bununla beraber özel sektör iş birliğiyle birçok çalışma planlanmış ve
uygulamaya konulmuştur. Ekonomik kalkınmanın ve refahın artmasında kara
yollarının büyük önemi vardır. Yolcu ve yük taşımacılığı ülkemiz için önemli
bir ekonomik faaliyettir. Kara yollarının kalitesi ve standartlara
uygunluğunun, taşımacılıkta olduğu gibi diğer sektörlere de önemli katkıları ve
kazanımları vardır.
Ana
güzergâhlarda yer alan bölünmüş yollar, tüp geçitler, köprüler, viyadükler, üst
geçitler, trafik levhaları, uyarıcı ışıklar, yönlendirici yol çizgilerinin
tamamlanmasıyla beraber, yol güvenliği ve konforun yaygınlaştırılması, kara
yolu denetimlerinin artırılması, tehlikeli mal taşımacılığının uluslararası
normlarda yapılması, akıllı ulaşım sistemlerinin yaygınlaştırılması kara yolu
politikalarımızın ana unsuru hâline gelmiştir. Karayollarımızın değişmez ve en
önemli amacı ise trafik kazalarını azaltmak ve kazalardaki ölüm oranını
düşürmektir.
Sayın
Başkan, değerli milletvekilleri; ülkemizde, son yıllarda nüfusumuzun, ekonomik
kalkınma ve refahın artmasıyla beraber, motorlu taşıtlarda önemli bir artış
meydana gelmiştir. Bu artışa rağmen, 2018 yılı trafik kazaları verilerine
bakıldığında ölüm oranındaki düşüşü görebiliriz; ölüm oranındaki düşüş yüzde 71
seviyesine ulaşmıştır. Motorlu taşıtlarda 2003 yılında sayı 8 milyon 903 bin
iken 2019 yılı itibarıyla bu sayı 23 milyon 153 bin adede ulaşmıştır, on yedi
yılda yüzde 160’lık bir artış meydana gelmiştir. Bu artışa rağmen, 2018 yılında
meydana gelen ölümlü ve yaralanmalı kazalardaki kusur oranlarında
Karayollarının kusur oranı sadece yüzde 0,35’tir. Bununla beraber, yolcu,
sürücü ve yayanın kusur oranı yüzde 95, araç kusur oranı ise yüzde 0,65’tir.
Amacımız, bu yüzde 0,35’lik oranı daha aşağıya çekmektir. 
AK
PARTİ iktidarı olarak, anlayışımız, yol geometrisinde iyileştirme ve trafik
güvenlik ekipmanları çalışmalarımıza hız kesmeden devam etmektir. Karayolları,
bütün illerimizde önemli çalışmalar yaparak büyük yatırımlara imza atmıştır.
İzmir’den Kars’a, Sinop’tan Hatay’a kadar büyük yatırımları görebiliriz. 
Bir
Anadolu ili olan Zonguldak ilimizden de rakamlar verirsek son on yedi yıldaki
değişimi görebiliriz. İlimiz sınırları içerisinde, 2002 yılında bölünmüş yol
ağımız 22 kilometre iken 2019 yılı itibarıyla bu rakam 192 kilometreye
ulaşmıştır. Bölünmüş yollarla beraber 18 adet tüp geçit yapılmış, ilaveten
toplam uzunluğu 6.718 metre olan 50 adet köprü yapılmıştır. Karayollarımız,
ilimizde olduğu gibi diğer bütün illerimizde trafik levhaları, üst ve alt
geçitler, uyarıcı trafik ışıkları, yol kavşaklarını tamamlayarak bu yatırımları
halkımızın hizmetine sunmuştur. 
Ulaştırma
ve Altyapı Bakanlığımız bünyesinde Karayolları Genel Müdürlüğümüz ve Bakanlığa
bağlı diğer genel müdürlüklerimizin çalışmalarıyla, Türkiye'nin her köşesinde
bu yatırımları, bu hizmetleri görebiliriz. 
Bakanlığımıza
ve bünyesindeki bütün birimlere çalışmalarında başarılar diliyorum. 
2020
yılı bütçemizin ülkemize, milletimize hayırlar getirmesini diliyorum. Genel
Kurulu ve aziz milletimizi saygıyla selamlıyorum. (AK PARTİ sıralarından
alkışlar)
BAŞKAN
– Sayın Ziver Özdemir, Batman Milletvekili. 
Buyurun
Sayın Özdemir. (AK PARTİ sıralarından alkışlar) 
Süreniz
beş dakikadır. 
AK
PARTİ GRUBU ADINA ZİVER ÖZDEMİR (Batman) – Teşekkür ederim Sayın Başkan.
Değerli
milletvekilleri, 2020 Yılı Merkezi Yönetim Bütçe Kanun Teklifi’nin yedinci
turunda, Karayolları Genel Müdürlüğü bütçesi üzerine, AK PARTİ Grubumuz adına
söz almış bulunuyorum. Konuşmamın başında muhterem heyetinizi ve ekranları
başında bizleri seyreden aziz milletimizi saygıyla selamlıyorum.
Ülkemiz
Asya, Avrupa ve Afrika kıtalarının birbirine çok yakın olduğu bir bölgede yer
aldığı için jeopolitik öneme sahip, bu konumu iyi bir altyapıyla
bütünleştirdiğimizde, ülkemiz ve insanımızın refah seviyesini artırmak
kaçınılmaz olacaktır. İşte, bu noktada, AK PARTİ’nin iktidar olduğu günden bu
yana ulaşım ve altyapı konusundaki politikaları ve bugüne kadar ortaya konulan
eserlerin önemi daha iyi anlaşılmaktadır.
Ulaşım
ve altyapıda gerçekleştirilen yatırımlar ve iyileştirmelerle ülkemiz, bulunduğu
konumu daha iyi kullanmaya başlamış ve bölgesinde önemli bir güç hâline
gelmiştir. Örneğin, yeni İstanbul Havalimanı’yla İstanbul, aktarma merkezi
hâline gelmekte, ülkemizin ekonomisine ve tanıtımına büyük bir katkı sağlamaktadır.
Buna benzer olarak, Marmaray tüp geçidi, yine Gebze-Orhangazi-İzmir Otoyolu ve
Osmangazi Köprüsü, Kuzey Marmara Otoyolu ve Yavuz Sultan Selim Köprüsü ve
Avrasya Tüneli gibi eserlerle ülkemizin altyapısını güçlendirmeye ve refah
seviyesini artırmaya yönelik adımlar atılmıştır. 
AK
PARTİ iktidarının en güçlü olduğu hizmet alanlarından biri de ulaşım ve
altyapıdır. Bunların başında da gelişmiş yol ağımız gelmektedir. On sekiz
yıllık AK PARTİ iktidarı süresince halkla bire bir diyalog kurarak şehirlerden
köylere ve mezralara kadar yaptığımız bu yollarla halkımızla gönül bağı kurduk.
Bu gönül bağı sayesinde, on sekiz yıldır her seçimde halkımızın daha güçlü
desteğini alarak memleketimize hizmet ettik ve inşallah çok daha uzun yıllar
hizmet etme imkânı bulacağız.
İktidara
geldiğimiz günden bugüne bölgeler arası kalkınmışlık farkını büyük oranda
ortadan kaldırdık, bu gayret içinde olduk ve bunu büyük ölçüde de başardık.
“Yol medeniyettir.” şiarıyla memleketimizin çok büyük bir bölümünü birbiriyle
bağladık. Ülkenin bütün bölgelerinde yapılan otoyollar ve bölünmüş yol
projeleriyle trafik güvenliği artırılarak kazalar ve buna bağlı ölüm oranı
büyük oranda azalmış, taşıt ve işletme giderlerinde tasarruf sağlanmış,
yolların fiziki standartları yükseltilerek seyahat konforu artırılmış ve
seyahat süreleri de büyük oranda düşürülmüştür.
Türkiye'nin
her bölgesinden olduğu gibi, kendi bölgemden, kendi seçim çevremden de
bahsetmek istiyorum. Bizde devam eden Batman-Silvan-Kozluk yol ayrımı,
Malabadi-Haydar Köprü yolu, Silvan-Baykan yolu, Batman-Hasankeyf-Gercüş-Midyat
yolu, Batman-Beşiri yolu, Beşiri-Siirt yolu, Batman Güney Çevre Yolu ve Batman
şehir geçişleri olmak üzere, AK PARTİ öncesinde 41 kilometre olan yolu 141
kilometreye çıkardık. Batman’da yapım çalışmaları devam eden yol projelerinde
ise sona yaklaşılmıştır. Batman-Hasankeyf-Gercüş-Midyat yolu,
Batman-Silvan-Kozluk ayrımı yolu, Hasankeyf grubu köprüleri ve yolu,
Batman-Midyat devlet yolu Gercüş-Habizbini kavşağı yapım işi devam etmekte olup
inşallah, bu da kısa bir zaman içinde hizmete sunulacaktır.
Tabii,
bütün bu çalışmaların yanında, Batman için elzem olan bazı projelerin de hayata
geçirilmesi gerekiyor; fırsatı yakalamışken ben Sayın Bakana da iletmek
istiyorum.
Batman
Güney Çevre Yolu bitti. Bizim bir ihtiyacımız daha var, Batman kuzey çevre
yolu. Güzergâhın kılavuz planı Aralık 2017’de yapılmış, Karayolları Genel
Müdürlüğünde beklemektedir. Sayın Bakandan özellikle bu konuda destek
bekliyoruz. 
Ayrıca,
bizim Batman-Sason-Muş yolu üzerinde bir güzergâh kılavuz planı yapılmış ve bu
da Karayolları Genel Müdürlüğündedir. Bunda da Sayın Bakanımızın ilgi ve
alakasını bekliyoruz. 
Ayrıca,
bizim Batman-Savur-Mardin yoluyla ilgili projelerde özellikle bir ön çalışma
yapılmıştır. Bu yol Batman ve Mardin için süreyi çok kısaltacak. Mardin-Batman
mesafesi Diyarbakır üzerinden 170 kilometre, Midyat üzerinden de 150 kilometre;
yapılacak bu yol Batman-Mardin arasını 85-90 kilometreye düşürecek bir yoldur.
Bu konuda da Sayın Bakanımızın özellikle ilgi ve alakasını, desteğini
bekliyoruz.
(Mikrofon
otomatik cihaz tarafından kapatıldı) 
BAŞKAN
– Buyurun, bağlayın sözlerinizi Sayın Özdemir.
ZİVER
ÖZDEMİR (Devamla) – Ayrıca, önemli bir diğer husus da bizim Batman-Diyarbakır
güzergâhında, Bismil yolu üzerinde eksik kalan ve duble yol olacak olan 7
kilometrelik bir yolumuz var. Bunun yapılması için Bölge Müdürlüğüyle, Genel
Müdürlükle ve Bakanlığımızla da geçmişte görüşmeler yaptık. Bununla da
ilgilenilmesini ve sonuçlanmasını istiyoruz.
Tabii,
buradan AK PARTİ kadrolarının, Sayın Cumhurbaşkanımızın, Ulaştırma ve Altyapı
Bakanımızın ve Karayolları Genel Müdürlüğümüzün bu projelere ilgilerini
bekliyoruz; bu zamana kadar yaptıkları önemli çalışmalardan dolayı da
kendilerine teşekkür ediyoruz.
Bu
duygu ve düşüncelerle 2020 yılı Merkezi Yönetim Bütçe Kanun Teklifi’nin
ülkemize, milletimize hayırlı uğurlu olmasını diliyor, siz değerli
milletvekillerimizi ve bizi izleyen halkımızı saygıyla selamlıyoruz.
Teşekkür
ediyorum. (AK PARTİ sıralarından alkışlar) 
BAŞKAN
– Kocaeli Milletvekili İlyas Şeker…
Buyurun
Sayın Şeker. (AK PARTİ sıralarından alkışlar) 
Süreniz
beş dakikadır.
AK
PARTİ GRUBU ADINA İLYAS ŞEKER (Kocaeli) – Teşekkürler. 
Sayın
Başkan, değerli milletvekilleri; 2020 Yılı Merkezi Yönetim Bütçe Kanun Teklifi
ile 2018 Yılı Merkezi Yönetim Kesin Hesap Kanunu Teklifi’nin Bilgi
Teknolojileri ve İletişim Kurumunun bütçesi üzerine AK PARTİ Grubum adına söz
almış bulunmaktayım. Gazi Meclisi ve ekranları başında bizleri izleyen aziz
milletimi saygıyla selamlıyorum.
Değerli
milletvekilleri, Cumhurbaşkanlığı hükûmet sisteminin 2’nci, AK PARTİ
hükûmetlerinin 18’inci bütçesini görüşüyoruz. İnşallah bundan sonra daha çok AK
PARTİ hükûmetlerinin bütçesini hep birlikte görüşeceğiz. Bugüne kadar kabul
ettiğimiz 17 bütçemizde olduğu gibi, 18’inci bütçemiz de hizmet bütçesidir. 
Sayın
Başkan, değerli milletvekilleri; günümüzde ülkeler arasında rekabeti
etkileyecek en önemli parametrenin bilgi ve iletişim teknolojileri ve bu alana
yapılacak yatırımların olduğu bir gerçektir. Bilgi Teknolojileri ve İletişim
Kurumunun görev alanı, genel itibarıyla haberleşme ve posta sektörüdür. Kurumun
özellikle haberleşme alanında yaptığı önemli çalışmalardan bir tanesi, mobil ve
sabit telefon numaralarının taşınabilir hâle getirilmesi, 3G ve 4,5G internet
hizmeti gibi hayatımızı kolaylaştıran projelerdir.
Değerli
milletvekilleri, Kurum bir taraftan 4,5G hizmetiyle halkımıza kablosuz yüksek
hızlı internet kullanma imkânı sunarken diğer taraftan 4,5G altyapısında
kullanılan yazılım ve donanım ürünlerinin yüzde 45’inin de yerli ve millî ürün
kullanılması nedeniyle şebekede ithalata bağımlılık azalmış yerlilik oranı da
önemli derece artmıştır. Bu çalışmalar, aynı zamanda 5G ve ötesi haberleşme
hizmetlerinin de altyapısını oluşturmaktadır. 
Sayın
Başkan, değerli milletvekilleri; Bilgi Teknolojileri ve İletişim Kurumunun
yerli ve millî ürün geliştirme noktasında bir başka önemli projesi, Ulaştırma
ve Altyapı Bakanlığı, Savunma Sanayii Başkanlığı ve Bilgi Teknolojileri
İletişim Kurumunun destekleriyle yerli ve millî olarak üretilen baz istasyonu
ULAK’tır. 
Yine,
2019 yılında Bilgi Teknolojileri ve İletişim Kurumu tarafından tamamlanan bir
başka çalışma ise Elektronik Haberleşme Altyapı Bilgi Sistemi Projesi’dir. 
Sayın
Başkan, değerli milletvekilleri; Bilgi Teknolojileri ve İletişim Kurumu,
ülkemize yönelik siber tehditlere karşı açıkların tespit ve bertaraf edilmesi,
önlem alınması, ilgili tarafların uyarılması gibi görevleri yürütmek üzere
Ulusal Siber Olaylara Müdahale Merkezi’ni oluşturmuştur. 
Yine,
Kurumun bir başka önemli hizmeti ise güvenli internet merkezi uygulamasıyla
internetin bilinçli ve güvenli kullanımına ilişkin fırsatları vatandaşımıza
sunmasıdır. 
Sayın
Başkan, değerli milletvekilleri; Cumhurbaşkanımız Sayın Recep Tayyip Erdoğan’ın
“Hedefimiz, uçtan uca yerli ve millî 5G haberleşme teknolojisini 2021 yılında
hizmete sunmaktır.” diyerek gösterdiği hedefe yönelik, Bilgi Teknolojileri ve
İletişim Kurumu ve TÜBİTAK’ın desteğiyle OSTİM bünyesinde projelendirilen Uçtan
Uca Yerli ve Millî 5G Projesi başlamış ve çalışmalar devam etmektedir. 
Sayın
Başkan, değerli milletvekilleri; Kurum, bu çalışmalarıyla bir taraftan sektöre
yön verirken diğer taraftan vatandaşlarımıza kaliteli, ucuz, güvenilir ve
verimli hizmet sunmaktadır. 
Değerli
milletvekilleri; Bilgi Teknolojileri ve İletişim Kurumu özerk bir bütçeye
sahiptir. Kurum genel bütçeden pay almadığı gibi, gelirlerinin büyük bir
kısmını da genel bütçeye aktarmaktadır. 2019 yılı Kasım ayı sonu itibarıyla
elde ettiği yaklaşık 4,4 milyar TL’lik gelirin yüzde 6’lık kısmı Kurumda bırakılmış,
yüzde 94’lük bir kısmı da genel bütçeye aktarılmıştı. 5,5 milyar TL’lik 2020
yılı tahminî bütçesinin de yüzde 8’lik kısmının yine Kurumda bırakılıp yüzde
92’lik kısmının da genel bütçeye aktarılması hedeflenmektedir. 
Sayın
Başkan, değerli milletvekilleri; millete hizmet amaçlı gerçekleşen 17
bütçemizin ve hazırlanan 18’inci bütçemizin mimarı Cumhurbaşkanımız Sayın Recep
Tayyip Erdoğan’a, bütçeyi uygulayan Bakanlarımıza ve ekiplerine, hayatımızı
kolaylaştırmak için teknolojik yatırımlar yapan, hizmet sunan ve bağlı
kurumları denetleyen Bilgi Teknolojileri ve İletişim Kurumu Başkanına ve
çalışanlarına, bütçenin hazırlanmasında emeği geçen herkese teşekkür ediyor;
2020 yılı merkezî yönetim bütçesinin ülkemize, milletimize hayırlı olmasını
diliyor, saygılar sunuyorum. (AK PARTİ sıralarından alkışlar)
BAŞKAN
– Elâzığ Milletvekili Metin Bulut… 
Buyurun
Sayın Bulut. (AK PARTİ sıralarından alkışlar)
Süreniz
beş dakikadır.
AK
PARTİ GRUBU ADINA METİN BULUT (Elâzığ) – Sayın Başkan, çok kıymetli
milletvekilleri; Sivil Havacılık Genel Müdürlüğü bütçesi üzerine Adalet ve
Kalkınma Partisi Grubu adına söz almış bulunuyorum. Gazi Meclisi ve aziz
milletimizi saygıyla selamlıyorum. 
Bilindiği
üzere, ulaştırma sisteminin en önemli türlerinden bir tanesi hiç şüphesiz havacılıktır.
Günümüz itibarıyla, hava ulaşımı, Türkiye'nin ekonomik büyümesiyle ve refah
seviyesinin yükselmesiyle önem kazanan unsurlardan bir tanesi hâline gelmiştir.
Ulaştırma ve Altyapı Bakanlığımız tarafından geliştirilen politikalar
çerçevesinde “Her Türk vatandaşı hayatında en az 1 kez uçağa binecek.” “Hava
yolu halkın yolu olacak.” sloganlarıyla yola çıkılarak taşınan yolcu ve uçuş
sayılarında önemli artışlar gerçekleşmiştir. Son on altı yılda hava yolları
için 78,3 milyar TL’lik yatırım yapılmıştır. 2003 yılından bu yana yürütülen
çalışmaların sonucunda, hava yoluyla seyahat edilmesi vatandaşlarımız için son
derece ulaşılabilir ve tercih edilebilir olmuştur. 2018 yıl sonu itibarıyla
yurt içi ve yurt dışı toplam yolcu sayısı 210 milyonu aşmıştır. Yine, 2018 yılı
cirosu 143,3 milyar iken istihdam edilen kişi sayısı da 209 bini geçmiştir ve
2019 yılı Kasım ayı sonu itibarıyla büyük gövdeli uçak sayımız da 546’ya
ulaşmıştır. 
Sayın
Başkan, değerli milletvekilleri; ülkemizdeki hava yolları kullanımında iç
hatlarda 2003 yılında 9 milyon 147 bin olan yolcu sayısı, 2018 yılında yüzde
1.132’lik artışla 112 milyonu aşmıştır. Dış hatlarda ise 2003 yılında 25 milyon
olan yolcu sayısı, aynı şekilde, 2018 yılında yüzde 284’lük bir artışla 97
milyonu aşmıştır. 
Türkiye,
coğrafi konumunun getirdiği üstünlük sayesinde hava taşımacılığında stratejik
olarak önemli bir yere sahiptir ve her geçen gün artan hava trafiğiyle, hava
taşımacılığı yarışında önemini de ortaya koymaktadır. Türkiye, dünya ve Avrupa
havalimanları toplam yolcu sayısı sıralamasında dünyada ilk 10’da, Avrupa’da
ise ilk 4’tedir. Örnek niteliğindeki uygulamalar sonucunda “Dünyada
ulaşamadığımız, ulaşamayacağımız hiçbir nokta kalmayacak.” hedefiyle hareket
eden Türk sivil havacılığı sayesinde, dünyanın en geniş uçuş ağına sahip ülkesi
olarak kabul edilmektedir. 
Yine,
ilimizden örnek verecek olursak Elâzığ ilimize baktığımızda, iç hatlardaki
yolcu trafiği 2003 yılında sadece 40 bin iken 2018 yılı sonu itibarıyla yüzde
2.500 artışla 1 milyon 21 bine ulaşmıştır. Yine, 2009 yılında dış hatlarda
hizmet vermeye başlamış ve Kasım 2019 yılı itibarıyla da ilimiz 39 bin yolcuyla
Doğu Anadolu Bölgesi’nde ilk sırada yer almıştır. 
Yine,
coğrafi konumu itibarıyla stratejik bir bölgede olduğundan İHA’ların ve
SİHA’ların uçuşları da ilimizden yapılmaktadır. Bu hava trafiği, mevcut durumun
yoğunluğunu artırdığından milletvekili arkadaşlarımızla birlikte ikinci bir
pist talebimiz olmuştu. Ben Ulaştırma Bakanlığımıza çok teşekkür ediyorum, bu
pist talebi gerçekleştirildi, şu anda yüzde 50’si yapılıyor. İnşallah, ikinci
pistimizin de devreye girmesiyle birlikte bölgenin en büyük ve en cazip
havalimanlarından bir tanesi olacaktır. 
Yine,
yıllık toplam 200 milyon yolcu kapasitesiyle dünyanın en büyük havalimanı
projesi olan İstanbul Havalimanı’nın, yıllık 90 milyon yolcu kapasiteli etabı
da 29 Ekim 2018 yılında hizmete sunulmuştur. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın lütfen. 
METİN
BULUT (Devamla) – Öte yandan, ülkemizde üretilen ve uluslararası alanda
sertifikasyonu yapılan ilk Türk sivil uçak tasarımı ve imalatı olan HÜRKUŞ
eğitim uçağı için 18 Ağustos 2016 tarihinde tip sertifikası verilmiş olup
ülkemiz imalatçı ülke konumuna da ulaşmıştır.
Sayın
Başkan, değerli üyeler; Sivil Havacılık Genel Müdürlüğünün 2018 yılı kesin
hesabının ve 2020 yılı bütçesinin milletimize ve devletimize hayırlı olmasını
diler, saygılarımı sunarım. (AK PARTİ sıralarından alkışlar)
BAŞKAN
– Birleşime on beş dakika ara veriyorum. 
Kapanma Saati: 14.19
İKİNCİ OTURUM
Açılma Saati: 14.44
BAŞKAN: Başkan Vekili Mithat SANCAR
KÂTİP ÜYELER: İshak GAZEL (Kütahya), İsmail OK (Balıkesir)
-----0-----
BAŞKAN
– Değerli milletvekilleri, Türkiye Büyük Millet Meclisinin 35’inci Birleşiminin
İkinci Oturumunu açıyorum. 
2020
Yılı Merkezi Yönetim Bütçe Kanun Teklifi ile 2018 Yılı Merkezi Yönetim Kesin
Hesap Kanunu Teklifi’nin görüşmelerine kaldığımız yerden devam ediyoruz. 
Komisyon
yerinde.
Sırada,
İYİ PARTİ Grubu adına yapılacak konuşmalar var.
İlk
konuşmacı, Konya Milletvekili Fahrettin Yokuş. 
Buyurun
Sayın Yokuş. (İYİ PARTİ sıralarından alkışlar)
Süreniz
on beş dakikadır.
İYİ
PARTİ GRUBU ADINA FAHRETTİN YOKUŞ (Konya) – Sayın Başkan, değerli
milletvekilleri; sözlerime başlarken hepinizi İYİ PARTİ Grubu adına saygıyla
selamlıyorum. Tarım ve Orman Bakanlığı bütçemizle ilgili görüşlerimizi beyan
etmek için söz almış bulunmaktayım.
Ülkemiz,
tarım ve hayvancılıkta kendi kendine yeten ve ihracatta önemli bir paya sahip
konumdayken dışa bağımlı hâle gelmiştir. On yedi yıllık AK PARTİ iktidarı
döneminde uygulanan yanlış tarım ve hayvancılık politikaları çiftçilerimizi
toprağa küstürmüştür. Hükûmet, yerli üreticiyi, çiftçiyi ve besiciyi
korumamıştır. Yerli üretim yerine maalesef sınırsız ithalat yolunu seçmiştir.
Nihayet on beş yıl aradan sonra çiftçiyi, köylüyü Hükûmetimiz, iktidarımız
hatırladı, 3’üncü Tarım Orman Şûrası’nı gerçekleştirdi. Bu şûra sonrası Sayın
Cumhurbaşkanı şunları söyledi: “Temel tarım ürünlerinde dışa bağımlı olmak, en
az savunma sanayisinde dışa bağımlı olmak kadar tehlikelidir. Milletimizin gıda
güvenliğini garanti altına almak her ülke gibi Türkiye için de bir millî
güvenlik meselesi hâline gelmiştir.” dedi. Aynı şûrada, artık canlı hayvan ve
karkas et ithalatı yapılmayacağı ifade edildi. 
Değerli
milletvekilleri, 2006 yılında AK PARTİ Hükûmetince Meclise getirilen Tarım
Kanunu’nun 21’inci maddesinde, tarım ve hayvancılıkta görev yapan, çalışan
insanlara gayrisafi millî hasılanın yüzde 1’i kadar, millî gelirin yüzde 1’inin
verileceği ifade edildi. Ama gelin görün ki iktidar her zaman yaptığı gibi
kendi çıkardığı kanunları bile tanımıyor. 2018 yılında çiftçilerimize verilmesi
gereken 37 milyar yerine sadece 14,5 milyar hibe verilmiştir. Yani on iki
yıllık destekleme sürecine baktığınız zaman, yasadan bu yana çiftçinin 133 milyar
Türk lirası hakkını gasbeden bir iktidar var karşımızda.
Değerli
milletvekilleri, toprağa küsen çiftçi şehirlerde amele oluyor. Atatürk “Köylü
milletin efendisidir.” diyerek fabrikalar açmış, çiftçiyi hep desteklemiş; AK
PARTİ Hükûmeti ise Atatürk’ün cumhuriyete ve Türk milletine miras bıraktığı
fabrikaları kapatmış. İktidar maalesef “Millet bizim değil, biz milletin
efendisiyiz.” anlayışıyla yoluna devam ediyor. 
Çiftçilerimiz,
besicilerimiz borç batağında, bir yandan bankalar, diğer yandan Tarım Kredi
Kooperatifleri ve ayrıca elektrik borçları birikmiş; traktörleri ipotekli,
tarlalar ipotekli, iktidarın umurunda değil. 
Büyükşehir
Yasası’yla, 30 büyükşehirde bulunan on binlerce köy ve kasaba, belde şu anda
ören yerine döndürülmüş durumda. Köy ve kasabalardan göç, ışık hızıyla devam
ediyor. 
Çiftçinin
yükünü azaltacağınız yerde yük üstüne yük bindirdiniz. Çiftçiler için kurulan
Ziraat Bankası, çiftçi yerine Simit Sarayını destekler oldu. Her geçen yıl
çiftçi sayımız azalmaktadır. Köylerden kentlere doğru göç artarak devam
etmektedir. Köyden şehre göç eden çiftçilerimizi tekrar topraklarıyla
buluşturmalıyız. Artık “şehirden köye göç” projesi yapmalıyız. Türk tarımını,
Türk çiftçisini ve ülkemizi ancak bu şekilde refaha ulaştırabiliriz.
İktidarınızın yerinde biz olsak, ihmal ettiğiniz köylümüze, çiftçimize ve
besicilerimize vallahi ne yaparız biliyor musunuz? Hepsini baş tacı eder, her
birine altın madalya takarız, köyde çiftçilik ve hayvancılık yaptıkları için.
(İYİ PARTİ sıralarından alkışlar)
Topraklarımız
kimyasal girdilerle zehirleniyor. Ülkemizin her karış toprağında iklim
özelliklerine göre yetiştirebileceğimiz yerli tohumlarımız sizin yasaklarınıza
rağmen hâlâ mevcuttur. Yerel ata tohumları bir ülkenin hazinesidir. Bununla
birlikte, Anadolu coğrafyası 3 bini endemik, toplam 13 bin bitki çeşidi
zenginliğine sahiptir. Yani yerel gen kaynaklarımızı kullanarak topraklarımızın
verimliliğini artırmak ve insan sağlığını korumak, atılacak doğru adımlarla
mümkündür. Biyoçeşitliliği korumak, geliştirmek ve kayıt altına almak öncelikle
kamunun sorumluluğundadır. Geleceğimizin teminatı nesiller, Hükûmet ve
bürokratların insafına terk edilemeyecek kadar önemlidir. Bu yüzden, düzgün
işleyen devlet politikası olması gerekir. Ama maalesef AK PARTİ Hükûmeti düzgün
işleyen politikalar üretememektedir. 
Değerli
milletvekilleri, Tarım Ekonomisti Doktor Necdet Oral: “Çiftçi, AKP iktidarı
döneminde 3 milyar hektarlık alandan, üretimden vazgeçti. Bakan tarımı
düşünüyorsa dışarıdan alınan tarım girdilerine baksın. 2000’li yılların
başından bu yana uygulanan IMF, Dünya Bankası patentli tarım politikaları
nedeniyle ürettiğinden para kazanamıyor, çiftçi tarımdan elini ayağı çekiyor.”
diyor. Haksız mı? Elbette haklı. 
Yerli
tohumumuz olan ata tohumumuzu desteklemek yerine hibrit tohumu ekiyoruz. Hibrit
tohumun beraberinde kimyasal gübre ve ilaçlarla topraklarımızı zehirliyoruz. 8
Kasım 2006 tarihinde Resmî Gazete’de yayımlanarak yürürlüğe giren Tohumculuk
Kanunu’yla, tohum piyasası, küresel tohum tekellerinin ve onların denetimindeki
yerli temsilcilerin kontrollerine bırakılmıştır. Anadolu’nun zengin biyolojik
çeşitliliğini yansıtan yerel ata tohumlarının satışı sertifikalı olma şartı
nedeniyle maalesef yasaklanmıştır. Küresel endüstriyel yapının modern bilimsel
üretim adına dayattığı bu sistemde, kısır hibrit tohumun özendirilmesi ve
teşvikiyle tohumculuk piyasası ticari firmaların kontrolü ve tahakkümü altına
girmiştir. İthal tohumlar, ilaç ve gübreler neticesinde tarımsal girdilerin
maliyeti artmış, bu hususta geçtiğimiz ay hibrit tohumun zararlarının
araştırılması için verdiğimiz önerge de maalesef reddedilmiştir. 
Yine,
ata tohumu kanun teklifimiz hâlâ Komisyonda beklemektedir. Yerli ve millî kendi
tohumlarımıza sahip çıkmakla ancak yerli ve millî olunabilir. Demek ki bu
memleket küresel sermayenin kontrolü altında. Evet, yanlış duymadınız, bu
memleket tarımıyla, hayvancılığıyla küresel sermayeye teslim edilmiş durumda.
Kendi ata tohumumuzu eken, üretim yapan insanların cezalandırılmasının başka
bir açıklaması var mı Allah aşkına? 
Hayvancılığa
gelince; uzun uzun anlatmayacağım. Türkiye Damızlık Sığır Yetiştiricileri
Merkez Birliği, hayvancılığın sorunlarıyla ilgili detay bir rapor hazırladı ve
Bakanlığa sundu. Bu raporda “Et ve canlı hayvan ithalatı uyuşturucu bağımlılığı
gibidir, sağladığı mutluluk kalıcı değildir, geçicidir.” diyor Sayın Bakan.
Lütfen, iyi dinle Sayın Bakanım. Raporda, ayrıca, devlet organlarını yöneten
bürokratları, siyasetçileri, son yıllarda oluşmuş olan ithalata bağlı sektör
temsilcileriyle içeride ve dışarıda dayanışma içinde olan ithalat lobilerinin
manipüle ettiğine veya etkilediğine ilişkin yargı var. “Hayvancılık sektöründe
çalışanlar artık buna inanıyor.” diyor. Yani demek istiyorlar ki Sayın Bakanım,
içeride ve dışarıda birileri bu sektörde Türk hayvancılığının çanına ot tıkıyor
ve bunun arkasında kim var? Ürdünlü Hijazi’yi tanıyor musun ya da yerli
Morkoç’u tanıyor musun? Yarınlarda bunlar çarşaf çarşaf ortaya dökülecek.
Unutmayın ki küresel sermayeye hizmet edenler hayvancılığın da hesabını bu
millete verecekler.
Sayın
Bakan, size tavsiyem, hani bu Türkiye Damızlık Sığır Yetiştiricileri Merkez
Birliğinin sunduğu rapor var ya -36 maddeden oluşan- vallahi o raporu okuyun, o
raporu uygulayın, hayvancılıkta başka bir şey yapmayın, hiç yorulmayın,
memleket ihya olur, Türk çiftçisi ihya olur, besici ihya olur, Türkiye ihya
olur. (İYİ PARTİ sıralarından alkışlar)
Sayın
Bakanım, ne yediğimizi bilmiyoruz, gıda terörü hepimizin sağlığını vuruyor. Son
bir yılda hileli gıda üretimi yapan firma sayısı sizin açıklamalarınızda
173’ten 618’e, ürün sayısı da 282’den 1.211’e yükselmiş. Şu andaki cezaların
caydırıcı olmadığını ne yazık ki bu rakamlar bize gösteriyor. Dolayısıyla bu
cezayı göze alarak üretimini sürdüren firmaların sayısı artarak devam ediyor.
Hileli gıda üretenler, insan sağılığına zarar vermelerinden dolayı ağır
cezalara çarptırılmalıdır. 
Sayın
Bakan, sağlığımızla oynayanları kara listeye alacak mısınız, ağır hapis cezası
getirecek misiniz, ticaretten men cezası düşünüyor musunuz? Bunlara lütfen
cevap veriniz. Bakanlığınız, denetim noktasında yetersizdir. Gıda denetimi
işini ehil olanlara vermiyorsunuz. Yeterince kadro istihdamı yapmıyorsunuz. Ama
ne yapıyorsunuz? Türk milletinin zehirlenmesini seyrediyorsunuz. Ama
unutmayınız ki bu ülkede sizin çocuklarınız da yaşıyor. 
Değerli
milletvekilleri…
BÜLENT
TURAN (Çanakkale) – Bravo Fahrettin Bey! 
FAHRETTİN
YOKUŞ (Devamla) – Bakın, AK PARTİ Grubundan “Bravo!” aldıysam bu gaz bana
yeter; hızımla devam edeyim. (İYİ PARTİ sıralarından alkışlar) Teşekkür ederim
Başkanım; evet efendim, ne güzel.
Şimdi,
ormanlarımıza gelelim. Ormanlarımız bizim akciğerimizdir, millî servetimizdir.
Ormanlarımızı korumak için neden seyir kuleleri yapılmaz? Neden ormanlarımızı
korumak için gerekli tedbirler alınmaz? Bir orman yangını çıktığında neden
hemen müdahale edilemez? Avrupa’nın en büyük özel yangın söndürme filosuna
sahip olduğu bilinen Türk Hava Kurumu yerine, yangın söndürmek için neden özel
şirketler kullanılır? Neden orman işçilerine sigorta hakları verilmez,
imzalatılan bir sözleşmeyle ellerinden alınır? Neden orman işçileri “işveren”
statüsünde değerlendirilir, işçilere tanınan haklardan yararlanamazlar, neden? 
Şimdi
esas soruyu soruyorum: Sayın Bakanım, kesimlerde on yıllık kesim planları
uyguluyorsunuz, planlar için yüz binlerce lira para harcıyorsunuz ama bu
planlara uymuyorsunuz, neden? Bu Meclise cevap verin.
Sayın
Bakanım, yine size soruyorum: “3 kapalı orman” alanlarında tarıma ya da inşaata
açtığınız alanlar var mı? Bu haberler her yerde yayınlanıyor, bunlar doğru mu?
Tekrar ediyorum: “3 kapalı orman” alanlarını inşaata açtırıyor musunuz, tarıma
açtırıyor musunuz kestirip? Bunlara lütfen cevap verin. 
Ve
yine, Orman Genel Müdürlüğü, hatta Bakanlık merkezinizi yönetenler sarı, yandaş
bir sendikayla -TOÇ BİR-SEN denilen- el ele, paralel paralel yönetim mi
yapıyor? Yoksa gerçekten doğru bir yönetim mi yapıyorsunuz? 
Orman
Genel Müdürlüğü personeli bugün huzursuz, verimsiz çalışıyor. Atama ve Yer
Değiştirme Yönetmeliği’nden tutun da Görevde Yükselme Yönetmeliği’ne kadar her
şey arızalı. Ama Ahmet Bey kardeşim, Konya Milletvekilim, bir de arızalı
Karapınar var, kuruyan Karapınar. 800 bin ağaç kuruyor, şimdi, bu ağaçlar
kuruyor. (İYİ PARTİ sıralarından alkışlar) 2004’ten beri yapılmış. Karapınar’ın
özelliği ne? Çölleşen bir yöremiz bizim. Ağaç dikmemiz lazım, diktiğimiz ağacı
korumamız lazım ama kurutuyoruz. Ama Allah selamet versin, iktidarımız, bakın,
ne güzel nefes mefes diyerek 11 milyon ağaç dikiyor. Be Müslüman, be kardeşim,
be Ahmet Bey kardeşim, be Sayın Bakanım; Allah aşkına, yahu, diktiğiniz
ormanları kurutuyorsunuz! “Yeniden orman dikiyoruz.” diye “11 milyon…” “Rekor
kırıyoruz!” diye… Yapmayın Allah aşkına ya! Yapmayın bu şovları, yapmayın ya!
Yapmayın bu şovları!
Sayın
Bakanım, kurutmayın bu ormanları, sahip çıkın Konya’ya, sahip çıkın Türkiye’ye!
Sahip çıkın! (İYİ PARTİ sıralarından alkışlar)
OSMAN
BOYRAZ (İstanbul) – Ne yapalım, söyle bakalım.
EROL
KAVUNCU (Çorum) – Dikmeyince “Dikmedi.” diyorsunuz, dikince de böyle
söylüyorsunuz. Ayıp değil mi?
FAHRETTİN
YOKUŞ (Devamla) – Size sonra anlatayım ben. 
Evet,
şimdi, gelelim fasulyenin faydalarına. Tarım ve Orman Bakanlığı 150 bini aşkın
personel ve 33 genel müdürlükle devasa bir kurum. 4 Bakan Yardımcısı var ancak
dikkat buyurun “Bakanlığı Tan adında bir danışman gölge bakan gibi yönetiyor.”
iddiaları var Sayın Bakan. Bu Tan kim? Buna cevap istiyorum.
HALİS
DALKILIÇ (İstanbul) – Süre bitti, süre.
FAHRETTİN
YOKUŞ (Devamla) – Ve başka bir şey: Bazı bürolarda vatandaşın dosyaları
dolaştırılıyor, hâlâ binlerce dosya maalesef imzalanmıyor. Acaba ne oluyor
Sayın Bakan, Bakanlığında? Bakan Yardımcılarının birinin emrinde 40’ın üzerinde
danışman olduğu söyleniyor. Sizin kaç danışmanınız var Sayın Bakan? 150 bin
personel içinde yüzlerce bir de danışman mı topladınız? Cumhurbaşkanından mı
öğrendiniz? Yahu, personeliniz yetmiyor mu size? Bunlara bir cevap verin. (İYİ
PARTİ sıralarından alkışlar)
Şimdi,
genel müdürlerin imzası geçersiz bu Bakanlıkta, Bakan Yardımcılarının geçersiz
ama danışmanlar yönetiyor, gölge bir yönetim var. 
(Mikrofon
otomatik cihaz tarafından kapatıldı) 
BAŞKAN
– Buyurun tamamlayın lütfen Sayın Yokuş.
FAHRETTİN
YOKUŞ (Devamla) – Eyvah, Melen Projesi’ne gelemedim. 
HALİS
DALKILIÇ (İstanbul) – Ben sana demiştim “Süren yetmedi.” diye.
FAHRETTİN
YOKUŞ (Devamla) – Sayın Bakanım, Sayın Bakanım, Melen Projesi felaketi var,
size soruyorum: Melen Projesi’ne 1,5 milyar harcandı; şu anda ancak 1 milyar
lira daha para ödenirse Melen Çayı İstanbul’un su ihtiyacını karşılayabilecek
ama gelin görün ki, öyle bir proje hatası yaptınız ki kil çekirdekli dolgu
yerine katı proje yani beton yaptınız. Bu projeyi de yanında bulunan Bakan
Yardımcın, eski DSİ Genel Müdürü imzaladı; yine beraber çalıştığın Dinçer
Aydoğan imzaladı. Şu anda devlet 1 milyar lira zarara uğratıldı. İstanbul susuz
kalacak. Bunların hesabını soracak mısın Sayın Bakan? Sormalısın Sayın Bakan.
Hâlâ bunlarla çalışıyorsun. Buradan iddia ediyorum…. Yüklenici firma diyor ki:
“Bu şekilde yaparsak bu yanlış olur, yapmayın etmeyin.” Size defalarca yazı
yazıyor.
(Mikrofon
otomatik cihaz tarafından kapatıldı) 
BAŞKAN
– Sayın Yokuş, selamlama için lütfen, buyurun. 
BÜLENT
TURAN (Çanakkale) – Yirmi beş dakika oldu Sayın Başkan. 
FAHRETTİN
YOKUŞ (Devamla) – Teşekkür ederim.
Vallahi
yetmedi. 
Ama
iş adamından bile maalesef sizin bürokratlarınız vicdansız çıktı ki bu usulsüz
şeyi yaptı çünkü Sayın Cumhurbaşkanı Katar dönüşü ne dedi? “İstanbul ve Ankara
susuz kalabilir.” Evet, niye kalabilir? Hani 4 kere açılışını ilan etmiştiniz?
Nerede Eroğlu? 4 kere ilan etmişti “Şu gün, bu gün açacağım.” diye. Üç yıldır
milleti kandırıyorsunuz. Onun için, bu yanlışların altında durmayın. Ey AK
PARTİ’li vekil kardeşlerim, bunların üzerine beraber gidelim; gelin, bu
iddialar açığa çıksın; gelin… 
Son
söz Sayın Bakanım: Sen bu Bakanlığı yönetemiyorsun ve Sudan’ı da çok
seviyorsun; Allah aşkına ya, şu Türk milletine ve kendine bir iyilik yap,
emekli ol, istifa et, git Sudan’da yaşa, onlarla beraber ol. 
Hoşça
kalın Sayın Bakanım. (İYİ PARTİ sıralarından alkışlar)
HASAN
ÇİLEZ (Amasya) – Ayıp ama ya, ayıp! Ayıp bu senin yaptığın ya! Çok ayıp! Ayıp
yapıyorsun ya, çok yanlış yapıyorsun ya! 
FAHRETTİN
YOKUŞ (Konya) – Sensin ayıp!
BÜLENT
TURAN (Çanakkale) - Sayın Başkan…
BAŞKAN
– Sayın Turan, daha sonra, tur bitsin, İYİ PARTİ Grubu adına konuşmalar
tamamlansın yine size söz vereceğim.
HASAN
ÇİLEZ (Amasya) – Bütçe görüşmesinde yaptığına bak ya! Her konuşmasında aynı
terbiyesizlik ya! Vekilsin ya! Milletvekilinde böyle üslup olabilir mi ya!
BAŞKAN
– Bir dakika arkadaşlar… Bakın, Grup Başkan Vekiliniz ayakta.
BÜLENT
TURAN (Çanakkale) – Sayın Başkan, sataşmalardan dolayı cevap hakkımızı yine
aynı usulle tur sonunda mı vereceksiniz? 
BAŞKAN
– Evet, tur sonunda, İYİ PARTİ Grubunun konuşmaları tamamlanınca söz isteyen
Grup Başkan Vekillerinin hepsine cevap vermek üzere elbette söz vereceğim.
BÜLENT
TURAN (Çanakkale) – Peki, teşekkür ediyorum. 
BAŞKAN
- Teşekkürler. 
Sayın
Muhammet Naci Cinisli, Erzurum Milletvekili. 
Buyurun
Sayın Cinisli. (İYİ PARTİ sıralarından alkışlar) 
Süreniz
on dakikadır. 
İYİ
PARTİ GRUBU ADINA MUHAMMET NACİ CİNİSLİ (Erzurum) – Sayın Başkan, Sayın
Bakanlar, değerli milletvekilleri; 2020 Yılı Merkezî Yönetim Bütçe Kanun
Teklifi çerçevesinde Devlet Su İşleri, Meteoroloji ve Türkiye Su Enstitüsü
üzerinde İYİ PARTİ Grubumuz adına söz almış bulunuyorum. Sizleri ve aziz
milletimizi saygıyla selamlarım. 
Bugün
sabah saatlerinde Devlet Su İşleri Genel Müdürlüğünde çıkan yangın nedeniyle
geçmiş olsun dileklerimi iletiyorum. 
Yüz
elli yedi yıllık geçmişe sahip Sayıştayımızın raporlarında Devlet Su İşleri ile
ilgili önemli tespitler mevcut. Örneğin, belediyeler adına yapılan içme suyu
yatırım bedelleri tahsil edilemiyor. İşletmeye açılan tesislerin yatırım
bedelleri toplam 7 milyar liranın üzerindeyken 2018 yıl sonu itibarıyla vadesi
gelmiş alacaklardan yalnızca 335 milyon lira ödenmiş, 846 milyon lira ise
tahsil edilememiş; böylece hem Devlet Su İşlerinin yeni yatırımlar için ihtiyaç
duyduğu gelirleri azalıyor hem de inşa hâlindeki tesislerin tamamlanması
gecikiyor. Örneğin, memleketim Erzurum, söz verilen Hınıs Başköy Barajı, Narman
Şehitler Barajı, Alvar Barajı, Aziziye Gölet’i gibi tesisleri ha bitti ha
bitecek diye büyük bir sabırla senelerdir beyhude bekliyor. 
Sayıştay
raporlarında inşası devam eden işlerde proje değişikliği olması hâlinde yeni
birim fiyatlarının tespitinde tek bir firmadan alınan onaylanmamış proforma
faturaların kullanıldığı tespit edilmiş. Bununla birlikte proje ihalelerinin
fiyat dışı unsur planlaması nedeniyle geçerli en düşük teklif yerine daha
yüksek teklif verenler lehine sonuçlandırılması da Sayıştay raporlarında
mevcut. Yazılı sınavların yanına mülakat aşaması konularak maskelenen yandaş
kayırmanın burada da fiyat dışı unsur yöntemiyle uygulandığı anlaşılıyor. 
Devlet
Su İşleri ile ilgili olarak Sayıştay raporlarında kaydedilen diğer bulgular
kaynakların verimli ve etkin olarak kullanılmadığını, mali tabloların gerçeği
yansıtmadığını tespit ediyor. Yurdumuzun su ve toprak kaynaklarını
geliştirmekle yükümlü olan Devlet Su İşlerinin ülkemiz tarımını kalkındırmak ve
ülke ekonomisini büyüyen bir hâle getirmek için çalıştığını göz ardı etmeden,
Sayıştay raporlarında üzülerek gördüğümüz ihmallerin mazur görülür bir
tarafının olmadığını ifade etmek isterim. 
Değerli
milletvekilleri, uluslararası sivil havacılık kriterlerine göre havaalanlarında
meteoroloji ofislerinin bulunması zorunlu. Meteoroloji, Avrupa Hava Seyrüsefer
Güvenliği Teşkilatının Devlet Hava Meydanları İşletmesine gönderdiği para
karşılığı, kâr amacı gütmeden, havaalanlarımızda havacılık destek hizmetleri
veriyor. Sayıştay raporlarına göre, Devlet Hava Meydanları İşletmesi bu yabancı
kurumdan aldığı parayı Meteorolojiye eksik ödüyor, bir de üstelik Devlet Hava
Meydanları İşletmesi Meteorolojiden kendisine kira ödemesi talebinden
bulunuyor. Ben şahsen Devlet Hava Meydanları İşletmesinin bu davranışını pek
yadırgamadım. Memleketim Erzurum’da aletli iniş sisteminin kış mevsiminden önce
tamamlanmaması nedeniyle havaalanının uçuş trafiğine kapatılmış olması
karşısında, sorumluluk bilinciyle bir açıklama bile yapamayan bu kurumdan bir beklentim
kalmadı. Önümüzdeki yılın Sayıştay raporlarına bu sene Erzurum Havaalanı’nda
yaşanan rezaletin nasıl yansıyacağını merak ediyorum. 
Değerli
milletvekilleri, önümüzdeki dönemin en mühim meselesi ve bölgesel ihtilaf
konusu olacağını düşündüğüm “su sorunu” yaşamsal önem taşıyor. Ülkemiz,
sanılanın aksine su zengini bir ülke değil, aslına bakılırsa su fakiri bir ülke
olma yolunda ne yazık ki ilerliyor. Buna sebep olan etkenler ise artan nüfus ve
doğal olarak artan su kullanım alanları, tarımda bilinçsiz sulama; evsel,
endüstriyel ve tarımsal atıklarla her geçen gün daha da kirlenmekte olan
sularımız olarak sıralanabilir. 
TÜİK’in
belediye atık su göstergeleri bültenine göre, Türkiye’deki 1.397 belediyeden
sadece 591’inin atık su arıtma tesisi bulunmakta. DSİ’nin verilerine göre
ülkemizde yıllık kişi başına düşen su miktarı yaklaşık 1.519 metreküp. Bu
miktarla ülkemiz su kıtlığı çeken ülkeler kategorisinde yer alıyor. Ancak,
TÜİK’in 2030 yılı için 100 milyonluk nüfus tahmini göz önünde bulundurulduğunda,
kişi başı kullanımın 1.120 metreküp civarında olacağı öngörülüyor. 
Dünya
nüfusunun yüzde 40’ını barındıran 80 ülke şimdiden su sıkıntısı çekiyor.
OECD’nin gelecekte tarımda su riski taşıyacağını öngördüğü ülkeler raporunda
ülkemiz de maalesef yer alıyor. Tarımda Yaşanacak Su Tehlikesi Endeksi’ne göre,
Türkiye 2024-2050 dönemi içerisinde en çok risk arz eden ilk 15 ülke arasında.
“Su hayattır.” tespitiyle su kaynaklarımızın korunmasının hem enerjinin hem de
tarımımızın sürdürülebilirliği açısından hayati önem arz ettiğini hatırlatırım.
Sayın
Başkan, Sayın Bakan, değerli milletvekilleri; insanlar öncelikle susuzluğa,
sonra açlığa dayanamazlar. Açlığın çaresi de iyi tarımdır. İYİ PARTİ olarak
bizim görüşümüze göre, tarım savunma sanayisinden daha az öneme sahip olmayan
stratejik bir sektördür. Tarım aynı zamanda millî güvenliğimizi de
etkilemektedir. Uzun zamandır savunduğumuz bu görüşümüzün son günlerde iktidar
tarafından da dillendirilmesinden mutluluk duyuyoruz. 
Fakat
şu hâliyle, vahim masabaşı kararları nedeniyle, dövizimiz olmasa kıtlık
yaşayacağımız hâle getirilmiş olan ülkemizde stratejik olarak nitelendirdiğimiz
tarım sektörü bir millî güvenlik sorunu hâlini almıştır. AK PARTİ döneminde,
tarımda bırakın stratejik güç olmayı, hazır ulusal master planlar bile
uygulanmadı. 
Bugün
çiftçilerimize ektiği ekinin, ürettiği hayvanın ne edeceğini, kaça satacağını
bilmeden yanlış verilerle ürün ektirip, hayvan besletirken kumar oynatılıyor.
“Çiftçimize kumar oynatıyorsunuz.” derken şunu söylemek istiyoruz: Veriler hem
son derece güvensiz hem de gerektiği zaman açıklanmıyor. Çiftçimizin veri
olarak kabul ettiği, kendine ne ekeceğiyle ilgili kılavuz olarak gördüğü
işaret, ürün ekimi öncesi açıklanması gereken tarım desteklemeleridir.
2019
yılı destekleri, 2019’un Kasım ayında, hasat kalkmış, besi periyodları
geçtikten sonra, sanki “Ne hâliniz varsa görün.” dercesine alay eder gibi
açıklandı.
Bakanlığın
bir görevi de çiftçiye yeni pazarlar açmaktır. Yalnızca 3 ülkeye ihracat yapan
narenciyecilerimize Çin pazarı açılmalıdır. İki ülke arasındaki ufak pürüzler
senelerdir neden giderilmez anlaşılır gibi değil. Ülkemiz ve Çin arasında devam
eden zararlı risk analizi çalışma sürecinin hızlandırılmasını bekliyoruz.
Tarımdaki
yanlış politikalar sonucu boşalan köylerin her biri aslında âdeta bir üretim
üssü, büyük bir fabrika iken bugün köyler ucuz yaşanan merkezler hâline geldi.
Tarım da günü kurtarmak için yapılan bir faaliyet hâlini aldı. Hâlbuki bizim
aklımızdaki çiftçi bu değildir. Çiftçiliğin ne kadar prestijli bir meslek olduğunu,
üreten insanlar olduklarını insanımıza tekrar hatırlatmalıyız. Bugün çiftçilik,
çalışarak zarar edilen bir meslek hâline getirildi. Çiftçiye ülke menfaatleri
gereği planlama dâhilinde zarar etmeyeceğini garanti eden politikalar
üretilmeden ülke tarımı düzlüğe çıkamayacağı gibi, ne Türkiye’nin en büyük
problemi olan göç önlenir ne de işsizlik azalır. Aklımızı başımıza almalıyız.
Dövize ve ithalata güvenerek gıda güvenliği ve sürdürülebilirliğini
sağlayamayız. Allah muhafaza, insanımızı açlıkla imtihan ettirmeye kimsenin
hakkı yok. (İYİ PARTİ sıralarından alkışlar) Bu vebali ne siz üstlenebilirsiniz
ne de biz izin verebiliriz.
Eğer
ki geçiş garantili köprüler, hasta garantili hastaneler, kazanç garantili
otoyollar, uçuş garantili havaalanları yaptırılabiliyorsa kâr garantili, yüksek
katma değeri kesin, planlı tarımsal faaliyet neden yaptırılmasın?
Çiftçilerimizin
bankalara olan kredi borcu tutarı 120 milyar liraya dayandı. Bu borcu terazinin
bir gözüne koyar isek diğer gözüne de senelerdir tam ödenmeyen gayrisafi millî
hasılanın yüzde 1’lik tarım payını koymalıyız. 2006 yılından beri çiftçimize
ödenmeyen bu tutar 120 milyar liranın üzerinde.
Devletin
tarımsal krediler ve sübvansiyonlarıyla ilgili kuruluşu Ziraat Bankasıdır. Oysa
Tarım Kredi Kooperatifleri Merkez Birliği, Ziraat Bankasından aldığı blok
kredileri bir komisyon karşılığı -çiftçiye âdeta bir tefeci gibi vererek-
çiftçiye aktarırken âdeta bir tefeci gibi davranmaktadır.
Türkiye
genelinde çiftçimiz, biriken kredi borcu ve faizleriyle hareket etme
kabiliyetini kaybetmiştir maalesef. Önerimiz, acilen faizleri silmek suretiyle
faiz uygulamadan çiftçi borçlarının yapılandırılmasıdır. Tekrar başlayacak
üretimden sağlanacak katma değer, silinen faizin katbekat üzerinde olacaktır,
meydana gelecek olan sosyal refah da cabası.
Vakit
sorunundan dolayı dile getiremediğim orman yangınları skandalları, personel
alımı skandalları, tarım ve verim odaklı toplulaştırma değil de şehircilik
odaklı kadastro mantığıyla yapılan toplulaştırma yanlışlığı, Büyükşehir Yasası’nın
tarıma vurduğu büyük darbe, hibe ve desteklerin denetimden uzak yandaşlara
aktarılması; bilinçsiz, kontrolsüz, denetimsiz aynı zamanda toprağı da
zehirleyen uygulamalar, Et ve Süt Kurumunun ithalat lobisi etkisi sonucu
depolardan taşan ve bozulmaya yaklaşan 50 bin ton et stokuna rağmen lop et
ithalat talimatları; jeotermal, katı yakıt santrallerinin göz bebeğimiz tarım
arazilerimize vurduğu darbeler gibi pek çok skandalı dile getirebiliriz. Kısa
süre önce yayınlanan iki buçuk satırlık bir genelgeyle Türkiye Cumhuriyeti
devletinin 1926’dan beri yürüttüğü hayvan ıslahı çalışmaları çöpe atıldı.
Uyarımız sonucu ufak bir düzeltme yapıldı ama hiç yeterli değil. Sayın Bakan,
Genel Müdürünüzün imzaladığı tarihe geçecek bu genelge, ithalat kapılarını
ardına kadar açacak bir lobi faaliyetinin sonucu mudur bilmek isteriz.
(Mikrofon
otomatik cihaz tarafından kapatıldı)
BAŞKAN
– Buyurun Sayın Cinisli, bağlayın sözlerinizi lütfen. 
MUHAMMET
NACİ CİNİSLİ (Devamla) - Bir önemli meselemiz de en önemli gıda maddelerimizden
biri olan süt konusu. 2008’den beri uyarıları yapılan süt ineklerinin kesime
gideceği endişesi, maalesef, gerçekleşiyor. Yılbaşında süte 25 kuruş prim
vereceğinizi söyleyip kasım ayında süt primini 10 kuruşa düşürdünüz, buna
dayanak olarak da kasım ayında özel sektörün satın alacağı sütün litre
fiyatının Ulusal Süt Konseyi tarafından 2 liradan, 2 lira 30 kuruşa
çıkartılmasını gösterdiniz. Asli göreviniz olan çiftçiyi sübvanse etmektense,
siz, devleti özel sektörün gölgesinde konumlandırdınız. Lütfen unutmayın ki siz
çiftçilerin Bakanlığısınız.
Sözlerimin
sonunda, Sayın Bakan Pakdemirli’yi 31 Mart seçim kampanyasında biz muhalefet
partileri ve mensuplarıyla ilgili kullandığı, kendisine hiç yakıştıramadığım
ifadesinden dolayı kınıyor, kendilerini bizlerden özür dilemeye davet ediyorum.

Genel
Kurulumuzu saygıyla selamlarım. (İYİ PARTİ ve CHP sıralarından alkışlar)
BAŞKAN
– Trabzon Milletvekili Hüseyin Örs… 
Buyurun
Sayın Örs. (İYİ PARTİ sıralarından alkışlar)
Süreniz
on beş dakikadır. 
İYİ
PARTİ GRUBU ADINA HÜSEYİN ÖRS (Trabzon) - Sayın Başkan, çok değerli
milletvekilleri; Gençlik ve Spor Bakanlığı bütçesi üzerinde İYİ PARTİ Grubu
adına söz aldım. Hepinizi en derin saygılarımla selamlıyorum. 
Toplumsal
barışın sağlanması, ülkede otak gayede buluşabilme kabiliyetlerimizin
geliştirilmesi, bireylerin ruhsal, bedensel ve zihinsel olarak dengeli ve
sağlıklı olabilmelerinin sağlanması için, spor, olmazsa olmazımızdır. 
Değerli
milletvekilleri, sporun ulaştığı çok boyutlu ve kitleleri peşinden sürükleyen
yapısı birtakım sorunları da beraberinde getirmiştir. Ulaştığı ekonomik
büyüklükle önde gelen sektörlerden biri hâline gelen sporun önemli
bileşenlerinden olan kulüpler gerek iç dinamikleri gerekse hukuksal altyapı
eksiklikleri nedeniyle büyük problemlerle karşı karşıyadır. Ülkemizdeki genç
nüfus dolayısıyla sahip olunan insan kaynağına rağmen, elit sporcu
yetiştirilmesinde ve performans sporlarında arzulanan uluslararası başarıların
kazanılmasında önemli ilerlemeler maalesef sağlanamamıştır. Ne yazık ki
toplumdaki şiddet, spordaki şiddeti körüklüyor. Cezalar bu şiddetin
azaltılmasında ya da tamamen ortadan kaldırılmasında tek başına yeterli
olamamaktadır. Bu nedenle önce barışçıl ortamları her alanda meydana getirmenin
yollarını araştırmalıyız. Sporda şiddete karışan, bulaşan, şiddet uygulayan
insanlara sadece ceza vermek, onları bu eylem ve söylemlerinden maalesef
vazgeçirememektedir. Önce sporda şiddete bulaşan gençlerimizi, insanlarımızı
bir şekilde ıslah etmenin yollarını aramalı, daha sonra tekrarında cezalandırma
cihetine gitmeliyiz. 
Değerli
milletvekilleri, reklam unsurunun körüklemesiyle birlikte spor artık
ticarileşmeye başlamıştır. Bu ticarileşme, sporun hümanist ve entelektüel
yönünü geriye atmıştır. Türkiye'de spor medyasının gerek görsel gerek yazılı
bölümlerine baktığımızda spor sayfalarının neredeyse tamamını futbol haberleri
doldurmaktadır. Bu noktada, sporda şiddetin önlenmesinde basın ve medya
kuruluşlarının, televizyon yorumcularının ve spor yazarlarının tavır, söylem ve
duruşlarına ilişkin bir iki cümle söylemek isterim.
Gazetelerin
haber ve yorum başlıklarında seçilen anahtar kelimeler özenle seçilmelidir. Ne
yazık ki bu konuda çok olumlu konuşamayacağım. Özellikle bazı spor gazetelerine
baktığımızda maç öncesi haber ve maç sonrası yorum ve değerlendirmelerde
“savaş” “kavga” “saldırı” “kapışma” “silah” “intikam” “parçalamak” “imha”
“kurşun” “ölüm” ifadelerinin birçok haber ve yorum başlıklarında mecazi anlamda
da olsa kullanıldığını görmekteyiz. Spor haberlerinde özellikle de manşet ve
haber başlıklarındaki bu provokatif dil, rakip taraftarlar arasında gerginliği
körüklemektedir.
Değerli
milletvekilleri, bugün burada Gençlik ve Spor Bakanlığının bütçesini
görüşüyorsak gençlerimizin işsizlik problemiyle de yüzleşmek zorundayız. Genel
Başkanımız Sayın Meral Akşener, 20 Kasım 2019’da yaptığı grup konuşmasında
gençlerin işsizlik sorununa dikkat çekerek diyor ki: “Bu iktidar, asıl
anaların, babaların, gençlerimizin umutlarını kuruttu. TÜİK işsizlik
rakamlarını açıkladı. Genç işsizlik oranı yüzde 27,4. Neredeyse her 3
gencimizden 1’i işsiz; 15-29 yaş arasındaki 5 milyon 700 bin gencimiz ne okuyor
ne çalışıyor. Başkentimiz Ankara’nın nüfusundan daha fazla sayıda gencimiz
okuyamıyor, çalışamıyor. Bir yıldan fazla süredir iş arayan gençlerin sayısı
ise son bir yılda 80 binden 454 bine yükseldi.” Ve konuşmasının devamında Sayın
Cumhurbaşkanımıza sesleniyor: “Önce gençlere güveneceksin Erdoğan. Gençlerden
korkmayacak, tercihlerine, fikirlerine saygı göstereceksin. Belki senden çok
daha farklı düşünecekler, belki dünyaya senden çok daha farklı bakacaklar. Ama
bir ülkede gençler büyüklerden farklı düşünüyorsa işte o zaman umut vardır
çünkü değişime ayak uyduramayan toplumlar gelişemez.” Evet, 2019 Temmuz ayı
itibarıyla ülkemizde genç işsizlik oranı yüzde 27,4 gibi tehlikeli bir boyuta
ulaşmıştır. 
Değerli
milletvekilleri, işsizler arasındaki üniversite mezunu olanların sayısına da
ayrıca dikkatinizi çekmek isterim. Şimdi, burada bir tablo var. Bu tablo,
işsizler içindeki üniversite mezunu oranını gösteriyor. Baktığımız zaman, 2005
yılında bu oran yani işsizler içindeki üniversite mezunlarının oranı 11,60 iken
ve böyle devam ederken, bir anda 2010’dan sonra bu grafik yükselme eğilimi
gösteriyor ve bakın, 2018’de bu oran yüzde 26,90’a ulaşıyor. 2019 Ağustos ayı
itibarıyla bu oran yüzde 27,50 seviyesindedir. Yani işsizler içindeki
üniversite mezunu oranı 27,50 seviyelerindedir.
İşsizler
içindeki bu oranlar oldukça ürkütücüdür. Niye? Şunu da izah edeyim. Bu tablonun
ifade ettiği acı gerçek şudur: Sektörlerin ihtiyaçları gözetilmeden plansızca
açılan üniversiteler, gençlerimiz için umut kapısı olmaktan öteye gidememiş ve
büyük umutlarla mezun olmalarına rağmen istihdamda yerlerini alamamışlardır.
İktidar
sahibi arkadaşlarımıza sesleniyorum: Milyonlarca genç işsizimiz var. Bu gençler
için ne yaptınız? Hangi iş imkânını sağladınız? Bugün baktığımız zaman
gençlerimiz sıkıntılı. Gençlerimiz geleceklerinden umutsuz. Gençlerimiz mutsuz.
KYK kredisi, işsizlik kaygısı, faturalar, masraflar; öğrenciler ve yeni
mezunlar, Türkiye'de ekonomik zorluk yaşayan kesimlerin başında geliyor. 
2019
yılında genç işsiz sayısı rekor kırıyor. Bu gençlere istihdam sağlayacak
üretime yönelik hangi yatırımlarda bulundunuz diye sormak istiyorum. 
Bir
TYP projesi var. Bu proje, Toplum Yararına Programlar. İyi, güzel. İŞKUR
tarafından yürütülen bir proje bu. İşsiz gencim eğer siyasi referans bulup, TYP
üzerinden bir işe girebilirse en fazla dokuz ay çalışıyor ve asgari ücretle
çalışıyor. 
Bakın,
değerli milletvekilleri, İŞKUR’un resmî web sayfasına baktım, dedim ki: TYP
projesi nedir acaba, ben de bakayım ona. 
“TYP
projesi nedir” başlığında İŞKUR’un web sayfasında aynen şöyle yazıyor: “İşsizliğin yoğun olduğu
dönemlerde veya yerlerde doğrudan veya yüklenici eli ile toplum yararına bir iş
ya da hizmetin gerçekleştirilmesi yoluyla özellikle istihdamında zorluk çekilen
işsizlerin çalışma alışkanlık ve disiplininden uzaklaşmalarını engelleyerek iş
gücü piyasasına uyumlarını gerçekleştirmek ve bunlara geçici gelir desteği
sağlamak amacıyla İŞKUR tarafından uygulanan programlardır.”
TYP,
her ne kadar siz işsizliği kabul etmeseniz de, her ne kadar siz pembe tablolar
çizseniz de işsizliğin yoğun olduğu dönemde ve yoğun olduğu yerlerde uygulanan
bir projedir. Yani işsizlik var, yani işsizlik yoğun; yani işsizlik her yerde,
her köyde, her mahallede, her ilçede, her şehirde var. Yani işsizlik her yaşta
var ve en çok da gençlerde var. (İYİ PARTİ sıralarından alkışlar) Bakın,
beyler, bu proje yani TYP projesi işsizliği önleme, iş edindirme projesi
değildir, bu proje işsizliği örtme, işsizliği öteleme yani sorunları halının
altına süpürme projesidir. (İYİ PARTİ sıralarından alkışlar) Oysaki gençler
istihdam istiyor, gençler devamlı iş istiyor, gençler sosyal güvenceli iş
istiyor, gençler dokuz ay sonra sokakta kalmayacağı, dokuz ay sonra iş kaygısı
duymayacağı, yeniden işe girebilmek için partiden adam aramak, milletvekilinden
referans almak zorunda olmayacağı kalıcı işler istiyor. (İYİ PARTİ ve CHP
sıralarından alkışlar) Yüz binlerce atanamayan öğretmen, yüz binlerce işsiz İİBF
mezunu, sağlıkçı, ebe, hemşire, mühendis gencimiz torpil istemiyor, iltimas
istemiyor; eğitimini aldıkları alanlarda çalışacakları iş istiyor, atanma
bekliyor. İşsiz gençlerimizi görmezden gelemezsiniz, onların feryatlarına
kulaklarınızı tıkayamazsınız çünkü Türkiye Büyük Millet Meclisi yan gelip yatma
yeri değil, işsiz gençlerimizin çare kapısıdır. (İYİ PARTİ ve CHP sıralarından
alkışlar) 
Değerli
milletvekillerim, basında yer alan, Kredi Yurtlar Kurumu borçlarını ödeyemeyen
işsizlere vergi dairelerince e-haciz ya da
diğer adıyla e-kısıt uygulamasıyla banka hesaplarına bloke uygulandığı
haberleri hepimizin malumudur. Geçtiğimiz günlerde -Sabah gazetesinden vereyim
örneği- Sabah gazetesinde yer alan bir haberde, yaklaşık 250 bin üniversite
mezunu hakkında borçlarını ödeyemedikleri için işlem başlatıldığı, borçların
silinmesi için başlatılan imza kampanyasına da 50 bin mezun öğrencinin imza
attığı yazıyordu. Yani üniversite mezunu işsiz gençlerimizin bir sorunu da
ödeyemedikleri KYK borçlarıdır. 
Şimdi,
AK PARTİ’li arkadaşlara sesleniyorum: Gelin, işsiz gençlerimizin KYK
borçlarının silinmesi için verdiğimiz ve hâlen Komisyonda bekleyen kanun
teklifimize destek verin; iş imkânı sağlayamadığınız gençlerimizin yarasına en
azından bir merhem olun. 
Değerli
milletvekilleri, bakın, sizlere acı bir gerçeği hatırlatmak istiyorum.
İstanbul’da 34 bin kahvehaneye karşılık 51 il halk kütüphanesi var. Başkent
Ankara’da 44 kütüphane, 21 bin kahvehane var. İzmir’de ise 42 kütüphaneye
karşılık yaklaşık 7 bin kahvehane bulunuyor. Türkiye geneline baktığımızda,
Türkiye genelinde kahvehane sayısı 700 bin iken kütüphane sayısı 1.413. İşte
bizim endişemiz budur, işte bu yüzden endişeliyiz. 
Bakın,
size kendi şehrimden, Trabzon’dan bir örnek vereyim. Bizim Trabzon’un çok güzel
bir sokağı vardır, Uzun Sokak, kendisi de ismi gibi uzunca bir sokaktır. Bugün,
Uzun Sokak işsiz Trabzonlu gençlerin volta yeri, Uzun Sokak’taki kahvehaneler,
çay ocakları da işsiz gençlerimizin sığınmaevi hâline gelmiştir; bu yüzden biz
endişeliyiz.
Vakitlerini
kıraathanelerde geçiren işsiz gençlerimiz için endişeliyiz. Atanamayan
öğretmenlerimiz için endişeliyiz. İş bulamayan iktisadi ve idari bilimler
fakültesi mezunu yarım milyona yakın gencimiz için endişeliyiz. Hizmet
sektöründe günübirlik iş bulup garsonluk yapmak, tezgâhtar olabilmek için
referans arayan binlerce mühendis gencimiz için endişeliyiz.
Sağlıkçı,
ebe, hemşire olup herhangi bir işe girebilmek için partiden kartvizit getirmek
zorunda bırakılan evlatlarımız için endişeliyiz. (İYİ PARTİ sıralarından
alkışlar) 
Ekranları
başında bizleri izleyen sevgili gençler, sizlere sesleniyorum: Sorunlarınızın
tek sebebi, liyakati hiçe sayan bu iktidardır. Daha iyi şartlarda yaşamak
istiyorsanız, zamanı geldiğinde sandığa gidip değişim için oy kullanacaksınız. (İYİ
PARTİ sıralarından alkışlar) Türkiye’nin tüm kaynaklarını israf eden, kendi
çıkarları için harcayan bu zihniyetin önünde dikileceksiniz. Türkiye’ye ayak
bağı olmuş bu iktidarı değiştirmek için çalışacaksınız. Değişimin mimarı siz
gençler olacaksınız.
Değerli
milletvekilleri, bu ucube sistemden kurtuluşun çaresi iyileştirilmiş
parlamenter sistemdir. Genel Başkanımız Sayın Meral Akşener’in dediği gibi,
iyileştirilmiş parlamenter sistem, birbirine saygı duyan insanlarımızın,
konuşan Türkiye'nin anahtarıdır; iyileştirilmiş parlamenter sistem, hakkın ve
adaletin tarifidir; iyileştirilmiş parlamenter sistem, çalışan, üreten,
geleceğe ve ülkesine güvenen gençliğin parolasıdır; iyileştirilmiş parlamenter
sistem, demokratik cumhuriyetin, ekonomik kurtuluşun reçetesidir. Bu reçete,
milletin olanı millete geri vermek içindir, millet iradesinin yeniden iktidar
olmasıdır.
“Güneş
herkesten önce gençlerin yüzüne doğacak.” diyor, hepinizi en derin saygılarımla
selamlıyorum. (İYİ PARTİ ve CHP sıralarından alkışlar) 
BAŞKAN
– Sakarya Milletvekili Ümit Dikbayır…
Buyurun
Sayın Dikbayır. (İYİ PARTİ sıralarından alkışlar) 
Süreniz
on beş dakikadır. 
İYİ
PARTİ GRUBU ADINA ÜMİT DİKBAYIR (Sakarya) – Yüce Türk milleti, değerli
milletvekilleri; 2020 yılı bütçe görüşmelerinde Ulaştırma Bakanlığının
bütçesiyle ilgili görüş ve önerilerimizi paylaşmak üzere İYİ PARTİ Grubu adına
söz almış bulunmaktayım. Bu vesileyle yüce Meclisimizi saygıyla selamlıyorum. 
Öncelikle
ifade etmek isterim ki geçmiş yılların da önümüzdeki yılın da bütçesine
bakışımızdaki en temel nokta -bütçeyi oluşturan milletimizin vergileri olduğuna
göre, paranın ve bütçenin sahibi de millettir- millet hazinesini namusumuz
bilip her kuruşuna sahip çıkmaktır. 
Hükûmetin
lütuf gibi sunsa da verdiği bilgiler ve Sayıştay raporları, birçok bakanlıkta
olduğu gibi, Ulaştırma Bakanlığının harcamalarında da milletimizin nasıl zarara
uğratıldığını gözler önüne sermektedir. Dolayısıyla, milletin hazinesi söz
konusu olduğunda hiçbir hatırın kıymeti yoktur; tespit ve uyarıları net ve en
sert şekilde yapmak, deyim yerindeyse görevimizdir ve üzerimizdeki vebaldir. 
Değerli
milletvekilleri, milletin alın teriyle, emeğiyle doldurulan bir hazinenin har
vurulup harman savrulmasına, siyasi parti farkı gözetmeksizin hepimizin karşı
çıkması ve millet adına hesabını sormamız gerekir. Para milletimizindir, bütçe
de milletimizindir. Milyarlarca liranın sorumsuzca savrulduğu projeler ve
masraf cetvelleri şu ya da bu partinin seçmeninin değil, bütün bir milletin
sırtına yüklenmektedir. Dolayısıyla, sözlerimi, mensubu olduğunuz siyasi
partinin kulağıyla değil, can kulağıyla dinlemenizi istirham ediyorum.
Değerli
arkadaşlar, Ulaştırma ve Altyapı Bakanlığının 2018 ve 2019 yılı bütçelerindeki
genel tabloya dair sadece birkaç nokta paylaşacağım. 2018 yılında 31,3 milyar
liralık bütçe yapan Bakanlık yıl sonunda 43,4 milyar lira harcamış. 2019 yılı
için de 27,7 milyar liralık bir bütçe oluşturmuş ve 32,8 milyar lira harcamış.
Tapu Kadastro ve Meteoroloji Genel Müdürlüğü bütçelerini çıkardığımızda,
Bakanlıktaki en önemli harcamanın Karayolları Genel Müdürlüğü üzerinden
yapıldığı ortada. Üstelik bütçe aşımının en önemli kalemi de yine Karayolları.
2018’de 18,1 milyar lira öngörülürken 33,5 milyar lira harcanmış, 2019’da da
16,6 milyar lira öngörülürken 25,8 milyar lira harcanmış. Böyle bir bütçe
sapması olur mu? Bu noktanın altını niye özellikle çizdim? Çünkü milletin
hazinesinin en ciddi şekilde yağmalandığı nokta burası da ondan. Biliyorsunuz,
AK PARTİ hükûmetlerinin kamu-özel sektör iş birliğiyle yaptırdığı kara yolları,
köprüler ve tüp geçitler ilk günden beri tartışma konusu. Türk milletinin
vergilerinin yarısını çarçur ettikleri, 5 müteahhidin cebine aktardıkları nokta
burası da ondan tartışma konusu. Cumhurbaşkanlığı Strateji ve Bütçe
Başkanlığının hazırladığı 2019 yılı programında yer alan bilgilere göre
kamu-özel sektör iş birliğiyle sözleşmeleri imzalanan projelerin yatırım
büyüklüğü 63,6 milyar Amerikan dolarına ulaşmıştır. Buna işletme hakkı
devrinden kaynaklanan gelir kaybını da eklediğinizde, devlete yani millet
hazinesine çıkan fatura 140 milyar doları bulmaktadır. 2002 yılında
devraldığınız borç 129 milyar dolardı yani seksen yıl hükûmetlerin yaptığı 129
milyar dolarlık borca sadece bu kalemden 140 milyar dolar yük koydunuz. Rakamı
tekrar ediyorum: 63,6 milyar dolar. Bunu neden özellikle vurguluyorum? Hani
Hükûmetiniz her ağzını açtığında “Bu projeler için milletin cebinden tek kuruş
çıkmıyor.” diyor ya, işte, bu para bal gibi de milletin hazinesinden giden
para. Nereye gidiyor? Üç beş yandaş müteahhidin cebine gidiyor. 15 milyar
liralık maliyeti dolayısıyla sırtınızı döndüğünüz emeklilikte yaşa takılanlar,
çiftçilerimiz, esnafımız, işçimiz, memurumuz, emeklilerimiz, öğrencimiz bir
yanda, yandaş müteahhitlerin cebine giden trilyonlarca lira diğer yanda. İşte,
bu gerçeği hatırlatmak için vurguluyorum.
Değerli
milletvekilleri, biz milletin parasına, devletin hazinesine sahip çıktıkça
iktidardan homurtular yükseliyor, “Rakamları çarpıtıyorsunuz, yalan
söylüyorsunuz.” diyorlar. Oysa ne çarpıtıyoruz ne de yalan söylüyoruz çünkü bu
rakamlar bizzat yönettikleri devletin rakamlarıdır. Bizzat Ulaştırma ve Altyapı
Bakanının verdiği bilgiye göre, bakın, sadece Osmangazi Köprüsü’nün yapımında
firmaya günde 40 bin araç geçişi için garanti verilmiş. Bu, yılda 14,6 milyon
araç geçişi garanti edildi demektir. Peki, bir yılda geçen araç sayısı kaç?
Sadece 9 milyon. Yani köprüden geçmeyen 5,6 milyon aracın parasını devlet
ödüyor, yine hesap, yanlış hesap.
MEHMET
HABİB SOLUK (Sivas) – Köprüyü kim yaptı?
ÜMİT
DİKBAYIR (Devamla) – Biraz sonra cevap veririm size.
Devlet
nereden ödüyor? Milletin kesesinden ödüyor. Lafa geldi mi “Bu köprü için
milletin cebinden tek bir kuruş çıkmıyor.” diyorlar. Bakın, bu, yalnız,
geçmeyen araçlar için ödenen; 9 milyon araç için ortalama 35 dolardan ödenen
parayı katmadım bile. “Milletin cebinden tek kuruş çıkmadı.” dedikleri köprüye
vatandaşlarımızın yirmi iki yıl boyunca nakit ödeyeceği para 7 milyar dolar;
geçmeyenin ödediğiyle toplayın; 11,5 milyar dolar… Bu parayla ülkemize neler
yapabilirdik bir hayal edin. Dedim ya, “Milletin cebinden tek kuruş çıkmadı.”
dedikleri bu. Sanırsın bu parayı uzaydan gelenler ödeyecek. Milletin cebinden
çıkmadı da sizin cebinizden mi çıktı? İşin en can alıcı yanı da ne biliyor
musunuz? Yine Bakanlığın rakamlarına göre bu 11,5 milyar dolarla 5 köprü
yapabilirdik. Sadece Osmangazi Köprüsü’nün Türk milletine maliyeti 5 köprü
parası, 5 köprü. 
Şimdi,
ben bu bütçenin, ben bu planlamanın, ben bu harcamaların neresine ne
söyleyeyim? Türkiye’yi yönetenler, milletin parasına sahip çıktıkça, hesabını
sordukça bize diyorlar ki: “Bunlar köprü yapılsın istemiyor.” 
BEKİR
KUVVET ERİM (Aydın) – Topçular’da sıra beklememek için. 
DURSUN
MÜSAVAT DERVİŞOĞLU (İzmir) – Laf atmayalım efendim, sen gemiyle geçersin. 
ÜMİT
DİKBAYIR (Devamla) – Oradan niye laf yetiştiriyorsunuz? Yani siz oradan laf
yetiştirince ben korkacağım da susacağım mı? 
ABDULLAH
GÜLER (İstanbul) – Ya, bir şey yok ki. 
ÜMİT
DİKBAYIR (Devamla) – Ya, siz sarayın vekilisiniz, ben 38 arkadaşımla beraber
milletin vekiliyim, zorunuza bu mu gidiyor? (İYİ PARTİ ve CHP sıralarından
alkışlar) Niye laf yetiştiriyorsunuz? Bu kürsü size de açık. 
Milletimiz
bu hizmetleri hak ediyor. Biz “Yapılmasın.” demiyoruz, “Yaptırırken milleti
soydurmayın.” diyoruz. 
Bakın,
size basit bir rakam vereyim: İktidara geldiğinizde milletten toplanan vergi 59
milyardı, 2019 yılında topladığınız vergi 854 milyar. Bu yıl toplamayı
düşündüğünüz vergi 913 milyar. Tabii yapacaksınız. Az önce sordunuz ya “Nereden
yaptınız?” diye, yapacaksınız tabii, bu millet vergi veriyor, bu milletin
verdiği vergilerle yapacaksınız tabii. Elinizdeki hazır devleti
yönetemiyorsunuz ya! 1 köprüyü 1 köprü fiyatına yaptırın, 1 köprüye 5 köprü
parası ödetmeyin diyoruz, biz başka bir şey demiyoruz. (İYİ PARTİ sıralarından
alkışlar) Kurduğunuz sistem, Deli Dumrul sistemi. 
Tek
örnek, Osmangazi Köprüsü değil, Yavuz Sultan Selim Köprüsü’nde de durum farklı
değil. Yıllık 49 milyon aracın geçeceği garantisi verilmiş. Bir yılda geçen
araç sayısı 14 milyon. Kalan 35 milyon aracın parası ne oluyor? Yine millet
ödüyor. “Bir kuruş harcamadık.” dedikleri Yavuz Sultan Selim Köprüsü için
devletin, milletin hazinesinden müteahhide her yıl 115 milyon dolar para
çıkıyor hem de geçmeyen araçlar için. Rakamlar bu seviyede kalırsa yirmi iki
yılda 2,3 milyar lira ödeyeceğiz, yirmi iki yıl garanti verdiniz çünkü. Bir de
geçen vatandaşlarımız var, onların ödediği para 700 milyon dolar; toplam 3
milyar dolar. Hani milletimiz tek kuruş ödemiyordu? Bu parayı kendi cebinizden
mi veriyorsunuz? 
Avrasya
Tüneli’nde durum farklı mı? Hayır, orada da farklı değil. İki yılda geçenlerin
ödediği paranın dışında, devlet 14 milyon geçmeyen aracın parasını ödedi. Şaka
değil, tünelden geçmeyen 14 milyon aracın parasını ödettiniz milletin
hazinesine, yine yanlış hesap yapmışsınız.
BEKİR
KUVVET ERİM (Aydın) – Bu rakamları nereden alıyorsunuz ya?
ÜMİT
DİKBAYIR (Devamla) – Birinci köprü için vatandaş 10,5 lira öderken, aynı
boğazın üzerindeki üçüncü köprü için 19,35 lira ödüyor yani yüzde 90 fazlası.
Şimdi, bu iki köprü de bu devletin, bu milletin değil mi? Niye biri 10,5 lira,
diğeri 19 lira? Çevre bağlantı yollarına ödedikleri de cabası. 
Gerçekler
gün gibi ortadayken hâlâ milletin aklıyla alay etmeye devam ediyorsunuz. Yandaş
müteahhitlerin ödemesine geldi mi kaynakta hiç zorlanmayan iktidar, milletin
dertlerinden bahsedince dalga geçer gibi “Olsa dükkân senin.” diyorsunuz. 
İstanbul
Havalimanı zaten bir rezillik, tek cümleyle geçeyim, daha da fazla dünyaya
rezil olmayalım. 35 milyar dolara yaptığınız havaalanının çok daha büyüğünü
Çin, 12 milyar dolara mal etti. Yazıktır, günahtır, beytülmale el
uzatıyorsunuz, el uzattırıyorsunuz. Özel işlerinde devlet mumu kullanmayan, hak
ve adalet sembolü büyüklerimizi ne çabuk unuttunuz. “Devlet malından hırka
çalan cennete gidemez.” buyuran Peygamber Efendimiz’in öğütlerini, İslam’ın
emirlerini ne çabuk unuttunuz. Fitresiyle, zekâtıyla ihtiyaç sahibine, garibana
el uzatmayı emreden bir dinin mensupları olarak neden hep garibanı görmezden
gelerek zengini daha zengin etmenin peşindesiniz, üstelik de milletin parasıyla
zengin etme peşindesiniz. 
Bakınız,
daha çok yeni bir örnek var önümüzde, Türk çiftçisine kaynak yaratsın, destek
olsun diye kurulan Ziraat Bankası ne yapıyor, hep beraber duyduk. Simit
Sarayını bünyesine katıyor, Simit Sarayının yüzde 51 hissesini satın aldı.
Ziraat Bankasının simitçi dükkânıyla ne işi var diyeceğim ama mesele daha
büyük. Bu firmanın kredi borçlarının toplamı 500 milyon dolara ulaşmış. Peki,
borcun hiç olmazsa büyük bölümü, kamu bankası yani milletin bankası olan Ziraat
Bankasına mı? Hayır, özel bir bankaya. Ziraat Bankası bu işlemle ne yapıyor? O
iş adamını borçlarından kurtarıyor. Kimin parasıyla? Yine, milletin parasıyla.
“500 milyon dolar” dediğiniz yaklaşık 3 milyar Türk lirası; daha da anlaşılır
hâle getireyim, emeklilikte yaşa takılanların sorununun çözümü için gereken
kaynağın beşte 1’i. Tek bir iş adamı için, 150 bin EYT’li vatandaşımızın
sorununu çözecek parayı milletin sırtına yüklüyorsunuz. Bu iş adamı, bir marka
yaratmış, tebrik ediyoruz; yurt dışında şubeler açmış, ülkemizin tanıtımına
katkıda bulunmuş, tebrik ediyoruz ama kardeşim, 15 milyon dolara uçak almış,
devletin verdiği 20 milyon dolarlık teşviki kendi hayatında yemiş, lüks ve
şatafat içinde yaşamış, şimdi yükünü millet sırtlasın; öyle yağma yok. Az önce
köprü ve otoyollar için verdiğim örneklerin de bundan farkı yok. Çiftçiye
destek amacıyla kurulmuş Banka, çiftçinin borcuna anında icra gönderirken bir
şirket kurtarmak için 3 milyarı tek kalemde masaya dökebiliyor. Hiç vicdanınız
yok mu, hiç aklınız yok mu, vallahi bilmiyoruz. Bu milletin kadim bankasının
varlığını yani milletin parasını bir şirkete yedirip borçlarını üstlenip iş
adamını kurtarmaya utanmıyor musunuz ya? Bu şu demek, ne kadar farkındasınız
bilmiyorum: Bu devletin borcunu 500 milyon dolar daha artırdınız, gençlerimizin
sırtına 500 milyon dolar daha borç yüklediniz. Doymadınız ve doymuyorsunuz,
anlaşılan daha da doymayacaksınız. İnin artık bu kadim devletin ve milletin
sırtından. Bu dizeler bugünkü iktidar gibi millet parasıyla saltanat sürüp,
saltanat sürdürenlere yazılmış, ne diyor Tevfik Fikret “Yiyin efendiler yiyin,
bu han-ı iştiha sizin, / Doyunca, tıksırınca, çatlayıncaya kadar yiyin!”
Emekliye
yok, çalışana yok, EYT’liye yok, çiftçiye yok, gençlere yok ama eski
Başbakanların koşa koşa dükkân açılışına gittiği iş adamının 500 milyon
dolarlık borcunu ödemeye, halletmeye gelince var. Utanın diyeceğim, utanması
olanın yapacağı işler değil bu işler. Sabahtan akşama kadar çalışıp evine ekmek
götürmeye çalışan milletimize yazıktır. Elektrik, su, doğal gaz faturasını
ödeyemeyen, elektriği, doğal gazı kesilen vatandaşlarımıza yazıktır. Bunlar hiç
mi gözünüze gelmiyor, vallahi bilmiyorum. 
Devlet,
babanızın çiftliği değil, devletin hazinesi de babanızın parası değil. Milletin
olanı millete vermek zorundasınız. Bunu yapmadınız ve görünen o ki
yapmayacaksınız. Aziz milletimiz bu yağmanın faturasını önünüze koyup hesabı
kestiğinde şaşırmayın çünkü bu kaçınılmaz son yaklaşıyor. 
Aziz
Türk milleti, endişeleriniz son bulacak, bu kadim Türk devletini Genel
Başkanımız Sayın Meral Akşener liderliğinde, iyileştirilmiş parlamenter
sistemle, vicdan sahibi insanların, iyi insanların yöneteceği günler çok
yakındır. 
Ekranları
başında bizi izleyen vatandaşlarımızı ve Genel Kurulu saygıyla selamlıyorum. (İYİ
PARTİ ve CHP sıralarından alkışlar) 
BAŞKAN
– Şimdi de Mersin Milletvekili Zeki Hakan Sıdalı.
Buyurun
Sayın Sıdalı. (İYİ PARTİ sıralarından alkışlar)
Süreniz
on beş dakikadır.
İYİ
PARTİ GRUBU ADINA ZEKİ HAKAN SIDALI (Mersin) – Sayın Başkan, değerli milletvekilleri;
yüce Meclisi saygıyla selamlıyorum.
“Kara
yolları” denildiğinde milletçe aklımıza ilk gelen maalesef para yolları, geçiş
garantisi verdiğiniz ve “Vatandaşın bugün cebinden ne kadar çıkacak?” diye
düşündüğümüz meşhur yollar, hani “Cebimizden hiçbir şey çıkmadan yapıyoruz.”
dediğiniz ama aslında geçmesek bile, görmesek bile her gün parasını ödediğimiz
yollar.
Osmangazi
Köprüsü’nün günlük 40 bin, yıllık 14 milyon 600 bin geçiş garantisi var. Kaç
araç geçti? Yalnızca 9 milyon 98 bin araç geçti. Yani 40 dolardan 5 milyon 501
bin aracın ücretini vatandaşımız vergileriyle ödeyecek. Yani yıllık 210 milyon
dolar düzeyinde kamuya bir bedel söz konusu. Yirmi iki yılda ödeyeceğiniz
parayla bir sağına, bir soluna en az 2 köprü daha yapabilirdiniz.
Bir
diğer örnekse Yavuz Sultan Selim Köprüsü. Geçmesi gereken araç sayısı 4, geçen
araç sayısı 1. Küçük hesap hatası burada da 2019 başına kadar 115 milyon dolara
mal oldu. Size teslim edilen koyunlara ne kadar iyi baktığınız buradan da
belli. 
Bir
de Avrasya Tüneli’ne bakalım. Tünelin açıldığı 2016 sonundan 2019’un 4’üncü
ayına kadar geçen araç sayısı 36,5 milyon; burada da durum aynı. 
Tabii
ki Hükûmetin, devletin görevidir yol yapmak ancak ülkenin içinde bulunduğu
ekonomik şartlar ortada. “Niye yaptınız?” diye kimse demiyor. “Ne kadarlık iş,
kaç katına yaptınız?” diye hakkının hesabını soruyor. “Doğru fiyata iş yapmayı
neden beceremiyorsunuz?” diyor. Ya finansmandan anlamıyorsunuz ya da sizi yine
kandırıyorlar. (İYİ PARTİ sıralarından alkışlar) “Cebimizden hiçbir şey
çıkmıyor.” dediğinizde sizin cebinizden bir şey çıkmadığını ama bizim
ceplerimizin ortalama yirmi beş yıllığına haczedildiğini söylüyoruz. “Bir şey
çıkmıyor.” dediğiniz tablo buysa çıksa ne olacak merak ediyoruz. Kısaca
“Yaşasın cumhur.” yerine “Yaşayın müteahhidin cebi.” diyorsunuz. (İYİ PARTİ
sıralarından alkışlar) 
Kara
yollarını konuşuyorken ifade etmek istediğim bir konu da yıllardır tek çivi
çakılmayan Mersin Çeşmeli-Taşucu yolu. Bu proje 2023 hedeflerimizin
arasındaydı. Bakanlığınızın ifadesiyle, dört yıl içinde tamamlanması
öngörülüyordu, hâlâ ihalesi bile yapılmadı yani buradan anlaşılıyor ki bu
hedefiniz de gerçekleşmeyecek, Mersin Milletvekili olarak erkenden dikkatinizi
çekmek isterim. Ayaklarımız yere basarken kara yollarından bu sesler çıktı, bir
de göklere bakalım. 
Ülkemizin
Kurucu Lideri Mustafa Kemal Atatürk’ün “İstikbal göklerdedir.” vurgusunu bile
sizler yanlış anladınız. Hâlbuki, bu sözün üstüne, rahmetle yâd ettiğimiz Nuri
Demirağ öncülüğünde pek çok şey, Gök Okulu ve uçak fabrikaları yerli ve millî
sermayeyle hayata geçirilmişti. Bu dönemden sonra, AK PARTİ döneminde de
havacılık sektörüne farklı bir teveccüh gösterildi, kabul ediyoruz ama siz,
bunu da yanlış anladınız. Havacılığın gelişmesi mantığını sadece havalimanı
inşaatı yapmaya indirgediniz. Kütahya’ya 50 milyon euroya yapılan Zafer
Havalimanı’na verilen yıllık 1,3 milyon yolcu garantisi, havalimanı hizmet
alanındaki 3 ilin toplam nüfusuna denk geliyor. Bu verilen garanti
gerçekleşebilir mi diye küçük bir araştırma yaptım. Zafer Havalimanı’na
Ankara’dan uçak bile yok, İstanbul’dansa sadece bir sefer var yani günde
maksimum 180 yolcu için otuz iki yılda 192 milyon euro ödemiş olacağız. Sizin
“İstikbal göklerdedir.” özdeyişinden kimin istikbalinin peşinde olduğunuzu
anladıkça milletimiz adına kahroluyoruz. 
Koyun
gütme örneğinde olduğu gibi, hani gururla söylediğiniz “Ülkeyi şirket gibi
yönetmek lazım.” mantığınızı hatırlatmak ve sormak istiyorum: Hangi şirket
mantığı Zafer Havalimanı gibi projelere yatırım yapar? Yaparsa Zafer Havalimanı’nın
borcu bittiğinde sürüde koyun kalır mı? Üretime değil de tüm sektörlerdeki
inşaat yapımına endeksli garantili hizmetlerin kaç tanesinde devlet zarara
uğratılmadı yani hedefi tutturabildiniz mi, hatta tutturmayı geçtim, hedefe
yaklaştınız mı hiç? 
Bir
de hâlâ tamamlayamadığınız havalimanı var ki Türkiye'nin en verimli arazisi
üzerine yapmaya karar verdiniz. Evet, Çukurova Bölgesel Havalimanı. 2003
yılından beri her yıl “Bu sene kesin açılıyor.” diyordunuz, sadece 2019 yılı
için bile üç farklı açılış tarihi verdiniz; yıl sonu oldu, işçiler grevde,
paralarını alamıyor, inşaat ilerlemiyor ve anlaşılıyor ki uçak uzunca bir süre
daha inemeyecek çünkü hâlâ üst yapı işleri için yeni ihale yapmaktan
bahsediyorsunuz. Madem tamamlamak gibi bir niyetiniz yoktu, neden 7 bin dönüm
verimli araziyi beton tarlasına çevirdiniz? Çukurova’ya, tarım arazilerine ne
kastınız var? Daha bir havalimanını bitiremiyorsunuz, hiçbir karşıt görüşü
ciddiye bile almadan İstanbul’u ikiye bölüp içinden kanal geçirmeye çalışıyorsunuz,
kim inanır buna? 
Dünyaca,
hızlı teknoloji ve inovasyon yarışı yaşanmakta ve ne yazık ki ülkemiz bu
yarışta geri kalıyor. AR-GE olmadan bu yarışta öne çıkılamaz “Biz de varız.”
diyemeyiz. 2023 hedeflerinizde AR-GE yatırımlarında dünyada birinci ligde olacağınızı
söylüyordunuz; tabloya bakıyoruz, 40 Avrupa ülkesi arasında 29’uncuyuz, sadece
40 Avrupa ülkesi arasında. Şimdi, merak ediyorum, sizin bu birinci liginizde
kaç takım var? OECD ülkelerinin bütçeden AR-GE’ye ayırdığı pay 2,4; sizin 2023
hedefiniz bile yüzde 1,8; şu anki ayırdığınız paysa yalnızca yüzde 1; böyle mi
birinci ligde olacağız? Böyle giderseniz diğer ülkelere göre daha fazla emek
harcayıp daha az gelir elde etmeye devam edeceğiz ve çağı asla
yakalayamayacağız.
Değerli
milletvekilleri, dünyada 5G’ye geçen ilk ülkeler arasında olacağımızı da
söylemiştiniz. Geçtiğimiz günlerde sektörden bir serzeniş geldi: “5G’ye geçiş
için gerekli fiber optik kabloları döşemek için bürokratik engellere
takılıyoruz, BTK’den izin alamıyoruz.” dediler.
Yine,
hatırlatmak gerek, 2023 hedefleriniz arasında bürokratik engelleri kaldırmak da
vardı ama görüyoruz ki Hükûmetinizin prestij projesinde bile bürokratik
engellere takılıyorsunuz, Cumhurbaşkanlığı hükûmet sistemi çok yavaş işliyor
galiba. BTK “web” sitelerine erişimi engelleyen kurum olarak nam salmıştı ancak
son tahlilde görüyoruz ki engellediği sadece siteler değil, devletin
projelerini de engelliyor. 
Amerika,
yapay zekâyla hukuki dava görme denemelerine geçti, yüzde 2 hata payıyla karar
alan bir sistem var. Bakın, aslında Amerika’ya patent davası açsanız
kazanırsınız, ne de olsa yapay hukukun mucidi sizsiniz, yapay verinin, yapay
ekonominin, yapay demokrasinin de. (İYİ PARTİ sıralarından alkışlar) 
Bir
ülkede hukukun üstünlüğü yerini üstünlerin hukukuna bırakmışsa o ülkedeki
demokrasi yapay bir demokrasi olmaktan öteye geçemez, bu şartlar altındaki
ekonomi de yapay olur. Bu durumda, bırakın yabancı yatırımcı bulmayı, vatandaşa
yastık altındaki üç kuruşunu dahi çıkarttıramazsınız; DTH hesapları bugün
olduğu gibi her gün artar durur, siz de bakar bakar yeni YEP’ler açıklarsınız. 
Ülke
olarak yapısal bir tıkanmanın içerisindeyiz, bu tıkanma gün geçtikçe daha da
derinleşiyor. Daha önce şahit olunan krizlerin aksine, bu kamu krizi değil aynı
zamanda özel sektör krizi ve bu çok tehlikeli ancak ilk günden beri bunu görmek
istemiyorsunuz. 
Kısa
ve basit bir şekilde vatandaşın ekonomisine de birlikte bir bakalım. Resmî
verilerinize göre, temerrüde düşen icralık kişi sayısı 12,5 milyon kişi.
Övündüğünüz inşaat sektöründe kredi borçlu sayısı 2 milyon 459 bin kişi. En
kolay kredi olarak verdiğiniz taşıt kredisini ödeyemeyecek durumda olanların
sayısı 500 bin. İhtiyaç ve tüketici kredisinde ödeyemeyen kişi sayısı 25
milyona dayandı. Bireysel kredide ödemesi tıkanan 32 milyon kişi. Net olarak
icra takibindeki kişi sayısı 21,5 milyon. Ne yazık ki bu, sadece bankalarla
muhatap olanların durumu. Sektörel birliklere borçlu olan çiftçi, esnaf ve
benzeri meslek kollarının borçları bu rakamlara dâhil bile değil. Onları da
dâhil ettiğimizde çok daha vahim bir tablo ortaya çıkıyor. Ekonominin tüm
kesimlerinin bankalara olan borç yükü 2,7 trilyon lirayı aşmış durumda.
Özellikle övündüğünüz inşaat ve enerji sektörü, tüm sektörlerde borç yükü en
yüksek olan ilk 2 sektör. İstihdama katkısı olmadan denediğiniz ve
sürdürülebilir olmayan, betona dayalı işte bu suni yükseliş düşmedi, çakıldı.
Düşüşü durdurmak adına kamu bankalarının düşük faiz kredileri vermeleri için de
seferberlik ilan etmiştiniz; o balon da patladı, rakamlar ortada. Bireysel icra
takip oranı 2019’da yüzde 23 iken, özel sektör böyleyken kamu kesiminin net
borcu ne durumda derseniz tek bir rakam vereceğim: Son bir yılda, 2019’da kamu
borcu yüzde 134 arttı. Son on yedi yılda ülkemiz ve kurumlar her alanda
yörüngesinden uzaklaşıyor.
Ülkemiz,
2000 yılında dünyanın en büyük 17’nci ekonomisiydi. Sizin 2023 hedefiniz
Türkiye’yi ilk 10’a sokmaktı. 2017’de, tıpkı on yedi sene önce olduğu gibi
17’nciydik. Üretmeden borçlanan ekonomimizle geçen sene 18’e, an itibarıyla
yılı kapatırken de 20’nci sıraya geriledik. Kısaca “Yeni sistemle uçacak.”
dediğiniz andan itibaren net bir düşüş başladı, şimdi daha da düşmemek için
çırpınıyoruz. 
2023
hedeflerinizde yoksulluğu yok edecektiniz ama siz yoksulu yok ettiniz. Yoksul,
hiç olmadığı kadar yoksul. 2,1 milyon kişi asgari ücretin altında bir maaşla
çalışıyor. 2 bin liranın altında emekli aylığı alan 6,8 milyon insanımız var.
Yine bunlar bir şekilde maaş almayı başarabilen vatandaşlarımız; bir de evine
ekmek bile götüremeyen, sayıları gün geçtikçe artan vatandaşlarımız var. Üzücü
sonuçlarını bu kürsüden çok konuştuk, tekrar dile getirmeye utanıyorum. Bu mu
sizin yoksulluğu yok etme yönteminiz? Orta direği yoksul, yoksulu hiç ettiniz.
2008 dünya krizinin ardından bile ülkemizde işsizlik yüzde 13,9 iken, her şey
yolunda dediğimiz bugün yüzde 14,2. Bu oran 4 milyon 650 bin kişiye denk
geliyor ve bu, yalnızca, resmî müracaat edenlerin sayısı. Ekonomistlerin
mutabık kaldığı gayriresmî işsiz sayısı 8,5 milyon. 
Üretim
ekonomisinden inşaat ve borç ekonomisine dönüş, vatandaşa işsizlik ve açlık
sınırında yaşam oldu. Bu hatalı politikalarınızla en büyük darbeyi, orta direk,
esnaf, çiftçi, işçi aldı. Siz, en çok, size oy verenleri ezdiniz. Az ve mutlu,
size yakın, çok zengin bir kaymak tabaka meydana geldi; yeni elitler, monşerler
yarattınız. Peki, ne olacak? Ekonominin ve yatırımın canlanması, öncelikle
güven ve adaletin ülkede yeniden tesisiyle mümkün. Biliyorum, duymak hoşunuza
gitmiyor, bu da ancak ve ancak gerçek kuvvetler ayrılığı ve iyileştirilmiş
parlamenter sistemle mümkün. Yani yapısal reformlar yaparak adaleti,
demokrasiyi ve hukukun üstünlüğü ile yaşanabilir bir ülkeyi her alanda tüm
vatandaşlara sunmadığınız sürece ekonomik kalkınma olamaz. Bu sağlanırsa ve
kalkınma modelimiz millî ve yerli üretim olarak her alanda hedeflenirse,
samimiyetle hedeflenirse topyekûn bir kalkınmadan bahsedebiliriz. Yaratıcı
beyin gücünün desteklenmesi, ülkeden gidenlerinse geri dönmesi sağlanmalı,
üretim ve kalkınma modelleri oluşturulmalı ama maalesef, gidenler dönmüyor, gençlerimiz
de gitmek için fırsat kolluyorlar. Eğitim bu noktada revize edilmeli. Dün Sayın
Bakanımızı dinledik ama maalesef, eğitimde de bu sene pek bir umut yok.
Bayıldığınız ama bugünlerde kaybettiğiniz sadakatin yerini liyakat almalı. Sıkı
maliye politikası önceliği içerisinde, bağımsız, gerçekten bağımsız Merkez
Bankası vurgusu, ekonomi yönetimince kabul edilmeli ve tüm dünyaya bu güven
hissettirilmeli. Üretim amaçlı ekonomik kalkınma hedefinde öncelik, zaten
olmayan devlet kaynaklarını israf etmemek olmalı. 
(Mikrofon
otomatik cihaz tarafından kapatıldı) 
BAŞKAN
- Buyurun, bağlayın sözlerinizi Sayın Sıdalı.
ZEKİ
HAKAN SIDALI (Devamla) – Artık, itibarı saraylarda, uçaklarda, arabalarda
aramaktan vazgeçmeli. On yedi yıldır özellikle belediyelerden de anladığımız ve
gördüğümüz üzere, israf ve savurganlık ekonomisi, aslında Cumhurbaşkanlığı
hükûmet sisteminden sonra bu ülkeye bıraktığınız en büyük 2’nci sorun. Bu
anlayış değişmedikçe yani şaşaaya, lükse ve israfa verdiğiniz parayı
kesmediğiniz sürece hangi ekonomik modeli uygularsanız uygulayın, bahsettiğimiz
üretime dayalı kalkınma hamlesine kaynak yaratamazsınız, bütçelerinizin de
açığı her sene arta arta karşınıza gelir, karşımıza gelir. Sizin yaptığınız bu
bütçeyle ve yönettiğiniz ekonomiyle, Allah vatandaşımıza sabır ve güç versin
diyorum, yüce Meclisi saygıyla selamlıyorum.
BAŞKAN
– Böylece İYİ PARTİ Grubu adına konuşmalar tamamlanmış oldu.
Sayın
Turan, söz talebiniz var galiba, buyurun.
IV.- AÇIKLAMALAR (Devam)
6.- Çanakkale Milletvekili Bülent Turan’ın, Sakarya Milletvekili Ümit
Dikbayır’ın 129 sıra sayılı 2020 Yılı Bütçe Kanun Teklifi ile 130 sıra sayılı
2018 Yılı Kesin Hesap Kanunu Teklifi’nin yedinci tur görüşmelerinde İYİ PARTİ
Grubu adına yaptığı konuşmasındaki bazı ifadelerine, nezaketli dilin nezaketli
cevabı doğuracağına, milletvekili olmanın ilk kuralının milleti temsil etmek
olduğuna ve Cumhurbaşkanının yol arkadaşı olmaktan şeref duyduklarına ilişkin
açıklaması
BÜLENT
TURAN (Çanakkale) – Sayın Başkan, değerli arkadaşlar; Sayın Başkan, sizin grupların
bitiminden sonra cevap verme prensibinize saygı duyuyorum. Ancak bir daha
söylüyorum ki konunun soğuk hâle gelmesi, esasın kaybolması, zamanın doğal bir
sonucu olarak önümüzde duruyor. Aslında konuşmaların tümüne baktığımızda cevap
vereceğimiz o kadar fazla konu var ki Sayın Başkan fakat bütçe yoğunluğu,
suhuletle süreci götürme niyetimiz, iyi niyetimiz başta olmak üzere, bunların
bir kısmını maalesef bırakıyoruz. Ama daha ötesi, zaten akşam saatlerinde
yürütmenin mensubu olan bakanlarımız kendi alanlarındaki cevapları verecekler. 
Fakat
Sayın Başkan, bir husus var ki onu atlama imkânımız yok. Bir konuşmacı
konuşurken “sarayın vekili” ifadesini güya grubumuzu tahkir etmek için ifade
etti, söyledi. Tabii, bu, çok kötü bir ifade, şık olmayan bir ifade, Meclis
kürsüsünün adabına aykırı bir ifade Sayın Başkan. İsterdik ki daha nitelikli,
daha doyurucu konuşmalar olsun, tahkir etmeden, itham etmeden, hakaret etmeden
konuşmalar yapılsın. Biz de Bakanlarımız da bu konularda gerekli notları alalım
ve cevap verelim. 
Bakınız,
Sayın Başkan, nezaketli dil, nezaketli cevabı doğurur ama nezaketsiz olan dil
de nezaketsiz olan cevabı davet eder; ben yine de nezaketli olmaya çalışacağım.

Bakınız,
hepimizin önünde duran Anayasa kitapçığına göre, Anayasa madde 80 der ki: “Türkiye
Büyük Millet Meclisi üyeleri, seçildikleri bölgeyi veya kendilerini seçenleri
değil, bütün Milleti temsil ederler.” Bu bir defa milletvekili olmanın ilk
kuralıdır, ilk anlamıdır. Dolasıyla bir gruba, hangisi olursa olsun “Sen
şuranın vekilisin, buranın vekilisin.” demeyi doğru bulmuyorum. Hepimiz
milletin vekilleriyiz, hepimiz görev bitene kadar da hesabımızı öncelikle
milletimize vereceğiz. 
Sayın
Başkan, üslup medeniyettir, üslup bir derttir aynı zamanda, bu üslubu bütünüyle
reddediyoruz. 
Onun
dışında, Sayın Cumhurbaşkanımızla beraber olduğumuza ilişkin güya bir itham
varsa bunu şeref addederiz. Şundan dolayı: Bizler Cumhurbaşkanımızın yol
arkadaşlarıyız. Darbeye beraber dur dedik. Bizler on yedi yılda 15 seçimi
beraber kazandık. 
(Mikrofon
otomatik cihaz tarafından kapatıldı) 
BAŞKAN
– Buyurun. 
BÜLENT
TURAN (Çanakkale) – Türkiye’yi 3 kat beraber büyüttük. Biz bununla ancak gurur
duyarız Sayın Başkan.
Tabii,
bu eleştirileri reddederken istemeyerek de olsa şunları ifade etmek
durumundayım: Eğer bizi bu konuda itham edecek birileri varsa, en son itham
edecek olan partinin vekili, bize, siyasi tarihimize, literatürümüze “kiralık
vekil” gibi aşağılayıcı bir ifade kazandıranlardır. Aynı şekilde “işportacı
grup” gibi çok ağır ithamı, literatüre kazandıranlardır Sayın Başkan. 
ENGİN
ALTAY (İstanbul) – Sayın Başkan...
BAŞKAN
– Sayın Altay, buyurun. 
ENGİN
ALTAY (İstanbul) – Efendim, tutanaklara geçmesi bakımından Sayın Erdoğan’ın
hakkını korumak için söz aldım. Şöyle ki: Sayın Turan, Sayın Erdoğan’la birlikte
yol yürümekten şeref duyduğunu söyledi. Saygı duyuyorum, elbette öyle olması
gerekir.
Şöyle
dedi: “Bugüne kadar girdiğimiz bütün seçimleri beraber kazandık.”
Mefhumumuhalifinden bu, şudur: “Yenilenen İstanbul seçimlerinde Tayyip Erdoğan
kaybetti.” demek istedi diye anladım ben. Ben öyle anladım. Kayıtlara geçsin
diye belirtmek istedim. (CHP sıralarından alkışlar)
BÜLENT
TURAN (Çanakkale) – Sayın Başkan…
BAŞKAN
– Buyurun Sayın Turan.
BÜLENT
TURAN (Çanakkale) – Sayın Başkan, sadece kayda geçsin madem. 
Ben,
cevabı İYİ PARTİ’ye verdim.
ENGİN
ALTAY (İstanbul) – Ben cevap diye vermedim.
BÜLENT
TURAN (Çanakkale) – Bir dakika…
Engin
Bey’in cevap vermesinden mutlu oluruz ama doksan yılda ortada tek başarı var
gibi gözüküyor, o yüzden bu kadar mutlu olmalarını anlayışla karşılıyoruz,
tebrik ediyoruz. Fakat İstanbul seçimlerinde -başkanlık başka bir mesele-
totaldeki oy oranında, Cumhur İttifakı, AK PARTİ, tartışmasız 1’inci Sayın
Başkan. Bu da bir ara dönemdir. Göreceksiniz, dört sene sonra seçimler
yenilendiğinde, İstanbul’un partisi, AK PARTİ olacak Sayın Başkan,
göreceksiniz. (AK PARTİ sıralarından alkışlar)
ENGİN
ALTAY (İstanbul) – Sayın Başkan…
BAŞKAN
– Buyurun Sayın Altay.
7.- İstanbul Milletvekili Engin Altay’ın, Çanakkale Milletvekili Bülent
Turan’ın yerinden sarf ettiği bazı ifadelerine ilişkin açıklaması
ENGİN
ALTAY (İstanbul) – Efendim, bir yanlışı gidermek için… Tekrar çok özür
dileyerek… Genel Kurulun zamanını meşgul etmek istemiyorum.
Ben,
Sayın Turan’a cevap diye söz talep etmedim. İç Tüzük 60’a göre, pek kısa,
meramımı anlatmak…
Sayın
Turan’ın söylediğinden “Kazanırken beraber kazandık ama 23 Haziran İstanbul
seçimlerini Tayyip Erdoğan kaybetti, biz, kaybetmedik…”
BÜLENT
TURAN (Çanakkale) – İlçeler bizim, meclis bizim.
ENGİN
ALTAY (İstanbul) – Ben öyle anladım. Yani “1 milyon farkı Tayyip Erdoğan yedi,
AK PARTİ yemedi.” diye anladım. 
Cevap
diye söz almadım.
Teşekkür
ederim.
BÜLENT
TURAN (Çanakkale) – İlçeler bizim, büyükşehrin meclisi bizim. 
BAŞKAN
– Meram anlaşılmıştır.
Buyurun
Sayın Dervişoğlu, sıra sizde.
8.- İzmir Milletvekili Dursun Müsavat Dervişoğlu’nun, gruplar adına
yapılan konuşmalar tamamlandıktan sonra Grup Başkan Vekillerine söz hakkı
tanınması yöntemini tasvip ettiğine, bu çatının mehabeti kadar kürsünün
nezaketinin de önemli olduğuna, “kiralık vekil” söyleminin yerinde bir ifade
olmadığına, en ağır eleştirileri en zarif cümlelerle yapabilme imkânına sahip
insanlar olduklarına ilişkin açıklaması
DURSUN
MÜSAVAT DERVİŞOĞLU (İzmir) – Çok teşekkür ederim Sayın Başkanım. 
Ben
kimseye cevap vermeyeceğim, Genel Kurula hitap ediyorum. Aslında yöntemi tasvip
ediyorum çünkü bu tartışmalar sıcağı sıcağına yapılsa hararetli konuşmalar
yapacağız ve Parlamentonun da tansiyonu yükselecek. 
İYİ
PARTİ sözcülerinden önce, Adalet ve Kalkınma Partisinin 14, Cumhuriyet Halk
Partisinin 13 hatibi kürsüden hitap etti ve biz İYİ PARTİ Grubu olarak
nezaketle dinledik. Fakat hatibimiz kürsüde konuşurken iktidar partisi
sıralarından müdahaleler söz konusu oluyor, bu da hatibin fikir insicamını
bozuyor; bir yönüyle de cevap verme ihtiyacı hasıl olunca maksadı aşan ifadeler
de söylenebiliyor. Bu çatının mehabeti kadar kürsünün nezahetinin ve
nezaketinin de önemli olduğuna defaatle vurgu yaptım.
Şimdi,
“kiralık vekil” meselesi dediniz; yerinde bir ifade değildir, size katılıyorum
ama Adalet ve Kalkınma Partisinin önemli şahsiyetlerinden biri, Sayın Genel
Başkanımızın bu yeni kurulan partiyle alakalı bir beyanına karşılık maalesef ve
maatteessüf benzer bir ifadede bulunmuştur. Aynı nezaketi biz nasıl
gösteriyorsak inancım ve kanaatim odur ki Mahir Ünal Bey adına da özür dilemeyi
becerirsiniz. 
Şimdi
öfkelenmeyeceksiniz, devleti yönetiyorsunuz, ne kadar barıştınız, bilmiyorum
ama devleti yönetiyorsunuz. Bu saatten sonra, öfke bize, uysallık size. Bu, ata
vasiyetidir. 
Sonra,
çok fazla bir şey söylemiyoruz, rakamları ifade ediyoruz, onları dile
getiriyoruz. İftiharlarınız var yani yaptığınız yolların üstünden geçerken dua
ediyoruz ama cebimizden çıkanı da bileceğiz. Siz diyorsunuz ki: “Devletin
kasasından beş kuruş çıkmadı.” Doğru, devletin kasasından beş kuruş çıkmadı ama
o 5 müteahhidin eli de milletin cebinden çıkmıyor. Bunu eleştirmeyelim mi
şimdi? (İYİ PARTİ sıralarından alkışlar)
Bunları
karşılıklı olarak söyleyeceğiz ama en ağır eleştirileri, en zarif cümlelerle
yapabilme imkânına sahip, o hitabet kabiliyetine sahip, o belagate sahip
insanlarız. Buna özen gösterilmesini hassaten ben de temenni ediyorum. 
Genel
Kurulu saygılarımla selamlıyorum. 
Teşekkür
ederim Sayın Başkan.
BAŞKAN
– Teşekkürler Sayın Dervişoğlu. 
ÜMİT
DİKBAYIR (Sakarya) – Ben söylediğim sözlerin arkasındayım. 2 bine yakın kanun
hükmünde kararname geldi buraya, hangisini reddettiniz?
III.- KANUN TEKLİFLERİ
İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278)
ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi
(1/277), 2018 Yılı Merkezi Yönetim Kesin Hesap Kanunu Teklifine İlişkin Olarak
Hazırlanan 2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
A) TARIM VE ORMAN BAKANLIĞI
(Devam)
1) Tarım ve Orman Bakanlığı
2020 Yılı Merkezî Yönetim Bütçesi
2) Tarım ve Orman Bakanlığı
2018 Yılı Merkezî Yönetim Kesin Hesabı
B) ORMAN VE SU İŞLERİ
BAKANLIĞI (Devam)
1) Orman ve Su İşleri
Bakanlığı 2018 Yılı Merkezî Yönetim Kesin Hesabı
C) ORMAN GENEL MÜDÜRLÜĞÜ
(Devam)
1) Orman Genel Müdürlüğü 2020
Yılı Merkezî Yönetim Bütçesi
2) Orman Genel Müdürlüğü 2018
Yılı Merkezî Yönetim Kesin Hesabı
Ç DEVLET SU İŞLERİ GENEL
MÜDÜRLÜĞÜ (Devam)
1) Devlet Su İşleri Genel
Müdürlüğü 2020 Yılı Merkezî Yönetim Bütçesi
2) Devlet Su İşleri Genel
Müdürlüğü 2018 Yılı Merkezî Yönetim Kesin Hesabı
D) METEOROLOJİ GENEL
MÜDÜRLÜĞÜ (Devam)
1) Meteoroloji Genel Müdürlüğü
2020 Yılı Merkezî Yönetim Bütçesi
2) Meteoroloji Genel Müdürlüğü
2018 Yılı Merkezî Yönetim Kesin Hesabı
E) TÜRKİYE SU ENSTİTÜSÜ
(Devam)
1) Türkiye Su Enstitüsü 2020
Yılı Merkezî Yönetim Bütçesi
2) Türkiye Su Enstitüsü 2018
Yılı Merkezî Yönetim Kesin Hesabı
F) GENÇLİK VE SPOR BAKANLIĞI
(Devam)
1) Gençlik ve Spor Bakanlığı
2020 Yılı Merkezî Yönetim Bütçesi
2) Gençlik ve Spor Bakanlığı
2018 Yılı Merkezî Yönetim Kesin Hesabı
G) SPOR GENEL MÜDÜRLÜĞÜ (Devam)
1) Spor Genel Müdürlüğü 2018
Yılı Merkezî Yönetim Kesin Hesabı
Ğ) YÜKSEK ÖĞRENİM KREDİ VE
YURTLAR KURUMU (Devam)
1) Yüksek Öğrenim Kredi ve
Yurtlar Kurumu 2018 Yılı Merkezî Yönetim Kesin Hesabı
H) ULAŞTIRMA VE ALTYAPI BAKANLIĞI (Devam)
1) Ulaştırma ve Altyapı Bakanlığı 2020 Yılı Merkezî Yönetim
Bütçesi
2) Ulaştırma ve Altyapı Bakanlığı 2018 Yılı Merkezî Yönetim Kesin Hesabı
I) KARAYOLLARI GENEL MÜDÜRLÜĞÜ (Devam)
1) Karayolları Genel Müdürlüğü 2020 Yılı Merkezî Yönetim
Bütçesi
2) Karayolları Genel Müdürlüğü 2018 Yılı Merkezî Yönetim
Kesin Hesabı
İ) BİLGİ TEKNOLOJİLERİ VE İLETİŞİM KURUMU (Devam)
1) Bilgi Teknolojileri ve İletişim Kurumu 2020 Yılı Merkezî
Yönetim Bütçesi
2) Bilgi Teknolojileri ve İletişim Kurumu 2018 Yılı Merkezî
Yönetim Kesin Hesabı
J) SİVİL HAVACILIK GENEL MÜDÜRLÜĞÜ (Devam)
1) Sivil Havacılık Genel Müdürlüğü 2020 Yılı Merkezî Yönetim
Bütçesi
2) Sivil Havacılık Genel Müdürlüğü 2018 Yılı Merkezî Yönetim
Kesin Hesabı
BAŞKAN
– Şimdi sırada Milliyetçi Hareket Partisi Grubu adına yapılacak konuşmalar var.

ÜMİT
DİKBAYIR (Sakarya) – Ben sözlerimin arkasındayım!
İBRAHİM
AYDEMİR (Erzurum) – Ne bağırıyorsun ya!
BAŞKAN
– İlk olarak, İzmir Milletvekili Hasan Kalyoncu. 
Buyurun
Sayın Kalyoncu. (MHP sıralarından alkışlar)
Süreniz
on dakikadır…
ÜMİT
DİKBAYIR (Sakarya) – Hangisine “hayır” dediniz? Kurşun asker gibi elinizi
kaldırdınız!
İBRAHİM
AYDEMİR (Erzurum) – Ne bağırıyorsun sen oradan! Ne bağırıyorsun? 
EROL
KAVUNCU (Çorum) – Ne bağırıyorsun, otur yerine ya!
BAŞKAN
– Değerli milletvekilleri, lütfen…
ÜMİT
DİKBAYIR (Sakarya) – Ben sözümün arkasındayım. 
İBRAHİM
AYDEMİR (Erzurum) – Bizi mi korkutacaksın, ne bağırıyorsun?
YASİN
ÖZTÜRK (Denizli) – Ne laf atıyorsunuz o zaman?
BAŞKAN
– Değerli milletvekilleri, lütfen, hatip kürsüye gelmiştir, konuşmasına
başlayacaktır, sükûneti sağlayalım. 
Buyurun
Sayın Kalyoncu.
MHP
GRUBU ADINA HASAN KALYONCU (İzmir) – Sayın Başkan, değerli milletvekilleri;
2020 yılı bütçe kanun teklifinin Tarım ve Orman Bakanlığı ve bağlı kuruluş
bütçeleri üzerine Milliyetçi Hareket Partisi Grubu adına söz almış bulunuyorum.
Bizleri takip eden aziz Türk milletini ve Gazi Meclisimizi saygıyla
selamlıyorum. 
Konuşmamın
başında, millî tarihimizin ayrılmaz bir parçası olan Doğu Türkistan’ın başşehri
Urumçi yakınlarında yer alan iki bin beş yüz yıllık mühendislik harikasından
bahsetmek istiyorum. “Turfanda” sözcüğüyle dilimizde var olan Turfan şehrinden,
tarımın tarihinden, sulamadan ve günümüz için değerinden bahsedeceğim. Bu
vesileyle, Doğu Türkistan’da soydaşlarımıza yapılan zulmü de kınıyorum. Turfan
şehri, Taklamakan Çölü’nün yanında yer almaktadır. Çölün sıcaklığı 40-50
santigrat dereceye kadar çıktığı için bölge “Ateş Vahası” olarak isimlendirilmektedir.

Bugün,
küresel ısınma sonucu artan sıcaklıkla ilgili, ülkemizde ve dünyada sorunlar
yaşanmaktadır. Bu sorunlara çözümün bir örneğini Turfan şehrinin karızları bize
sunmaktadır. Turfan karızları, çölün altında 100 metre derinliğe ulaşan kanal ağı
ve su kuyuları sisteminden oluşmaktadır. Turfan şehrinin su ihtiyacı, Tanrı
Dağları’ndaki suyun 5 bin kilometreden daha uzun yer altı kanalları ve
barajlarıyla taşınması sayesinde karşılanmıştır. Böylece Turfan bölgesi,
kavunun ve üzümün efsaneleştiği bir tarım merkezi hâline gelmiştir. Günümüzdeki
su ihtiyacının yaklaşık yüzde 40’ı hâlâ bu tarihî kanallarla sağlanmaktadır.
Durum, Ulu Önder Mustafa Kemal Atatürk’ün “Muhtaç olduğun kudret,
damarlarındaki asil kanda mevcuttur.” vecizesiyle bire bir örtüşmektedir. 
Önümüzdeki
yirmi yıl içerisinde tatlı su sıkıntısı, dünya çapında kendini gösterecektir.
Türkiye, su fakiri durumuna düşen ülkeler durumuna gelmektedir. Sizin
oylarınızla kalkınma planına giren yer altı barajları, tam da iki bin beş yüz
yıl önce atalarımızın tecrübesinden alınan ilhamla gündeme getirilmiş ve güncel
sorunumuza çözüm olabileceği düşüncesiyle Milliyetçi Hareket Partisi tarafından
teklif edilmiştir. Yer altı barajlarıyla depolanacak ve kapalı su kanallarıyla
taşınacak tatlı su, buharlaşma kaynaklı kayıp yaşamadan ihtiyaç noktalarına
ulaştırılacaktır. Sayın Bakanın bu konudaki hassasiyeti ve Bakanlığın bu konuyu
sahiplenmesi bizi ziyadesiyle memnun etmektedir. Ayrıca, DSİ tarafından bu
mühendislik harikasının incelenmesinin de faydalı olacağı kanaatindeyiz. Bunun
yanında, Türk tarım tarihî üzerine yapılacak bilimsel çalışmaların çok faydalı
olacağını da düşünmekteyiz.
Sayın
milletvekilleri, su miktarının giderek azalacağını ve gelecekte su kıtlığı
yaşayacağımızı bilerek uygulamalar titizlikle denetlenmelidir. Ülkemizde var
olan bütün su kuyuları bir an önce kayıt altına alınmalı ve kaçak su kuyusu
bırakılmamalıdır. Sadece Konya havzasında kaçak su kuyusu miktarı yüzde 80
civarındadır. 
Tarım
topraklarının korunması açısından önemli durumlardan biri de denetimsiz
foseptiklerin varlığıdır, hem toprağın hem de suların kirlenmesini engellemek
açısından büyük önem arz eden bir konudur. Bugün, İzmir ilimizde kanalizasyon
sistemine dâhil edilmeyen yaklaşık 87 bin foseptik yer almaktadır. 
Ayrıca,
tarım alanlarının kâbusu hâline gelen hobi bahçeleri acilen düzenlenmelidir,
hem tarım arazilerinin bölünmesine hem kirlenmesine sebep olan hobi bahçeleri
için kanuni bir düzenleme yapılmalıdır.
Tüm
bunların yanında, özellikle, suyla ilgili konularda tüm hizmetleri sunan Tarım
ve Orman Bakanlığının denetimde yer almaması, denetimin Çevre Bakanlığında
olması, işleyişte sorunlara sebep olmaktadır. Denetim işlerinde Tarım ve Orman
Bakanlığının da olacağı bir düzenleme mutlak suretle yapılmalıdır. Millî politikalar
çerçevesinde su kanununun bir an önce gündeme alınması ve aksaklıkların
giderilmesi gerekmektedir. Ülkemizde, korunan alanlar konusunda yetki
karmaşasının da giderilmesi için Tarım ve Orman Bakanlığının tek yetkili olması
gerekmektedir. 
Değerli
milletvekilleri, tarım sektörünü genel olarak değerlendirecek olursak karşımıza
öncelikle sorunlarla dolu bir manzara çıkmaktadır. Peşinen belirteyim ki, bu
sorunların aşılması mümkün ve kolaydır. Bu konuyu irdelerken yine tarihî
vesikalarla örneklendirmeler yapacağım. Ulu Önder Atatürk, 1 Kasım 1937’de
Mecliste yaptığı konuşmada “Millî ekonominin temeli ziraattır.” diyor ve
devamla memlekette topraksız çiftçi bırakılmamalı, bundan daha önemlisi, tarım
yapılan toprakların hiçbir şekilde bölünmemesi ve tarım topraklarının nüfusa ve
verim derecesine göre sınıflandırılmasını söylemektedir. Fakat bu tespit, o
yıllarda yapılmasına rağmen günümüze kadar ihmal edilmiş bir alan olarak
karşımıza çıkmaktadır. Bugün ise Tarım Bakanlığının tarım alanlarının
toplulaştırılmasını öncelik olarak ele alması memnuniyet vericidir. 
Ayrıca
Atatürk “Memleketi iklim, su ve toprak verimi bakımından ziraat bölgelerine
ayırmak icap eder.” tespitini yapmakta ve bunun yanında ziraat merkezlerinin
oluşturulmasından ve geniş bir işletme kurumu meydana getirilmesinden
bahsetmektedir. Bu tespit ve öngörü de tam olarak faaliyete geçirilememiş ve
zamanla ziraat merkezleri olması planlanan kuruluşlar işlevlerini kaybetmiştir.
Fakat havza bazlı destekleme sisteminin bugün gündeme alınması, seksen iki yıl
önce Atatürk’ün öngörüsünün hem doğruluğunu hem de geç kalınmışlığını ortaya
koymaktadır. Geç kalınsa da oldukça değerli bu girişimi destekliyoruz. 
Yine
Atatürk’ün aynı konuşmasında stratejik ürünlerin miktarının, kalitesinin
yükseltilmesinin, hastalık ve düşmanlarla mücadele konusunda gereken teknik ve
kanuni her tedbirin vakit geçirilmeden alınması gerektiğini ifade eden tespiti,
geçen zamana rağmen değerini korumakta ve tarım uygulamalarımıza ışık
tutmaktadır. Bakanlığımızın bugün yerli tohum ve stratejik ürünleri
geliştirmeye odaklı çalışmalarını da bu kapsamda değerlendiriyor ve
destekliyoruz. Ayrıca istilacı türler ve patojenlerle mücadele eylem planının
ne kadar değerli ve geç kalınmış olduğunu da buradan anlamaktayız.
Sayın
milletvekilleri, en son on beş yıl önce yapılan ve kasım ayında 3’üncüsü
düzenlenen Tarım Şûrası, yoğun bir katılımla gerçekleşmiştir. Ülkemizin tarım
ve ormancılığı açısından önemli kararlar alınmıştır. Tarafımızca da takip
edilip katkı sağlanan Tarım Şûrası’nın yapılmasında ve alınan kararlarda emeği
geçen herkese teşekkürlerimi iletiyorum. Ülkemiz tarım ve hayvancılığının
gelişmesi amacıyla 2024 yılına kadar planlamanın yapıldığı ve önümüzdeki yirmi
beş otuz yıla yön verecek kararların en kısa zamanda hayata geçirilmesini diliyorum.

Tarım
ve Orman Bakanlığının taşra teşkilatlarında, emeklilik ve hizmetin gereği
olarak ziraat mühendisleri, gıda mühendisleri, su ürünleri mühendisleri,
veteriner hekim, biyolog, tekniker, teknisyen, laborant ve genel idare ile
destek personeli dâhil yoğun bir eleman ihtiyacı bulunmaktadır. Bu personelin
alımı, istihdam alanı bekleyen genç meslek mensuplarının da beklentisidir. 
Bakanlığa
bağlı Orman Genel Müdürlüğünde istihdam edilecek yaklaşık 5 bin personel,
oldukça memnuniyet vericidir. Milliyetçi Hareket Partisi olarak biz bugünün
sorunlarına çözüm arayan bir siyasi hareket olmanın yanında, gelecekte
oluşabilecek sorunları da öngörerek bu sorunlara çözüm geliştiren bir siyasi
hareketiz. Ülke ve millet önceliğimiz olan faydalı her şeyin yanındayız,
zararlı her şeye ise karşıyız. Bu durum, Sayın Genel Başkanımızın veciz
ifadeleriyle Türk siyasi hayatına damga vurmuştur: “Önce ülkem ve milletim,
sonra partim ve ben.” Bu anlayışla, 2020 yılı bütçesinin ülkemize ve Türk
milletine hayırlı olmasını diliyorum. Genel Kurulu saygıyla selamlıyorum. 
Ne
mutlu Türküm diyene. (MHP sıralarından alkışlar) 
BAŞKAN
– Adana Milletvekili Muharrem Varlı. 
Buyurun
Sayın Varlı. (MHP sıralarından alkışlar)
Süreniz
on dakikadır.
MHP
GRUBU ADINA MUHARREM VARLI (Adana) – Sayın Başkan, değerli milletvekilleri;
hepinizi saygıyla selamlıyorum. 
Tarım
Bakanlığı bütçesi ve bölümlerinin bütçesi üzerine Milliyetçi Hareket Partisi
Grubu adına söz aldım. Burada, sizlerle, bizi ekranları başında izleyen
milletimizle ve Bakanlık yetkilileriyle, yaşanan sıkıntıları ve çözümleri
paylaşmak üzere konuşacağız. 
Öncelikle,
burada, Devlet Su İşleri Genel Müdürlüğüne ve Yedigöze Barajı’nı yapan
müteahhide birkaç şey söylemek istiyorum. Yani bu Yedigöze Barajı, bölgede çok
uzun yıllardan beridir bir türlü tamamlanamayan ve o bölgenin bir türlü su
ihtiyacını karşılayamayan bir hâle geldi. Uzun yıllardan beridir “Tamamlanacak,
tamamlanacak.” denmesine rağmen, şu ana kadar, bildiğim kadarıyla, bir 20 bin
dönüm kadar arazi sulanabiliyor ama toplamda 750 bin dönüm araziyi sulayacak
bir sulama sisteminin kurulması lazım. 750 bin dönüm araziden bahsediyorum, ki
bu arazi gerçekten çok önemli ve mümbit bir arazi, eğer sulayabilirsek hem Türk
ekonomisine hem o bölgemizdeki çiftçiye çok önemli katkılar sağlayacaktır. Onun
için, Yedigöze Barajı’nın bir an önce çiftçilerimize su ulaştırmasını ve o
bölgeyi sulamasını arzuluyoruz; bu, en büyük beklentilerimizden bir tanesi.
Bölgedeki çiftçilerimizin de oradaki üretici kardeşlerimizin de Tarım
Bakanlığından ve Devlet Su İşlerinden beklentileri budur. Onun için, bunu
sizlerle paylaşmak istedim. 
Yine,
çiftçi girdileri, gübre, kimyasal ilaç, tohum, biliyorsunuz doların artmasıyla
birlikte aşırı derecede arttı; yüzde 100’le yüzde 150’ye varan artışlar oldu.
Şu anda üst gübresi ve taban gübresi 1.700 liralarda seyrediyor. Ama geçen yıl
çiftçi bunu 2 milyon liradan aldı yani 2 liradan aldı yeni parayla, şu anda
1,7’de seyrediyor ama inanın ki bir ay sonra çiftçi, buğdayın üst gübresini
atmaya başladığında yine 2 lira olacaktır ve mısır ekimi, ayçiçek ekimi
başladığı zaman da yine 2 liradan seyredecektir. Onun için, Tarım Kredinin bir
an önce devreye girip hem üst gübresini hem taban gübresini çiftçiyi
koruyabilecek şekilde, piyasayı regüle edebilecek şekilde piyasaya girip bir an
önce ucuz gübreyle ortamı ayarlaması lazım, yoksa zaten girdi maliyetlerinin
artmasından dolayı ciddi manada problemler yaşarken bir de aksine bu artışlar
olursa çiftçinin daha büyük sıkıntılar yaşayacağını düşünüyorum. Mazot ve
tohumda da aynı şekilde çok ciddi artışlar oldu. İnşallah bu konuda da
Hükûmetimiz, çiftçiyi sevindirecek, çiftçiye faydalı olacak işleri başarır. 
Şimdi,
sayın milletvekilleri, burada, gübre, mazot ve kimyasal ilaç, çiftçinin
gerçekten en ağır yükü yani biz eğer bunu hafifletebilirsek inanın ki çiftçi,
üretmekten korkmaz. Çiftçi, üretmeyi sever ve bugüne kadar da gerçekten dişini
tırnağına takarak çok ekonomik zorluklar yaşamasına rağmen üretmeyi
başarabilmiştir. Bu yıl pamuk üreticileri, çok büyük sıkıntılar yaşadılar; bir,
üründe yüzde 30’a varan kayıplar yaşandı; iki, fiyatta yüzde 30’a varan
kayıplar yaşandı. Dolayısıyla hem üründe hem de fiyatta çok büyük kayıplar
yaşayınca pamuk üreticileri çok büyük sıkıntılar yaşadılar. 
Burada
Sayın Bakana özellikle şunu söylemek istiyorum: Lütfen, Türkiye’deki pamuk
üreticilerinin yaşadığı sıkıntıları iyi araştırıp bu konuda bir çözüm
üretebilirsek inanın ki önümüzdeki yıllarda pamuk ektirmeyi başarabiliriz
çiftçimize yoksa bu şartlarda çiftçimizin pamuk ekmesi mümkün değil çünkü hem
maliyetler çok arttı hem yüzde 30 ürün kaybı var hem de fiyatlarda artış kaybı
var. Yani Türkiye’nin 1,5 milyon ton lif pamuğa yani balya pamuğa ihtiyacı var.
Bizim en önemli sektörümüz tekstil sektörü, bizim dünyada en fazla ihracata
yöneldiğimiz şey tekstil sektörü, bunun ham maddesi de pamuk. Dolayısıyla biz,
pamuğu üretemezsek, pamuğu yetiştiremezsek, bu manada çiftçiyi pamuk ekmeye
teşvik edemezsek dışarıdan alacağız bunu; dışarıdan aldığımız zaman da çok
büyük maliyetler oluşuyor. Türkiye’nin hem ekonomisine hem de alın terimizle
verdiğimiz, ödediğimiz vergilerimizi yabancı devletlerdeki yabancı çitçilerin
kazanmasına vesile oluyoruz. Onun için, çiftçimize pamuk ektirmemiz lazım. 
Pamuk
ektirebilmemiz için de prim desteğini keşke -800 lirada- 80 kuruşta sınırlı
tutmayıp da 1 lira yapabilmiş, hatta 1 liranın üzerine çıkartabilmiş olsaydık;
bu yıla istinaden, dönüme pamuk desteği verebilmiş olsaydık -ki çünkü çiftçi
çok büyük mağduriyet yaşadı pamuktan dolayı- inanın ki önümüzdeki yıl pamuk
ekenlerin sayısı aynı oranda olurdu. Bu sene balya pamuk için beklenti 900 bin
ton civarındaydı ama şu anda, tahmin ediyorum ki -daha tam rekolte belki
elimize geçmedi ama- 600 bin ton civarında kalmıştır. Yani, bu ne demektir? 900
bin ton balya pamuğu biz dışarıdan alacağız. Nereden alacağız? Yunanistan’dan
alacağız, Amerika Birleşik Devletleri’nden alacağız; yani, benim Ahmet’im,
Hasan’ım, Mehmet’im kazanacağına Yunan Dimitri kazanmış olacak. Bu, Türk
çiftçisi adına önemli bir kayıptır; onun için, çiftçimizi mutlaka pamuk ekmeye
teşvik etmemiz lazım. Bunun için de -en önemli şey- girdi maliyetlerini
düşürerek ve prim desteğini artırarak çiftçimizi pamuk ekmeye teşvik
edebiliriz. 
Mısır
ile ayçiçeğinde de bu sene ürün kaybı yaşandı. Yani, belki size ulaşan rakamlar
çok yüksek olabilir ama ben bizzat işin, bu tarım sektörünün içerisinde olan
bir insan olarak… Mısırın ortalaması geçen yıl 1.400’lerdeyken bu yıl
1.300’lerde filan kaldı. Fiyat da çok öyle ahım şahım bir fiyat değil; yani,
çiftçiyi çok böyle şaha kaldıracak bir fiyat değil. Dolayısıyla, mısır
üreticisinde de bir mağduriyet var. Bunların hepsi, çiftçimizin gelecek yılla,
önümüzdeki yılla ilgili şevkini ve üretim isteğini kırıyor. Biz eğer bu şevki
ve üretim isteğini artırabilirsek çiftçimizi daha fazla üretmeye sevk
edebiliriz.
Yine,
çiftçimizin üzerindeki en büyük sıkıntılardan bir tanesi, Ziraat Bankası
borçları, Tarım Kredi borçları. Şimdi, şu anda çiftçilerin büyük bir kısmı,
Ziraat Bankası borçlarını ödeyemiyor, ödeyemeyince yapılandırmaya gidiyor, yapılandırma
da yüzde 14 faiz oranıyla oluyor. Yani, bunu, bu rakamı ne yapıp yapıp -Ziraat
Bankasıyla görüşüp, Hazineyle görüşüp- bir şekilde yüzde 10’ların altına
çekmemiz lazım. Aynı şekilde, Tarım Kredide, geçen yıl aşağı yukarı faiz oranı
yüzde 27’leri buldu. Yine onun da faiz oranlarının en fazla yüzde 10’lar
civarında olmasını temin etmemiz lazım. 
Bunları
yapabilirsek eğer çiftçiyi üretime teşvik ederiz. Çiftçi ürettikçe ülkemiz
kazanır, çiftçi ürettikçe üç beş kuruş para kazandıkça daha fazla üretir. Biz
de zaten çok fazla bir şey satamıyoruz dışarıya. Narenciye satıyoruz, yaş
meyve-sebze satıyoruz ve pamuğa dayalı ürünler satıyoruz. Yani pamuğu sadece
iplik olarak da düşünmeyelim. Biz, dışarıdan çok miktarda ham yağ ithal
ediyoruz. Ham yağ ithalatını engellemek adına da pamuk üretimini teşvik etmek
lazım. Yani çiğitten ciddi manada küspe ve yağ elde ediliyor. Dolayısıyla biz,
pamuk üretimini teşvik edersek dışarıdan gelecek ham yağın da önüne geçmiş
oluruz.
Hayvancılıkla
ilgili de birkaç şey söylemek istiyorum. Et ve Süt Kurumu, şu anda hayvancılığı
iyi yönetiyor. Bu manada gerçekten Et ve Süt Kurumundan memnunuz. Ya, zarar
ediyor dahi olsa bir şekilde Et ve Süt Kurumunun çiftçinin elindeki hayvanı
kesmesi lazım, dışarıdaki et kesenlere çiftçiyi, üreticiyi muhtaç etmemesi
lazım. Eğer dışarıdakine muhtaç kalırsa fiyatlar düşüyor otomatikman;
dolayısıyla bundan da çiftçi zarar ediyor. Zaten yem fiyatları çok pahalı,
hayvanın alış fiyatı çok pahalı. Dolayısıyla Et ve Süt Kurumu, eğer çiftçinin,
üreticinin hayvanını kesip iyi parayla değerlendirmezse inanın ki üretici zarar
eder. Hayvancılıktan bir defa vazgeçti mi, inanın ki bir daha üretici dönüp o
hayvancılığa bakmaz çünkü hayvancılık, gerçekten çok zor bir şey. Affedersiniz,
onun kokusu, içerisinde yaşadığınız bir sürü sıkıntı, hayvanın türlü türlü
hastalıkları, bunlarla günlerce uğraşacaksınız ve onun kilo alması için
tonlarca yem alacaksınız. İşte, çoban masrafıdır, şu maliyetlerdir, bu
maliyetlerdir derken gerçekten üzerine çok ciddi rakamlar biniyor. Bu rakamları
kurtarabilmek adına da Et ve Süt Kurumunun üreticinin hayvanını iyi bir fiyata
keserek -gerekirse zarar etme pahasına- değerlendirmesi lazım. Bunları yaparsak
biz üreticimizi teşvik etmiş oluruz.
(Mikrofon
otomatik cihaz tarafından kapatıldı) 
BAŞKAN
– Buyurun Sayın Varlı, tamamlayın lütfen.
MUHARREM
VARLI (Devamla) – Yine, bölgemizdeki ve bütün Türkiye'deki çiftçilerin talebi,
Ziraat Bankası borçlarının düşük faizle veya sıfır faizle, uzun vadelere
yayılarak çiftçimizin ödemesine imkân sağlanmasını bekliyorlar. Yine, Tarım
Kredi borçlarının bir şekilde, uzun vadeyle, düşük faizle ertelenmesini
istiyorlar. Bunlar çiftçilerimizin talepleridir. Bu talepleri sizlerle ve Sayın
Bakanla, Bakanlık yetkilileriyle paylaşmış olduk.
Hepinize
saygılar sunuyorum. (MHP ve İYİ PARTİ sıralarından alkışlar)
BAŞKAN
– Ordu Milletvekili Cemal Enginyurt… 
Buyurun
Sayın Enginyurt. (MHP sıralarından alkışlar)
Süreniz
on dakikadır.
MHP
GRUBU ADINA CEMAL ENGİNYURT (Ordu) – Sayın Başkan, değerli milletvekilleri;
2020 yılı bütçesiyle ilgili olarak Milliyetçi Hareket Partisi Grubu adına söz
almış bulunmaktayım. Hepinizi saygıyla selamlıyorum.
Sözlerime
başlamadan evvel, basın önünde ve Genel Kurulda defalarca yapmış olduğumuz bir
teşekkürü de Tarım Bakanlığı bütçesinin görüşüldüğü bugün tekrar etmek
istiyorum. 
Milliyetçi
Hareket Partisinden milletvekili seçildiğimiz 24 Haziran tarihinden itibaren,
Ordu’nun, Giresun’un en önemli geçim kaynağı olan ve Düzce’den Akçakoca’ya,
Sakarya’dan Trabzon’a kadar 8 milyon üreticiyi ilgilendiren fındık fiyatlarıyla
ilgili olarak bir mücadele verdik. Derdimizi Sayın Cumhurbaşkanına anlatmak
için çeşitli toplantılar düzenledik, çeşitli basın açıklamaları yaptık; Meclis
Genel Kurulunda milletvekillerimizle beraber sesimizi duyurmaya çalıştık. Geçen
sene Sayın Cumhurbaşkanımız biraz gecikmeli de olarak da olsa sesimizi duydu.
28 Ekim tarihinde 14 lira olarak fiyat açıkladığında şunu söyledim bu kürsüden
yine: Gecikmeli olarak açıklansa dahi Sayın Cumhurbaşkanımıza teşekkür
ediyorum, en azından senenin fındığını inşallah kurtarmış olacağız; üreticinin
yüzü her geçen gün, her geçen yıl daha da fazla gülecek demiştim. 
CEMAL
ÖZTÜRK (Giresun) – Teşekkür ediyoruz. 
CEMAL
ENGİNYURT (Devamla) – Bu yıl yine gerek AK PARTİ gerekse Milliyetçi Hareket
Partisi milletvekilleri olarak Sayın Cumhurbaşkanımıza bir şekilde sesimizi
duyurduk, mücadele ettik ve Sayın Cumhurbaşkanımız belki de uzun yıllar sonra
ilk defa, temmuz ayı bitmeden fındık taban fiyatını; Ordu fındığını 16,5 lira
olarak, Giresun fındığını 17,5 lira olarak ilan etti. Ben bundan dolayı Sayın
Cumhurbaşkanımıza teşekkür ediyorum. (AK PARTİ sıralarından alkışlar) 
Yine,
Tarım Bakanımız her zaman yanımızda oldu, sesimizi duydu. Geçen burada bir
konuşmada “Bakanların telefonlarımıza bakmadığını” söylemiştim ama Tarım
Bakanını bu konuda tebrik ediyorum, ne zaman arasak telefonumuza çıktı. 
İBRAHİM
AYDEMİR (Erzurum) – Spor Bakanına da teşekkür et Cemal Bey.
CEMAL
ENGİNYURT (Devamla) – Ben Spor Bakanıyla hiç görüşmedim; hakkını helal etsin.
Spor Bakanıyla işimiz olmadı, belki de onun için; hakkını helal etsin. 
Dolayısıyla,
Tarım Bakanımız her zaman bizim sesimizi duydu, büyük bir destek verdi; ben
bundan dolayı Tarım Bakanımıza çok teşekkür ediyorum, Toprak Mahsulleri Ofisi
Genel Müdürüne teşekkür ediyorum.
Tabii,
bu arada, Sayın Ulaştırma Bakanına da bir teşekkür etmek istiyorum -ama burada
değil herhâlde- Plan ve Bütçe Komisyonunda psikoteknik analiz süresinin
uzatılmasını istediğimizde kendileri -sağ olsunlar- süreyi iki ay uzatarak
destek verdiler; bundan dolayı da bu vesileyle teşekkür ediyorum. 
Sayın
Spor Bakanına da daha büyük bir teşekkürü önümüzdeki yıllarda yapacağız çünkü
120 milyon liraya yaptırılan stadın bitirilmesi için hâlâ 40 milyon lira para
gerekiyor. Stadımız bitmedi ama bittiğinde inşallah, Allah izin verirse
Orduspor, Barselona’yla orada maç yapacak kısmet olursa; o zaman biz de
teşekkür edeceğiz kendisine. 
Dolayısıyla
ben bu teşekkürleri ettikten sonra, yine Ordu fındık üreticisinin sorunları
üzerinde Sayın Bakanımıza görüşlerimizi bildirmek istiyorum. 
Tabii,
sorunlardan önce, bu fındık fiyatları 16,5 lira oldu da ne oldu? Bir şekilde
gelip burada, acımasız eleştiri yapanlar var, doğru eleştiri yapanlar var,
sözlerini maksadını aşarak ifade edenler var ama ben şunu samimiyetimle
söylüyorum: Fındık 16,5 lira oldu, belki de Toprak Mahsulleri Ofisi son
yıllarda en iyi işini fındık üreticisine sahip çıkarak yaptı. Geçen sene 560
milyon dolar civarında ihracat yapılırken bu yıl, şu anda aynı süre içerisinde
980 milyon dolar civarında bir ihracat gerçekleşti. Geçen sene 103 bin ton
fındık ihraç edilirken bugün itibarıyla 153 bin ton fındık ihracı gerçekleşti.
Geçen sene 1,6 milyar dolar ihracat gerçekleşmişken inşallah bu sene 2 milyar
dolar ihracat gerçekleşecek. Bu da neyi gösteriyor? Fındık, parasının heba
edildiği, hibe edildiği bir ürün değil. Devlet ne kadar destek verirse, ne
kadar yardım edilirse fazlasıyla karşılığının alındığı bir ürün olduğunu da
göstermiştir. Bu vesileyle, ben tekrar Tarım Bakanımıza, Toprak Mahsulleri
Ofisine ve Sayın Cumhurbaşkanımıza çok teşekkür ediyorum, bizim sesimizi duydu.

Ama
Sayın Bakanım, biraz önce ÇKS’yle ilgili olarak, ilgili Genel Müdürünüzle
dışarıda bir görüşme yaptık, dedik ki: Çiftçi Kayıt Sistemi’yle ilgili olarak,
ÇKS kayıt süreleri Haziran 2019’da sona erdi ama çiftçimiz yeterli şekilde
başvuruyu yapamadı, geciktirdi, belki parayı -170 liraydı- makul görmedi, kayıt
yaptırmadı; son zamanlarda verilen desteklerin artmasıyla birlikte Çiftçi Kayıt
Sistemi’nin öneminin farkına vardı, yaptırmak istiyor ama maalesef Haziran
2019’da süre doldu diye yaptırılmıyor. Genel Müdüre dedik ki: “Ya, bunu bir
aşabilir miyiz?” Maşallah, Allah ayeti sanki “Yönetmelik var, değişmez.” dedi.
Bunu not alır da bunu bir değiştirirseniz iyi olur. Esnaf odalarına evrak
almaya gittiğimizde, ticaret odalarına evrak almaya gittiğimizde bize “Kayıt
süreniz geçti.” demiyorlar, geldiğimiz an kayıt yapıyorlar. Dolayısıyla,
ÇKS’nin de “kayıt süresi” diye bir süresinin olmaması gerektiğini düşünüyorum.
Bu konuda çiftçi adına gerekli işlemlerin veya gerekli süre uzatımının
yapılmasını talep ediyorum.
Yine,
karanfil sayımı yapılacak Sayın Bakanım. Geçen sene birileri “850 bin ton
rekolte var.” dedi, biz itiraz ettik, “700 bin tonu geçmez.” dedik ve bugün
gelinen noktada 700 bin tonu geçmedi. Cemal Öztürk ağabeyime teşekkür ediyorum,
Amerika’da itiraz etti, dedi ki: “Hayır, yanlış yapıyorsunuz.” Tarım Bakanlığı
olarak siz de itiraz ettiniz, “Doğru değil." dediniz. Dolayısıyla bunu
neye göre belirliyor bu tekelci firmalar? Karanfil sayımlarını kendileri
yaparak. Ben hassaten sizden rica ediyorum, karanfil sayımlarını Tarım
Bakanlığı olarak siz bizatihi kendiniz yapın şubat ayında ve rekolteyi de Tarım
Bakanlığı açıklasın. Neye lazım bu? Çünkü yeni sezonun fiyatları üzerinde
spekülasyon yapılacak. Eğer “Rekolte çok yüksek” denilirse fındık bu sefer
fiyat olarak aşağıya çekilecek ve bu da tekelci firmaların işine yarayacak.
Bunun önüne geçmek için karanfil sayımlarını Tarım Bakanlığı olarak
gerçekleştirelim diyoruz. Hakikaten fındık üreticisinin derdi anlatmakla
bitmeyecek kadar çok. 
Biraz
önce Sayın Adana Milletvekilim çok güzel ifade etti. Ziraat Bankasına ve diğer
bankalara çiftçilerin borcu var. Sıfır faizle kredi vermişsiniz, Allah razı
olsun; büyükbaş hayvan kredisi, küçükbaş hayvan kredisi vermişsiniz. Bu krediyi
ödeyememiş kişiye diyorsunuz ki: “Gel, krediyi yenileyelim, yapılandıralım.”
Ama yüzde 16’ya kadar faiz uyguluyorsunuz. Sıfır faizi ödeyemeyen yüzde 16’yı
ödeyemez. Ben bu konuda Sayın Bakanıma sorduğumda -kendisine yine burada
teşekkür ediyorum- Maliye Bakanlığına yazının yazıldığını söyledi. İnşallah,
Maliye Bakanımız da bizi duyar ve bu meseleyi çözer çünkü çiftçi, üretici
hakikaten bu noktada da büyük bir sıkıntı yaşıyor.
Yine,
Sayın Bakanım, tarım aletlerine destek verilmesini talep ediyoruz. Biz
Ordulular ve Giresunlular olarak doğrudan gelir desteğiyle ilgili de bir
derdimizi buradan ifade etmek istiyoruz. On yıldır 170 liranın üstüne çıkmadı
rakam, on yıldır 170 lira olarak destekleme alıyoruz. 170 lira, artık, artan
mazot fiyatlarını, artan girdileri düşündüğünüzde hakikaten karşılamamaktadır.
Bu sebeple, 170 lira olan doğrudan gelir desteğinin artırılmasını talep
ediyoruz.
Bu
arada, bir teşekkür daha etmek istiyorum, bugün Hükûmete teşekkür günündeyim.
Kıbrıs’ta Geçitkale’ye bugün ilk İHA’yı indirerek Türkiye Cumhuriyeti
devletinin ne kadar büyük bir devlet olduğunu gösteren Selçuk Bayraktar’a ve
Türkiye Cumhuriyeti devletine teşekkür ediyorum. Kıbrıs Türk’tür, Türk
kalacaktır inşallah. (MHP ve AK PARTİ sıralarından alkışlar) 
Ayrıca,
Sayın Tarım Bakanım, sözlerimi bitirirken, on binlerce veteriner, ziraat
mühendisi, gıda mühendisi, su ürünleri mühendisi kardeşimiz otuz aydır atama
bekliyorlar. Gençleri düşünmek adına, gençlere istihdam yaratmak adına bu on
binlerce insana da destek vermenizi, kadro açmanızı talep ediyor; 2020 yılı
bütçesinin ülkemize, devletimize ve milletimize hayırlara vesile olmasını
Cenab-ı Hak’tan niyaz ediyor, hepinize teşekkür ediyorum. (MHP sıralarından
alkışlar) 
BAŞKAN
– Yozgat Milletvekili İbrahim Ethem Sedef. 
Buyurun
Sayın Sedef. (MHP sıralarından alkışlar)
Süreniz
on dakikadır. 
MHP
GRUBU ADINA İBRAHİM ETHEM SEDEF (Yozgat) – Sayın Başkan, değerli
milletvekilleri; 2020 Yılı Merkezi Yönetim Bütçe Kanun Teklifi ile 2018 Yılı
Merkezi Yönetim Kesin Hesap Kanun Teklifi’nin Tarım ve Orman Bakanlığı bütçesi
üzerinde Milliyetçi Hareket Partisi Grubu adına söz almış bulunmaktayım.
Saygıdeğer heyetinizi ve bizleri ekranları başında takip eden aziz Türk
milletini saygıyla selamlıyorum. 
Değerli
milletvekilleri, ülkemizde tarımsal ürünlerin ve orman ürünlerinin üretimini
artırmak, sağlıklı gıdaya ulaşmak, çiftçimizin yaşam standartlarını yükseltmek
ve düzenli üretimi sağlayacak çalışmalar yapmak gerekmektedir. 
Sayın
Bakan, Komisyon görüşmeleri sırasında, 2018-2019 üretim sezonunda 119 milyon
ton bitkisel üretim; 68 milyon baş hayvan; 22,1 milyon ton süt üretimi; 1,1
milyon ton kırmızı et üretimi; 19,6 milyar adet tavuk yumurtası üretimi; 2,2
milyon ton tavuk eti üretimi yapılmasını öngördüklerini ifade etti. Bu
rakamları memnuniyet verici bulmakla beraber, her geçen yıl daha da artırma
çabasını göstermemiz gerekmektedir. Ülkemiz, 44 milyar dolarlık tarımsal
hacimle Avrupa ülkeleri arasında önemli bir yere sahiptir. Şu anda 195 ülkeye
1.690 tarımsal ürün ihraç eden önemli bir ülkeyiz. Yine ülkemiz, fındık, kiraz,
incir, kayısı ve ayva üretiminde dünya 1’incisi; haşhaş, kavun, karpuz
üretiminde dünya 2’ncisi; seçim bölgem Yozgat’ın meşhur mercimeği başta olmak
üzere, diğer bölgelerimizde üretilen Antep fıstığı, kestane, vişne ve salatalık
üretiminde ise dünya 3’üncüsüdür. 
Medeni
bir toplumun yolunun önce tarımdan geçtiği herkes tarafından bilinen bir
gerçektir. Tarım, aynı zamanda, dünya milletlerinin geleceği açısından önemli
bir millî güvenlik meselesi hâlini alacaktır. Yerli tohum alanında ciddi
çalışmalar gerçekleştiriliyor ancak yüzde 100 yerli tohuma geçmek için çabamızı
artırmalıyız diye düşünüyorum. 
Şimdi
burada şu önemli konuya da değinmek istiyorum: Çiftçilerimizin yüzünü
güldürebilirsek, yakalanan bu ivme tüm meslek dallarına da yansıyacaktır. Sayın
Bakan çiftçimize verdiği destekleri her platformda detaylarıyla açıklıyor,
takip ediyoruz ancak çiftçimizle oturup dertleştiğimizde -seçim bölgem Yozgat’ta
hangi çiftçimizle bir araya gelsek- bu desteklerin kendilerini çok da memnun
etmediğini görüyoruz, daha doğrusu para kazanamamaktan şikâyetçiler.
Çiftçimizin girdi maliyetleri her geçen gün daha da artıyor; gübre, mazot ve
elektrik fiyatları çiftçimizi zorluyor; bir de yaşanan doğal afetler üzerine
eklendiğinde, inanın, durumları hiç de iyi değil; kimi gübresiz ekim yapıyor,
bir kısmı da tamamen ekimden vazgeçiyor. Bir an önce borç erteleme,
yapılandırma ve faiz affı getirilmelidir. 
Çiftçimiz
yaptığı işle alakalı gelecek planlaması yapamadığı için çocuklarını başka
sektörlere yönlendiriyor. Bu da kırsaldan şehre, oradan da büyük şehirlere göçü
tetikliyor. Seçim bölgem Yozgat’ta da bu durumu yakinen yaşıyor ve
gözlemliyoruz. 
2020
yılı bütçesinde tarıma aktarılacak kaynağın 40,3 milyar liraya çıkarıldığını
takip etmek memnuniyet verici.
Değerli
milletvekilleri, Toprak Mahsulleri Ofisi aracılığıyla çiftçimiz piyasaya
ezdirilmemeli, daha fazla ürün alınarak piyasa fiyatlarını çiftçimizin lehine
çevirmek gerekmektedir.
Hayvancılık
sektöründe yaşanan çeşitli sıkıntılar da hepimizin malumu. Sektörde sıfır
faizli kredi uygulamasının kapsamı genişletilmelidir.
IPARD
kapsamında kırsal kalkınma desteklerini önemsiyoruz. Bu uygulamayla ciddi
üretim ve istihdam sağlanmaktadır. Yapılan iyi şeyleri de burada dile getirmek
gerekir. Ancak hayvancılık sektörünün en sıkıntı veren gideri, yem
fiyatlarıdır. Yem fiyatları 90-100 lira arasında. Üreticinin sırtında yaklaşık
yüzde 80 oranında bir yem girdi maliyeti var. Bu konuda gerçekten bir çözüme
ihtiyaç var. Yem girdi maliyetlerini aşağıya doğru çekebilirsek gerçekten
hayvancılığa en büyük hizmeti yapmış oluruz. Tarım Kredi Kooperatifleri
aracılığıyla üretim yaparak yem fiyatlarını düşürmek bir alternatif olarak
düşünülebilir. 
Yozgat
merkezde bulunan Et ve Süt Kurumu Yozgat Et Kombinası Müdürlüğünün süt işleme
tesisleri çürümeye terkedilmişti. 2020 yılında bu tesis faaliyete geçirilerek
Yozgat ve bölgesindeki süt üreticilerimiz rahatlatılmalıdır.
Yine,
Yozgat Boğazlıyan ilçemizde çiftçilerimize hizmet veren Tarım Kredi
Kooperatifleri iştiraki TAREKS AŞ tarafından çalıştırılan Gebe Düve ve Süt
Üretim Çiftliği’nin sağmal sisteminin Lüleburgaz’a taşınacağı yönünde duyumlar
alıyoruz. Taşınma sonrasında 45-50’ye yakın çalışanın da işten çıkarılacağı
yine iddialar arasında. Sayın Bakanımızın dikkatine sunmak istiyorum bu konuyu.
Yozgat ekonomik olarak sıkıntı yaşayan bir ilimiz. Bu TAREKS’in taşınmasıyla
bir sıkıntıya daha düşmesin istiyoruz. 
Süt
üreticilerinin prim desteği gözden geçirilmeli, orman köylüsünün refah düzeyi
artırılmalıdır. Tarımda ve hayvancılıkta dışa bağımlılığın önüne geçilmelidir. 
Yine,
Yozgatlı pancar üreticilerimizden yansıyan sıkıntılarımız var. 2019-2020
pazarlama yılı için şeker kotalarının 2,7 milyon ton olarak belirlendiğini
biliyoruz ancak çiftçimiz kotasını tutturamadığında, az götürdü bir ceza, çok
götürdü yine bir cezayla karşı karşıya kalıyor. Çiftçimizden gelen talep, ağır
cezaların biraz daha yumuşatılması yönündedir. 
Şeker
pancarı, hasat edildikten sonra kısa sürede işlenmesi gereken bir üründür.
Çiftçimizin ürününde kilo kaybı ve çeşitli diğer sıkıntıların yaşanmaması
adına, ülke genelinde uygulanan Alım Randevu Sistemi’nin de gözden geçirilmesi
gerekmektedir. Ayrıca şeker fabrikalarının özelleştirme süreçlerinin şeker
pancarı tarımına yapacağı olumsuz etki göz önünde tutulmalıdır. 
Pancar
üreticisinin bir diğer sıkıntısı ise sulamada kullandıkları elektrik. Önemli
sayıda üretici elektrik faturalarını ödeyemediği için dağıtım şirketleriyle icralık
hâlde. Üreticilerimize borçlarını ödeyebilecekleri kolaylıklar sağlanmalıdır.
Değerli
milletvekilleri, tarıma dayalı sanayiyi de göz ardı etmemeliyiz. Yozgat’a da bu
alanda yatırımlar bekliyoruz. 
Şehrim
Yozgat’ta örnek bir proje var: Meyvecilik Entegrasyon Projesi. Yozgat’ımızın
Kadışehri Kabalı köyünde uygulanan bu projeyle 1.800 parsel birleştirilerek
5.640 dekar büyüklüğünde devasa bir meyve bahçesi oluşturuldu. Bu alandan çok
olumlu sonuçlar alınıyor. Hatta bu diğer ilçelerimizde -14 ilçemizde- ve
ülkemizin diğer bölgelerinde de uygulanırsa ülkemiz adına faydalar
sağlayacağını düşünüyoruz.
Değinmek
istediğim bir başka konu ise çiftçilerimizin verimli tarım için eğitilmeleri.
Tarım il müdürlükleri daha aktif çalıştırılmalı. Çiftçilerimizi ziyaret ederek
onları bilgilendiren, köylerimizde üretimi yerinde yönlendiren, tarlaları
dolaşan, ahırları dolaşan ziraat mühendislerine, veteriner hekimlere
ihtiyacımız var. Bunlar yapılmıyor demiyorum ancak artırılması ve
yaygınlaştırılması gerekmekte. Tabii, bunu yapabilmek için de personel
desteğine ihtiyaç duyulacaktır. Bakanlığa bağlı taşra teşkilatlarında personel
sayıları artırılmalıdır. Atama bekleyen ziraat mühendisleri, gıda mühendisleri,
veteriner hekimler, su ürünleri mühendisleri kardeşlerimiz de Sayın Bakanımızdan
müjdeli haberler bekliyor.
Sayın
milletvekilleri, şimdi, biraz da seçim bölgem Yozgat’ta bulunan bir doğa
harikasından bahsetmek istiyorum. Biliyorsunuz, ülkemiz genelinde 44 adet millî
park bulunmakta. Çamlık Millî Parkı, 1958 yılında ülkemizde ilan edilen
Türkiye'nin ilk millî parkıdır. Bir dönem İç Anadolu’nun büyük bir kısmını
kapsayan orman örtüsünden günümüze kadar ulaşan nadir örneklerden biridir. Alan
üzerinde karaçam, ardıç, akkavak, titrek kavak, karakavak, söğüt, alıç, ahlat
ağaçları bulunmakta; sayısız hayvan türü ve ayrıca, Amerika’ya has beyaz kartal
da bulunmakta. Buranın bir doğa harikası olduğunu tekrar belirterek Tarım ve
Orman Bakanlığı ve Kültür ve Turizm Bakanlığının ortak çalışmalarıyla turizme
kazandırılmalıdır diyorum; her birinizi saygıyla selamlıyorum. (MHP
sıralarından alkışlar)
BAŞKAN
– Şimdi de Kocaeli Milletvekili Saffet Sancaklı. 
Buyurun
Sayın Sancaklı. (MHP ve AK PARTİ sıralarından alkışlar)
Süreniz
on dakikadır.
MHP
GRUBU ADINA SAFFET SANCAKLI (Kocaeli) – Sayın Başkan, değerli milletvekilleri
ve bizleri televizyonları başında izleyen büyük Türk milleti; hepinizi saygıyla
selamlıyorum. Kabinemizin değerli üyeleri, sizler de hoş geldiniz.
Sayın
Spor Bakanım, bugün bol bol teşekkür alıyorsunuz, bir teşekkür de ben edeyim
size. On beş gün önce, iki hafta önce vakıf üniversiteleriyle beraber yapmış
olduğunuz bir protokolde, millî sporcuların o üniversitelerde yüzde 100 bursla eğitim görmesini sağladınız, ben de eski bir millî
sporcu olarak bütün arkadaşlarım adına size teşekkür ediyorum.
Ancak
burada iki sorun daha var çözmemiz gereken. Bir tanesi, aynı şekilde, dünya
olimpiyatlarında ve Avrupa şampiyonalarında derece alan, atanamayan -öğretmen
olarak atanamayan- 300 kadar millî sporcumuz kaldı. Dün de Sayın Millî Eğitim
Bakanıyla burada görüştüm, kendisi bu sene de atama yapacağını söyledi ama
öğretmen atamalarında beden eğitimi öğretmenlerinin yüzde 10 kadar kontenjanı
var bu arkadaşlarımız için. Bu sayı da 100-150 arası, geriye 150-200 kişi
kalacak. Benim sizden ricam, bunları Spor Bakanlığı kadrosuna alın, bu
arkadaşlarımız hem müsabakalarına rahat rahat gitsinler hem de boş zamanlarında
öğretmenlik yapsınlar. Bunu da sizden rica ediyorum. 
Bir
ricam daha var: A Millî Takımı’nda futbol oynamış arkadaşlar var, bunlar futbol
bittikten sonra normal hayatlarına dönüyorlar, bir sıkıntı yok fakat statlara
giremiyorlar. Yıllarca o statlarda oynamış, A Millî olmuş futbolcularımıza da
-toplasanız sayısı da çok fazla değil, bunlar birkaç yüz kişidir- eğer serbest
giriş kartı verebilirsek… Bu konuda da sizden yardım istiyorum Sayın Bakanım.
Bu millî oyunculara müdahale etmeye başladınız, çok memnunuz bu işten; lütfen,
bunları da yaparsanız size minnettar kalırız. 
Tabii,
yıllardır burada Türk sporunun durumunu anlatıyoruz, anlatmaya da devam
edeceğiz çünkü burası Türkiye Büyük Millet Meclisi ve bunlar kayda geçiyor;
yarın öbür gün bizler de sorumlu olacağız bu işten. Şimdi, Türk sporu iyi
durumda mı? Maalesef iyi durumda değil. Daha önce de anlattım, eğer bir ülkenin
sporuna bakmak istiyorsanız iyi mi kötü mü diye, hiç ülkeyi tanımanıza gerek
yok, dört yılda bir yapılan olimpiyatlara bakarsınız, olimpiyatta aldığı
dereceye bakarsınız, oradan ortaya çıkıyor zaten bir ülkenin sporu. Niye? Aşağı
yukarı her branşta katılıyorsunuz zaten. Maalesef, Türkiye, son 3 olimpiyattır
yani aşağı yukarı on iki yıldır tarihinin en kötü neticelerini alıyor. Hem de
ne zaman alıyor biliyor musunuz? Türkiye tarihinin en yüksek tesisleşmesinin
yapıldığı ve büyük bir atılımın yapıldığı, dünya çapında tesislerimizin olduğu
bir zamanda. Tesis var, dünyayla iletişim var, para var, imkân var ama başarı
yok. Neden? Bunun nedeni basit: Peygamber Efendimiz’in lafını dinlemiyoruz.
Peygamber Efendimiz demiş ki: “İşi ehline
verin.” İşi ehline vermediğimiz için de maalesef, Türk sporu şu anda çok
başarısız ve gittikçe de daha eksiye gidiyor. Bir söz var -çok sevmem o sözü-
diyorlar ki: “Kurumlar kalıcı, kişiler geçici.” Peki, kurumları kim kurum
yapıyor? Tabii ki kişiler yapıyor, insanlar yapıyor. Kuruma ehil insanı koyarsanız
o kurum yukarı çıkar, ehil olmayan, ehliyetsiz insanı koyarsanız da kurum aşağı
gömülür. Onun için, biz mutlaka işi ehline vermek zorundayız.
Niye
anlatıyorum bunu? 2020 senesinde bütün federasyonlarımızın seçimleri var, dört
yılda bir yapılıyor biliyorsunuz, 65 civarında da federasyonumuz var.
Milliyetçi Hareket Partisi olarak bir kanun teklifi vermiştik, tekrardan onu
veriyoruz, yeniliyoruz. Gelin şöyle yapalım, 65 tane federasyonun başkanı şöyle
seçilsin, kanunda şunu istiyoruz: O branşta millî olmayan kimse başkan
olamasın. Gelin, o branşta millî olanları federasyon başkanı yapalım ve o
branştaki millî sporcular için en az yüzde 25 de kota koyalım. Şöyle ki: 20
kişilik yönetim kurulunda en az 5 kişi de millî sporcu olsun. Bakın,
göreceksiniz, dünyadaki prestijimiz de çok çabuk artacak ve yeni bir atmosfer
olacak, yeni bir şey olacak. 
Sayın
Bakanım, lokomotif olarak bu işi sizin başlatmanız lazım, biz de arkanızdan
gelelim, bu işlere müdahale edelim. Konuşuyoruz, kısmen bir şeyler düzeliyor
ama eğer bu işleri kökünden düzeltmezsek, böyle radikal kararlar almazsak büyük
sıkıntılar olacak.
Şimdi,
biraz popüler olduğu için futbol…
İBRAHİM
HALİL ORAL (Ankara) – Bunlar seçimle yapılıyor Başkanım.
SAFFET
SANCAKLI (Devamla) – Nasıl?
İBRAHİM
HALİL ORAL (Ankara) – Seçimle geliyor bunlar.
SAFFET
SANCAKLI (Devamla) – İşte, seçim de, diyorum ki: Seçerken kriter koyalım,
diyelim ki “O branşta millî olmayan kimse federasyon başkanı adayı olmaz.” Ve
yüzde 25 de kota öneriyoruz.
Tabii,
biraz futboldan bahsedelim çünkü en popüler o, en kolay öyle anlatıyoruz ne
durumda olduğumuzu. Türk futbolu son yirmi yıldır holding patronlarının, büyük
şirket patronlarının güç savaşı yaptığı bir mecraya döndü. Bugün Türkiye’nin
belki de yüzde 80’inin tuttuğu Galatasaray, Fenerbahçe, Beşiktaş’ın toplam
borcu gün itibarıyla 9 milyar liraya yakın. Peki, holding patronu olabilmek
için parayı yönetmeyi bilmek lazım, şirketi yönetmeyi bilmek lazım. Maşallah,
holdinglerini çok iyi yönetiyorlar, aldı başını gidiyor holdingler; aynı adamlar
kulüpleri yönetiyor, kulüpler de iflas etti. Peki, bu nasıl iş? O zaman şöyle
yapacağız: Kulüpler o kadar zor durumda ki idareciler çıkacak “Ey büyük Türk
milleti, biz şu anda bu durumdayız.” diye bunu bütün çıplaklığıyla anlatacak ve
kabul edecek herkes bunu, artık denizin bittiğini göreceğiz ve müdahale
edeceğiz. Bu müdahalenin de nasıl yapılacağı belli.
Şimdi,
Bankalar Birliği yedi sekiz ay önce müdahale etti, 12 milyar lira borcu vardı
kulüplerin, 7 milyarını iki yıl ödemesiz öteledi; o borcu silmedi, silemez
zaten, öteledi, iki sene öteledi, sadece faizlerini alacak. Bu neye benziyor
biliyor musunuz? Boğuluyor bir adam, kafasından çıkardın “Hadi iki üç tane
nefes al, şimdi aşağıda devam et…” Devlet her seferinde bu şekilde müdahale
edemez size. 2009’da da müdahale etti, sıfırladı, gene neler yaptınız; işin
geldiği nokta gene rezillik. 
Bundan
beş sene önce UEFA kayyum olarak atandı, dedi ki: “Sen şu kadar para
harcayacaksın, sen bu kadar, sen bu kadar...” Limit koydu. Tabii, aştık bu
limitleri; hatırlarsınız, Trabzonspor, Beşiktaş, Fenerbahçe Avrupa kupalarından
men cezası aldı, para cezası aldı, transfer tahtası kapandı. Kaldı ki kötü
komşu ev sahibi yaparmış adamı, en çok da Trabzonspor’a yaradı; transfer
tahtası kapandı, mecburen kadroyu dolduracaklar, aşağıdan 7-8 çocuk aldılar, A
takıma bir koydular, çocuklar oynuyor aslan gibi. Hatta Yusuf da 17 milyon
euroya satıldı. Yani bu Türk oyuncular ne kadar yetenekli, oynarlar ama bunlara
bizim şans vermemiz lazım.
Ben
de dedim ki geçen sene buradan: “Neden bizi İsviçreliler yönetiyor? Türkiye
Futbol Federasyonu koysun bu kriterleri.” Sezon başı koydular, her kulübün
bütçesine göre, dediler ki: “Şu kadar, şu kadar, şu kadar harcayacaksınız.” Ama
orada büyük bir hata yaptılar, dediler ki: “Şu kadar harcayacaksınız, ilk sene
yüzde 30 daha fazla harcayabilirsiniz.” Ya, zaten batmış kulüpler, yüzde 30
opsiyon niye veriyorsun? Geçen hafta da bu yüzde 30’u yüzde 40 yaptılar. Şimdi,
bunların da işi zor, yukarı tükürsen bıyık, aşağı tükürsen sakal ama bu işi
kökünden halletmezsek bu hep böyle devam edecek. Şimdi yüzde 40 limit aşımı
verdiler, ne oldu? Ne olacak yani? Kanserli hasta var, biz morfin veriyoruz ona
durmadan; diyoruz ki: “Bu iyileşmese de olur, buna ağrı kesici verelim, birkaç
saat ağrısı kesilsin.” Onun için hata yapıyorlar. Benim buradan futbolseverlere
kötü bir haberim var: Türk futbolunda deniz bitti, haberiniz olsun. 
Bakın,
yöneticilere de sesleniyorum: Çıkın, doğruyu anlatın kardeşim bu millete, “Bu
durumdayız, bu deniz bitti, haberiniz olsun, biz iflas ettik.” diye söyleyin.
ORHAN
SARIBAL (Bursa) – Daha Ziraat Bankası bitmedi; verirler, verirler.
SAFFET
SANCAKLI (Devamla) – İnanın, eğer Türk futbolu bir şirket olsaydı, çoktan
konkordato ilan etmişti.
Şimdi,
Türk toplumunu kandırmaktan artık vazgeçin. Türk toplumuna, bu büyük Türk
milletine 2 şeyi yapmayacaksın; bir, yalan söylemeyeceksin; iki, rol
yapmayacaksın. Artık, rol yapmayı ve yalan atmayı bırakın. Çıkın her şeyi
anlatın “Durumlar budur.” diye. Türkiye büyük bir devlet, gerekirse başka
müdahaleler de yapılır ama bunun, böyle, sürdürülebilir hiçbir tarafı yok.
Şimdi,
büyüklere söylüyorum biraz: Yöneticiler var orada, taraftar ve medya baskısıyla
“Şu oyuncuyu da alın, şampiyon olalım. Avrupa kupalarında şöyle yapalım, böyle
yapalım.” diyorlar. Ne oldu? Galatasaray, Fenerbahçe ve Beşiktaş’ın oyunculara
ödediği para yıllık ortalama 500 milyon TL şimdiki parayla. Peki, ne oldu?
Avrupa kupalarında var mıyız? Avrupa’nın ikinci, üçüncü sınıf takımlarının
arkasında bitirdik; ya sonuncu olduk ya sondan 2’nci olduk. 
Peki,
hani bu oyuncular bizi uçuracaktı Avrupa’da? Hani bu oyuncuların hepsi Türkiye
liginde uçacaktı? Ne oldu? Ligin devre arasına yaklaştık, puan durumunu
okuyorum: Sivasspor 33, Beşiktaş 27, Fenerbahçe 25, Galatasaray 24. Sivasspor
Beşiktaş’a 6, Fenerbahçe’ye 8, Galatasaray’a 9 puan fark atmış. Ben de
Sivasspor Kulübü Başkanı Sayın Mecnun Otyakmaz’ı aradım bugün, dedim ki:
Başkan, oyunculara kaç para ödüyorsun? Dedi ki: “Bütün sene ödediğim para 90
milyon TL.” Diğerleri 500 milyon TL ödüyor, Sivasspor 90 milyon TL ödüyor. Hani
sizin bu futbolcularınız uçacaktı, havada beş dakika duracaktı, 40’ar gol
atacaktı? 
Artık,
bu milleti kandırmayı bırakın. Millete de söylüyorum, futbolseverlere de
söylüyorum. Lütfen, siz de artık kabul edin bunu, kabul edin; bu millete de
baskı yapmayın yoksa bu işin gidişatı çok kötü.
(Mikrofon
otomatik cihaz tarafından kapatıldı)
BAŞKAN
– Bağlayın sözlerinizi Sayın Sancaklı.
SAFFET
SANCAKLI (Devamla) – Peki, çözümü yok mu? Var. Kısa vade, orta vade ve uzun
vadede çözümleri var. Çok kısa vadedeki 2 tane çözümü söylüyorum hemen. Bir
tanesi: Sekiz yıldır bekliyor Kulüpler Birliği yasası burada, bir türlü
çıkaramıyoruz, çıkarmıyorlar, çıkarttırmıyorlar. Kulüpler Birliği yasasından
sadece bir tane madde söyleyeceğim size: “Kulüp başkanları ve yöneticiler
bulundukları dönemin borçlarından sorumludur.” Haydi bakayım, harcayın da
göreyim o zaman 20 milyon euroyu, 30 milyon euroyu; o oyunculara verin bakalım
5’er milyon euroyu, göreyim ben ondan sonra. 
İkincisi,
çok kısa bir şey söyleyeceğim buradan, vaktim de kalmadı, Futbol Federasyonuna
söylüyorum: Bu yabancı konusunda herkes bir şeyler konuşuyor. Ya, sen
altyapıdan oyuncuyu fışkırt, oyuncuyu getir, sonra yabancıyı da serbest bırak,
önemli değil. Onun için, önümüzdeki sene için çok kısa bir çözüm söylüyorum,
Başkanım belki bir dakika daha bana süre verebilir.
(Mikrofon
otomatik cihaz tarafından kapatıldı)
BAŞKAN
– Veririm. 
Buyurun
Sayın Sancaklı. 
SAFFET
SANCAKLI (Devamla) – Süper Lig’de 18 takım var, alttaki TFF 1. Lig’de de 18
takım var; 36 takım etti. Söylüyorum, şimdiden Futbol Federasyonu önümüzdeki
sene için yayınlasın tamimini, talimatını: Seneye, ilk 11’de altyapıdan yetişen
2 oyuncu oynatma zorunluluğu olacak, 2 de kulübede, etti mi 4, o 4’ün 4 de
yedeği olacak. Doğal olarak bir kulüpte -ama bu kanunla olacak ki herkes yapmak
zorunda kalacak- 26 kişilik kadroda altyapıdan 8 oyuncu olacak. 
HAYDAR
AKAR (Kocaeli) – Destekliyoruz.
ÖZLEM
ZENGİN (Tokat) – Destekliyoruz, evet.
SAFFET
SANCAKLI (Devamla) - Peki, 8’le 36’yı çarparsanız aşağı yukarı, ortalama 300
oyuncu falan yapıyor herhâlde. Alın size seneye 300 Türk oyuncu, bunu üç sene
yürütürsen zaten al sana bin Türk oyuncu, ondan sonra sen yabancıyı serbest
bırak istediğin kadar. (MHP ve AK PARTİ sıralarından alkışlar) Şimdi, Türkiye
Büyük Millet Meclisinden o arkadaşlara söylüyorum bunu: Buyurun, yapın ama bunu
yapmamız için de Sayın Spor Bakanım, sizin de devreye girip, Futbol Federasyonu
Başkanıyla konuşup çok güzel bir şekilde bunu söylemeniz lazım. 
HAYDAR
AKAR (Kocaeli) – Kanunla yapalım; hazırla, altına imza atalım.
SAFFET
SANCAKLI (Devamla) - Onun için, arkadaşlar yani çözümsüz hiçbir şey yoktur,
Türkiye Cumhuriyeti büyük bir devlettir.
(Mikrofon
otomatik cihaz tarafından kapatıldı)
BAŞKAN
– Sayın Sancaklı, bitirelim lütfen.
SAFFET
SANCAKLI (Devamla) – Ama bu çocukları, bu milleti, bu gençliği ya spora
göndereceğiz, spor yaptıracağız, maçlara göndereceğiz, izlettireceğiz ya da
gidip uyuşturucunun batağına düşecekler, kötü alışkanlıklara kapılacaklar.
Bunun da sorumluluğu hepimizin burada, sadece Spor Bakanına yüklenip de “Her
şeyi sen yapacaksın, siz yapacaksınız.” diye bir şey yok, bu hepimizin
görevidir.
Ben
bütçemizin hayırlı olmasını diliyorum. 
Perşembe
günü de bir on dakika konuşmam var; biraz daha anlatacağım bugün vaktim
kalmadığı için.
Söz
verdiğiniz için de teşekkür ediyorum, saygılar sunuyorum. (MHP, AK PARTİ ve İYİ
PARTİ sıralarından alkışlar)
BAŞKAN
– Mersin Milletvekili Olcay Kılavuz…
Buyurun
Sayın Kılavuz. (MHP sıralarından alkışlar)
Süreniz
on dakikadır. 
MHP
GRUBU ADINA OLCAY KILAVUZ (Mersin) – Sayın Başkan, değerli milletvekilleri,
ekranları başında bizleri izleyen büyük Türk milleti; yüce heyetinizi saygıyla
selamlıyorum.
2020
Yılı Merkezi Yönetim Bütçe Kanun Teklifi ile 2018 Yılı Merkezi Yönetim Kesin Hesap
Kanunu Teklifi’nin Gençlik ve Spor Bakanlığı bütçesi üzerinde Milliyetçi
Hareket Partisi Grubu adına söz almış bulunuyorum. 
Gençlik,
bir milletin en büyük güvencesi, hayat damarı, itici kuvveti, sönmez meşalesi,
aydınlık ufkudur. Gençlik, bir ülkenin ilerleme ve kalkınma kaynağı, her türlü
zorluğa karşı mücadele bayrağıdır. Gençliğine gerekli yatırımı yapmayan,
gençlik politikası olmayan hiçbir milletin dünya üzerinde söz hakkı ve geleceği
olamaz. Gençlik, millete güven ve heyecan veren bir ruhtur. Türk gençliğini
merkez alan politikalar üretmeli, gençlerimize inanmalı, önlerini açmalıyız.
Onların yeni bakış açılarına, farklı yöntem ve önerilerine değer vermeli,
gençlerimizin kendilerini geliştirmeleri için onlara imkânlar sağlamalıyız.
Gazi Mustafa Kemal Atatürk “Bütün ümidim gençliktir.” diyerek cumhuriyeti Türk
gençliğine emanet etmiştir. Başbuğ’umuz Alparslan Türkeş, “Hepiniz birer Türk
Bayrağı’sınız; bayrağı lekelemeyin, kirletmeyin, yere düşürmeyin.” diyerek Türk
gençliğine verdiği değeri vurgulamıştır. Liderimiz Sayın Devlet Bahçeli Bey
“Gençliği, duyarlı, uyanık, atılgan, çalışkan, vakarlı ve mert olan bir
milletin yolu açık, tarihi parlaktır.” diyerek Türk gençliğinin ideal karakter
ve istikametine işaret etmiştir. 
Türk
gençliği, yalnızca şahsi çıkar ve mutluluğunu arayan bir gençlik değil, tüm
mazlumların huzur ve saadeti için yaşayan bir gençliktir. 
Doğu
Türkistan’da katledilen, Müslüman Türk oldukları için insan sayılmayan ve
zulmün her türlüsüne uğrayan soydaşlarımızın feryatları karşısında ne hazindir
ki sözde insanlık ve medeniyet temsilcilerinin sesi çıkmıyor. Türk gençliği
Kaşgar’ın, Kudüs’ün, Kerkük’ün, Karabağ’ın, Kırım’ın ve bütün mazlum
coğrafyaların acısını yüreğinde taşımaktadır. İnanıyorum ki Türk gençliği kendi
gönül coğrafyasına sahip çıkacaktır.
Bugün,
gençlerimizin en önemli sorunu işsizliktir. Genç işsizliğinin azaltılması için
devletimizin çok kararlı bir yol izlemesi gerekmektedir. Gençlerimiz için doğru
planlamalar yapmalı, ihtiyaçlara göre meslek yönlendirmesinde bulunmalıyız. Bu
konuda yapılacak çalışmalarda bilimsel veriler ışığında, çok yönlü ve kapsamlı
analizlere ihtiyaç vardır. 
Genç
nüfus avantajını iyi değerlendirmeli, gençlerimizin bilgi, yetenek ve
enerjilerini en yararlı şekilde ülkemize bir katma değer olarak kazandırmalıyız.
Ülkesine millî bir sorumluluk hissiyle hizmet veren gençler, Türkiye’nin
bölgesinde ve dünyada lider bir ülke olma ülküsünün de bayraktarı olacaklardır.

Gençlerimizin
lisans, yüksek lisans ve doktora aşamalarında almış oldukları kredi borçları
bir iş bulana kadar ertelenmeli, bu borçlanmalardan kaynaklanan gecikme faizi
ile icra işlemleri sonlandırılmalıdır. Henüz iş bulamadan gençlerimizi borç ve
hacizle uğraştırmak doğru değildir. 
Üniversiteyi
kazanan kardeşlerimiz için yeterli kapasitede yurtlar yapılmalıdır. Artık,
Türkiye’de yurt sorununu konuşmamamız gerekiyor. Hain terör örgütü FETÖ
örneğinde görüldüğü üzere, barınma ihtiyacının bir istismar vesilesi
yapılmasına asla müsaade edilmemelidir. 
Çağımızın
en büyük felaketlerinden biri de şüphesiz ki uyuşturucu ve madde
bağımlılığıdır. Gençlerimizin madde kullanımına hiç başlamamasını temin
etmeliyiz. Ailelerimiz, okullarımız ve toplum olarak millî bünyemizi bu zararlı
maddelerden uzak kılmak için seferber olmalıyız. Gençlik merkezlerimizde
kültür, sanat, spor ve bilgilendirici etkinlikleri artırmalıyız. Bedenen,
zihnen, ahlaken sağlıklı nesiller inşa etmeli, ülkemizin geleceği olan
yavrularımızı zehir tacirlerinin, uyuşturucu baronlarının ve bundan nemalanan
terör örgütlerinin insafına asla terk etmemeliyiz.
Son
yıllarda genç boşanma sayılarındaki artış dikkat çekmektedir. Evlilikler uzun
ömürlü olmamakta, çocuklar anne baba sevgisinden mahrum kalmaktadır.
Toplumumuzun en temel birimi olan aileler dağılmakta, çoğunlukla aile içi
geçimsizliklerden kaynaklanan şiddet, cinnet, cinayet, intihar vakaları
çoğalmaktadır. Toplumumuzu içten içe kemiren, değer yargılarını erozyona
uğratan çeşitli sosyolojik, psikolojik ve iktisadi boyutları olan bu olayların
önlenmesi için kapsamlı bir eylem planı ortaya koyulmalıdır. Bugün
küreselleşmenin dayattığı popüler kültür ve internet bağımlılığının etkisinde
kalan gençlerimiz gitgide millî benliklerinden uzaklaşmaktadır. Türk kültürünün
gücünü hissettirecek çalışmalara ihtiyacımız vardır. Geçtiğimiz gün Gençlik ve
Spor Bakanlığının sponsorluğunda bir dergi tarafından düzenlenen ilham veren
gençlerin ödüllendirildiği programda, Türk gençliğine ilham verecek, örnek
alınacak kişilere ödül verilmesi beklentimizdir. Türk gençliğinin örnek alacağı
birçok değerli bilim ve düşünce insanı, başarılı sporcular ve özgün sanatçılar
bulunmaktadır. Şehitlerimiz Şenay Aybüke Yalçın, Eren Bülbül, Fırat Yılmaz
Çakıroğlu, Abdullah Buğra Koçlar, Hasan Şimşek, Serhat Turak gibi isimler Türk
gençliğinin gurur ve şeref anıtları, örnek alacakları vesikalardır. Millî ve
manevi değerlerimizi çağa uygun bir dille yorumlamak, gençlerimizin zeminini
millî temeller üzerinden yükseltmek ülkemiz için hayati bir konudur. Türk
düşünce hayatının binlerce yıllık arka planını, tarih şuurunu ve misyonunu,
çağlardan beri süzülüp gelen felsefesini, medeniyet inşa edici vasfını, estetik
algısını, terkip kabiliyetini ve yaşatmaya dönük iradesini nesillerimize
aktarmalıyız.
Mensubu
olmaktan şeref duyduğum, çok büyük bir gururla her kademesinde görev yaptığım,
bir dönem Genel Başkanlığını üstlendiğim Ülkü Ocakları Eğitim ve Kültür Vakfı,
Başbuğ’umuz Alparslan Türkeş Beyefendi’nin fikirleri ışığında, Liderimiz Sayın
Devlet Bahçeli Beyefendi’nin öncülüğünde kuruluşundan bugüne Türk gençliğinin
millî, manevi, ahlaki ve insani değerler etrafında yetişmesi adına kültür,
sanat, edebiyat, spor ve daha pek çok alanda çalışmalar yürütmektedir. Bugün
gençlerimiz ve çocuklarımız için tarihî ve kültürel değerlerimizin idrak
edilmesi adına Ülkü Ocakları tarafından yayınlanan eserler tüm sivil toplum
kurumlarına örnek olmalıdır. Bu vesileyle Ülkü Ocakları Genel Başkanı ve
değerli yönetimine, il ve ilçe ocak başkanlarımıza ve bu çalışmalara katkı
sunan her bir dava arkadaşıma ayrı ayrı teşekkür ediyorum, Cenab-ı Allah yardımcıları
olsun.
Gençlerimizin
hayata aktif ve sağlıklı bireyler olarak katılımını sağlayan en önemli
etkinliklerden biri de spordur. Spora özel ilgisi ve yeteneği olan evlatlarımız
küçük yaşlardan itibaren profesyonel spor yapmaya teşvik edilmeli, bu hususta eğitimler
almaları sağlanmalıdır. Özellikle, uluslararası başarılar elde etmek için üst
düzey sporcuların yetiştirilmesi, yeteneğin tanımlanması ve ilgili branşlara
yönlendirilmesi gerekmektedir. Çocukların oyun oynayarak geliştiği, hareket
ederek mutlu olduğu bilinmektedir. Yapılan bilimsel araştırmalar spor yapan
çocukların daha başarılı olduğunu göstermektedir. Bu sebeple, okullarımızda
beden eğitim dersleri seçmeli değil, zorunlu ders hâline getirilmelidir.
Özellikle, profesyonel olarak spor yapan öğrencilerimizin ulusal ve
uluslararası turnuvalara hazırlanmak için yoğun bir antrenman sürecine ihtiyacı
vardır. Bu özelliklere sahip olan öğrencilerimizin eğitim hayatlarından geri
kalmaması için düzenlemeler yapılmalıdır. 
Türkiye'nin
olimpiyatlardaki başarısı istenilen düzeyde değildir. 
(Mikrofon
otomatik cihaz tarafından kapatıldı) 
BAŞKAN
– Bağlayın sözlerinizi Sayın Kılavuz. 
Buyurun.

OLCAY
KILAVUZ (Devamla) – Ülkemizin tüm spor dallarında ulusal ve uluslararası
düzeyde başarı kazanabilmesi ve nitelikli sporcular yetiştirmek adına Millî
Eğitim Bakanlığı ile Gençlik ve Spor Bakanlığının uyumlu bir çalışma ortaya
koyması ve sporcularımızın sorunlarını çözmesi gerekmektedir. Uluslararası
müsabakalar ve şampiyonalarda Türkiye’yi temsil eden sporculara -geçmişte
olduğu gibi- SBS’de ek puan uygulamasına geçilmelidir. Böylece, spor
kültürümüzü geliştirmeli, sporu milletçe bir yaşam tarzı hâline getirmeliyiz. 
Sayın
Tarım ve Orman Bakanımıza Mersin’le ilgili birkaç hususu belirtmek istiyorum:
Bereketli topraklarıyla güzel Mersin’imiz, Türkiye'nin tarımda öncü bir ilidir.
Anamur ve Bozyazı’da muz, Silifke’de çilek, Mut’ta kayısı ve zeytin, Gülnar’da
erik, badem, ormancılık ve hayvancılık, Erdemli’de limon, Aydıncık’ta biber,
salatalık, patlıcan, Tarsus’ta üzüm ve pamuk, Çamlıyayla’da kiraz, hurma,
Toroslarda cennet meyvesi kivi… 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen. 
Buyurun.

OLCAY
KILAVUZ (Devamla) – Tamamlıyorum. 
…Mezitli’de
şeftali, Akdeniz’de portakal, mandalina, greyfurt ve pek çok sebze ve meyvenin
yetiştiği Mersin’imiz ve fedakâr çiftçilerimiz Bakanlığımızdan daha çok ilgi ve
destek beklemektedir.
Öte
yandan, memleketim olan Niğde’de patates üreticilerimiz, bir yandan yükselen
maliyetlerle baş etmeye çalışırken patatesi para etmediği için çok zor
durumdadır. Patates üreticilerimizin sorunlarıyla ilgili çalışmaların
yapılması, çiftçilerimizin haklı beklentisidir. 
Bu
duygu ve düşüncelerle, 2020 yılı bütçesinin ülkemize ve milletimize hayırlara
vesile olmasını Cenab-ı Allah’tan temenni ediyor, hepinizi saygıyla
selamlıyorum. (MHP sıralarından alkışlar) 
BAŞKAN
– Milliyetçi Hareket Partisi Grubu adına son olarak Mersin Milletvekili Baki
Şimşek konuşacak.
Buyurun
Sayın Şimşek. (MHP sıralarından alkışlar)
Süreniz
on dakikadır.
MHP
GRUBU ADINA BAKİ ŞİMŞEK (Mersin) – Sayın Başkan, değerli milletvekilleri;
Ulaştırma Bakanlığı bütçesi üzerine Milliyetçi Hareket Partisi Grubu adına söz
almış bulunmaktayım. Aziz Türk milletini ve yüce Meclisi saygılarımla
selamlıyorum.
Değerli
milletvekilleri, Türkiye, son yıllarda ulaştırma ve altyapıya ilişkin olarak
dünyanın en büyük projeleri arasına giren yatırımları gerçekleştirmiş ve
milletimizin hizmetine sunmuştur. Marmaray ve Avrasya Tünelleri başta olmak
üzere, içerisinde dünyanın 4’üncü büyük asma köprüsü Osmangazi Köprüsü’nü
bulunduran İstanbul-Bursa-İzmir Otoyolu, 1915 Çanakkale Köprüsü’nü içerisinde
bulunduran otoyolumuz, Kuzey Marmara Otoyolu, Yavuz Sultan Selim Köprüsü’yle
Avrupa ve Asya 3’üncü kez birleştirilmiştir.
Menemen-Aliağa-Çandarlı
Otoyolu bir an önce tamamlanmalı, Ankara-Niğde-Ulukışla-Adana Otoyolu’nun kalan
kısmının tamamlanması sağlanmalıdır. Bu projeyi geç kalmasına rağmen olumlu
buluyor ve destekliyoruz, bunun için de Sayın Bakanımıza teşekkür ediyoruz.
Türkiye'nin önemli otoban ağlarından biri olan bu yol tamamlandığında
Edirne’den Urfa’ya kadar kesintisiz bir otoyol ağı gerçekleştirilmiş olacaktır.
Yapılan tüm bu mega projeleri destekliyor, vatandaşlarımızın hizmetine sunan,
emeği geçen herkese teşekkür ediyorum.
Bu
mega projelere ek olarak ulaştırmadaki bazı sorunları da dile getirmek
istiyorum. Bu sebeple, yeni yapılacak olan projelerde ekonomik ve sosyal
kalkınmaya destek olacak, millî menfaatleri koruyacak, vatandaşlarımızın refah
düzeyini artıracak ulaştırma sistemleri tesis edilmelidir. Yapımı devam eden
Ankara-Sivas, Ankara-İzmir, Ankara-Eskişehir-Bilecik-Bursa,
Kayseri-Niğde-Konya-Antalya yüksek hızlı tren projeleri, özellikle
Konya-Karaman-Ulukışla-Yenice-Mersin ve Adana’yı kapsayan ve toplamda 423
kilometre olan hızlı tren projesinin bir an önce bitirilmesini bekliyoruz. 
Sayın
Başkan, değerli milletvekilleri; 1’inci etabı açılan İstanbul Havalimanı
tamamlandığında, 200 milyon yolcu kapasitesiyle dünyanın en büyük
havaalanlarından biri olacaktır; toplamda 250 hava yolu şirketine hizmet
verilecek ve dünyanın 350 ayrı noktasına uçuş gerçekleştirilecektir. 
Ulaştırma
ve altyapı sistemlerinin birbirlerini tamamlayıcı nitelikte olmasına önem
verilmeli, deniz yolu-kara yolu, deniz yolu-demir yolu kombine taşımacılığını geliştirecek
projeler yapılmalıdır. Yüksek kapasiteli kara, deniz, demir ve hava yolu
bağlantıları bulunan organize lojistik bölgeleri inşa edilmelidir. Bu lojistik
bölgeler aracılığıyla, sanayi, enerji ve tarımsal üretimin iç piyasaya ve
uluslararası piyasaya erişimi sağlanmalıdır. 
Değerli
milletvekilleri, ülkemizde ilk sivil havacılık çalışmaları 1912 yılında,
bugünkü Atatürk Havalimanı’nın hemen yanında, Sefaköy’de, tesis olarak 2 hangar
ve küçük bir meydanda başlamıştır. Atatürk’ün ülkenin geleceğine yol gösteren
“İstikbal göklerdedir.” sözü doğrultusunda, 1925 yılında kurulan ve daha
sonraki yıllarda Türk Hava Kurumu adını alan Türk Tayyare Cemiyetiyle Türk
sivil havacılığının kurumsal temelleri atılmıştır. 
İlk
sivil hava taşımacılığı ise 1933 yılında 5 uçaklık küçük bir filoyla Türk Hava
Postaları adıyla başlatılmış, 1933 yılından bu yana havacılık faaliyetlerimiz
ülkemizde günden güne artmıştır. Bugün, yurt içinde farklı hava yolu
şirketleriyle 7 merkezden 56 noktaya, yurt dışı uçuşlarda 126 ülkede toplam 326
noktaya uçuş gerçekleştirebilmekteyiz ancak uçak bileti fiyatlarındaki artıştan
dolayı vatandaşlarımızdan şikâyetler almaktayız; bunu da gündeminize almanızı
ve fiyatlarda indirim yapmanızı bekliyoruz. Fiyatlar biraz daha makul olmalı ve
Anadolu’ya sefer yapan uçakların hizmet standartları yükseltilmelidir. 
Bilgi
teknolojileriyle ilgili olarak: Bilgi ve teknoloji transferi yaparak Türkiye
yüksek teknolojik ürünler üretmelidir. Tersine beyin göçü başlatılmalı, Avrupa
ve ABD’ye eğitim amacıyla giden beyinler Türkiye'ye döndürülmeli, başta cep
telefonu olmak üzere yerli ve millî cihazlar üretilmeli; ülkenin kaynakları
burada kalmalı, döviz olarak dışarıya gitmemelidir. 
Sayın
Bakanım, seçim bölgem olan Mersin’in sorunlarını da kısaca sizinle paylaşmak
istiyorum. Mersin’deki en önemli projelerimiz Mersin-Antalya yolu, Mersin-Adana
yolu, Silifke-Mut-Karaman yollarıdır. Şehrin ana ulaşım ağı bu yollardan
sağlanmaktadır. Çeşmeli-Taşucu Otoyol Projesi bir an önce başlatılmalıdır.
Normalde yirmi dakika süren Çeşmeli-Taşucu arası yol, yazın üç dört saatte
geçilmiyor ve buradaki yolculuk âdeta çileye dönüyor. 2011 yılından bu tarafa
sürekli ihale yapılacağı ve bu projenin hayata geçirileceği söyleniyor ancak ne
yazık ki bir icraat olmuyor, proje lafta kalıyor. Yine, aynı şekilde, on beş
yıldır devam eden, henüz yarısı bile tamamlanamayan Tarsus-Çamlıyayla yolunun
tamamlanıp Çamlıyaylalı hemşehrilerimizin hizmetine sunulmasını bekliyoruz.
Gülnar-Aydıncık yolunun 7 kilometrelik kısmı bitirilip hizmete açılmıştır, bunun
için teşekkür ediyorum, kalan kısmının da bir an önce açılarak Gülnarlı ve
Aydıncıklı hemşehrilerimin hizmetine sunulmasını bekliyorum. Silifke-Gülnar
yolundaki çalışmalar, ihalelerdeki sıkıntılar yüzünden, yıllardır bir başlayıp
bir duruyor. Burada devletimizin gerekli tedbirleri alarak bu yolu tamamlaması
gerekmektedir. Ayrıca, Erdemli-Ayrancı arası yolun büyük kısmı tamamlanmış,
kalan kısmının tamamlanması beklenmektedir. 
Tarsus-Damlama
Otoyolu’nda gün geçmiyor ki bir trafik kazası yaşanmasın. Ne yazık ki burası,
bölge halkı tarafından “ölüm yolu” olarak adlandırılıyor. Yolda teknik bir hata
varsa düzeltilmeli ve gerekli tedbirler alınmalıdır. 
350
bin nüfuslu olan Tarsus’ta araç muayene istasyonu yoktur. 3 dönemdir, Mersin
Milletvekili olarak bu konuyu sürekli gündeme getirmeme rağmen maalesef, bir
sonuç alamıyoruz. Tarsuslu hemşehrilerimiz sizden araç muayene istasyonu sözü
istiyorlar. 
Adana
şehir içi otoyol ücretsiz; Sayın Cumhurbaşkanımız müjde verdi,
Dörtyol-İskenderun arası otoyol ücretsiz ama Tarsus-Mersin arası otoban
ücretli. Bunun izahı mümkün değildir. Tarsus-Mersin arası otoban ücretsiz
yapılmalı, Ashab-ı Kehf çıkışı trafiğe açılmalıdır; otoyoldaki geçiş ücretleri
azaltılmalı, OGS ve HGS cezalarının faizleri affedilmelidir. 
Bir
kamyoncu çocuğu olarak şunu da söylemek isterim ki kamyoncuya mutlaka ucuz
mazot verilmelidir. 
Mersin’in
içerisinde en az 10 tane daha köprülü kavşak ve altgeçit yapılması gerekiyor.
Bunların yapımları öncelik sırasına göre Karayolları tarafından desteklenip
Mersin şehir içi trafiği rahatlatılmalıdır.
Çukurova
Havalimanı, hem yolcu kapasitesiyle hem de Çukurova’da yetişen ürünlerin
dünyaya pazarlanmasıyla ilgili kullanılacak ve ülkeye ekonomik katkı
sunacaktır. Ancak Çukurova Havalimanı bir türlü tamamlanıp hizmete açılamıyor.
Şu anda da çalışmalar ağır aksak gidiyor. Yol tamamlanamamış, altyapı işleri
bitirilememiş, üstyapıyla ilgili çalışmalar başlamamıştır. Ülkemizde 300-500
bin yolcu kapasiteli havalimanları tamamlanırken Çukurova Havalimanı bir türlü
tamamlanamıyor. Mersinli hemşehrilerim soruyor: “Deniz dolduruluyor, havaalanı
yapılıyor, süresinden önce hizmete açılıyor, Çukurova Havalimanı niye
bitirilemiyor Sayın Bakanım?” 
Marmara,
nüfus yoğunluğu olarak içinden çıkılamaz bir duruma gelmiştir. Ne kadar yol, ne
kadar otoyol yapsanız bu göç devam ettiği süre içerisinde Marmara Bölgesi’ndeki
trafik yoğunluğunu azaltamayız. Mutlaka, tersine bir göçü başlatacak,
yatırımları Orta Anadolu ve Akdeniz’e kaydıracak Adana, Mersin, Niğde, Aksaray
ve Konya merkezli yeni bir yatırım bölgesi oluşturulmalı, bu problem kökünden
çözülmelidir. 
Kamuda
çalışan sözleşmeli personelin tamamına kadro istiyoruz. Özellikle belediyelerde
çalışanların, belediye başkanı değiştiği zaman, her yıl meclis kararıyla
sözleşmelerinin yenilenmesi gerekiyor. KHK’yle taşerondan kadroya geçirilen
işçilerimiz için de keyfî olarak işten çıkarmalara son verilmeli, bu, kanunla
düzeltilmelidir. Yüz kızartıcı bir suç ya da işe gitmeme dışında işten çıkarma
olmamalı, mahkeme kararıyla dönenler tekrar işten çıkarılmamalıdır.
Değerli
milletvekilleri, Türkiye üzerinde oynan oyunları görüyor, emperyalist güçlerin
ne yapmak istediklerini biliyoruz. Eksiklerimiz vardır, el birliğiyle
tamamlamanın mücadelesini yapıyoruz. Genel Başkanımız, Liderimiz, Türkmen
Beyi’miz Devlet Bahçeli’nin belirttiği gibi, hiçbir sözümüzü unutmayacağız ve
hiçbir vaadimizden sapma göstermeyeceğiz. Milletin Meclisinden maaş alıp
millete hakaret edenlere, Kandil’e selam çakanlara “Öcalan’ın heykelini
dikeceğim.” diyen teröristleri kahraman ilan edenlere fırsat vermeyecek,
Fırat’ın kuzularını çakallara teslim etmeyeceğiz. (MHP sıralarından alkışlar)
Sırtlanların ve çakalların dolaştığı bu coğrafyada hür ve bağımsız yaşamak
için, Doğu Türkistan’da Çin zulmü altında inim inim inleyen soydaşlarımıza umut
olmak için, Musul’da, Kerkük’te, Halep’te, Şam’da, Filistin’de ve Bosna’da bize
dair ağıt ve umut taşıyan her yerde zalimlerin karşısında, mazlumların yanında
durmak için, 82 milyon vatandaşımızın yüzünü güldürmek için el birliğiyle
çalışacağız.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Şimşek. 
BAKİ
ŞİMŞEK (Devamla) – 2020 yılı bütçenizin hayırlı uğurlu olmasını temenni ediyor,
saygılarımı sunuyorum. (MHP sıralarından alkışlar) 
BAŞKAN
– Birleşime on dakika ara veriyorum.
Kapanma Saati: 17.28
ÜÇÜNCÜ OTURUM
Açılma Saati: 17.45
BAŞKAN: Başkan Vekili Mithat SANCAR
KÂTİP ÜYELER: İshak GAZEL (Kütahya), İsmail OK (Balıkesir)
-----0-----
BAŞKAN
– Değerli milletvekilleri, Türkiye Büyük Millet Meclisinin 35’inci Birleşiminin
Üçüncü Oturumunu açıyorum. 
2020
Yılı Merkezi Yönetim Bütçe Kanun Teklifi ile 2018 Yılı Merkezi Yönetim Kesin
Hesap Kanunu Teklifi’nin görüşmelerine kaldığımız yerden devam ediyoruz. 
Komisyon
yerinde.
Sırada,
Halkların Demokratik Partisi Grubu adına yapılacak konuşmalar var.
İlk
konuşmacı, Mersin Milletvekili Rıdvan Turan. (HDP sıralarından alkışlar)
Buyurun
Sayın Turan.
Süreniz
on beş dakikadır.
HDP
GRUBU ADINA RIDVAN TURAN (Mersin) – Sayın Başkan, değerli vekiller; hepinizi
saygıyla selamlıyorum. 
Ekran
karşısında bizi izleyen küçük aile üreticileri, kır yoksulları, mevsimlik tarım
işçileri, topraksız köylüler, kentte yaşamak zorunda bırakılanlar, yayla ve
mera yasağı sebebiyle hayvancılıktan uzak kalmak durumunda olanlar, arazilerine
bankalar tarafından ipotek koyulanlar; sizleri de en kalbî duygularımla
sevgiyle selamlıyorum. 
Değerli
arkadaşlar, uygarlık tarımla başladı, insanlığın geleceği de tabiatıyla
tarımda. Fakat iktidarın bu konuda, tarım politikalarını oluşturmak ve
sürdürmek konusunda kafasının ciddi miktarda karışık olduğunu düşünüyoruz.
Zaten felsefe olarak iktidarın tarım politikalarıyla anlaşamıyoruz. Meselemiz
asla mercimek şu kadar azaldı, baklagiller bu kadar arttı tartışması falan
değil. Bu bir mesele tabii ki ama felsefede anlaşamayınca üretilen herhangi bir
ürünün az ya da çok artması ya da azalması tali hâle geliyor. Ama hem felsefede
anlaşamayıp hem de bu üretim kalemlerindeki azalma söz konusu olduğunda, biz
Halkların Demokratik Partisi olarak, tarım alanında yaklaşan bir felaket
konusunda bütün hazırunu uyarmak istiyoruz.
Evet,
iktidarın kafası karışık dedim. Sayın Bakana sormak isterim: Tarımda Millî
Birlik Projesi vardı. Sayın Bakan, ne oldu o proje? Hani, bir Semerat Holding
kurulacaktı, bunun yüzde 50’si şirketlerin olacaktı; Millî Birlik Kooperatifi,
içerisinde olacaktı, bu Millî Birlik Kooperatifi, Bakanlığın işlerini icra
edecekti; yine bir tarafında da üreticilerin olduğu üç ayaklı bir mekanizma
olacaktı. Ne oldu? Ben tahminimi söyleyeyim size, olan şu: Erdoğan, bunu kendinden
önce basının haber almasından dolayı büyük olasılıkla buna öfkelendi ve onun
yerine bir Tarım Şûrası ikame edildi. Bu Tarım Şûrası 2004 yılında yapılmıştı
-bir öncesi- on beş yıl sonra yeniden bir Tarım Şûrası yapıldı arkadaşlar.
Tarım Şûrası sonrasında yapılan bir ankette, bu şûranın yüzde 60 oranında
herhangi bir ihtiyacı karşılamadığı yolunda bir kahir ekseriyet fikir oluşmuş
durumda. 
Dedim
ya iktidarın kafası karışık yani şu konuda karışık değil: Yönü ve yeri elbette
sermayenin yanında, elbette uluslararası tekellerin yanında, bunda şüphe
görmüyoruz ancak bunu nasıl uygulayacağı konusunda kafaları ne yazık ki son
derece karışık. Bakın, aslında iktidarın tarım politikasının ne olacağına
ilişkin parolayı Erdoğan aylar öncesinde vermişti, şöyle söylemişti hatırlayın,
Afrin Harekâtı’nı kastederek: “‘Domates, patlıcan, sivri biber’ diyorlar.
Düşünün bir merminin fiyatı nedir? Bir mermi kaç para?” Domatese, bibere,
patlıcana işaret edip de bunda Afrin’i görmek bir dil sürçmesi değil
arkadaşlar. Halkın ucuz gıda istediği noktada -halk ucuz gıda istiyor- Erdoğan
da aynen şunu ifade ediyor: “Savaştayız. Hangi ucuz gıda?” Ne yapalım Sayın
Erdoğan? Mesela, halk mermi mi yesin, ne yapsın yani? Halkın ihtiyacı domates,
biber ve talep son derece insani bir talep. İnsanlar enflasyondan, gıda
enflasyonundan şikâyetçiler, bu nedenle de dertlerini dile getiriyorlar. Fakat
burada halkın insanca yaşam talebini savaş politikalarıyla bastırma yöntemini
açıkça görüyoruz ne yazık ki ve bu, gerçekten üzüntü verici. Televizyon başında
bizi izleyen yoksul halkımız süngünün ekmeğini nasıl böldüğünü, iaşesini nasıl
azalttığını, Kürt sorununda çözümsüzlük politikasının kendisini nasıl
yoksullaştırdığını işte bu örnekten bir kere daha görüyordur diye düşünüyorum. 
Erdoğan,
devleti şirket gibi yönetmekten bahsetmişti. Gerçekten, Özal’dan bu zamana
kadar bütün sağ popülist iktidarların temel amacı, devleti bir şirket gibi
yönetmekti. Ve gelinen noktada, evet, devlet bir şirket gibi yönetiliyor, Tarım
Bakanlığı, Erdoğan şirketler grubunun bir departmanı hâline dönüşmüş ve ne
yazık ki Tarım Bakanı da bu departmanın CEO’su olmuş durumda. 
Tarımda
Özal’la birlikte bir özelleştirme süreci başladı, bu süreç hâlâ, büyük bir
hızla ve yoğunlukla devam ediyor. Özellikle yoksul köylüler başta olmak üzere,
çiftçiler başta olmak üzere, tarım alanında faaliyet gösteren kesimler büyük
bir hızla tasfiyeyle yüz yüze bırakılmış durumda.
Aslında,
o zamandan bu zamana kadar gelen… Hep neoliberalizmi suçluyoruz ama
neoliberalizmin de hakkını yemeyelim; bakın, burada neoliberalizmin bile kendi
içerisinde bir mantığı var, bir tutarlılığı var, kendi içerisinde kurumsal bir
hüviyeti var. İktidarın yaptığı, AKP politikalarından gördüğümüz şey, bu siyasi
ve ekonomik rasyonaliteye uymayan bir şey. Ben buna “neoliberalizm” falan
demekten vazgeçtim; bu, ahbap çavuş kapitalizmi. Niye bunu söylüyorum? Bakın,
Ziraat Bankası daha önce, hiçbir siyasi ve ekonomik rasyonaliteye uymayan bir
biçimde Demirören’e Doğan Medyayı almak için 700 milyon doları nasıl kredi
olarak çıkardı, verdi? Şimdi de Simit Sarayını almak için 500 milyon dolar
veriyor yani Simit Sarayı, sarayın simidi hâline dönüşmüş durumda ne yazık ki.
O zamandan bu zamana destekleme alımları, girdi destekleri, doğrudan destekler
giderek bir azalma süreci içerisinde. Yani aslında 12 Eylül ve 24 Ocak
süreciyle başlayan ve gelinen noktada da mantıki sonucuna ulaşan bu seyir,
çiftçinin giderek üretimden uzaklaştığı, üretimden uzaklaştığı için de
alanlarını bırakıp kentlere geldiği ya da bankalardan kredi çekmek suretiyle ve
bu kredileri ödeyemediği için arazilerinin ipotekli hâle getirildiği bir durum
ne yazık ki ortaya çıktı. 
Bunların
önemli başlangıç noktası 1994’teki Dünya Ticaret Örgütü kuruluşuydu. O zaman
Dünya Ticaret Örgütünün yöneticisi bile “Yahu, bu kadar devlet geliyor, DTÖ’ye
imza atıyor; bunlar neye imza attıklarının farkındalar mı?” dedi. Arkadaşlar,
bugün Toprak Mahsulleri Ofisi yeterince alım yapamıyorsa, bugün tarımsal
süreçler kendimiz tarafından yönetilemiyorsa bunun esas sebebi Dünya Ticaret Örgütüne
atılan imzalardır. Yeterince alım yapamazsınız. Niye? Çünkü ihtiyacın varsa
satın alırsın. Bu, Dünya Ticaret Örgütünün anlaşmasına aykırı bir anlaşmadır.
Bunu şunun için söylüyorum: Bakın, Türkiye tarımı IMF, Dünya Bankası, Dünya
Ticaret Örgütü gibi pek çok emperyalist kurum tarafından belirleniyor, ne yazık
ki böyle. Yine girdiler; yakıttan tutun tohuma, gübreye, genetik materyale,
yeme, ilaca kadar her şey uluslararası tekeller tarafından değerlendiriliyor.
Şimdi birtakım Çin malı, çakma antiemperyalistler var; bir yerde işçi grevi
varsa bunun arkasında bir emperyalizm oyunu görürler, bir gariban Kürt kendi
ana dilinde eğitim talep etse bunun bir emperyalist oyun olduğunu iddia
ederler. Ama emperyalizm han duvarı gibi bütün tarımsal süreçleri belirlerken
yani benim çiftçimin kendisinin ne ekeceğine, nasıl ekeceğine, hangi girdileri
kullanacağına kendisi karar veremiyorken burada emperyalizmin tahakkümünü
görmemek ne türden bir gaflettir? Kendi gözündeki merteği görmeyip elin
gözündeki çöple uğraşmaktır bu. Dolayısıyla, Türkiye’de tarımsal dönüşüm
süreçleri böyle bir tahakkümle karşı karşıyadır.
Bakanın
daha önce “Paramız var ki ithal ediyoruz.” sözü Türkiye tarımında son yıllarda
yaşanan ikinci kırılmadır çünkü artık, Tarım Bakanlığı bir ithalat bakanlığına
ne yazık ki dönüşmüş durumda. Vatandaş tanzim satış kuyruklarında, çiftçi de
üretimden uzaklaştı. Özellikle gıda enflasyonu tarımın ne türden bir problemle
karşı karşıya olduğunu çok açık biçimde ifade ediyor ki bu da kurla izah
edilebilecek bir durum ne yazık ki değil. Kırsal nüfus oranında ciddi azalma
var, banka kredilerinin geri dönmesi noktasında ciddi problemler var. Örneğin,
2002 yılında tarım alanları 26,5 milyon hektar iken 3,35 milyon hektar azalarak
23,2 milyon hektara düşmüş durumda. ÇKS’ye kayıtlı çiftçi sayısı giderek
azalıyor. Tarımın büyük bir kısmı ipotek altına girmiş durumda. Tarımsal
gayrisafi yurt içi hasılada oransal olarak düşme var. Bunları görmek gerekli.
Bir
de şu “Cambaza bak.” numarasını bir kenara bırakmak lazım. Neymiş? Türkiye
gayrisafi millî hasılada Avrupa 1’incisiymiş, artık Avrupa 1’incisi değil gerçi
ama değerli arkadaşlar, olsa bile bakın, Avrupa’daki 10 ülkenin tarım
toprağının toplamı Türkiye kadar değil. Türkiye ile Monako’yu mu
karşılaştıracaksınız, Liechtenstein’ı mı karşılaştıracaksınız, İsviçre’yi mi
karşılaştıracaksınız? Eğer gerçek bir karşılaştırma yapacaksanız örneğin şu
konuda karşılaştırma yapılabilir, ithalat ve ihracat rakamları, örneğin,
çiftçinin refah düzeyi, değil mi? Bu konularda rahatlıkla bir karşılaştırma
tabiatıyla yapılabilir. Bu karşılaştırma yapıldığında Türkiye'nin dünyada tarım
alanında hiç de önde olmadığını göreceğiz. Ayrıyeten, gayrisafi millî hasıla
artsa ne olur? Tek başına bir anlamı olmaz, nasıl paylaşıldığıdır önemli olan.
Bu paylaşım düzeninin bozukluğu gayrisafi millî hasılanın artmasının da pratik
olarak bir öneminin kalmadığını bize gösteriyor. Bu konuda tabii, söylenecek
çok şey var. 
Hayvancılık…
Ya, normalde 1 litre süt satınca 2 kilo yem alınır yani kural budur
hayvancılıkta ama gelin, görün ki 1 litre sütle 1 kilogram hayvan yemi dahi
alınamıyor. Hayvan varlığımızda keza yine ciddi bir düşme söz konusu. Özellikle
Kürt sorununun çözümsüzlüğünden kaynaklı güvenlikçi politikalar sebebiyle
bölgede yayla yasakları, mera yasakları sebebiyle köylü hayvanını yaylaya
çıkartamıyor. Bunun sonucunda da bölgede hayvancılık açısından ciddi bir
kırılma yaşıyoruz değerli arkadaşlar. 
Tohumculuk,
çok gurur duydukları bir şey iktidarın. Yerli tohum 2006’da çıkan yasayla
birlikte… Biliyorsunuz, artık atalık tohum kullanmak diye bir şey söz konusu
değil ve tohumumuzun yüzde 30’u zaten ithal vaziyette. Dolayısıyla tohumda da
ne yazık ki bu uluslararası tekellere mecbur kalmış durumdayız.
Yine,
bir başka temel sorun şu: Bakın, iş bulamamış binlerce, on binlerce ziraat
mühendisi, su ürünleri mühendisi, gıda mühendisi, veterinerler, teknikerler
var. Ya, Allah’tan reva mı? Bu çocuklar üniversiteyi bitirdiler, aileleri bu
kadar ciddi bedeller ödedi ve kendi insan malzemesine bu kadar düşmanca
davranan bir iktidarı doğrusu tarih yazmamıştır diye düşünüyorum. 
Yine,
değerli arkadaşlar, Sayıştay raporlarında bu konuda yapılmış olan usulsüzlükler
çok açık bir biçimde yazılmış durumda. 
Peki,
“Hep eleştiriyorsunuz, hep eleştiriyorsunuz, bunun çözümü ne? Ne olacak, ne
olursa Türkiye’de tarım kurtulur?” Bir defa bakın, Birleşmiş Milletler bir
araştırma yaptı, Bakanlık bu işle hiç ilgilenmiyor. Dünyadaki bin farklı alanda
küçük aile çiftçiliğinin endüstriyel tarıma göre, yüzde 50 ile yüzde 170
arasında daha verimli olduğunu ispatladı. Dolayısıyla bizim, Türkiye tarımının
geleceği küçük aile çiftçiliğinin güçlendirilmesindedir değerli arkadaşlar.
Birleşmiş Milletler Köylü Hakları Bildirgesi yayınlandı, Türkiye çekince koydu.
Sayın Bakan, size soruyorum ya; çekince koyacak başka bir şey bulamadınız mı?
Köylü Hakları Bildirgesi’ne neden çekince koyuyorsunuz? Çünkü Birleşmiş
Milletler şunu gördü: Endüstriyel tarım toprağı yok ediyor, endüstriyel tarım
giderek toprağı toz hâline getiriyor. Bunun yerine “agroekoloji” diye bir
kavram ikame edildi, artık bundan sonra üretimin mutlaka ve mutlaka ekolojiyle
uyumlu bir seyir izlemesi gerekiyor. Bu konuda da ne yazık ki Bakanlığımızın
attığı bir adım yok.
Yine
çok önemli bir mesele, küçük aile tarımının kooperatifler çerçevesinde
örgütlenmesi lazım. Çiftçi tek başına, sermaye karşısında tek başına. Bu
sebeple çiftçinin, kendi gibi olanlarla, üreticilerle yan yana gelerek bir
dayanışma ilişkisini kurmasına ihtiyaç var. Bu iki temel mesele
halledilmedikten sonra Türkiye’de tarımsal süreçlerin düzelmesi mümkün değil.
Elbette bununla birlikte, Türkiye’nin tarım planında, emperyalist tekellerden
ve onların politikalarından uzaklaşması, bunlardan bağımsızlaşması gerekiyor. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Turan.
RIDVAN
TURAN (Devamla) – Kürt sorunun demokratik ve siyasi bir biçimde mutlak suretle
çözülmesi gerekiyor. Bakın, başta söyledim ya “İktidarın kafası karışık.” diye;
bir taraftan zeytine kiloda 15 kuruş destek veriyor, diğer taraftan hırsızlık
malı, Afrin’den getirdiği o zeytinlerle -26 bin ton zeytinyağı geldi bu sene-
Türkiye tarımını, Türkiye’deki zeytin üreticisini mahvettiği yetmiyormuş gibi
Afrin’deki yoksul Kürt halkının da iaşesine el koyuyor. Bu mantık, mantık değil
arkadaşlar. Dünyada bu şekilde bir prestij oluşturulabiliyor mu
zannediyorsunuz? Bir tarımsal prestij nasıl yerle yeksan edilir, işte ortada. 
Yapılması
gereken bu iki şeyle birlikte mutlaka ve mutlaka çiftçi borçlarının silinmesi
lazım. Bu devlet, iktidar, herkesin borcu... Bak, Simit Sarayını kurtarıyor
şimdi. Çiftçilerin borçları mutlaka silinmeli, faizden falan bahsetmiyorum.
Özel bankalara olan borçları kamu tarafından üstlenilmeli. Küçük aile
çiftçiliği için su ve elektrik ücretsiz hâle getirilmeli. 
Son
cümlem Sayın Başkan…
(Mikrofon
otomatik cihaz tarafından kapatıldı)
BAŞKAN
– Sayın Turan, bağlayın lütfen. 
RIDVAN
TURAN (Devamla) – Desteklemeler, AKP’nin “yüzde 1” deyip de yapmadığı gibi
değil, yüzde 2 net hâle getirilmeli. Mevsimlik işçilerin insanlık dışı
koşullarda çalışma problemi mutlak suretle çözülmeli. Ancak bunlar olduğunda,
Türkiye tarımında geleceğe matuf bir gelişmeden bahsedebiliriz, yoksa lafügüzaf
değerli arkadaşlar.
Teşekkür
ederim. (HDP sıralarından alkışlar) 
BAŞKAN
– İstanbul Milletvekili Oya Ersoy. 
Buyurun
Sayın Ersoy. (HDP sıralarından alkışlar) 
Süreniz
beş dakikadır. 
HDP
GRUBU ADINA OYA ERSOY (İstanbul) – Sayın Başkan, Genel Kurulu saygıyla
selamlıyorum. 
Şimdi,
İstanbul Milletvekili olarak DSİ deyince tabii ki ilk olarak Melen Barajı’nı
konuşacağız. Yıllar önce, İstanbul’un her türlü su sorunu Melen Barajı’yla
çözülecekti. 2012 yılında baraj projesi başlatıldı. Sanırım, 3 ya da 4 bakan
farklı tarihler vererek açılacağını açıkladı, hatta Veysel Eroğlu tarih
vermekle de yetinmedi, saat de verdi “7 Aralık 2016 saat 14.59’da bitecek.”
bile dedi. Yıl oldu 2019’un sonu, baraj hâlâ ortada yok. Ortada olmayan sadece
baraj değil, yaklaşık 1,5 milyar lira da ortada yok. Sorumlular ortada mı peki?
Hayır, sorumlular da yok. Baraj yok, para yok, sorumlu yok. Sağır sultan bile
duydu; yıllardır “Yapılan barajda çatlak var.” deniyor ama siz inatla barajda
çatlak olmadığını iddia ediyorsunuz, “Zemin fay hattında olduğu için
güçlendirme yapılacak.” diyorsunuz. İşte, Melen Barajı’nın çatlakları. Baraj yapımlarında
çalışmış bir mühendise “Zemin etüdü yapılmadan baraj yapılabilir mi?” diye
sordum, dedi ki: “Bir yerde baraj yapılacaksa çok uzun yıllar öncesinden
itibaren etüt işleri idaresi tarafından her türlü zemin, jeolojik ve hidrolojik
incelemeler yapılır. Hatta baraj yüksekliği kadar gövdenin altında enjeksiyonla
geçirimsizlik perdesi de yapılır.” dedi. 
Şimdi
sorum şu: Devlet Su İşlerinin bu kadar basit bir bilgiyi bilmeden bu işe
girmesi mümkün müdür? Tabii ki mümkün değil. Ama gerçek şu: Bu baraj yanlış
yapıldı, maliyetten kaçıldı, şimdi tekrar yapılması gerekiyor. Peki, yeniden
yapılmasının bedelini kim ödeyecek? Tabii ki halk ödeyecek. Barajı yanlış yapan
şirket bir bedel ödeyecek mi? Ödemeyecek. O zaman bu işin kimin yararına
olduğunu kim açıklayacak? Evet, bu iş kimin yararına? 
Şimdi,
konu para ve rant olunca talan ve yağma projelerinde sınır tanımıyorsunuz.
Gözünüzü bile kırpmadan bu toprakların ve insanlığın on iki bin yıllık tarihi
Hasankeyf’i sular altında bırakıyorsunuz. Nurol ve Cengiz para kazanacak diye
insanlığın ortak tarihini yok ediyorsunuz. Orada yaşayan insanların evlerini,
anılarını ve gelecekle ilgili hayallerini, bitki ve hayvan türlerini sular
altında bırakıyorsunuz.
MEHMET
HABİB SOLUK (Sivas) – El vicdan! El vicdan! 
OYA
ERSOY (Devamla) - Evet, el vicdan! Elinizi vicdanınıza asıl siz atın! 
Şimdi,
bir hesapsız plansız projeniz de Kanal İstanbul. Bilim insanları ve çevreciler
uyarıyor: “Kanal İstanbul, İstanbul’un ormanlık alanlarını, tarım arazisini,
yer altı ve yer üstü sularını, havasını, doğal yaşam alanlarını ‘ulaştırma
projesi’ adı altında imara açarak yok edecek.” diyor. İstanbul halkı böyle bir
projeyi istemiyor ve rant projesi olarak görüyor. Peki, kim istiyor? Burada da
var, Katar Emiri’nin annesi istiyor -burada arazi almış- yandaş
müteahhitleriniz istiyor ve siz istiyorsunuz. 
Açık
açık konuşalım, bu proje bir ulaşım projesi değil, devasa bir gayrimenkulü
geliştirme, yerli-yabancı inşaatçıyı, betoncuyu, batık müteahhitlerinizi
kurtarma projesidir. O yüzden, bu projeye bel bağladınız; inşaat, turizm,
finans sektörlerindeki sıkışıklığınızı bu projeyle aşacağınızı sanıyorsunuz.
“Çılgın proje” adını verdiğiniz bu proje, aslında, sizin, işin sonunu hiçbir
şekilde düşünmeden, çıldırmışçasına İstanbul’a saldırdığınız bir projedir.
Bakın, bu proje yapılırsa, İstanbul’un yirmi dört günlük suyunu karşılayan
Sazlıdere Baraj Havzası tamamen ortadan kalkacak. 
Yine,
İstanbul’un 2’nci büyük su varlığı, Terkos Gölü tehdit altında. Kanalın geçtiği
yerdeki yer altı suları tuzlanacak; bugüne kadar önlem almadığınız İstanbul
depremi için ciddi bir tehlike yaşanacak ve İstanbul halkı, sadece İstanbul
depremiyle değil, aynı zamanda bu deprem sonucunda oluşacak tsunami
tehlikesiyle de karşı karşıya kalacak.
Bakın,
yıllardır sahillere, yaylalara, ormanlara, akarsulara verdiğiniz zararı belki
doğa zamanla telafi edebilir ama böyle bir projenin telafisi, geri dönüşü de
olmaz. O nedenle, burada sizi tekrar uyarıyorum: Sermaye için değil, halk için
çalışın. 
(Mikrofon
otomatik cihaz tarafından kapatıldı) 
BAŞKAN
– Sayın Ersoy, sözlerinizi tamamlayın lütfen. 
OYA
ERSOY (Devamla) – Bırakın, Devlet Su İşleri işini yapsın; İstanbullu için
içilebilir, temiz, sağlıklı, ucuz su temin etme projeleri yapsın ve hayata
geçirsin. 
Son
mevzum, Kaz Dağları. Kaz Dağları’nda Kirazlı-Balaban mevkisinde 72,5 milyon ton
kazı yapılacak ve altını ayrıştırmak için de yılda 3.150 ton siyanür
kullanılacak. 
Bakın,
bu toprak, Kaz Dağları’ndan. İşte, bu toprağın içindeki… 
YUSUF
BEYAZIT (Tokat) – Taş o, taş. Toprak değil o, taş.
OYA
ERSOY (Devamla) – Göremiyorsanız yakından da göstereyim. 
Bunun
içindeki altını…
YUSUF
BEYAZIT (Tokat) – Taş o, taş. 
OYA
ERSOY (Devamla) – Bence de taş ama siz bunun içinden siyanürle altın
çıkarıyorsunuz.
MEHMET
HABİB SOLUK (Sivas) - Dünya öyle yapıyor.
OYA
ERSOY (Devamla) – Ve Kaz Dağları’nda bu altını çıkararak hem suyu hem toprağı
hem havayı zehirleyeceksiniz. 
Geçtiğimiz
cuma, Kaz Dağları’nda altın çıkarma yetkisi verilen Alamos Gold’un ruhsatının
süresi doldu. Şimdi, sorumuz şu; dün de sorduk Çevre Bakanına, cevap vermedi:
Bu ruhsat iptal edilecek mi? Ya da yeniden ihale yaparak bu kez başka bir
şirketi mi ihya edeceksiniz? Biz, doğa savunucularıyla birlikte Kaz Dağları’nı
savunmaya devam edeceğiz ve orayı yağmalatmanıza izin vermeyeceğiz. 
(Mikrofon
otomatik cihaz tarafından kapatıldı) 
BAŞKAN
– Selamlayın ve tamamlayın lütfen.
OYA
ERSOY (Devamla) – Bu ülke, şahsınızın mülkü değil; bu ülke kimsenin şahsının
mülkü değil ve bu halk da tebaanız değil.
Saygılarımla.
(HDP ve CHP sıralarından alkışlar) 
BAŞKAN
– Şimdi de Van Milletvekili Muazzez Orhan. 
Buyurun
Sayın Orhan. (HDP sıralarından alkışlar)
Süreniz
on dakikadır.
HDP
GRUBU ADINA MUAZZEZ ORHAN (Van) – Sayın Başkan, değerli milletvekilleri;
Türkiye Su Enstitüsü ve Meteoroloji Genel Müdürlüğü bütçeleri üzerine söz
aldım. Kurulu saygıyla selamlıyorum.
Hem
Plan ve Bütçe Komisyonunda hem de şimdi Genel Kurulda bir formaliteye dönüşmüş
bu bütçelerden maalesef toplumun haberi yok çünkü toplum yararına bir bütçe
yıllardır bu Meclisin gündemine gelmiş değil. DSİ bütçesi üzerine konuşuyoruz
ama Sayıştay raporlarıyla ortaya konulan DSİ’nin son üç yılda 60 milyon TL’lik
yolsuzluğunu konuşamıyoruz, hesabını soramıyoruz. Çünkü bu ülkede yargı, polis
ve asker siyasallaşmıştır, görevini iktidarın çıkarları doğrultusunda
yapmaktadır. Halkın güvenliğini sağlamakla görevli kolluk güçleri halkın
anayasal haklarını engelleyen bir kuruma dönüştürülmüştür. Van’da ve birçok
yerde bin günü aşan hukuk dışı OHAL yasakları artık zor ve baskı aygıtlarıyla
uygulanıyor. Binlerce yurttaş sadece basın açıklaması yaptığı için gözaltına
alındı, para cezalarına çarptırıldı, uyduruk iddianamelerle ya tutuklu ya da
adli kontrol altında tutuluyor. 700 bin yurttaşın adli kontrolle imza verdiği
bir ülkedeyiz maalesef. Görüş ifade etmek, iktidarı eleştirmek, kadın
cinayetlerini sormak yasak, muhalif kesimlerin yaptığı her eylem de yasak.
Ülkeyi sizden olmayanlar için açık bir cezaevine dönüştürdünüz. Kısacası “İtaat
edin, etmezseniz cezaevinde olursunuz.” diyorsunuz. Tüm bu baskılarınıza rağmen
asla size itaat etmeyeceğiz. 
25
Kasımda Van’da yaptığımız basın açıklamasını yasaklayan Valilik aynı gün AKP
kadın kolları için şehrin en işlek caddelerini vatandaşa ve trafiğe kapattı.
İşte, AKP, bu çifte standarttır.
AKP’nin
icraatlarını en iyi anlatan yerlerden biri de cezaevlerindeki insanların
sayısındaki artıştır; haklarında bir hüküm verilmeden ölen tutuklulardır. Bugün
siyasetçilerden akademisyenlere, gazetecilerden insan hakları savunucularına
binlerce kişi bu hukuk dışı tek adam rejimi tarafından tutsak edilmiştir. 
Sizi
tercih etmeyen halkımızın iradesini gasbettiniz. 34 belediyemize el koydunuz.
Mesnetsiz iddialarla tutukladınız. Neredeyse hepsi yüzde 50’den fazla oy almış
eş başkanlarımıza iftira attınız. Halkın kendi temsilcilerini seçmesine
tahammülünüz yok. Derdiniz, zulmünüze boyun eğmeyen Kürt halkıdır. Amacınız
halkı sömürmektir, yandaşlarınıza rant sağlamaktır. Suriye’de yaşayan Kürt
komşularınıza karşı çeteleri destekliyorsunuz. IŞİD’le ÖSO’yla, El Nusra ve
benzerleriyle, önceki yıllarda da MİT tırlarıyla inkâr ettiğiniz ilişki bugün
ayan beyan ortadadır. İşte, tam da bu siyasettir bölgeyi yangın yerine çeviren.
Bu siyaset, Suruç’ta gençleri katletti; Ankara’da 10 Ekimde 103 barış elçisini
katletti. “Öfkeli çocuklar” dedikleriniz barışı katletti. Bu işin
sorumlularının katliamdan sonra bile MİT’le görüştüğü, Ankara’da konuk edildiği
ortaya çıktı. AKP, birçok yerde seçimle asla alamayacağını bildiği belediyeleri
gasbetmiştir. 
AHMET
SAMİ CEYLAN (Çorum) – Nereden aldınız metni?
MUAZZEZ
ORHAN (Devamla) – Evet, siz Başkale’de, Özalp’te, Bağlar’da, Cizre’de,
Hakkâri’de asla halkın tercihi olmayacaksınız. Bu kayyum zihniyetinin
hazırladığı bütçenin nesini konuşacağız? Halkın iradesine saygı duymayan, halka
hesap vermeyen, halkın seçilmişini tutuklayan AKP halktan gereken cevabı
elbette alacaktır. 
İstanbul
seçimlerini “Oy farkı az, mutlaka bir şey olmuştur.” diye iptal edenler,
sandıkları yeniden sayanlar aynı hukuku Malazgirt’te, Tatvan’da, başka yerde
uygulamamıştır. Bölgede uygulanan hukuk, evrensel olmanın ötesinde 12 Eylül
rejiminin beğenmediğimiz Anayasası’na bile uygun değil artık. Şimdi, “kayyum”
diye atadığınız valilerin kadayıf faturalarını halktan tahsil eden bir siyaset
yürürlüktedir. 
Evet,
halkımız; gaspçı, kayyumcu, vurguncu, tekçi, kadına düşman siyaseti bu defa
sandığa değil tarihe gömecektir. AKP de Kenan Evren’in tarihteki safında yerini
alacaktır; zorbalık toplumdan mutlaka gereken yanıtı alacaktır. 
Su
ve havadan söz ediyoruz ama açlığa mahkûm ettiğiniz yoksul vatandaşlara dağıttığınız
kalitesiz kömür havayı ve kentleri zehirliyor. Toplumun su hakkından söz
ediyoruz; bugün suyun bir meta hâline getirilmiş olması, evlerde su
faturalarının her geçen gün yükselmesi, bu kurumların piyasacı bir mantıkla
idare edilmesi de sizin eseriniz. Bir yandan HES’lerle suyu doğal akışından
koparanlar öte yandan toplum sağlığına da fiyat biçmektedir. 
HES
projelerinin kimlere, nasıl verildiğini, önceliğin yandaşlar olduğunu hepimiz
biliyoruz. Bir sorum olacak: Van’ın Gevaş ilçesinde yüzlerce yıldır işler hâlde
olan bir su arkı rant için bozduruldu mu? Bu arkın yeniden yapım ihalesini kaç
kere, kimlere verdiniz? Bu su arkının bozulması nedeniyle kaç bin ağaç
kurutuldu? Net ve çok basit sorular ama Hükûmetin soru önergelerine yanıt
vermemesi de bu Meclisi önemsemediğinin bir kanıtıdır. 
Bu
ülkede atıl ve kullanılmayan barajlar vardır, su faturasını ödeyemediği için
suyu kesilen yoksul vatandaşlar vardır. Birçok ülkeye oranla su kaynakları
oldukça zengin olan ülkemizde insanlar, temiz ve sağlıklı suya ulaşamadığı için
içme suyunu satın almaktadır. Tekrar soruyorum: Bu bütçeyle, sağlıklı içme suyu
olmayan yerler suya kavuşturulacak mı? 
Bu
yıl içerisinde sadece Sivas’ta patlayan HES’de 6 yurttaş yaralandı, Trabzon’da
yurttaşlarımız hayatını kaybetti; birçok yerde, HES inşaatında işçiler hayatını
kaybetti. 
Özetle
AKP; doğaya, topluma, kadına, işçi kıyımına yol açan politikaları
uygulamaktadır. Bu bütçe, toplum ve ekoloji karşıtı bir bütçedir. 
Değerli
arkadaşlar, mademki bütçe konuşuyoruz, öğrencileri konuşmalıyız. Üniversiteyi
terk etmek zorunda kalan öğrenci sayısı her geçen yıl artmaktadır, bu yıl yarım
milyona yaklaştı. Gelin, KYK borçları sorununu çözelim. Bu ülkenin gençliğini
haciz altına alanlar geleceğe haciz koyduklarının farkında mı acaba? Genç
işsizlik oranı yüzde 30’larda; ki, bu oran kadınlarda daha yüksektir. İşsizlik,
aynı zamanda KYK borçlarıyla geleceği haciz altına alınmış bir gençlik var.
Daha da gecikmeden, ranta, yandaşa aktardığınız kısmı biraz azaltırsanız
öğrenciye, işçiye, EYT’liye de bir pay düşecek. 
Mademki
bütçeyi konuşuyoruz işçiyi, işsizi, İşsizlik Fonu’nu da konuşmalıyız. AKP
döneminde işsizlik oranları da tarihî rekorlar görmüştür. Daha önce gençler
için yüzde 27,4 gibi bir işsizlik oranı görülmemişti, genç kadınlarda bu oran
yüzde 34,6’dır. Bu kadar işsiz varken İşsizlik Fonu’nu neden yağmaladığınızı
soracağım. Bir soru önergesi verdim ve bir yıla yakındır ilgili bakanlık yanıt
vermiyor, tekrar sorayım: 2007-2015 yılları arasında yayınlanan İşsizlik
Sigortası Fonu Aktüeryal Değerlendirme raporlarını 2015 yılından sonra neden
yayınlamadınız? Dokuz yıl sürekli yayınlanan bu rapor, dört yıldır neden
yayınlanmıyor? 
Mademki
bütçeyi konuşuyoruz AKP’nin OHAL mirasını ve hukuksuzluğunu da konuşalım.
Bülent Uçar, Kazım Kurnaz, Mücahit Karataş, Gökhan Açıkkollu, Ömer Faruk
Arsoy... Bu isimleri hatırlıyor musunuz? Bu kişilerin çocuklarının, ailelerinin
gözlerinin içine bakabiliyor musunuz? Bu insanları KHK’lerle sizler ihraç
ettiniz; sonra, hukuksuz olan OHAL Komisyonunuz “Pardon!” dedi, işlerine iade
edildiler ama öldükten sonra. Bu haksızlık ve adaletsizlik nasıl tazmin
edilebilir? Kamuoyunun vicdanına sunuyorum. Hâlâ on binlerce ihraç OHAL
Komisyonunun kararını bekliyor. AKP, bu konuda da 12 Eylül rejiminin bile
gerisine düşmüştür. Anayasa ve hukuk düzeni rafa kaldırılmıştır. Kısaca, AKP
uygulamaları hukuksuzdur. Günlerdir bütçe görüşmeleri yapılıyor ancak hiçbir
öneriyi, hiçbir eleştiriyi kabul etmiyorsunuz. Zira, bu bütçe sarayda
hazırlanmış ve sarayda onaylanmıştır. Halkın değil, sarayın bütçesidir.
Sermayeye, savaşa ve saraya özel bu bütçeyi kabul etmiyoruz. AKP’den de
bütçesinden de bu topluma hayırlı bir şey çıkacağına inanmıyoruz. Yaptığınız
bütçeler de halkın değil, sizin ve yandaşlarınızın hizmetinedir. 
Kurulu
saygıyla selamlıyorum. (HDP sıralarından alkışlar) 
BAŞKAN
– Şimdi de Diyarbakır Milletvekili Semra Güzel...
Buyurun
Sayın Güzel. (HDP sıralarından alkışlar) 
Süreniz
on dakikadır. 
HDP
GRUBU ADINA SEMRA GÜZEL (Diyarbakır) – Teşekkür ediyorum Sayın Başkan.
Değerli
milletvekilleri, Gençlik ve Spor Bakanlığının bütçesine dair söz aldım. 
Öncelikle
şunu dile getirmek istiyorum: “Bir şeyin içerisini boşaltmak, onu değerleymiş
gibi gösterip değersizleştirmek istiyorsanız sürekli ondan bahsedin.” denir.
Gençlik konusu da bu ülkede böyle bir şey. Her önemli dönemde hatırlanan,
üzerine methiyeler dizilen ve her şeyin temeline yerleştirilen gençliğin ne
sorunlarla boğuştuğunu ve nasıl geleceksizleştirildiği görülmez. 
Bugün
Türkiye’de gençler işsizliğe, yoksulluğa, umutsuzluğa, geleceksizliğe terk
edilmiş durumda. “Gençlik geleceğimizdir.” diyoruz ama şunu bilelim ki
geleceğimiz umutsuzluk içerisinde.
Şu
an OECD ülkeleri arasında en yüksek genç işsizlik oranı maalesef ki bizim
ülkemizde. TÜİK verilerine göre, 2009 yılı Temmuz döneminde işsizlik oranı
13,9; genç kadın işsizlik oranı yüzde 33; 15-24 yaş grubundaki genç nüfustaki
işsizlik oranı ise yüzde 27 olarak açıklandı. Böylece ülke tarihinin en yüksek
genç işsizlik oranı Hükûmetiniz döneminde gerçekleşmiş oldu. 
Türkiye
Büyük Millet Meclisi bünyesinde hazırlanan “Türkiye’de Üniversite Mezunu
Nüfusun İşgücü Durumu” başlıklı rapora göre ise her 4 işsizden 1’i üniversite
mezunu gençler. Bir yandan atanamayan öğretmenler, bir yandan iktidarda
tanıdığı olmadığı için torpil bulamayıp sınavları geçemeyenler, bir yandan da
iş bulamadığı için intihar eden gençler var bu ülkede. Tüm bu verilere rağmen,
2020 yılı bütçesinde genç işsizlik sorununa dair çözüm odaklı bir yaklaşım söz
konusu değil. 
Bakın,
dün bu Meclisten 208 üniversitenin bütçesi geçti ve bu üniversitelerden mezun
olan milyonlarca genç işsiz durumda. AKP Genel Başkanı 2009 yılında “Her
üniversiteyi bitiren iş sahibi olur diye bir şey yok.” dedi, yıl 2019, yine
aynı şeyler söylendi. Şunu hatırlatmak isteriz ki üniversitelerin bütçesini
onaylayan bu Meclisin, bu üniversitelerden mezun olan gençlere istihdam alanı
yaratmak gibi bir sorumluluğu da var.
2004
yılında 97.545 olan üniversite mezunu işsiz sayısı, 2019 yılında 1 milyon 340
bine yükselmiş. Madem üniversite okuyarak da iş bulamayacaklarsa bu gençlerin
umutlarını neden istismar ediyorsunuz? Neden bu gençler hem okurken hem de
bitirdikten sonra işsiz kalarak bu kadar ekonomik külfetin altına giriyor?
Değerli
milletvekilleri, gıda enflasyonunun yüzde 20’lerde olduğu bir ortamda,
öğrencilere 50 lira burs zammı müjdesi verildi. Gerçekten de harca harca bitmez
bu 50 lira! Üniversite mezunu işsizler on beş yılda 10 kat artarken Hükûmet,
çözümü 50 lirada buldu. Nüfusun yüzde 16,1’ini oluşturan 15-24 yaş arasındaki
gençlere Türkiye’de merkezî bütçenin yaklaşık yüzde 2’si ayrılmakta yani
gençler bu bütçede de yok hükmünde. Bugün Türkiye’de gençler bizzat bu
Hükûmetin politikaları yüzünden yaşamlarının en güzel ve en verimli geçmesi
gereken yıllarında umutsuzluk ve karamsarlığa itilmektedir.
Son
derece kozmopolitik bir ülke olan Türkiye’de, asimilasyon ve tekçi
politikaların devletin en tepesinden başlayarak sürekli, yeniden üretildiği ve
farklılıkların hoş görülmediği, gençlerin siyasal ve karar alma süreçlerinde
neredeyse hiç olmadığı bir gençlik politikası hâkim. Yapılan araştırmalarda
Türkiye’de, gençlerde; mutluluk, öz güven, geleceğe umutla bakma gibi
endekslerde sürekli bir düşüş yaşandığı bilinmektedir.
Bizler
Türkiye’de okuyan, düşünen, sorgulayan ve düşüncesini özgürce ifade eden
gençlerin en başta iktidarın hedefinde olduğunu hapishanelerdeki genç oranından
biliyoruz. Birçoğunun tutuklanma gerekçesiyse Hükûmete muhalefet etmek.
Sanatla, kültürle, sporla ilgilenen, kendi iradesini ortaya koyabilen bir nesli
böyle mi yaratacağız? 
Değerli
milletvekilleri, gençlerin halay çekmek, piknik yapmak gibi sosyal etkinlikleri
de örgütsel faaliyet olarak geçiyor. Şu an Türkiye’de AKP’nin desteklediği
dernekler, kurumlar dışında gençlere yönelik etkinlik yapılamıyor neredeyse.
Gençliği ve taşıdığı enerjiyi ciddi bir şekilde terörize ve kriminalize etme
durumu söz konusu. Kendi sorunları için, toplumsal sorunlar için bir araya
gelen Gençlik Meclisi üyelerimiz polisler tarafından tehdit ediliyor, taciz
ediliyor; onlarca genç gözaltında, polislerin ajanlaştırma tehdidiyle karşı
karşıya. Gençlere “Toplantılarınızda neler konuşuyorsunuz, bize anlatın, size
iş verelim.” deniyor. Neler konuşuluyor biliyor musunuz? Gençler bu
toplantılarında sorunlarına çözüm arıyor, devletin onları yüz yüze bıraktığı sorunlardan
nasıl kurtulabiliriz diye politikalar üretmeye çalışıyor. Örneğin, şu an var
olan temel sorunlardan biri uyuşturucu problemi. Seçim bölgem olan
Diyarbakır’da uyuşturucuyla mücadele eden kurumlar kayyumlar tarafından
kapatıldı. Gençlik Meclisimiz, bu soruna çözüm olabilmek için “Bağımlı Olma,
Özgür Ol.” kampanyası başlattı ve bu kampanya şu an iddianamelerde örgütsel
faaliyet olarak geçiyor, bu yüzden de gözaltına alınan ve tutuklanan gençler
var. Tüzükleri olan, kamuoyuna ve medyaya açık bir şekilde ilanı yapılan HDP
Gençlik Meclisi yine iddianamelere konuldu ve gençler bu yüzden yargılanıyor.
HDP gençliğine dair saldırıları öyle bir boyuta getirdiniz ki yapmadıkları
şeylerden dahi yargılanır hâle geldiler. Gençlerin dayanışma ve paylaşım kültürüne
katkı sunmak amacıyla Gençlik Meclisimiz tarafından futbol turnuvaları
düzenlendi ve bu maçlar için valiliklerden izin alındı. Kimi valiliklerde izin
verildi ve yapıldı. Yalnız Mardin Valiliği bu turnuvaya izin vermedi ve gençler
bu turnuvayı iptal etmek zorunda kaldı ama 2 gencimiz yapamadıkları turnuvadan
dolayı yargılandılar. Tabii, bu durum yeni bir durum değil. OHAL sonrası, son
dört yılda partimizde görev alan binlerce genç gözaltına alındı. Bugün hâlen
partimizin onlarca üyesi haksız ve hukuksuz yere tutuklu. Dernek kurmak,
bildiri dağıtmak, yürümek suç; konuşmak, partiye girip çıkmak, piknik yapmak,
konser düzenlemek suç yani tüm faaliyetler suç. Öyle ki gençlerin hangi kitabı
okuyacağına dahi iktidar karar veriyor, bunun dışına çıkınca bu da suç.
Çantasında politika ve siyasetle ilgili kitap taşıyınca örgüt üyesi sayılıyor.
Yasaklanan, toplatılan kitapların, dergilerin hangileri olduğunu gözaltına
alınan gençler gözaltındayken öğrenebiliyor. O kadar çok kitap yasakladınız ki
takip edip akılda tutmak dahi imkânsız hâle gelmiş durumda. Bu yüzdendir ki
dünyada en çok beyin göçü veren ülkelerden biri şu an Türkiye. Siyaset yapmak,
bilimsel araştırmalar yapmak, akademik çalışmalarda bulunmak, Türkiye'de iş
bulamayıp yeni bir hayat kurmak isteyen binlerce genç çözümü yurt dışında
arıyor. Son bir yılda 253 bin yurttaş yurt dışına göç etti. Türkiye'de kalan
genç nüfusun önemli bir kısmı ise düşünce ve ifade özgürlüğü olmadığı için şu
anda cezaevinde tutsak. Üniversitelerde akademik özgürlük taleplerine karşı
sessiz kalınıp görmezden gelinen yine gençler. Türkiye'de gençler gelecek
hayalleri sorulduğunda farklı ülkelerin vatandaşı olmak istediklerini ifade
ediyorlar, Türkiye'de gelecek planlaması yapmıyorlar.
Değerli
milletvekilleri, ayrımcılık, eşitsizlik koşulları öyle bir duruma geldi ki
artık spor faaliyetleri bile kimin yaptığına göre değerlendiriliyor. Spor;
kadın-erkek, Kürt, Türk, Arap, her kimlikten, her inançtan insanın en temel
haklarından biridir; sadece bedensel bir iyilik için değil, aynı zamanda
kolektif bir etkinlik, bir dayanışma, bir ruhsal iyilik hâli için yapılmalıdır.
Ama sporu Kürtler yapınca ortaya bir iyilik değil, bir ırkçılık çıkıyor.
Amedspor, bölge illeri dışında neredeyse katıldığı her maçta linç edilmeye
çalışıldı. Linç edenlere en ufak bir ceza verilmezken Amedspor izleyicisiz
maçla cezalandırılıyor. Hem kadın futbol takımı hem erkek futbol takımı olan,
cinsiyet eşitliğine son derece dikkat eden ve çalışmalarını bu yönde yürüten
yasal bir futbol takımı neredeyse gol attı diye ceza alacak. Süper Toto
Teşkilat Başkanlığı bütün 2. ve 3. Lig kulüplerine “reklam” adı altında ödeme
yaparken Amedspor’a 3 sezondur ödeme yapmıyor. Çoğu kulüp belediyelerden destek
alırken Diyarbakır kayyumu yıllardır bu desteği sunmuyor.
Değerli
milletvekilleri, gençlerin futbol turnuvasının dahi terörize edildiği böylesi
bir atmosferde, böylesi bir hakikatin içerisinde gençlik kendini nasıl var
edecek? Gençliğin her türlü özgür düşünce ortamına sahip olması gerekmektedir.
“Şu partinin genci” veya “bu partinin genci” olmaz, bütün gençler
geleceğimizdir ve bizlerin bu geleceğe sahip çıkma gibi asli görevi vardır.
Üniversitelerde akademik ortamların özgürleştirilmesi, işsizlik sorununa çözüm
bulunması, güvenlik soruşturmaları yüzünden işine başlayamayan genç meslek
sahiplerinin önünün açılması, gözaltı ve tutuklama politikalarından
vazgeçilmesi gerekmektedir. Özgür ve umutlu bir ülkenin geleceğinin sırrı
burada yatmaktadır. Bu, bizlerin gençlere bir hediyesi değil, bir borcudur.
Hükûmet, bu, gençliğe düşman politikalarını sürdürdükçe gençlere her defasında
gelecek borçlanmaya devam edecektir.
Hepinizi
saygıyla selamlıyorum. (HDP sıralarından alkışlar) 
BAŞKAN
– Evet, şimdi de sırada Gaziantep Milletvekili Mahmut Toğrul var. (HDP
sıralarından alkışlar)
Buyurun
Sayın Toğrul.
Süreniz
on dakikadır. 
HDP
GRUBU ADINA MAHMUT TOĞRUL (Gaziantep) – Teşekkürler Sayın Başkan.
Değerli
milletvekilleri, hepinizi saygıyla selamlıyorum. Yine bizleri televizyonları
başında izleyen sevgili yurttaşlarımıza buradan saygılarımızı sunuyoruz.
Değerli
Başkan, biz de Gençlik ve Spor Bakanlığı bütçesi üzerine konuşuyoruz ama
Bakanlık, aslında “Spor Bakanlığı” olarak biliniyor, gençlik çok umurunda
değil, “gençlik” kısmı tamamen ötelenen, görmezden gelinen bir nokta. Spor
Bakanlığı olarak bilinmesine rağmen, daha çok hangi sporla biliniyor? Kulüp
sporlarıyla biliniyor. Kitle sporu alanlarında yine Bakanlık yok, yine
Bakanlığın esamesi okunmuyor. Peki, kulüplerde ne durumdayız? Tüm kulüpler
batakta, iflasın eşiğinde ama buna rağmen “Spor Bakanlığı” olarak adlandırılan
bir Bakanlığımız var. Gençlik görülmez durumda. Tabii Spor Bakanlığı demişken,
bu Spor Bakanlığının tüm kulüplere eşit uzaklıkta olması beklenirken nedense
bölge spor kulüplerini de düşman gibi gören bir anlayışa sahipler.
Biraz
önce arkadaşım Amedspor’dan bahsetti. Değerli arkadaşlar, Amedspor çok
mütevazı, halkın desteğiyle ayakta durmaya çalışan bir kulüp. Hiç kimsenin
buraya tek kuruş bir katkısı yok, Spor Toto gelirleri de dâhil olmak üzere.
Gelen misafirlerini en üst seviyede misafirperverlikle karşılıyor. Gelen
misafirlerin hepsi, Amedspor’a teşekkür ederek gidiyor ama Amedspor ve bölge
spor kulüpleri gittikleri her yerde ırkçılıkla karşı karşıya kalıyorlar. 
Bakın,
“Çocuklar ölmesin, maça da gidebilsinler.” Şimdi, bu sloganın nesi var değerli
arkadaşlar? Bu slogan nedeniyle Amedspor cezalandırıldı. Amedspor’un -ne
yaparsanız yapın- bir sözü var, “Direnmektir sana can veren.” diye bir sloganı
var. Evet, Amedspor’un da, Kürtlerin de, bizlerin de can vereni, direnmektir
değerli arkadaşlar. (HDP sıralarından alkışlar) 
Değerli
arkadaşlar, Bakanlığın görmezden geldiği gençlik üzerine birkaç şey söylemek
istiyorum. Bakın, bu ülkenin yüzde 16’sı gençlik, yüzde 16’sını genç nüfus
oluşturuyor. Peki, bütçede ayrılan pay ne? Yüzde 2 düzeyinde. Nüfusun yüzde
16’sı, ayrılan pay yüzde 2 düzeyinde. Gençler bu bütçede yok dememizin
gerekçesi budur. 
Peki,
değerli arkadaşlar, gençlerimiz şu anda uyuşturucunun, yoksulluğun,
yoksunluğun, işsizliğin tamamen etkisindedir. İnsanlarımız, gençlerimiz, bu
ülkede yaşamaya, geleceğe umutla bakamıyor ve hepsi çareyi, şimdiden bir
şekilde kapağı başka bir ülkeye atmakta buluyor. Bu ülkenin gençleri dışarıya
gidiyor, beyin göçü oluyor değerli arkadaşlar. Bu ülkenin en gelişmiş
beyinleri, maalesef, geleceğini dışarıda arıyor. 
Bakın,
her 4 gençten 1’i uyuşturucu bataklığında değerli arkadaşlar. Sayıyı tekrar
ediyorum, her 4 gençten 1’i uyuşturucu bataklığında değerli arkadaşlar, her 4
gençten 1’i işsiz; her 4 gençten 1’i uyuşturucu bataklığında, her 4 gençten 1’i
işsiz. Bakın, gençlerimiz çocukluklarını ve gençliklerini yaşamıyorlar. Nerede
çalışıyorlar biliyor musunuz? Güvencesiz ya kasiyer olarak ya stajyer olarak
hatta hatta inşaatlarda amele olarak çalışmak zorundalar. 
Gençlerin
önemli bir kısmı eğitime erişemiyor değerli arkadaşlar, eğitime. Ancak üçüncü
dünya ülkelerinde görülecek bir şeyi bizim gençlerimiz yaşıyor. Eğitime
ulaşabilenlerin de yığınla sorunu var değerli arkadaşlar. Bakın, Kredi ve
Yurtlar Kurumu, Sayın Bakanlığa bağlı. Üniversiteye yerleşen her 10 gençten
sadece 1’ine Kredi ve Yurtlar Kurumu barınma imkânı verebiliyor. Geriye kalan 9
nerede? Cemaatlerin yurtlarına mahkûm ediliyor değerli arkadaşlar. Cemaatler,
her yerde yurtlar açmış. “Olabilir, burada kalabilir.” diyebilirsiniz
arkadaşlar. Bunlar, bu yurtların hiçbir tanesi denetime tabi değil,
denetlenmiyor, ne yapılıyor ne ediliyor. Asla buralara kimse eğilmiyor. 
Değerli
arkadaşlar, burs oranını çok arttırdığımızla övünüyoruz. Burs bu yıl 500
liradan 550 liraya çıkarıldı. Çok büyük bir gelişme ya! Değerli arkadaşlar, bu
para, çoğu yoksul olan gençlerimizin temel ihtiyaçlarını dahi karşılamaktan çok
uzak. Bu parayla bu koşullarda yaşamlarını idame ettirmeleri mümkün değil.
Bir
diğer önemli şey, değerli arkadaşlar, gençlerimiz -üniversiteyi kazananlar-
üniversite ortamını güvenli görmüyorlar, orada tehlikeli bir alanda
yaşadıklarını ifade ediyorlar. Asla ve asla, üniversitede, öğretimin dışında
herhangi bir faaliyet yoktur. Biraz önce arkadaşımın söylediği gibi, eğer AKP
ve bağımlı cemaatler tarafından organize ediliyorsa sorun yok ama başka
kesimlerce yapılıyorsa sorundur. Değerli arkadaşlar, biraz önce yine söyledi
değerli arkadaşım, Antep’te bizim gençliğimiz futbol turnuvası düzenledi ve her
türlü engel çıkarıldı. Gözaltına alınan gençlerimiz… Değerli arkadaşlar,
gençlerimizden elinizi çekin. Ajanlaştırılmaya çalışılıyor. Israrla HDP’yle
ilgili bilgi isteniyor. 
Değerli
arkadaşlar, HDP’yle ilgili bilgileri ben size vereyim. Halkların Demokratik Partisi, programı ve tüzüğü
Yargıtayca onaylanmış bir siyasal partidir, Genel Merkezi Çankaya Büklüm
Sokak’tadır, Eş Başkanları Sayın Pervin Buldan…
SALİH
CORA (Trabzon) – PKK’ya…
MAHMUT
TOĞRUL (Devamla) – PKK’li olamazsın… Sen kimsin ki bana bu lafı
söyleyebiliyorsun?
SALİH
CORA (Trabzon) – Hayır, kimseye… (HDP sıralarından gürültüler)
MAHMUT
TOĞRUL (Devamla) – Söyleyemezsin böyle! Burada ülkenin sorunlarını konuşuyoruz.

BAŞKAN
– Sayın Toğrul, siz devam edin.
MAHMUT
TOĞRUL (Devamla) – Ulu orta böyle laflar söyleyemezsiniz!
BAŞKAN
– Sayın Toğrul, Genel Kurula hitap edin.
MAHMUT
TOĞRUL (Devamla) – Siz de IŞİD’lisiniz o zaman!
BAŞKAN
– Sayın Toğrul, Genel Kurula hitap edin, tamam.
MAHMUT
TOĞRUL (Devamla) - Değerli arkadaşlar, Halkların Demokratik Partisinin Eş Genel
Başkanları Sayın Pervin Buldan ve Sayın Sezai Temelli’dir. Halkların Demokratik
Partisi şu Meclisin 3’üncü büyük grubudur. Ve neyi savunduğunu size söyleyeyim:
Gençlerin ve kadınların siyasete girmesini savunuyor. Halkların Demokratik
Partisi bir genç partisi ve bir kadın partisidir. Halkların Demokratik Partisi
şunu savunuyor, diyor ki: Bu ülke çok renklidir, çok dillidir, çok inançlıdır
ve buradaki tüm renkler, inançlar, kültürler, diller, herkes, adil, eşit, özgür,
bir arada yaşasın. Eğer siz bundan tehlike görüyorsanız, gençlerimizi bırakın, bu
bilgileri biz buradan, size kürsüden verelim. 
Değerli
arkadaşlar, Halkların Demokratik Partisi olarak, bakın, gençliğin üzerinden bu
tür faaliyetlerle gençlik meclislerimizi terörize etmenize asla izin vermeyiz.
Gençlik Meclisimizin kuruluşunu Eş Başkanımız Sayın Sezai Temelli basının
önünde açıkladı, eş başkanları seçimle geldiler. İkinci gün, AKP’nin arka bahçe
medyası, havuz medyası manşet attı: “PKK gençleri dağa göndermiyor, PKK
gençlere HDP il merkezlerinde bomba eğitimi veriyor.” 
YELDA
ONUR GÖKCAN (Muğla) – Doğru söylüyor, doğru söylüyor!
MAHMUT
TOĞRUL (Devamla) – Değerli arkadaşlar, şunu söyleyeyim: Eğer doğruysa sizin
polisiniz yirmi dört saat bizim kapılarımızda niye bekliyor? Nasıl göremiyor
madem? Siz kör müsünüz o zaman! (AK PARTİ sıralarından gürültüler)
BAŞKAN
– Sayın Toğrul, Genel Kurula hitap edin.
MAHMUT
TOĞRUL (Devamla) - Değerli arkadaşlar, Halkların Demokratik Partisini bu
şekilde kriminalize etmenize asla izin vermeyeceğiz. Halklarımızın,
kültürlerimizin, dillerimizin birlikte yaşamasını mutlaka bu ülkede egemen
kılacağız, mutlaka savunacağız. Gençlerimiz umutla geleceğe bakacaklar, AKP’nin
yarattığı karamsarlıktan, AKP’nin yarattığı yılgınlıktan etkilenmesinler. (AK
PARTİ ve HDP sıralarından gürültüler) Evet, çok yükseldiler. Şimdi, bu kadar
bağırmaları niye biliyor musunuz arkadaşlar? Bakın, bir uçak yükselirken değil,
aşağı doğru irtifa kaybederken yolcuları endişelenir. İşte, endişeleri
görüyorsunuz, artık AKP irtifa kaybediyor. 3 parçaya bölündünüz, emin olun,
onlarca parçaya bölüneceksiniz. (AK PARTİ ve HDP sıralarından gürültüler)
Ben
Genel Kurulu saygıyla selamlıyorum. (HDP sıralarından alkışlar)
BAŞKAN
– Evet, sırada Şırnak Milletvekili Hüseyin Kaçmaz var. 
Buyurun
Sayın Kaçmaz. (HDP sıralarından alkışlar)
Süreniz
on dakikadır. 
HDP
GRUBU ADINA HÜSEYİN KAÇMAZ (Şırnak) – Sayın Başkan, değerli milletvekilleri; Ulaştırma
ve Altyapı Bakanlığı bütçesi üzerine grubumuz adına söz almış bulunmaktayım.
Elimden geldiğince süreyi iyi kullanıp Ulaştırma Bakanlığının bütçesine de
birkaç konuda değinmek istiyorum.
Sayın
Bakanlıkça ve diğer birçok bakanlıkça sürekli mega projeler üretiliyor. Bu mega
projelere baktığımızda tüm ihaleler sürekli yandaş firmaların -zaten 5 firma
neredeyse- etrafında dönüyor. AKP iktidarı herhâlde artık yoksul mahallelerine
uğramıyor diye düşünüyorum çünkü sürekli bu mega projelerden sadece zenginler
yararlanabiliyor. İstanbul ve İzmir arasındaki yolu da Osmangazi Köprüsü’nü de
sadece zenginler kullanabiliyor. Niye mi? Çünkü İzmir-İstanbul arasında gidip
gelen bir vatandaş 500 liranın üzerinde bir ödeme yapmak zorunda köprüye ve
otoyollara. Hangi yoksul vatandaş bunu ödeyebilir? Hiçbiri. Sayın Bakan da Plan
ve Bütçe Komisyonunda aslında bu duruma ilişkin soruya çok net bir şekilde
cevap verdi: “Vatandaş alternatif yolu kullanabilir.” dedi yani “Yoksul uzun
yolu kullansın, biz bunu zenginler için yaptık, parasını veren geçer.”
şeklinde.
Bu
durumu yani kamu-özel iş birliği projelerindeki yandaş kesimin ihyasını aslında
Uluslararası Şeffaflık Derneği bir rapor hazırlayarak Zafer Havalimanı
üzerinden herkesin anlayabileceği bir şekilde kamuoyuyla paylaştı. Bu raporda
açıkça görülmektedir ki gerekli parametreler yapılmamış, havalimanı yandaş bir
firma olan IC İçtaş yani İbrahim Çeçen adlı müteahhide verilmiş ve yine başka mega
projeler de bu yandaş müteahhide verilmiş ve buradaki kayıp milyonlarca euro
değerinde. Sadece 50 milyon euroya yapılabilecek olan bu projeye, şu ana kadar,
kamunun bütçesinden yani yedi yıllık sürede -garanti verildiği için- 35 milyon
euro ödenmiş durumda ve yeterince rekabet ortamı sağlanmadan, yirmi dokuz yıl
on bir aylık bir süre için bu verilmiş. Yani bizler ödeyeceğiz geçiş garantisi
verdiğimiz için, yolcu garantisi verdiğimiz için, çocuklarımız ödeyecek hatta
torunlarımız da ödeyecek. Yani 50 milyonluk işi 200 milyon euronun üzerinde bir
fiyata yaptırmış olacağız, fazla bir rakam ödeyeceğiz.
Ancak
arkadaşlar şunu belirtelim, bilmiyorum televizyon izliyor musunuz... 
KEMAL
PEKÖZ (Adana) – A Haber... 
HÜSEYİN
KAÇMAZ (Devamla) - ...ya da etrafınızdaki insanlar size söylüyor mu bebek
mamaları, bebek bezleri, artık insanlar bunları alamıyor. Marketlerde bebek
mamaları artık kilitli kutulara konuyor, bunun ne demek olduğunu herhâlde
herkes anladı. Bebek bezleri reklamı, artık televizyonda “Tanesi 1 lira, tanesi
67 kuruş.” şeklinde veriliyor. Yani ne demek oluyor? Sizin mega projeleriniz
olmasına rağmen halk geçinemiyor. Halk, çocuğuna mama alamıyor, bez alamıyor.
Siz bunun farkında değilsiniz herhâlde? Halkın yoksulluğu artık gizlenemeyecek
bir duruma gelmiş durumda. 
Yine
arkadaşlar, geçen gün de bahsettim, Silopi’de 2015’te ilan edilen sokağa çıkma
yasağının yıl dönümüydü ve yine bu tarihlerde hayatını kaybeden bir yurttaşın
hikayesini size anlatmak istiyorum. Mehmet Mete, 10 yaşında, yasağın 7’nci
gününde evlerinde yatak olarak kullandıkları divanda ikiz kardeşiyle yatarken
evlerinin yakınına isabet eden top mermisiyle başından yaralandı ve ailenin tüm
feryatlarına rağmen ambulansın geçişine izin verilmediği için hayatını
kaybetti. 
Sonrasında
ne mi oldu? Çatışmalar sebebiyle bu aile çocuğunu ne hastaneye ne de mezarlığa
götüremedi. Komşularının yardımıyla yakın bir camiye koydular, o çocuk başka
cenazelerle birlikte iki hafta boyunca musalla taşının üstünde kaldı o karda
kışta ve yirmi üç gün sonra defnedilebildi. Biz bu dev projeleri konuşurken
işte bunlar yaşanıyordu bu ülkede. Bunları lütfen not edelim. 
Tabii,
sadece Şırnak’ta iktidarın siyasetsizliği ya da ihmalleriyle çocuklar, insanlar
hayatını kaybetmiyordu. Çorlu tren kazasında Oğuz Arda Sel de yine maalesef ki
bu ihmallerden dolayı hayatını kaybeden çocuklarımızdan biriydi. Ancak, bugüne
kadar hiçbir bürokrat bu konuda soruşturulmadı. Soruşturma iznini vermeyen de
Sayın Bakan. Sadece yine, düşük kademedeki pozisyon sebebiyle 2 Demiryolu
çalışanı hakkında soruşturma açıldı. Yani, bu durumu kabul edebilmemiz mümkün
değil. Ailelerin bu konudaki acıları hâlâ ilk günkü gibi taze. 
Geçen
gün duruşması vardı bu dosyanın, bu davanın ve Oğuz Arda Sel’in dedesi
“Cumhurbaşkanı, torununu kucağına alıp seviyorsun, benim torunum iki parçaydı,
çuval gibi diktiler. Beni alın zindana atın. Çekin şu pis ellerinizi adaletin
üstünden.” diyerek isyan ediyordu. Evet arkadaşlar, maalesef ki adalet ne
Şırnak’ta ne de Tekirdağ’daki tren kazasında tesis edilebilmiş değil. 
Yine,
geçen gün İçişleri Bakanı burada, yüzümüze bakarak, hiç yüzü kızarmadan,
belediyelerimize, kayyum atanan belediyelerimize, gasbedilen belediyelerimize
ilişkin bazı iddialarda bulundu. Arkadaşlar sadece şunu söyleyeyim, tüm kamuoyu
da bizi izliyor: 31 Mart seçimleri için, belediye başkanı adayı olabilmek için
temiz kâğıdı almanız gerekiyor. Bu belediye eş başkan adaylarımız gidip temiz
kâğıdını aldı, seçime girdi ve seçildi, hiçbir şey yoktu ancak aniden, üç dört
ay içerisinde suç makinesine mi dönüştüler?
BÜLENT
TURAN (Çanakkale) – Yargıtay aşaması var, temyizi var.
HÜSEYİN
KAÇMAZ (Devamla) - Sonrasında hemen kayyum atanmaya başlandı yani halkın
seçtiği belediyelere yine kayyum atanmaya ve halkın iradesi gasbedilmeye
başlandı ama İçişleri Bakanlığının herkese sunduğu ve inanmasını istediği
senaryo şuydu: “İnanacaksınız, bunlar suç makinesine dönüştü.” Hayır
arkadaşlar, böyle değil, herkes biliyor ki seçimlerden önce gerek İçişleri
Bakanı gerekse de Cumhurbaşkanı açıkça söyledi: “Seçilirlerse kayyum atayacağız.”
Bunu net bir şekilde söylediler, gizlemediler. Bu mesele tabii, sadece AKP
iktidarıyla ilgili olan bir mesele de değil, yüz yıllık Kürt meselesindeki yüz
yıllık inkârcı, imhacı ve asimilasyoncu politikanın devamıydı. Defalarca
buradan gösterdik haritaları; yüz yıldır nerelerde sorunlar yaşandı, Şark
Islahat Planı nerede ilan edildi, Umumi Müfettişlikler nerede ilan edildi, OHAL
1987–2002 yılları arasında nerede ilan edildi, yine, 2016’da kayyumlar nereye
atandı, bu halkın iradesi nerede gasbedildi. Kabul etseniz de etmeseniz de
asimilasyon ve inkâr politikaları devam ediyor. Ve yine, kayyum atandıktan
sonra, seçimlerden önce Cumhurbaşkanı ve İçişleri Bakanı: “Kürt kardeşlerimiz
kayyum istiyor, Kürt kardeşlerimizle bir sorunumuz yok." dedi ama daha geçenlerde
yine kayyum atadığınız, halkın iradesini gasbettiğiniz Cizre’de halk eğer
sizden memnunsa, halk eğer kayyumu istiyorsa neden yüzde 77 oy verdi HDP’ye,
onu size sormak isterim. Herkes biliyor ki o dönemde Ankara’dan AKP iktidarı
eliyle bir konsept devreye koyuldu. Seçimlerde sınır hattına, Kürtlerin yoğun
yaşadığı bu yerlere askerler, polisler taşındı, seçmen sayısı az olan yerlerde
halkın iradesi gasbedildi. Hatta arkadaşlar, hepsini bir kenara bırakıyorum,
şunu söyleyeyim size: 13 Mayıs 2019, seçimlerden hemen sonra, Şırnak-Ankara
uçuşunda yanımda Şırnak eski valisi oturuyor, yanında bir de HSK temsilcisiyle,
biliyor musunuz neyi anlatıyordu? Seçimlerde yaptıkları hileleri anlatıyordu.
Kürtlerin seçtiği bu belediye eş başkanlarını tekrar görevden alıp kayyum
atamaktan bahsediyordu. “Ama…” dedi…
HALİL
ETYEMEZ (Konya) – Size mi anlattılar onları? Size mi anlattılar, nedir yani? 
HÜSEYİN
KAÇMAZ (Devamla) – Yok, o kadar pervasızlaşmışsınız ki, “HDP’li Vekil burada,
duyar.” diye hiç endişe bile duymadı. Şu anda Emniyet Genel Müdürü -herkesin
hakkını, hukukunu tesis etmekle, korumakla mükellef olan şahıs- AKP için neler
yaptığını açık açık söylüyordu. Ve orada şunu söyledi: “Bu belediyelere kayyum
atamak gerekiyor, ancak İstanbul seçimleri var, İstanbul seçimlerinden sonra,
duruma göre, bakılacak.” diye. Yani ne dendi? 
HALİL
ETYEMEZ (Konya) – Siz kulak misafiri mi oldunuz, ne yaptınız?
HÜSEYİN
KAÇMAZ (Devamla) – Yani Kürtler eğer İstanbul’da bize destek verirse ya da nötr
kalırsa kayyum atamayız. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Kaçmaz.
HÜSEYİN
KAÇMAZ (Devamla) – Ama herkes şunu bilecek arkadaşlar: Yani Kürtler ya da HDP
ve diğer yoldaşlarımız, biz bu ülkede taktiksel bir şey yapmıyoruz, stratejik
bir hedefimiz var. Biz bu ülkede demokratik cumhuriyeti, demokratik ulusu inşa
edeceğiz. Farklı inançlar, farklı etnisiteler nasıl bir arada daha iyi
yaşayabilir. 
MUSTAFA
HİDAYET VAHAPOĞLU (Bursa) – Hangi cumhuriyet ya, hangisi? 
MELİHA
AKYOL (Yalova) – Cumhuriyetimiz var bizim.
HALİL
ETYEMEZ (Konya) – Bu ülkede cumhuriyet var Beyefendi, bu ülkenin cumhuriyeti
var. 
HÜSEYİN
KAÇMAZ (Devamla) – Orta Doğu’yu biz işgal etmeye değil, Orta Doğu’ya bir model
üretmeye çalışıyoruz. 
HALİL
ETYEMEZ (Konya) – Kurduğun cümleye dikkat et! 
HÜSEYİN
KAÇMAZ (Devamla) – Hiç öyle bağırmayın. 
Siz
kabul etseniz de, etmeseniz de HDP demokratik siyasette ısrar edecek ve bu
hukuksuzlukları yapanlar er geç hesap verecek. 
HALİL
ETYEMEZ (Konya) – Kullandığın cümleye dikkat et!
HÜSEYİN
KAÇMAZ (Devamla) – Hiç öyle, lâmı cimi yok bu işin, herkes hesap verecek. 
HALİL
ETYEMEZ (Konya) – Tabii, sen de hesap vereceksin.
HÜSEYİN
KAÇMAZ (Devamla) – Çıkın, şunu söyleyin: Biz Kürtlerin iradesini tanımıyoruz. 
HALİL
ETYEMEZ (Konya) – Kullandığın cümleye dikkat et! 
HÜSEYİN
KAÇMAZ (Devamla) – Biz Kürtlerin hakkını gasbediyoruz.
MİHRİMAH
BELMA SATIR (İstanbul) – Nerede konuşuyorsun, nerede?
HÜSEYİN
KAÇMAZ (Devamla) – Biz sizi tanımıyoruz, biz belediyeleri gasbettik deyin,
mertçe söyleyin. 
OLCAY
KILAVUZ (Mersin) – Yalnız, PKK Kürtleri temsil etmiyor. 
MELİHA
AKYOL (Yalova) – Hadi oradan be, hadi oradan!
HALİL
ETYEMEZ (Konya) – Kurduğun cümleye dikkat et, burası Türkiye Cumhuriyeti’dir. 
HÜSEYİN
KAÇMAZ (Devamla) – Hukuki kılıfı yok, siz gasbettiniz, gaspçısınız.
Teşekkürler.(HDP
sıralarından alkışlar)
MUSTAFA
AÇIKGÖZ (Nevşehir) – Terörle bağlantısı olanları savunuyorsun. Şov yapıyor!
AHMET
ÖZDEMİR (Kahramanmaraş) – Şov yapmaya gelmişsin, şov yaptın.
BAŞKAN – Şimdi de Muş Milletvekili Şevin Coşkun
konuşacak. 
Buyurun
Sayın Coşkun. (HDP sıralarından alkışlar)
Süreniz
on dakikadır. 
HDP
GRUBU ADINA ŞEVİN COŞKUN (Muş) - Sayın Başkan, değerli milletvekilleri; Bilgi
Teknolojileri ve İletişim Kurumu ile Sivil Havacılık Genel Müdürlüğü bütçesi
üzerine Halkların Demokratik Partisi Grubu adına söz almış bulunmaktayım. Genel
Kurulu saygıyla selamlıyorum.
2020
bütçesi de öncekiler gibi, halkın ihtiyaçlarını karşılamaktan uzak, tamamen
iktidarın ve güvenlikçi politikaların hizmetine sunulmuş bir bütçedir. Bütçe
hazırlanırken yoksullar, işsizler, emekçiler, toplumsal cinsiyet eşitliği,
farklı inançlar, gençler, kadınlar, çocuklar gözetilmemiştir. Bu bütçe,
toplumsuz bir bütçedir; halkın dışlandığı, ayrımcı, eşitsiz bir bütçedir. 
Türkiye’nin
imzaladığı uluslararası sözleşmelere rağmen, AKP iktidarında toplumsal cinsiyet
eşitsizliği ve kadına yönelik şiddet her geçen gün artarak devam etmektedir.
Kadına yönelik erkek şiddeti cezasızlık politikasıyla sonuçlanmakta, ekonomik
şiddet ile emek sömürüsü ve kadın yoksulluğu sürekli olarak derinleşmektedir.
Kadının ev içinde görülmeyen emeği üzerindeki değersizleştirme ve
sıradanlaştırma, çalışma yaşamında da varlığını ne yazık ki sürdürmektedir. 
2020
bütçesi, toplumsal cinsiyete duyarlı bir bütçe olmaktan uzak, toplumsal
cinsiyet eşitsizliğini güçlendiren ve cinsiyetçiliği yeniden üreten bir
bütçedir. 
Kadına
yönelik ekonomik şiddetin yanı sıra siyasal şiddet de sistematik olarak devam
ettirilmektedir. Siyasal şiddetin en açık göstergesi ise kayyum atamalarıdır.
Yerel yönetimlerde eşit temsiliyete, kadın kazanımlarına darbe vurmak için, 31
Martta kazandığımız 3’ü büyükşehir olmak üzere 28 belediyemize kayyum atandı.
KHK gerekçesiyle mazbatası verilmeyen 6 belediye eş başkanımızla birlikte
gasbedilen belediye sayımız 34’tür. Kayyumun gasbettiği belediyelerimizde,
12’si kadın, 19 belediye eş başkanımız hukuksuzca, haksızca ve uydurma
gerekçelerle tutuklandılar. Kayyum gasbının en önemli hedefi eşit temsiliyete
dayalı eş başkanlık sistemimiz ve kadın kazanımlarımızdır. Kayyum, kadına karşı
iktidarın siyasal bir şiddetidir. Ancak ne kayyum gaspları ne de kadınların
iradesini hedef alan diğer saldırılar asla biz kadınları yıldıramayacaktır. Eş
başkanlıktan asla geri adım atmayacağız. Tüm kadınları da eş başkanlık sistemi
konusunda duyarlı olmaya ve buna sahip çıkmaya çağırıyoruz.
Halkın
iradesini gasbeden politikaların bir örneği de Muş’ta yaşanmıştır. 31 Mart
yerel seçimlerinde Muş İl Genel Meclisinde kazandığımız çoğunluk, 7 il genel
meclis üyemiz görevinden alınarak, kaybettirilmiştir. Muş halkının iradesi AKP
iktidarınca gasbedilmiştir. AKP seçimle alamadığını kayyumla ele geçirmeye
çalışmaktadır. Bunun asla demokrasilerde yeri yoktur. Muş halkı, iradesini
gasbedenlere karşı en güzel cevabı ilk seçimlerde mutlaka ama mutlaka
verecektir. Partimiz HDP’ye yönelik baskı furyası her yerde olduğu gibi Muş’ta
da devrededir. 15 Ağustostan bu yana, İl Eş Başkanlarımız Muhlise Karagüzel ve
Ferhat Çakı ile önceki dönem 2 il genel meclisi üyemiz Ümit Sakık ile Ömer
Altay ve birçok parti çalışanımız tutukludur. İl Eş Başkanımız Muhlise
Karagüzel ve Ferhat Çakı, Muş Cezaevinden, ailelerine dahi haber verilmeden, 21
Kasımda Bünyan Cezaevine gönderilmiştir. İl Eş Başkanımız Ferhat Çakı, ailesi
aracılığıyla cezaevinde kötü muameleye maruz bırakıldığını belirtmiştir.
Muhlise ana ise ağır şeker hastasıdır ve kolesterol, tansiyon, görme kaybı ve
çeşitli kronik hastalıkları bulunmaktadır. Hukuksuzca tutuklanan il eş
başkanlarımız ve parti çalışanlarımız bir an önce serbest bırakılmalıdır.
Değerli
milletvekilleri, demokratik siyasete yönelik baskının bir benzeri de özgür
medyada yaşanmaktadır. Medya üzerindeki baskı özellikle 2016’da ilan edilen
OHAL’den sonra daha da artmıştır. 2016’dan bu yana çıkarılan KHK’lerle 173
medya kuruluşu kapatılmış, halkın haber alma özgürlüğü ve medyadaki çoğulculuk
sonlandırılmış, binlerce basın emekçisi işsiz bırakılmıştır. Medya tek elde
toplanarak muhalif gazete, radyo ve televizyonlar birer birer susturulmuştur. 
Gazetecilerin,
yazarların düşüncelerinden ve yazılarından dolayı gözaltına alınıp tutuklandığı
bir ülke tablosuyla karşı karşıyayız. Bugün 150’ye yakın gazeteci, gazetecilik
yaptığı için tutukludur. En son, gazeteci Aziz Oruç 11 Aralıktan bu yana
gözaltında tutulmaktadır. Gazetecilik faaliyeti suç değildir. Aziz Oruç derhâl
serbest bırakılmalıdır. 
Dünyadaki
basın özgürlüğü listesinde Türkiye 180 ülke içinde 157’nci sıradadır. Düşünce
kuruluşu “Freedom House”un raporunda, Türkiye, özgür olmayan ülkeler arasında
yer almaktadır. Raporda, internette siyasi, sosyal içeriklerin, farklı
görüşlerin engellendiği, sosyal medya kullanıcılarının tutuklandığı,
muhaliflere, insan hakları kuruluşlarına karşı teknik saldırılarda bulunulduğu
vurgulanmaktadır. 
İfade
Özgürlüğü Derneğinin raporuna göre, son dört yılda toplamda 11.471 erişim engeli
kararı alınmıştır. Bunların 1.950’si internet siteleri, 669’u haber linkleri,
2.997’si Twitter hesabı, 2.714’ü Twitter paylaşımı, 567’si Facebook, 1.639’u da
YouTube linkinden oluşmaktadır. Aynı rapora göre, Türkiye, Twitter’da en çok
hesabın kapatılması ve içeriklerin kaldırılmasını talep eden ülke konumundadır.
Türkiye’de hâlâ, 2017 yılından bu yana, dünyanın en yaygın internet
ansiklopedisi Wikipedia’ya erişim yasağı devam etmektedir. Bütün bu veriler
bize muhalif söylem ve düşüncelerin ne denli baskı altında olduğunun bir
kanıtıdır. 
Değerli
milletvekilleri, bölgesel eşitsizlikler, ayrımcı politikalar iletişimde olduğu
gibi ulaşım alanında da karşımıza çıkmaktadır. Kürtçe, en çok konuşulan diller
arasında olmasına rağmen, havaalanlarında ve uçuşlarda anons yapılan diller
arasında bulunmamaktadır. Kürtçe anons yapılmaması ayrımcı, dışlayıcı,
ötekileştirici politikanın bir yansımasıdır. 
Diğer
yandan, Türk Hava Yollarının, yolcularına dağıttığı ücretsiz gazetelerin tamamı
iktidarın havuz medyasından oluşmaktadır. Yeni Yaşam, Evrensel, BirGün,
Cumhuriyet ve Agos gazetelerinin dağıtımı yapılmamaktadır; bu gazetelerin
dağıtımının yapılmaması açıkça bir sansürdür. 
Bölge
illerinde uçak seferleri, ihtiyacı karşılamamaktadır. Türk Hava Yollarının
Muş-Ankara uçak seferleri sayısı haftada 5’e düşürüldü. Bunun yanı sıra, bilet
fiyatlarının yüksekliği de halkı mağdur etmektedir. Bu eşitsizliğin,
ayrımcılığın son bulması gerekir. 
Değerli
milletvekilleri, toplumun tüm kesimlerinden vergi toplanmasına karşın, hizmetler
toplumun tamamına eşit ve adil bir şekilde dağıtılmamaktadır. Ulaştırma ve
Altyapı Bakanlığının, özellikle Doğu ve Güneydoğu Bölgelerinde yaptığı ve
yapacağı projelerden yeterli payı alamaması Bakanlığın en büyük
eksikliklerinden biri olarak göze çarpmaktadır. Örneğin, seçim bölgem Muş’ta
ciddi ulaşım ve altyapı sorunu bulunmaktadır; köylerin yüzde 90’ında ciddi
altyapı sorunu vardır, yollar onarılmayı beklemektedir. Muş’ta bulunan mevcut
hastaneler halkın ihtiyaçlarını karşılayamamakta, var olan hastanelerde hem
personel hem de teknik araçlar açısından eksiklikler yaşanmaktadır. Defalarca
söz verilmesine rağmen Muş’ta eğitim ve araştırma hastanesi yoktur. İnsanlar
çevre illerdeki hastanelere gitmek; maddi manevi zorluğu, o kadar yolu ve
çileyi çekmek zorunda bırakılmaktadır. Halkın karşı karşıya kaldığı
eşitsizliği, ayrımcılığı daha da derinleştiren 2020 bütçesini kabul etmiyor ve
onaylamıyoruz. 
Değerli
milletvekilleri, biraz önce İzmir’de yine kadınlara yönelik bir gözaltı
haberini aldık. Şili’den başlayan, tüm dünyaya yayılan, kadınların şiddete
karşı söyledikleri şarkı nedeniyle yine kadınlar gözaltına alındı. Katilleri,
tacizcileri gözaltına alın; kadınlara saldırmaktan vazgeçin. 
Genel
Kurulu selamlıyorum. (HDP sıralarından alkışlar) 
BÜLENT
TURAN (Çanakkale) – Sayın Başkan…
BAŞKAN
– Sayın Turan…
BÜLENT
TURAN (Çanakkale) – Sayın Başkan, çok sayıda HDP vekilinin sataşması oldu. İzin
verirseniz, kürsüden söz istiyorum sataşmadan dolayı. 
BAŞKAN
– Yerinizden versem… Aynı süreyi kullandırayım, daha uygun olur sanırım.
BÜLENT
TURAN (Çanakkale) – Peki, tamam. 
BAŞKAN
– Buyurun Sayın Turan. 
IV.- AÇIKLAMALAR (Devam)
9.- Çanakkale Milletvekili Bülent Turan’ın, “Sen Türk’sün, sen
Kürt’sün.” ayrımının kimseye faydasının dokunmayacağına, kayyum meselesinin
asla Kürtlerin iradesine el koyma iddiası olmadığına, terör faaliyetinde
bulunanın ve terörle arasına mesafe koyamayanın bedelini ödemesi gerektiğine,
Türkiye'nin çok uluslu bir saldırıyla karşı karşıya bulunduğuna ve 82 milyonun
kardeşliğini kollamaya, korumaya devam edeceklerine ilişkin açıklaması
BÜLENT
TURAN (Çanakkale) – Sayın Başkan, teşekkür ediyorum.
Öncelikle
aslında her konuşmacıdan sonra cevap vermek belki daha uygundu, birçoğunun
iddiası arada kaldı gibi oldu ama toplu olarak birkaç hususa cevap vermek
isterim.
Bakınız,
bu kürsü milletin kürsüsü. Biz, 82 milyonun tümünü eşit kabul ediyoruz, 82
milyon eşit yurttaşlar olarak bu ülkede gururla, onurla yaşıyoruz. Israrla,
konuşmacıların dilindeki “Sen Türk’sün. Sen Kürt’sün.” tarzı ayrımın hiç
kimseye faydası olmadığı kanaatindeyiz. Bin yıldan beri burada beraber
yaşamaktan onur ve gurur duyuyoruz Sayın Başkanım. Kürt düşmanı aranıyorsa bu
sıralara parmak sallayarak, tehditvari ifadeler kullanarak değil, tam aksine
terör örgütlerine “Dur!” demek lazım diye düşünüyorum Sayın Başkan. PKK’ya,
PYD’ye laf söyleyemeyenlerin dön dolaş burada bize parmak sallamasını ibretle
takip ediyoruz. 
MUAZZEZ
ORHAN (Van) – Parmağı siz sallıyorsunuz.
BÜLENT
TURAN (Çanakkale) – Diyarbakır Annelerini görmeyenlerin burada annelere,
kadınlara sahip çıkıyor numarası yapmasını ibretle izliyoruz Sayın Başkan.
EBRÜ
GÜNAY (Mardin) – Siz, diğerlerini görmüyorsunuz. 
BÜLENT
TURAN (Çanakkale) – Terörle arasına mesafe koyamayanların bize buradan parmak
sallamasını ibretle izliyoruz. (HDP sıralarından gürültüler)
EBRÜ
GÜNAY (Mardin) – Madem eşitlik var, Kürtler niye öldürülüyor, onu anlatın. 
MELİHA
AKYOL (Yalova) – Dinle! Dinle!
BAŞKAN
– Devam edin Sayın Turan.
BÜLENT
TURAN (Çanakkale) – Sayın Başkan, buranın tüzüğünü Kandil yazmaz, buranın
tüzüğü bu. (HDP sıralarından gürültüler)
Lütfen
davet eder misiniz arkadaşlarımızı. 
BAŞKAN
– Siz devam edin konuşmanıza.
SALİH
CORA (Trabzon) – Sayın Başkan, müdahale edecek misiniz? Sayın Başkan, müdahale
edecek misiniz oraya?
BAŞKAN
– Değerli milletvekilleri, izin verelim.
BÜLENT
TURAN (Çanakkale) – Hayır Sayın Başkan, böyle konuşma olmaz. Yetmiş dakikadan
beri sesimizi çıkarmadık.
BAŞKAN
– Siz, devam edin değerli arkadaşım.
BÜLENT
TURAN (Çanakkale) – Buranın tüzüğü var, buna uysun herkes. Bakın, benim Tüzük
gereği konuşma hakkım kürsüden, siz “Oradan.” dediniz, saygı duyduk ama buna
rağmen sabredemeyeceklerse herkes bunun adımını atsın. Öyle şey olmaz!
EBRÜ
GÜNAY (Mardin) – Biz sabrediyoruz, yeterince sabrımız var; sabredemeyen
sizsiniz!
BAŞKAN
– Konuşmanızı siz sürdürün Sayın Turan, düzeni sağlarım.
BÜLENT
TURAN (Çanakkale) – Nasıl sürdüreyim Sayın Başkan? 
BAŞKAN
– Ben düzeni sağlarım, siz sürdürün. Konuşmanıza devam edin lütfen.
BÜLENT
TURAN (Çanakkale) – Bakın, Sayın Başkan…
(Mikrofon
otomatik cihaz tarafından kapatıldı) 
BAŞKAN
– Değerli milletvekilleri, Grup Başkan Vekilinin konuşmasına izin verelim,
lütfen.
Buyurun.
BÜLENT
TURAN (Çanakkale) – Kandil’de süt dökmüş kedi gibi olanların burada aslanmış
numaralarını artık yemiyoruz. (AK PARTİ sıralarından alkışlar) Burada konuşmaya
başladığımız anda bağırmanın hiç kimseye faydası yok Sayın Başkan. Bakınız,
eline tutuşturulan bir metni kafasını kaldırmadan bildiri okur gibi okumanın
topluma ne kadar uzak olunduğunun aslında en büyük göstergesi diye düşünüyorum.
Aldılar ellerine… (HDP sıralarından gürültüler)
MEHMET
RUŞTU TİRYAKİ (Batman) - Sizinkilerin hepsi ezbere okuyor. 
SALİH
CORA (Trabzon) – Grup Başkan Vekili konuşuyor ya! Bu nasıl nezaketsizlik ya?
BAŞKAN
– Değerli milletvekilleri, lütfen izin verelim, Sayın Grup Başkan Vekili
konuşsun. İhtiyaç duyarsa Grup Başkan Vekili cevap verir.
Buyurun.
BÜLENT
TURAN (Çanakkale) – Mahmut Bey sen de mi yapıyorsun? 
MAHMUT
TOĞRUL (Gaziantep) – Ben bir şey demiyorum.
BAŞKAN
– Sayın Turan, siz devam edin konuşmanıza.
SALİH
CORA (Trabzon) – Devam edemiyor ki, böyle bir şey olamaz ki!
BÜLENT
TURAN (Çanakkale) – Sayın Başkan, kuvvetler ayrılığını ısrarla dile getirip tek
adam rejiminin hâkim kılındığını ifade ediyorlar. Oysa en son iddiayı bu
partinin yapması lazım. Kuvvetler ayrılığı iddiasını, Kandil ile İmralı’nın
ayrıldığını zannedenlerden bahsediyorum. 
(Mikrofon
otomatik cihaz tarafından kapatıldı)
BAŞKAN
– Buyurun.
BÜLENT
TURAN (Çanakkale) – Bakınız “tek adam” diye itham ettikleri bu milletin kahir
ekseriyetle seçtiği insandan bahsediyoruz. Bugün o olur, yarın başkası olur ama
bu yeni sistemde, halkla beraber yol yürüyen, ittifaklarını büyüten, dilini
revize eden kazanacak. Bu dilin kimseye faydası yok Sayın Başkan;
kardeşliğimize yok, beraberliğimize yok. O yüzden bu konuşmacıların daha hassas
olmasını tekrar ifade etmek istiyorum.
Bakınız,
Sayın Başkan…
MEHMET
RUŞTU TİRYAKİ (Batman) – Önce gasbedin, sonra “Kardeşiz.” değil mi?
ZÜLEYHA
GÜLÜM (İstanbul) - Ayrımı yapan da sizsiniz! 
BAŞKAN
– Devam edin Sayın Turan, siz devam edin.
BÜLENT
TURAN (Çanakkale) – Ya, arkadaş, bırakın bu Kürtlerin istismarını, bırakın
Kandil borazanlığını, bırakın bu methiyeyi; artık yeter! Konuşalım iki dakika.
(HDP sıralarından gürültüler)
Değerli
arkadaşlar, kayyum atamasıyla ilgili de ısrarla sanki hukukun dışında bir adım
varmış gibi, anayasal bir rejim yokmuş gibi çok ağır ithamlarda bulundular. 
ZÜLEYHA
GÜLÜM (İstanbul) – Var mı, var mı? Adalet mi var? Hiçbir şey bırakmadınız!
EBRÜ
GÜNAY (Mardin) – Anayasa’yı ihlal eden sizsiniz!
BÜLENT
TURAN (Çanakkale) – Sayın Başkan, bana tebessüm eden baş tacı ama oraya…
(Mikrofon
otomatik cihaz tarafından kapatıldı) 
BAŞKAN
– Tecrübeli bir Grup Başkan Vekilisiniz, bazen ses yükselebilir, siz devam
edin, genel düzeni sağlarım ben; buyurun.
BÜLENT
TURAN (Çanakkale) – O zaman kürsüden konuşmak istiyorum Sayın Başkanım.
BAŞKAN
– Genel düzeni sağlarım ben.
SALİH
CORA (Trabzon) – Az sonra bizim de sesimiz yükselecek. İyi hadi bakalım!
BAŞKAN
– Buyurun.
BÜLENT
TURAN (Çanakkale) – Sayın Başkan, kayyum meselesi asla Kürtlerin iradesine el
koyma iddiası değildir. (HDP sıralarından gürültüler)
EBRÜ
GÜNAY (Mardin) - O zaman niye batıda bir yerde yok, Ege’de niye yok? 
HABİBE
ÖÇAL (Kahramanmaraş) – Dağdakileri buraya indirdin ya! 
BAŞKAN
– Değerli milletvekilleri, izin verelim lütfen sözlerini tamamlasın; sonra Grup
Başkan Vekiliniz cevap verir gerekirse. 
Buyurun
Sayın Turan.
BÜLENT
TURAN (Çanakkale) – Şu üslup bile başlı başına Meclisi nasıl terörize
ettiklerinin göstergesi Sayın Başkan.
BAŞKAN
– Sayın Turan, devam edin. 
BÜLENT
TURAN (Çanakkale) – Bakınız, kayyumların atanması asla milletin iradesine, hele
ki Kürtlerin iradesine bir saygısızlık değildir. Mesele tamamen yasal zemin
içerisinde atamalardır. 
Örneğin,
dünyanın hiçbir yerinde “Ben temiz kâğıdı aldım.” iddiasındaki bir başkan
“HDP’li Başkan teröristi götürürken yakalandı.” iddiasının muhatabı olamaz. 
Sayın
Başkan, dünyanın hiçbir yerinde bir başka belediye başkanı “Teröristlerin basın
açıklamasında bulundu.” diye bir haberin muhatabı olamaz. 
(Mikrofon
otomatik cihaz tarafından kapatıldı)
BAŞKAN
– Toparlayalım lütfen Sayın Turan. 
BÜLENT
TURAN (Çanakkale) – Hiçbir yerde polisimizi şehit eden azılı teröristin
cenazesine katılmak gibi bir görevde olamaz. Hiçbir belediye başkanı bu
milletin içerisinde, ihraç edilen, terörden ihraç edilen birini belediyede
yetkili kılamaz. Hiçbir yerde “Sahabe” ismini kaldırarak teröristin ismini
veremez. Hiçbir yerde PKK’nın ilk silah attığı terör eyleminin yıl dönümünde
kutlama yapamaz. (HDP sıralarından gürültüler) Hiçbir yerde Sayın Başkan, bir
belediye başkanı ayrıştırma stratejisi uygulayarak camiler üzerinden millete
laf edemez. Aynı şekilde, hiçbir yerde bir belediye başkanının bayramda, daha
anne babasının elini öpmeden, ilk işi terörist mezarlığında ziyaret olamaz.
Hiçbir yerde teröristlere VIP’li sağlık hizmeti veremez. Hiçbir yerde bu tarz
belediye başkanları personel kimlik kartı üzerinden Türk Bayrağı’nı kaldıramaz.

GARO
PAYLAN (Diyarbakır) – Yalan! İftira! 
ALİ
KENANOĞLU (İstanbul) – Yalan, yalan!
BÜLENT
TURAN (Çanakkale) – Hiçbir yerde şehitlerin yakınlarını işten atamaz gibi daha
yüzlerce örnek verebilirim. (HDP sıralarından gürültüler) 
(Mikrofon
otomatik cihaz tarafından kapatıldı)
BAŞKAN
– Lütfen sözlerimizi bağlayalım artık Sayın Turan, buyurun. 
BÜLENT
TURAN (Çanakkale) – Sayın Başkan, hiçbir yerde bu iddiaların karşılığında
gözümüzü kapatmamızı, ses çıkarmamamızı beklememeleri lazım. Bu millete yanlış
yapan, terör faaliyetinde bulunan, terörle arasına mesafe koyamayan kim varsa
bedelini ödemesi lazım Sayın Başkan. 
Bakınız
Sayın Başkan… (HDP sıralarından gürültüler)
SERPİL
KEMALBAY PEKGÖZEGÜ (İzmir) – Gerçekleri ters düz etmekte üstünüze yok!
BAŞKAN
– Siz devam edin. 
BÜLENT
TURAN (Çanakkale) – Bana bakıyorsunuz Sayın Başkanım, oraya bakar mısınız?
BAŞKAN
– Siz devam edin… 
BÜLENT
TURAN (Çanakkale) – Nasıl edeyim? 
BAŞKAN
– Elbette, Genel Kurula hitap edin. 
NECİP
NASIR (İzmir) – Siz de görevinizi yapın. 
BÜLENT
TURAN (Çanakkale) – Kürsüye çıkarmadınız, buradan konuşurken bari yardımcı
olmanız lazım. (HDP sıralarından gürültüler) 
BAŞKAN
– Sayın Turan, tecrübelisiniz siz. Biliyorsunuz uğultular olur, konuşmanızı
sürdürün, devam edemeyeceğiniz duruma gelirse gerekli müdahaleleri yaparım ben.
BÜLENT
TURAN (Çanakkale) – Az daha bağırsınlar o zaman.
BAŞKAN
– Buyurun.
BÜLENT
TURAN (Çanakkale) - Sayın Başkan, değerli arkadaşlar; Türkiye, herkesin malumu
ki -o parti hariç- çok uluslu bir saldırıyla karşı karşıya.
(Mikrofon
otomatik cihaz tarafından kapatıldı) 
EBRÜ
GÜNAY (Mardin) – İsmini bile anmadığınız partinin adı “Halkların Demokratik
Partisi.”
BAŞKAN
– Lütfen bağlayalım artık Sayın Turan.
HABİBE
ÖÇAL (Kahramanmaraş) – Evet, anmak istemiyoruz.
BÜLENT
TURAN (Çanakkale) – PKK’nın varlık nedeni asla Kürtler değil. PKK, Kürtler için
kurulan bir örgüt falan değil. PKK, Türk düşmanlarının Türkiye’yi terbiye etmek
için kurdukları bir maşa örgüt Sayın Başkan. 
SERPİL
KEMALBAY PEKGÖZEGÜ (İzmir) – Ne alakası var!
BÜLENT
TURAN (Çanakkale) - Kandil’de süt dökmüş kedi gibi olanların, kürsüye çıkıp
arslan taklidi yapmasını ibretle izliyoruz. (AK PARTİ sıralarından alkışlar)
Silahlara susturucu olma iddiasından başka iddiası olmayanların bize
söyleyecekleri hiçbir lafı olamaz Sayın Başkan. (HDP sıralarından gürültüler) 
EBRÜ
GÜNAY (Mardin) – Bunları söyleme hakkınız yok, hakaret edemezsiniz! 6,5 milyon
oy almış partiyiz.
BÜLENT
TURAN (Çanakkale) - Tüm iddialarını reddediyoruz. Sizlere rağmen, 82 milyonun
kardeşliğini bütün ömrümüz boyunca kollamaya, korumaya devam edeceğiz. (AK
PARTİ sıralarından alkışlar) 
BAŞKAN
– Buyurun Sayın Kurtulan.
10.- Mersin Milletvekili Fatma Kurtulan’ın, HDP’nin varlık nedeninin
Kürt-Türk kardeşliği, demokrasi ve Türkiye’de adaletin tesis edilmesi olduğuna,
Kürtlerin anayasal statü, yurttaşlık hakkı ve eşitlik istediğine, dinlemeye
tahammül edildiği takdirde Kürt ve Türk kardeşliğinin gerçek anlamda ne demek
olduğunun tartışılıp Meclisin çözüm bulma noktasına geleceğine ilişkin
açıklaması
FATMA
KURTULAN (Mersin) – Teşekkürler Sayın Başkan.
HDP’nin
tüm amacı, varlık nedeni, aslında olmayan bir durumun, varmış gibi gösterseler
de olmayan bir durum yani gerçek anlamda Kürt-Türk kardeşliğinin tesisidir.
HDP’nin varlık nedeni budur, demokrasidir, Türkiye’de adaletin tesis
edilmesidir. 
SALİH
CORA (Trabzon) – PKK’ya “terör örgütü” deyin.
FATMA
KURTULAN (Mersin) – Bir, Türk-Kürt kardeşliği yoktur arkadaşlar, olmasını çok
istiyoruz ama böyle bir durum yok. Tüm mücadele bunun içindir. Bunun sağlanması
mutlaka Türkiye'nin ihtiyacı olan bir durumdur. 
SALİH
CORA (Trabzon) – Ayrıştırıcı bir dil konuşmamak lazım.
FATMA
KURTULAN (Mersin) – Biz kardeşliği, bakın, bütün herkes burada…
NECİP
NASIR (İzmir) – Olmamasını temenni eden sizsiniz.
SALİH
CORA (Trabzon) – Ayrıştırıcı bir dil kullanmamak lazım.
NECİP
NASIR (İzmir) – Kürt-Türk et tırnaktır.
MAHMUT
TOĞRUL (Gaziantep) – Sayın Turan, sabahtan beri niye bir şey söylemiyorsun? Bu
ne?
NECİP
NASIR (İzmir) – Tamamen ayrıştırmaya çalışan sizsiniz. 
SALİH
CORA (Trabzon) – Ayrıştırıcı bir dil kullanmamınız lazım.
BAŞKAN
– Sayın Kurtulan, devam edin siz. 
FATMA
KURTULAN (Mersin) – Bakın, bir Kürt-Türk meselesinden bahsederken özellikle
Kürtlerden şundan öteye gidemiyorsunuz.
SALİH
CORA (Trabzon) – Bölücülük yapılmaması lazım.
BAŞKAN
– Sayın milletvekilleri, lütfen, dinleyin.
FATMA
KURTULAN (Mersin) – “Kız alıp vermişiz.” derken bile kadını metalaştıran bir
dille, sadece halklar arasındaki evliliklerden ve komşunuzun Kürt olmasından
öteye gidemiyorsunuz. Kürtler anayasal bir statü istiyor, anayasal bir
yurttaşlık hakkı istiyor, eşitlik istiyor, kardeşlik istiyor.
MEHMET
CİHAT SEZAL (Kahramanmaraş) – Hangi yurttaşlık hakkını almadınız ki ya!
Hangisini almadınız?
NECİP
NASIR (İzmir) – Her türlü şey verildi Kürtlere. Verilmeyen ne varsa söyleyin
bakalım. Ne istiyorsunuz, onu söyleyin. Her şey verildi.
MEHMET
CİHAT SEZAL (Kahramanmaraş) – Açık açık konuşun, açık açık konuşun.
FATMA
KURTULAN (Mersin) – Söyledi, arkadaşımız söyledi; haberiniz yok,
dinlemiyorsunuz.
Biz
ana dilimizle yani Kürtçe konuşmak istiyoruz. Tek kelime... 
NECİP
NASIR (İzmir) – Serbest konuşuyorsun.
FATMA
KURTULAN (Mersin) – Bak, zamanında Obama geldi, burada kendi diliyle konuştu;
hepiniz alkışladınız, gönderdiniz. Ama ben Kürt olarak iki kelime orada
kullandığımda birçok partinin milletvekili “Teröristlik yapamazsınız.” diyor.
Bu mu kardeşlik? Hani komşunuz Kürt’tü, hani bilmem şuydu, buydu? 
MEHMET
CİHAT SEZAL (Kahramanmaraş) – Resmî dilimiz var, çok açık.
SALİH
CORA (Trabzon) – Türkiye’nin resmî dili Türkçedir.
FATMA
KURTULAN (Mersin) – Tarihsel ilişkilere bakacaksınız. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Kurtulan.
FATMA
KURTULAN (Mersin) – Siz, asıl, terörizmden söz edecekseniz arkadaşlar...
Zamanında FETÖ’nün borazanlığını yaptınız, getirdiniz, her yere yerleştirdiniz;
özellikle Emniyeti, yargıyı teslim ettiniz, yargının şu anki hâline bakın;
ayıklaya, ayıklaya sonunu getiremiyorsunuz. Yerine getirdiğiniz daha beter
oluyor çünkü ilk düğmeyi yanlış iliklemişsiniz, bundan başlayarak düzeltmeniz
lazım. 
NECİP
NASIR (İzmir) – Onları gönderdik, çok oldu.
FATMA
KURTULAN (Mersin) – FETÖ’den başladınız, şimdi IŞİD’e sarılmışsınız. Niye?
İşte, bizim bahsettiğimiz, sizin hop oturup hop kalktığınız Kürt düşmanlığı
üzerine ki kurgunuzdur arkadaşlar. 
SALİH
CORA (Trabzon) – IŞİD’le en fazla mücadele eden biziz ya! Neden bahsediyorsunuz
ya? Fırat Kalkanı Operasyonu’nda kaç tane IŞİD’liyi etkisiz hâle getirdik! 
FATMA
KURTULAN (Mersin) – Bağdadi hemen yanımızda, Bağdadi az ötede öldürüldü. Bakın,
Türkiye’nin 12 gözlem noktasının olduğu yerde, üstelik bir sığınakta değil, bir
çadırda değil küçük bir sarayda öldürüldü Bağdadi. 
(Mikrofon
otomatik cihaz tarafından kapatıldı) 
SALİH
CORA (Trabzon) – Ama haksızlık yapılıyor ya! Sınır ötesi operasyonlarımıza
karşı saygısızlık yapılıyor!
BAŞKAN
– Buyurun Sayın Kurtulan.
FATMA
KURTULAN (Mersin) – Bakın, yine, Adana’ya konulan bombalarda, Mersin’e konulan
zaman ayarlı bombalarda itirafçı şunu söylüyor, diyor ki: “Ben MİT’le çalıştım,
MİT’le görüştüm. Zaman ayarlı bombaları... MİT’in desteğiyle geldim, önce
teftişi yaptım, Mersin’e gittim, dolaştım, HDP il binasını buldum.” Bütün
hepsini, bunları yapıyor ve polis görmüyor. Bizim bildiri dağıtan gençlerimizin
anında, hemen boğazına yapışan polisiniz bu IŞİD’liyi görmüyor. 
SALİH
CORA (Trabzon) – Yalan, yalan!
FATMA
KURTULAN (Mersin) – Savaş Yıldız, İlyas Aydın; bunlar IŞİD’liler, gelip burada
katliam yaptılar; polisiniz görmedi.
10
Ekim katliamında -bakın, Allah hiçbir zaman göstermesin ne polise, başkasına-
tek bir polisin bile burnunun kanamaması burada şunu gösteriyor: Polisin haberi
vardı, polisin içinde bir gücün haberi vardı. Bakın, oraya patlayıcı temin eden
Nizip’te bir vatandaş bile “Ben on gün öncesinde Emniyete bunun bilgisini
verdim.” diyor. Ama Emniyet görmüyor. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın lütfen Sayın Kurtulan.
FATMA
KURTULAN (Mersin) – Bağlayacağım. 
Elini
kolunu sallayarak gelip Ankara’da cumhuriyet tarihinin en kanlı katliamını
yapıyor. Bunu açığa çıkaracağınıza oturmuş terörle bağlantıdan bahsediyorsunuz
yüzünüz kızarmadan.
SALİH
CORA (Trabzon) – PKK’yla iş birliği içerisinde yaptılar.
FATMA
KURTULAN (Mersin) – Suruç’ta, 33 gencecik insanı…
SALİH
CORA (Trabzon) – PKK’yla iş birliği içerisinde yaptılar onları. 
FATMA
KURTULAN (Mersin) – IŞİD geldi, bombayı patlattı, 33 insanı katletti.
Hüseyin
Yayman gülüyor bunu anlatırken. Arkadaşa komik gelen nedir, bilmiyorum.
SALİH
CORA (Trabzon) – PKK’yla iş birliği var orada, PKK’yla iş birliği. 
FATMA
KURTULAN (Mersin) – Hüseyin Yayman bunda ne var komik, gülecek ne buldunuz?
HÜSEYİN
YAYMAN (Hatay) – Sayın Başkanım…
FATMA
KURTULAN (Mersin) – 33 insanın IŞİD’in saldırısıyla katledilmesinden söz
ediyorum. İnanın sizde ne yüz kızarma -bir ara dedim ya- ne Allah korkusu ne
kuldan utanma kalmamış; yok öyle bir şey!
HÜSEYİN
YAYMAN (Hatay) – Sayın Hocam, doğrudan bir sataşma var, bir cevap vermem lazım.

FATMA
KURTULAN (Mersin) – MİT tırlarıyla suçüstü yakalandınız. Ne dediniz?
SALİH
CORA (Trabzon) – MİT tırları FETÖ operasyonu, bunu hâlen anlamadınız mı? 
FATMA
KURTULAN (Mersin) – “Türkmenlere yardım götürüyoruz; şu, bu.” dediniz. Oysa ki
IŞİD’e silah yığınağı yapıyordunuz. 
(Mikrofon
otomatik cihaz tarafından kapatıldı)
SALİH
CORA (Trabzon) – Yalan!
BAŞKAN
– Evet, tamamlayalım lütfen Sayın Kurtulan.
FATMA
KURTULAN (Mersin) - Tuğrul Türkeş bile dedi ki: “Vallahi de billahi de o tırlar
Türkmenlere vesaire başka yere yardım taşımıyordu, o tırlar IŞİD’e gidiyordu.”
SALİH
CORA (Trabzon) – Yanlış! 
FATMA
KURTULAN (Mersin) – Hem de Allah’ımıza, kutsallarımıza yemin ederek…
SALİH
CORA (Trabzon) – IŞİD’le en büyük mücadeleyi yapan Türkiye Cumhuriyeti
devletidir.
FATMA
KURTULAN (Mersin) – Konya Belediyenizin arabaları Rakka’da hizmet verdi. Daha
hangisini sayayım?
SALİH
CORA (Trabzon) – IŞİD’le en büyük mücadeleyi yapan Türkiye Cumhuriyeti
devletidir. En fazla IŞİD’liyi etkisiz hâle getiren yine Türkiye Cumhuriyeti
devletidir. 
FATMA
KURTULAN (Mersin) – IŞİD’in barbarları, tecavüzcüleri Antep’te ve Urfa’da kadın
ticareti yapıyor.
SALİH
CORA (Trabzon) – Fırat Kalkanı Operasyonu bu işin en önemli delilidir,
belgesidir. 
FATMA
KURTULAN (Mersin) – Bunu Alman basını gelip deşifre ediyor, sizin polisiniz
yine uyuyor.
HABİBE
ÖÇAL (Kahramanmaraş) – Eli kalem tutan 200 öğretmeni şehit ettiniz ya!
FATMA
KURTULAN (Mersin) – Bakın, Davutoğlu ne diyor: “Rusya IŞİD’i hedef almadan, Tel
Rıfat, Halep ve Azez’i bombalıyorsa bizim desteğimiz sayesindedir.” Artık bu
mızrak çuvala sığmıyor. “Terör” denilecekse asıl siz kendiniz aynaya bakın. 
SALİH
CORA (Trabzon) – IŞİD, PKK’nın vagonudur. 
FATMA
KURTULAN (Mersin) – IŞİD’e destek vermekle, şu an ÖSO’ya maaş bağlamakla
Türkiye'nin tüm iliklerini sömürüyorsunuz. 
(Mikrofon
otomatik cihaz tarafından kapatıldı)
BAŞKAN
– Lütfen tamlayalım Sayın Kurtulan. 
FATMA
KURTULAN (Mersin) – Tamam Sayın Başkan. 
Son
olarak, az sonra Bakanları göreceğiz, metinlerini getirecekler, takır takır
okuyup gidecekler diğer Bakanların yaptığı gibi. Bu doğaldır. Bakın, geçen sene
de siz böyle yaptınız. Metinlerden başımızı kaldırmadığımızı söylüyorsunuz. O
metinler Roboski’den yazılıp geliyor, o metinler Tahir Elçi’nin mezarından
yazılıp geliyor, o metinler Taybet ananın bir hafta yerde kalan cenazesinin
kaldığı yerden yazılarak geliyor arkadaşlar; bunu böyle bilin. (HDP
sıralarından alkışlar) Metin okumayı “Öyle sıradan yerlerden, şuradan, burada
yazılıp geliyor.” diye sabote etmeyin, o metinlerin içindekiler çok anlamlıdır.

(Mikrofon
otomatik cihaz tarafından kapatıldı)
BAŞKAN
– Lütfen bağlayalım. 
FATMA
KURTULAN (Mersin) - Dinlemeye tahammül ederseniz asıl o zaman bizim
kardeşliğimizin; hedefimiz olan, amacımız olan, ülkemizin ihtiyacı olan gerçek
anlamdaki Kürt ve Türk kardeşliğinin ne demek olduğunu hep beraber tartışır,
masaya yatırır, bu Mecliste artık buna bir çözüm bulma noktasına geliriz. 
Teşekkür
ediyorum Sayın Başkan, değerli arkadaşlar. (HDP sıralarından alkışlar) 
BÜLENT
TURAN (Çanakkale) – Sayın Başkan…
HÜSEYİN
YAYMAN (Hatay) – Sayın Başkan…
BAŞKAN
– Sayın Bülbül’ün söz talebi var Sayın Turan. 
Buyurun
Sayın Bülbül. 
MUHAMMED
FATİH TOPRAK (Adıyaman) – Baştan sona yalan söyledi. Vatan hainliği
yapıyorsunuz siz, vatan hainliği! Vatan hainisiniz siz! (HDP sıralarından gürültüler)
MUHAMMED
LEVENT BÜLBÜL (Sakarya) – Sayın Başkan, değerli milletvekilleri…
FATMA
KURTULAN (Mersin) – Vatan haini sensin! Siz vatan hainisiniz! 
MAHMUT
TOĞRUL (Gaziantep) – Terbiyesiz! Terbiyesiz!
MEHMET
RUŞTU TİRYAKİ (Batman) – Ağzından çıkanı kulağın duysun! 
(HDP
sıralarından gürültüler, sıra kapaklarına vurmalar)
FATMA
KURTULAN (Mersin) – Ne biçim konuşuyorsun!
HAKKI
SARUHAN OLUÇ (İstanbul) – Kabul etmiyoruz! Kabul etmiyoruz!
BAŞKAN
– Sayın Oluç, bir dakika… 
MUHAMMED
LEVENT BÜLBÜL (Sakarya) – Sayın Başkan…
BAŞKAN
– Bir dakika, sakinleştireceğiz, söz vereceğim, konuşturacağım sizi. 
MUHAMMED
LEVENT BÜLBÜL (Sakarya) – Sakinleştirin ama söz hakkımı almayın efendim.
Sakinleştirin, söz hakkımı almayın. 
OLCAY
KILAVUZ (Mersin) – Sakinleştirdikten sonra söz verin. Bu durumda söz verilir
mi?
(HDP
sıralarından gürültüler, sıra kapaklarına vurmalar)
BAŞKAN
– Düzeni sağlayalım, konuşacaksınız. 
MUHAMMED
LEVENT BÜLBÜL (Sakarya) – Yapmayın öyle Başkanım, söz bende. Sakinleştirin, söz
bende. 
BAŞKAN
- Birleşime yirmi dakika ara veriyorum. 
Kapanma Saati: 19.19
DÖRDÜNCÜ OTURUM
Açılma Saati: 19.59
BAŞKAN: Başkan Vekili Mithat SANCAR
KÂTİP ÜYELER: İshak GAZEL (Kütahya), İsmail OK (Balıkesir)
-----0-----
BAŞKAN
– Değerli milletvekilleri, Türkiye Büyük Millet Meclisinin 35’inci Birleşiminin
Dördüncü Oturumunu açıyorum. 
Danışma
Kurulunun bir önerisi vardır, okutup oylarınıza sunacağım. 
V.- ÖNERİLER
A) Danışma Kurulu Önerileri
1.- Danışma Kurulunun, Genel Kurulun çalışma gün ve saatlerinin yeniden
düzenlenmesine, Gündem'in “Kanun Teklifleri ile Komisyonlardan Gelen Diğer
İşler” kısmında bulunan 131 sıra sayılı 2018 Yılı Kamu Denetçiliği Kurumu
Raporu Hakkında Dilekçe Komisyonu ile İnsan Haklarını İnceleme Komisyonu Üyelerinden
Kurulu Karma Komisyon Raporu’nun bu kısmın 1'inci sırasına alınmasına ve diğer
işlerin sırasının buna göre teselsül ettirilmesine ilişkin önerisi
16/12/2019
Danışma Kurulu Önerisi
Danışma
Kurulunun 16/12/2019 Pazartesi günü (bugün) yaptığı toplantıda aşağıdaki
önerilerin Genel Kurulun onayına sunulması uygun görülmüştür.
 Mustafa
Şentop Türkiye
Büyük Millet Meclisi
 Başkanı

 Bülent Turan Engin
Altay
 Adalet ve Kalkınma Partisi Cumhuriyet
Halk Partisi
 Grubu Başkan Vekili Grubu
Başkan Vekili

 Fatma Kurtulan Muhammed
Levent Bülbül
 Halkların
Demokratik Partisi Milliyetçi Hareket Partisi 
 Grubu Başkan Vekili Grubu
Başkan Vekili
 
 Dursun Müsavat Dervişoğlu
 İYİ PARTİ
 Grubu Başkan Vekili 
Öneriler:
Gündemin
“Kanun Teklifleri ile Komisyonlardan Gelen Diğer İşler” kısmında bulunan 131
sıra sayılı 2018 Yılı Kamu Denetçiliği Kurumu Raporu Hakkında Dilekçe Komisyonu
ile İnsan Haklarını İnceleme Komisyonu Üyelerinden Kurulu Karma Komisyon
Raporu’nun bu kısmın 1'inci sırasına alınması ve diğer işlerin sırasının buna
göre teselsül ettirilmesi; Genel Kurulun çalışma günlerinin dışında 21 Aralık
2019 Cumartesi günü saat 12.00'de toplanması ve 131 sıra sayılı Karma Komisyon
Raporu’nun görüşmelerinin tamamlanmasına kadar çalışmalarını sürdürmesi önerilmiştir.

BAŞKAN
– Kabul edenler…Etmeyenler…Kabul edilmiştir.
Değerli
Milletvekilleri, 2020 yılı Merkezi Yönetim Bütçe Kanun Teklifi ile 2018 Yılı
Merkezi Yönetim Kesin Hesap Kanunu Teklifi’nin görüşmelerine kaldığımız yerden
devam ediyoruz.
III.- KANUN TEKLİFLERİ
İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278)
ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi
(1/277), 2018 Yılı Merkezi Yönetim Kesin Hesap Kanunu Teklifine İlişkin Olarak
Hazırlanan 2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
A) TARIM VE ORMAN BAKANLIĞI
(Devam)
1) Tarım ve Orman Bakanlığı
2020 Yılı Merkezî Yönetim Bütçesi
2) Tarım ve Orman Bakanlığı
2018 Yılı Merkezî Yönetim Kesin Hesabı
B) ORMAN VE SU İŞLERİ
BAKANLIĞI (Devam)
1) Orman ve Su İşleri
Bakanlığı 2018 Yılı Merkezî Yönetim Kesin Hesabı
C) ORMAN GENEL MÜDÜRLÜĞÜ
(Devam)
1) Orman Genel Müdürlüğü 2020
Yılı Merkezî Yönetim Bütçesi
2) Orman Genel Müdürlüğü 2018
Yılı Merkezî Yönetim Kesin Hesabı
Ç DEVLET SU İŞLERİ GENEL
MÜDÜRLÜĞÜ (Devam)
1) Devlet Su İşleri Genel
Müdürlüğü 2020 Yılı Merkezî Yönetim Bütçesi
2) Devlet Su İşleri Genel
Müdürlüğü 2018 Yılı Merkezî Yönetim Kesin Hesabı
D) METEOROLOJİ GENEL
MÜDÜRLÜĞÜ (Devam)
1) Meteoroloji Genel Müdürlüğü
2020 Yılı Merkezî Yönetim Bütçesi
2) Meteoroloji Genel Müdürlüğü
2018 Yılı Merkezî Yönetim Kesin Hesabı
E) TÜRKİYE SU ENSTİTÜSÜ
(Devam)
1) Türkiye Su Enstitüsü 2020
Yılı Merkezî Yönetim Bütçesi
2) Türkiye Su Enstitüsü 2018
Yılı Merkezî Yönetim Kesin Hesabı
F) GENÇLİK VE SPOR BAKANLIĞI
(Devam)
1) Gençlik ve Spor Bakanlığı
2020 Yılı Merkezî Yönetim Bütçesi
2) Gençlik ve Spor Bakanlığı
2018 Yılı Merkezî Yönetim Kesin Hesabı
G) SPOR GENEL MÜDÜRLÜĞÜ (Devam)
1) Spor Genel Müdürlüğü 2018
Yılı Merkezî Yönetim Kesin Hesabı
Ğ) YÜKSEK ÖĞRENİM KREDİ VE
YURTLAR KURUMU (Devam)
1) Yüksek Öğrenim Kredi ve
Yurtlar Kurumu 2018 Yılı Merkezî Yönetim Kesin Hesabı
H) ULAŞTIRMA VE ALTYAPI BAKANLIĞI (Devam)
1) Ulaştırma ve Altyapı Bakanlığı 2020 Yılı Merkezî Yönetim
Bütçesi
2) Ulaştırma ve Altyapı Bakanlığı 2018 Yılı Merkezî Yönetim Kesin Hesabı
I) KARAYOLLARI GENEL MÜDÜRLÜĞÜ (Devam)
1) Karayolları Genel Müdürlüğü 2020 Yılı Merkezî Yönetim
Bütçesi
2) Karayolları Genel Müdürlüğü 2018 Yılı Merkezî Yönetim
Kesin Hesabı
İ) BİLGİ TEKNOLOJİLERİ VE İLETİŞİM KURUMU (Devam)
1) Bilgi Teknolojileri ve İletişim Kurumu 2020 Yılı Merkezî
Yönetim Bütçesi
2) Bilgi Teknolojileri ve İletişim Kurumu 2018 Yılı Merkezî
Yönetim Kesin Hesabı
J) SİVİL HAVACILIK GENEL MÜDÜRLÜĞÜ (Devam)
1) Sivil Havacılık Genel Müdürlüğü 2020 Yılı Merkezî Yönetim
Bütçesi
2) Sivil Havacılık Genel Müdürlüğü 2018 Yılı Merkezî Yönetim
Kesin Hesabı
BAŞKAN
– Komisyon yerinde.
Gruplar
adına konuşmalar tamamlanmıştı. 
Şimdi
şahıslar adına konuşmalardan ilkine geçiyoruz. Lehte olmak üzere Gümüşhane
Milletvekili Cihan Pektaş konuşacaktır. 
Buyurun
Sayın Pektaş. (AK PARTİ sıralarından alkışlar)
Süreniz
beş dakikadır.
CİHAN
PEKTAŞ (Gümüşhane) – Sayın Başkan, değerli milletvekilleri; görüşmekte
olduğumuz bütçe üzerinde şahsım adına lehte söz almış bulunuyorum. Sizleri
saygıyla selamlıyorum.
Bütçeden
önemli bir pay alan ve yatırımlar gerçekleştiren bakanlıklarımızdan biri de
Tarım ve Orman Bakanlığıdır. Bu Bakanlığımız, orman yangınlarıyla, kuraklıkla
ve aynı zamanda sel ve taşkınlarla mücadele eden bir bakanlığımızdır. Esasen,
bu konularda çok büyük başarılara imza atılmıştır. Bu başarının arka planında
kurumlar arası iş birliğinin önemi yatmaktadır. 
Orman
Genel Müdürlüğü, yangınla mücadelede en ileri teknolojileri kullanarak araç
gereç ve teçhizat yönünden her geçen gün daha da güçlenmiş ve daha operasyonel
bir yapıya kavuşmuştur. 
Meteoroloji
Genel Müdürlüğü, ülkemizin her köşesine kurulan meteoroloji radarları ve
otomatik gözlem istasyonlarıyla özellikle yangına hassas bölgelerde mevzi ve
anlık verileri Orman teşkilatına bildirerek yangınlara karşı tedbir alınmasında
büyük rol oynamakta ve âdeta yangınların seyrini değiştirmektedir. 
Devlet
Su İşleri Genel Müdürlüğü ise yapmış olduğu baraj ve göletlerle yangınlara
müdahale eden araçlara su temin ederek yangınların büyümeden söndürülmesinde
önemli rol oynamaktadır. Bu iş birliği ve koordineli çalışma sayesinde Türkiye,
yangınla mücadelede dünyanın en başarılı ülkelerinden biri olmuştur. Kuraklıkla
ve taşkınla mücadelede en etkili yöntem, ağaçlandırma yapılarak orman
varlığımızın artırılması ve su kaynaklarımızın optimum işletilmesidir.
Ülkemizde yağışlar mevsimlere göre farklılık göstermektedir. Yağışlı
mevsimlerdeki suların, kurak mevsimlerde kullanılması zarureti vardır. Bu sebeple,
nehirler üzerinde barajlar inşa ederek suları biriktirip kurak mevsimlerde
kullanmak durumundayız. Barajlarımız enerji üretimi, tarımsal sulama, içme ve
kullanma suyu temininin yanı sıra, taşkın koruma vazifesi görerek tarım
alanlarımızın azalmasına ve büyük ekonomik kayıplara da engel olmaktadır. 
Bazı
kesimler barajlara karşı menfi bir tavır içindeler. Barajlar, beş ile on yıl
arasında yatırımını geri ödeyen, en az yüz yıl ile iki yüz yıl arasında
ekonomiye fayda sağlayacak projelerdir. Mesela, Karakaya Barajı 1987 yılında
devreye alınmış, 131 milyarlık enerji üretmiştir. Atatürk Barajı 1993 yılında
işletmeye alınmış, şu ana kadar 110 milyarlık enerji üretmiştir, ayrıca 932 bin
hektar araziyi sulayacak suyu depolamaktadır. Deriner Barajı 2013 yılında işletmeye
alınmış, 6 milyarlık enerji üretmiş ve yapılan yatırımı geri ödemiştir, bundan
sonra âdeta para basmaya devam edecek. Ilısu Barajı bitti ve su tutulmaya
başlandı, yılda 2,5 milyar liralık enerji üretecek. 
Bir
taraftan sulama projeleri isteniyor, diğer taraftan barajların yapılmasına
karşı çıkılıyor. Barajlara karşı olmak, doğal gaz lobilerinin avukatlığını
yapmaktır. 
MURAT
ÇEPNİ (İzmir) – Tarihi katlettiniz, tarihi…
CİHAN
PEKTAŞ (Devamla) - Evlerimizdeki ampullerin yanmasına karşı olmaktır. Çeşmelerimizden
suyun akmasına karşı olmaktır. Tarımsal üretime karşı olmaktır. Geleceğimize
karşı olmaktır. 
Biz
milletimizin hayal ettiği projeleri yapıyoruz. Bir barajı, bir projeyi bitirip
açılışını yapmaya gittiğimiz zaman o yörenin insanları tarafından “Kırk yıldır,
elli yıldır beklediğimiz hayalimizdi. Hayalimize kavuştuk. Allah sizlerden razı
olsun.” sözlerini çokça işittik; tıpkı yüz yıl önce Konyalıların, Sultan Mehmet
Reşat’a bir arzname göndererek yapımını talep ettikleri Konya Ovası Projesi ve
Mavi Tüneli 2012 yılında yaparak Konyalıların hayallerini gerçekleştirdiğimiz
gibi; merhum Başbakanımız Adnan
Menderes’in memleketi Aydın için “Şu Çine Çayı üzerinde bir baraj yapsam ve
önündeki ağacın serinliğinde uyusam.” dediği hayalini 2010 yılında kendi adını
verdiğimiz barajı yaparak gerçekleştirdiğimiz gibi; 1996 yılında İstanbul’da
Adalar’a denizin altından su götürdüğümüzde Kuzey Kıbrıs’tan arayan bir
bakanımız “Kıbrıs’a da su istiyoruz.” diye talepte bulunduğu, dönemin Belediye
Başkanı Sayın Recep Tayyip Erdoğan’ın “Zamanı gelince neden olmasın.” diye
cevap verdiği ve on dokuz yıl sonra denizin içinden Kuzey Kıbrıs’a su götürerek
oradaki kardeşlerimizin hayallerini gerçekleştirdiğimiz gibi. Bundan sonra da
barajlar yapmaya, enerji üretmeye, dünyanın en büyük projelerini bitirmeye,
hayalleri gerçekleştirmeye devam edeceğiz. Enerji arz güvenliğimiz için, gıda
arz güvenliğimiz için, gelecek nesillerimiz için Hükûmetimizin uygulamış olduğu
politikalar, çok doğru politikalardır. 
Bu
bütçeye kabul oyu vereceğimi beyan ediyorum, bu duygu ve düşüncelerle 2020 yılı
bütçemizin hayırlı ve bereketli olmasını diliyorum. Genel Kurulu saygıyla
selamlıyorum.(AK PARTİ sıralarından alkışlar)
BAŞKAN
– Evet değerli milletvekilleri, şimdi de yürütme adına konuşmalara geçiyoruz. 
İlk
konuşmacı Tarım ve Orman Bakanı Bekir Pakdemirli. 
Buyurun
Sayın Pakdemirli. (AK PARTİ sıralarından alkışlar) 
Süreniz
yirmi üç dakikadır.
TARIM
VE ORMAN BAKANI BEKİR PAKDEMİRLİ – Sayın Başkan, Gazi Meclisin çok değerli
milletvekilleri; huzurlarınızda 2020 bütçesinin takdimi için buradayım. Yüce
heyetinizi, aziz milletimizi sizlerin huzurunda selamlamaktan mutluluk
duyuyorum. Bütçemiz ülkemiz adına hayırlı uğurlu olsun şimdiden.
Altı
cevher, üstü cennet vatanımız. Bizim
işimiz tarladan sofraya, çiftlikten çatala, ovadan ormana ve barajdan bardağa
dair her şeyi içeriyor. Büyük sorumluluk omuzlarımızda ve büyük bir mesai ve
özveriyle çalışıyoruz. Katkılarınız için ayrı ayrı teşekkür ediyorum.
Konuşmamın
gidişatını şöyle planladım: Hem mevcut durumumuzu hem yapılanları hem de
hedeflerimizi konuşmamın içerisine sıkıştırmaya çalışacağım. Bu arada, tabii,
gün içerisinde konuşulmuş bazı konulara da değinmek isterim: Tarım ve orman
sektörümüz… 
Gerçekten
muhalefet bir konuda başarılı, “Tarım, orman; bu işler bitti.” şeklinde bir
söylemi var ve hakikaten ben başarılı olduğunu da görüyorum. Böyle bir kitapçık
bastırdık: “Kamuoyunda gündeme gelen asılsız iddialar ve gerçekler.” Ben
görüyorum ki bizim parti grubunda bile milletvekillerimiz gördüğünde, “Ya, işin
gerçeği bu mu?” diyorlar, demek ki çok başarılısınız.
CAVİT
ARI (Antalya) – Anlatamamışsınız Sayın Bakan. Kendi vekillerinize
anlatamamışsınız, bize nasıl anlatacaksınız Sayın Bakan?
FAHRETTİN
YOKUŞ (Konya) – Kendi partinize anlatamamışsınız, yazık!
TARIM
VE ORMAN BAKANI BEKİR PAKDEMİRLİ (Devamla) – Biz Avrupa’da ilk sıralardayız,
dünyada da ilk 10’dayız arkadaşlar. Yeterli mi? Değil. 
KAMİL
OKYAY SINDIR (İzmir) – Biz başarılı olmak istemiyoruz, siz işinizi yapın, biz
başarısız olalım.
TARIM
VE ORMAN BAKANI BEKİR PAKDEMİRLİ (Devamla) – Süreme eklemeniz gerekiyor o zaman
bunları.
BAŞKAN
– Sayın Bakan, siz devam edin.
TARIM
VE ORMAN BAKANI BEKİR PAKDEMİRLİ (Devamla) – Tabii ki yeterli değil, gece
gündüz çalışmaya devam etmemiz gerekiyor. 2050’de dünya nüfusu 10 milyar,
Türkiye nüfusu 100 milyon olacak. Zor ulusal bir ev ödevimiz var. Küresel
ısınma, iklim değişiklikleri, açlık, israf ve küresel rekabet var. 
Ben
Bakanlığımın ilk gününden beri bir şey söylüyorum: Tarım ve orman memleket
meselesidir, siyasetin üstünde bir meseledir. Bunu günlük siyasi rantlara alet
etmememiz gerekir. Günlük siyasetle ilgili herhangi bir şey soruyorsanız soru
önergesine gerek yok, beni arayın. Telefon edin, ben telefonunuza çıkacağım,
cevaplarınızı da vereceğim. (İYİ PARTİ sıralarından alkışlar) 
FAHRETTİN
YOKUŞ (Konya) – Aferin, telefon edecek bir bakan bulduk!
TARIM
VE ORMAN BAKANI BEKİR PAKDEMİRLİ (Devamla) – İster AK PARTİ, ister diğer
partiler olsun. Bu konuda da bu işin iyi örnekleri var. (CHP sıralarından
gürültüler) 
ALİ
MAHİR BAŞARIR (Mersin) – Önceki soru önergelerine cevaplar?
Hiçbir
tanesi yok.
BAŞKAN
– Değerli milletvekilleri, Sayın Bakanın konuşmasını dinleyelim lütfen.
BÜLENT
TURAN (Çanakkale) – O sürekli bağırıyor Sayın Bakan, hep bağırıyor, siz
konuşun.
BAŞKAN
– Buyurun Sayın Bakan. (AK PARTİ sıralarından “Dinle be kardeşim, dinle!” sesi)
TARIM
ve ORMAN BAKANI BEKİR PAKDEMİRLİ (Devamla) - “Alo” deyin, ararsınız, 80
milyonda telefonum var, muhtarların telefonlarına dahi çıkıyorum arkadaşlar,
lütfen “alo” deyin. Kamil Hoca bir şeyler yazmış, soru önergesi yazmış tarımla,
traktörle alakalı. Dedim ki: Hocam, beş dakika bir gel, biz sana anlatalım.
Anlattık, tatmin oldu ve ayrıldı. Yani bizim hepinizin desteğine ihtiyacımız
var arkadaşlar; bütün partilerin, bütün grupların desteğine ihtiyacımız var.
Yeni bir Tarım Orman Şûrası yaptık. Bir sürü yasal değişikliğe ihtiyacımız var.
Sanıyor musunuz sadece AK PARTİ, sadece MHP? Tüm partilerin desteğine
ihtiyacımız var ittifakla. Bu iş siyasi bir mesele değil, siyasetüstü bir meseledir
ve memleket meselesidir, vatan millet meselesidir diyoruz.
Tüm
politikalarımızı 65 il, 30 ülke gezerek oluşturduk. Çiftçi ihtiyaçlarını,
isteklerini ve vatandaş hassasiyetlerini sorgulayarak, sahada sorarak,
dinleyerek, dünyayı takip ederek yaptık ve herkese on beş yıldır ilk defa
buyurun konuşalım dedik, Tarım Orman Şûrası’nı toplayalım dedik on beş yıldır
ilk defa ve bu farklı olsun dedik. Dedik ki: Sadece tarımın paydaşları değil,
tüm paydaşlar gelsin, 81 milyon bu işe katkı sağlasın istedik ve şûrayı
topladık. 81 ilde 82 milyon vatandaşımızı şûraya davet ettik. İnternet sitemizi
açtık, 50 binden fazla fikri topladık. Beş yıllık bir plan oluşturacak kadar da
bilgiyi, planı, projeyi bu şûrada 5 bin sayfalık dokümandan damıttık ve bu
yirmi beş yıla ışık tutmasını hep birlikte bekliyoruz. Diğer şûralara göre
farklı olarak da şunu yaptık, dedik ki: İki ay içerisinde bu şûradan çıkan
kararların yol haritasını açıklayacağız. Yani şûradan güzel kararlar her
dönemde çıkmış ama uygulanmasıyla ilgili takipler her dönemde mükemmel olmamış,
biz de diyoruz ki: İmkân, yasal mevzuat ve diğer konularla alakalı olarak biz
şûra kararlarıyla ilgili bir yol planını açıklıyor olacağız. Bunu da
yetiştirebilirsek inşallah ocağın son haftasında yapıyor olacağız. 
Ben,
burada başta Tarım, Orman ve Köyişleri Komisyonu Başkanımıza, siz değerli
milletvekillerimize, aziz milletimize şûraya katkılarınızdan dolayı çok çok
teşekkür ediyorum. İnşallah, ocak ayındaki şuramızda da su odaklı planlama ve
sözleşmeli üretim… Yani gün boyunca burada girdi fiyatlarını konuştuk,
sözleşmeli üretim ve kooperatifler üzerinden bir planla mutlaka çıkacağız çünkü
şuranın bize vermiş olduğu ödev budur. Üretici örgütlerinin rehabilitasyonu ve
bunların sağlıklı çalışanlarıyla birlikte Bakanlığımızın yeni dönemde yol
yürümesi son derece önemli. 
Gıdada
taklit ve tağşiş… Burada tüm Meclisin yardımına ihtiyacımız var. Gıdada taklit
ve tağşişte her şey yasak ancak cezalar yeterli gelmiyor. 
ÖMER
FETHİ GÜRER (Niğde) – Kanun teklifi verdim, hemen yarın getirin, oylayalım.
TARIM
VE ORMAN BAKANI BEKİR PAKDEMİRLİ (Devamla) - Taklit ve tağşişi yapanlar bu
cezai müeyyidelerde kanunun arkasından dolaşıyorlar, buradaki müeyyideleri hep
birlikte önümüzdeki günlerde, inşallah, ocağın ilk günlerinde, artırıyor
olmamız lazım diye düşünüyorum.
On
sekiz ay, evet, on sekiz ayda benim için en değerli çalışma ve en değerli
kampanya da Geleceğe Nefes kampanyası oldu, bunun da semeresini aldık. 2019
yılında internet motoru aramalarında Türkiye’de en çok aranan 2’nci konu oldu.
Cumhuriyet tarihinin en önemli kampanyasını yaptık, en yeşil kampanyasını
yaptık. Milletçe, vatandaşla el ele bu kampanyayı yaptık. (AK PARTİ
sıralarından alkışlar) 11 Kasım saat 11.00’de, bu millî seferberlikle birlikte
Çorum’da bir saatte en çok ağaç dikme rekorunu da kırmış olduk ve Sayın
Cumhurbaşkanımız 11 Kasımı Millî Ağaçlandırma Günü ilan etti ve milletimize
armağan etti. Geçen yıl burada ağaç konuşuyorduk, ağaç.
ATİLA
SERTEL (İzmir) – İzmir yandı kül oldu! İzmir’i yaktınız!
TARIM
VE ORMAN BAKANI BEKİR PAKDEMİRLİ (Devamla) - Ona da geleceğim. Geçen yıl burada
ağacı konuşuyorduk, “Ağaç diktik.” dedik “İnanmam.” dediniz, “Sayın.” dedik,
“Saymam.” dediniz. Sizi Guinness’e havale ettik, Guinness saydı yine “İnanmam.”
dediniz. “Bu tutmaz.” dediniz, sizi Allah’a havale ediyorum. (AK PARTİ
sıralarından alkışlar) 
ATİLA
SERTEL (İzmir) – O yeşil yakacak sizi. İzmir günlerce yandı.
OYA
ERONAT (Diyarbakır) – PKK yaktı, PKK!
TARIM
VE ORMAN BAKANI BEKİR PAKDEMİRLİ (Devamla) - Bu işler çocuk oyuncağı değil,
bırakın teknik adamlar yapsın bu işleri arkadaşlar.
BÜLENT
TURAN (Çanakkale) – Sayın Bakanım, biz buradayız. O hep bağırır.
OSMAN
AŞKIN BAK (Rize) – Sayın Bakanım, kıskanıyorlar, kıskanıyorlar. 
TARIM
VE ORMAN BAKANI BEKİR PAKDEMİRLİ (Devamla) – İlgi ve teveccüh için başta
Cumhurbaşkanımıza, geleceğe nefes olan herkese, siz değerli
milletvekillerimize, yüce milletimize bir kez daha teşekkür ediyorum. (AK PARTİ
sıralarından alkışlar)
2018-2019
üretim sezonu öngörümüzde 119 milyon ton bitkisel üretim, 68 milyon hayvan varlığı,
22,1 milyon ton süt üretimi, 1,1 milyon ton kırmızı et üretimi, 19,6 milyar
adet yumurta üretimi, 2,2 milyon ton tavuk üretimi var. 
Tarım
orman sektörünü 2018’de yüzde 1,9 büyüme, 2019’un ilk üç çeyreğinde de yüzde
3,56 büyümeyle diğer sektörlere oranla daha pozitif bir büyümeyle tamamlamış
bulunmaktayız. 2002 ile 2018 arasında ortalama yüzde 2,6 büyümeyle 44 milyar
dolarlık tarımsal gayrisafi yurt içi hasılaya ulaştık. Son on yedi yılın on
dördünde büyümeye ve 2018’de de gayrisafi yurt içi hasılaya yüzde 6,2’lik
katkımız var. Tarımsal hasılamız -hep diyorsunuz ya “Tarım bitti.” diye- 2002
de 37 milyarken 2018’i 216,7 milyarla kapattık, yüzde 486 artış yani 5 misli
artışla kapatmışız. (AK PARTİ sıralarından alkışlar) 2019 ilk dokuz aylık tarım
orman gayrisafi yurt içi hasılası -bu da önemli- 2018’in aynı dönemine göre
yüzde 30,4 artışla 205,5 milyar lira. 
ALİ
MAHİR BAŞARIR (Mersin) – Hangi ülke ama? 
İSMAİL
BİLEN (Manisa) – Türkiye, Türkiye!
TARIM
VE ORMAN BAKANI BEKİR PAKDEMİRLİ (Devamla) – Bu rakamlar TÜİK verileridir. 
Verdiğimiz
destek ve çiftçi emekleriyle 195 ülkeye 1.690 tarım ürünü ihraç ediyoruz.
Türkiye ihracatçı bir ülkedir. Tarımdaki ihracatımız son on yedi yılda 4,7 kat
artmıştır. 2019’un ilk on ayında da 14,4 milyar dolar ihracatımız vardır.
2018’in dış ticaret fazlası 4,8 milyar dolardır. Türkiye, böyle dediğiniz gibi
ithalat cenneti filan değildir. 
ATİLA
SERTEL (İzmir) – Mısır’dan, Suriye’den patates getirdiniz…
TARIM
VE ORMAN BAKANI BEKİR PAKDEMİRLİ (Devamla) – Bu başarı asıl çiftçilerin
başarısıdır. Ben tüm Meclisimizden çiftçilere bir alkış istiyorum, tüm
Meclisten. (AK PARTİ sıralarından alkışlar)
AYHAN
BARUT (Adana) – Çiftçinin cebinde çay parası yok.
TARIM
VE ORMAN BAKANI BEKİR PAKDEMİRLİ (Devamla) – Hükûmetimiz yeni ve etkin destekleri
vermeye devam etmektedir. 2019 yılında 12 yeni ürüne destek, 2019 yılında da 32
desteğin birim fiyatında artış sağlamıştır. Türkiye cumhuriyet tarihinde dane
zeytine ilk defa 15 kuruş destek verdik. Tarımsal desteklerimiz de 2002’den bu
yana tam 8 misli artmıştır. 
2020
desteklememiz -lütfen bunu not edin- yüzde 36,7 artmıştır. Burada günlerdir
bütçeyi okuyorsunuz, bütçe kalemlerini görüyorsunuz, hiçbir bütçe kaleminde
yüzde 36.7’lik artış yoktur. (AK PARTİ sıralarından alkışlar) 
ALİ
MAHİR BAŞARIR (Mersin) – Sizin gibisini görmedik!
HALİL
ETYEMEZ (Konya) – Kıskanmayın.
TARIM
VE ORMAN BAKANI BEKİR PAKDEMİRLİ (Devamla) – Ben başta Sayın Cumhurbaşkanımıza,
Hazine ve Maliye Bakanımıza ve destek olan siz değerli tüm milletvekillerimize
teşekkür ediyorum. 
Bütçemizin
yüzde 55’ini de tarımsal desteklere ayırdık. Son on sekiz ayda da 1.303 teknik
personel alımı yaptık, 5 bin personel alım sürecimiz de devam ediyor. Norm
kadrolarımız müsaade ettikçe de personel alımlarına devam edeceğiz ancak bugün
için benim bu atama bekleyen arkadaşlarıma “Şu kadar kişiyi alacağız.” gibi bir
haberim yok, bunu da açık açık söyleyelim. Hayırlı, verimli ve bereketli olsun.
Şimdi,
her zaman bu destekleri konuşuyoruz. Bu desteklerin yeterli olmadığını da
Meclis konuşuyor. Desteklerin yeterli olmadığı konusunda Meclisin konuşması
beni rahatsız etmez; çiftçiye ne kadar fazla destek verilirse o kadar iyi ama
yüzde 1,30 destek verdiğimizi OECD kabul ediyor. 
İLHAMİ
ÖZCAN AYGUN (Tekirdağ) – Sayın Bakan, Cumhurbaşkanı Yardımcısının bütçe
konuşmasında verdiği rakam ortada.
ALİ
KENANOĞLU (İstanbul) – OECD’nin hesaplama yöntemini bilmiyorsunuz. 
TARIM
VE ORMAN BAKANI BEKİR PAKDEMİRLİ (Devamla) – OECD diyor ki: “Sen yüzde 1,30
destek veriyorsun.” Yani yasaya uyuyoruz. Keşke daha fazla olsa, keşke bütçe
imkânları daha fazla olsa, keşke daha fazla versek. 
Çok
sayıda üründe de dünya liderliğimiz var. Bunları biliyorsunuz, bunları tekrar
etmeyeceğim. Bitkisel üründe de on yedi yılda yüzde 20 artışımız var. Bir
hususun altını çizmek isterim: Üreticimiz mağdur olmasın diye 16 üründe üretici
fiyatlarını zamanında açıkladık. En başta geldiğimde şunu söyledim: Üreticiyi
koruyacağız, tüketiciyi de kollayacağız dedim değil mi? 
ATİLA
SERTEL (İzmir) – Size rağmen büyüyoruz, size rağmen.
TARIM
VE ORMAN BAKANI BEKİR PAKDEMİRLİ (Devamla) – Evet, bakın, çiğ süt 2,30
-cumhuriyet tarihinde yok- 1,50 yem paritesi şu anda arkadaşlar. Yaş çay 2,90,
yüzde 25 artmış. 
İLHAMİ
ÖZCAN AYGUN (Tekirdağ) – Kasım ayında hâlâ Süt Konseyi fiyatı yok Sayın Bakan,
mayısta düşürdünüz birim fiyatlarını. 
TARIM
VE ORMAN BAKANI BEKİR PAKDEMİRLİ (Devamla) – Şeker pancarı yüzde 28 artmış.
1.350 lira olan ekmeklik buğdayda yüzde 29 artış, arpada yüzde 33 artış,
Giresun fındıkta yüzde 62 artış. 
HAŞİM
TEOMAN SANCAR (Denizli) – Pamuk nerede, pamuk? 
TARIM
VE ORMAN BAKANI BEKİR PAKDEMİRLİ (Devamla) – Kuru üzümde de piyasaya girdik,
incirde de piyasaya girdik. (CHP sıralarından gürültüler) 
BÜLENT
TURAN (Çanakkale) – Sayın Başkan, anlayamıyoruz ama.
HAŞİM
TEOMAN SANCAR (Denizli) – Pamuğa gel, pamuğa!
TARIM
VE ORMAN BAKANI BEKİR PAKDEMİRLİ (Devamla) – 1930’dan beri piyasada olmadığınız
için, sahada olmadığınız için problemleri bilmiyorsunuz, bilmiyorsunuz. (AK
PARTİ sıralarından alkışlar) 
OSMAN
AŞKIN BAK (Rize) – Çay paraları peşin ödeniyor, çay paraları peşin ödeniyor,
sağ olun Sayın Bakanım. 
ATİLA
SERTEL (İzmir) – Etkisi var mı etkisi?
TARIM
VE ORMAN BAKANI BEKİR PAKDEMİRLİ (Devamla) – Evet, 160 bin üretici, 3,1 milyon
ton ürün aldı, 5,6 milyar lira TMO para ödedi. Hasat zamanı hiçbir zaman
ithalat yapmadık. Ve ben Bakan olduğum sürece, Türkiye hasat zamanı hiçbir
zaman ithalat yapmayacak. 
ÖMER
FETHİ GÜRER (Niğde) – Daha geçen sene buğdayda yaptınız hasat zamanı.
TARIM
VE ORMAN BAKANI BEKİR PAKDEMİRLİ (Devamla) – Süt-yem paritesi söylediğim gibi
1,50’dir. 
Evet,
şimdi de buğdaya gelelim. Bakın, Türkiye’yi buğdaya muhtaç ettik değil mi?
İLHAMİ
ÖZCAN AYGUN (Tekirdağ) – Evet. Nüfusa bakın Sayın Bakan, nüfus 23,9, üretim
19,5 milyon ton Sayın Bakan.
TARIM
VE ORMAN BAKANI BEKİR PAKDEMİRLİ (Devamla) – Evet, Türkiye üst üste 20 milyon
ton buğday üretir, 20 milyon ton buğday tüketir. Ne zamandan beri demir perde
ülkesi olduk? Bunlar, bu ithalatlar, makarna ve un içindir. 
ALİ
KENANOĞLU (İstanbul) – Makarnayı da mı ihraç ettik ya. Vah hâlimize ya!
TARIM
VE ORMAN BAKANI BEKİR PAKDEMİRLİ (Devamla) – 16 milyar dolar ithalat yapmışız,
28,6 milyar dolar ihracatımız var. (AK PARTİ sıralarından alkışlar) Lütfen
artık yalan söylemeyin, lütfen artık üreticimizi korkutmayın. Lütfen artık
üreticinin moralini bozmayın, başka bir yerden rant bulun. Bizi eleştirecek bir
şey bulamıyorsanız ben size malzeme çıkartır veririm, merak etmeyin. (CHP
sıralarından gürültüler)
FAHRETTİN
YOKUŞ (Konya) – Sayın Bakan, ciddi ol biraz, burası Gazi Meclis.
BÜLENT
TURAN (Çanakkale) – Sayın Başkan, duyamıyoruz, müdahale eder misiniz lütfen.
HAŞİM
TEOMAN SANCAR (Denizli) – Pamuktan haber ver, pamuktan. 
BAŞKAN
– Sayın Bakan, izin verir misiniz lütfen.
Değerli
milletvekilleri, sataşma, laf atma bütün parlamentolarda en yaygın usullerden,
âdetlerdendir, bir sınırı vardır. 
BÜLENT
TURAN (Çanakkale) – Laf atmıyorlar Sayın Başkan.
BAŞKAN
– Sayın Turan, eğer…
TARIM
VE ORMAN BAKANI BEKİR PAKDEMİRLİ (Devamla) – Ama sesimiz duyulmuyor Sayın
Başkanım, bağırmak zorunda kalıyorum.
BAŞKAN
– Sayın Bakan, bir açıklamamı dinleyin, sonra ben size söz vereceğim. Eğer bu
belli bir sınırı aşar, konuşmacının devam etmesini engellerse, hiç şüpheniz
olmasın, ben burada yetkilerimi kullanırım. Ayrıca, bu Parlamento bu laf
atmaları eğer büyütüyorsa geçmiş dönem parlamentolarında neler yaşandığını
bilmiyordur. Özellikle 12 Eylül öncesi burada saatlerce, sabahlara kadar
non-stop devam eden bütçe görüşmelerinde nasıl sataşmalar olduğunu herhâlde
bilmiyordur. Dolayısıyla siz konuşmanıza devam edin. Sataşma, laf atma belli
çerçevelerde parlamentonun rengidir. 
İSMAİL
BİLEN (Manisa) – Sayın Başkan anlamıyoruz ki, gürültüden anlamıyoruz Sayın
Bakanın konuşmasını.
BAŞKAN
– Eğer konuşmayı engellerse, devamı engellerse İç Tüzük’ün verdiği yetkiyi
kullanırım. (CHP sıralarından alkışlar) 
Buyurun,
Sayın Bakan. 
TARIM
VE ORMAN BAKANI BEKİR PAKDEMİRLİ (Devamla) – Evet, biraz önce de söylediğim
gibi, buğday unu ihracatında dünyada 1’inci sıradayız, makarna ihracatında da
dünyada 2’nci sıradayız. Bu ithalatların sebebi budur arkadaşlar. 
ÖMER
FETHİ GÜRER (Niğde) – Buğday nereden geliyor, buğday; yurt dışından gelmiyor
mu?
TARIM
VE ORMAN BAKANI BEKİR PAKDEMİRLİ (Devamla) – 2019’da çiftçimizi enflasyon
altında ezdirmedik. Son on yedi yılda hayvancılık desteklerimiz 45 kat artarak
33 milyar lira oldu. 2020 yılı için de 6 milyar lira hayvancılık desteği
planladık. Kırsala yatırım, üreticiye gelir ve istihdama katkı; 9,9 milyar lira
hibe ve 200 bin kişiye istihdam sağladık. 
Gençlere
ve kadınlara pozitif ayrımcılık yapıyoruz. Tarım, hayvan, orman, gıda ve su
ürünleri eğitimi görmüş gençlere de Kırsal Kalkınmada Uzman Eller Projesi için
başvuru çağrısına devam ediyoruz.
Hükûmetlerimiz
döneminde tohum çok konuşulan bir konudur. Sertifikalı tohum üretimimiz tam 7
misli artmış. Tohum ihracatımız artmış. Tohum ihtiyacımızın yüzde 96’sını yerli
olarak karşılıyoruz. İhracat 8 kat artmış, 86 ülkeye ihracat yapmışız. Öyle
dediğiniz gibi, burası yabancıların oyun alanı falan değil. 922 tohum firmamız
var; 861 tanesi yerli, 40 tanesi yabancı, 21 tanesi de ortak. 
Tarımsal
arazi kayıplarımıza gelelim. Tarımsal arazi kayıpları dünyanın her tarafında
problemdir arkadaşlar. Hepimizin bunun mücadelesini vermemiz lazım ama ben bir
şey söyleyeyim: AK PARTİ hükûmetleri öncesi tarımsal arazi kayıplarında ne yazık
ki diğer hükûmetlerimizin karnesi iyi değil. Toplamda, otuz senede 2,6 milyon
hektar tarımsal arazi kaybetmişiz. 
ÖMER
FETHİ GÜRER (Niğde) – 4,5 milyon hektar; yanlış. 
TARIM
VE ORMAN BAKANI BEKİR PAKDEMİRLİ (Devamla) - Evet, karne burada. AK PARTİ öncesi
senelik kayıplar 120 bin hektarken…
CAVİT
ARI (Antalya) – Yanlış o, yanlış Sayın Bakan. 
TARIM
VE ORMAN BAKANI BEKİR PAKDEMİRLİ (Devamla) - …AK PARTİ döneminde 60 bin hektara
düşüyor ve Gazi Meclisimizden çıkan son kanunla birlikte ortalama senelik 20 bin
hektara düşüyor. 
ÖMER
FETHİ GÜRER (Niğde) – Tarım sayımı yapılmadı.
TARIM
VE ORMAN BAKANI BEKİR PAKDEMİRLİ (Devamla) - Cumhurbaşkanlığı hükûmet
sistemiyle beraber, benim gelmemle beraber bu seneyi 10 bin hektarın altında
tamamlıyoruz; marifet iltifata tabi, bir alkış bekliyorum hepinizden,
hepinizden bir alkış bekliyorum, hadi bakalım. (AK PARTİ sıralarından alkışlar)

CAVİT
ARI (Antalya) – Yanlış o, yanlış Sayın Bakan, yanlış bilgi. 
HAŞİM
TEOMAN SANCAR (Denizli) – Pamuk nerede, pamuk? Pamukçu perişan. 
KAMİL
OKYAL SINDIR (İzmir) – Sayın Bakan, bence TÜİK’le masaya bir oturun da anlaşın
bu konuda.
CAVİT
ARI (Antalya) – Sizin kendi verileriniz öyle demiyor Sayın Bakan. 
TARIM
VE ORMAN BAKANI BEKİR PAKDEMİRLİ (Devamla) - 265 ovamız tarımsal sit alanı olarak
ilan edilmiştir, 300 ovamızı 2023’e kadar tamamlayacağız; potansiyelimizin ben
biraz daha fazla olduğunu görüyorum, bu konuyla ilgili de arkadaşlarla
çalışıyoruz. 
Türkiye
tarihinde -Hocam da geldi, ziyaret etti- çok önemli bir şeye imza attık.
Çiftçimize sorsan, önemli girdilerinden bir tanesi mazot… Kırk beş dakika
şarjla yedi saat çalışan elektrikli bir traktör prototipi gerçekleştirdik. O
kadar güveniyoruz ki herkesi çağırdık, “Gelin, bakın, herhangi bir yorumunuz
varsa bunları da dinlemek isteriz.” dedik. (AK PARTİ sıralarından alkışlar) 
BEKİR
KUVVET ERİM (Aydın) – Hayırlı olsun. 
TARIM
VE ORMAN BAKANI BEKİR PAKDEMİRLİ (Devamla) - Kamil Hocam geldi, teşekkür
ediyorum kendisine, teşrif ettiler, sağ olsun; memnun olduklarını, memnun
ayrıldıklarını hissettim ben. Muhalefet tasvip etmez ama en azından memnun
olduğunuzu hissettik Hocam, teşekkür ediyorum. 
“İyilik
yap, denize at, balık bilmezse, Halik bilir.” demişler. 
HAŞİM
TEOMAN SANCAR (Denizli) – Pamuktan bahsedin, pamuktan Bakanım. Ya balığı boş
verin, pamuğa bakın. 
TARIM
VE ORMAN BAKANI BEKİR PAKDEMİRLİ (Devamla) - Son on yedi yılda, dünyada orman
varlığı azalırken Türkiye’de orman varlığı 1,8 milyon hektar artmış.
Yangınla
mücadele… 
HAYDAR
AKAR (Kocaeli) – İzmir yangını…
HAŞİM
TEOMAN SANCAR (Denizli) – Pamuğun tabelası nerede, pamuğun?
TARIM
VE ORMAN BAKANI BEKİR PAKDEMİRLİ (Devamla) -Arkadaşlar, bakın, Türkiye’nin
yangın performansı… EFFIS, The European Forest Fire Information System; hemen
yazın, cep telefonlarınızdan ulaşacaksınız, bu veri hikâye bir veri değil. Bu
veri, uluslararası bir kuruluşun verisi. O diyor ki: “Türkiye’de 2018’de 6 bin
hektar alan yandı, Portekiz’de 145 bin hektar alan yandı.” Orman yangınları her
zaman olur. Önemli olan, bunlara hızlı müdahale edebilmek. 
Bakın,
bugün Devlet Su İşlerinde bir yangınımız oldu. Ben, şimdi, belediyeyi yirmi beş
dakikada geldi diye eleştirmeyeceğim çünkü yangın savaştır. Biz, bu yangınlara
on iki dakikada müdahale etmeye başladık. 2002’de bu kırk dakikaydı, biz şimdi
ilk çıkmaya başladıktan sonra on iki dakikada müdahale ediyoruz. Başarılı bir
Orman teşkilatımız var. Ben bu teşkilatın arkasında oldum, yağan küllerin
arasında onların yanında yer aldım. Ya, biraz da marifet iltifata tabi
arkadaşlar. (AK PARTİ sıralarından alkışlar) 
HAŞİM
TEOMAN SANCAR (Denizli) – Pamuk, pamuk, pamuk…
TARIM
VE ORMAN BAKANI BEKİR PAKDEMİRLİ (Devamla) – Bakın, her yıl Portekiz’de orman
alanlarının yüzde 3,3’ü yanıyor. Bunun anlamı şu: Portekiz tedbir almazsa otuz
sene içerisinde bütün ormanları kül olacak. Bizde on binde 4’ü yanıyor ve
yananı da anında söndürüyoruz. 
HAŞİM
TEOMAN SANCAR (Denizli) – Pamukçu da yanıyor, pamukçu da yanıyor! 
TARIM
VE ORMAN BAKANI BEKİR PAKDEMİRLİ (Devamla) – Lütfen değerli milletvekillerim…
Evet,
Türk Hava Kurumunun 45-50 yaşında yüksek riskle görev yapmaya müsait
uçaklarıyla uçmama kararını benim Orman teşkilatım aldı. Personelim buna binmek
istemiyor arkadaşlar. Bu konuyu gerçekten çok uzattık. 100 milyon dolar Türk
Hava Kurumuna para ödemişim…
AYLİN
CESUR (Isparta) – Cebinizden mi?
TARIM
VE ORMAN BAKANI BEKİR PAKDEMİRLİ (Devamla) – …ve toplamda satın alma bedeli
10-15 milyon dolar olan uçakları hiçbir zaman yenilememişler, uçuşa hazır hâle
getirmeye çalışmamışlar. Su atma kapasitesi yüzde 10, toplam bütçemin yüzde
30’unu alıyorlar. 
AYLİN
CESUR (Isparta) – Cebinizden mi?
TARIM
VE ORMAN BAKANI BEKİR PAKDEMİRLİ (Devamla) – 1 tonu helikopterle 1.200 liraya
atıyorum, uçakla 8 bin liraya atıyorum. Sırtınızda küfe yok ama eğer siz de
benim yerimde olsaydınız, emin olun, uçakları iptal eder, helikopter sayısını
artırırdınız. (AK PARTİ sıralarından alkışlar) Ben, Türk Hava Kurumunu seven
bir insanım. 
ATİLA
SERTEL (İzmir) – Parasız uçuracaklardı, parasız!
TARIM
VE ORMAN BAKANI BEKİR PAKDEMİRLİ (Devamla) – Pilotluk sertifikamı Türk Hava
Kurumundan aldım. Türk Hava Kurumu yeter ki hizmet verebilecek seviyede olsun,
biz her zaman onunla çalışırız arkadaşlar. 
Evet,
ben biraz fazla zaman isteyeceğim.
BAŞKAN
– Devam edin lütfen.
TARIM
VE ORMAN BAKANI BEKİR PAKDEMİRLİ (Devamla) – Orman Genel Müdürlüğümüz, başarılı
bir teşkilat ama yenilikçi tüm…
(Mikrofon
otomatik cihaz tarafından kapatıldı) 
BAŞKAN
– Sayın Bakan, iki dakika daha ilave süre veriyorum. 
TARIM
VE ORMAN BAKANI BEKİR PAKDEMİRLİ (Devamla) - Çok az.
BAŞKAN
- Siz devam edin Sayın Bakan, onu ben takdir ederim. Galiba Parlamentoda
konuşma tecrübenizin artması gerekiyor biraz. (CHP ve HDP sıralarından “Bravo!”
sesleri, alkışlar) 
OSMAN
AŞKIN BAK (Rize) – Devam edin Sayın Bakanım, siz devam edin Sayın Bakanım.
Başkanımız söyledi, siz devam edin Sayın Bakanım. 
BAŞKAN
- Ben gerektiği takdirde süre veririm, siz konuşmanıza devam edin. 
Buyurun
Sayın Bakan. 
TARIM
VE ORMAN BAKANI BEKİR PAKDEMİRLİ (Devamla) – Orman Genel Müdürlüğümüz başarılı…
(Mikrofon
otomatik cihaz tarafından kapatıldı) 
BAŞKAN
– Biraz bekleyin lütfen, bir sorun var galiba.
TARIM
VE ORMAN BAKANI BEKİR PAKDEMİRLİ (Devamla) – Orman Genel Müdürlüğümüz…
(Mikrofon
otomatik cihaz tarafından kapatıldı) 
BAŞKAN
– Sayın Bakan, biraz bekleyin lütfen. Teknik bir sorun var, onu giderecek
arkadaşlarımız şimdi. 
ÖMER
FETHİ GÜRER (Niğde) – Cihaz bile konuşturmak istemedi Bakanı.
ALİ
KENANOĞLU (İstanbul) – Meclisin yollarını yapıyorlar, elektronik sistemler
çökmüş durumda. Buradaki elektronik sistemler çalışmıyor Sayın Bakan. 
BAŞKAN
- Sayın Bakan, değerli milletvekilleri; teknik bir sorun çıkmış, bana
görevliler bunu böyle iletti. Arızanın giderilebilmesi için birleşime beş
dakika ara vermem gerekiyor. (CHP ve HDP sıralarından alkışlar) Daha sonra size
tekrar burada konuşma hakkı vereceğim. 
Birleşime
beş dakika ara veriyorum.
Kapanma Saati: 20.32
BEŞİNCİ OTURUM
Açılma Saati: 20.39
BAŞKAN: Başkan Vekili Mithat SANCAR
KÂTİP ÜYELER: İshak GAZEL (Kütahya), İsmail OK (Balıkesir)
-----0-----
BAŞKAN
– Sayın milletvekilleri, Türkiye Büyük Millet Meclisinin 35’inci Birleşiminin
Beşinci Oturumunu açıyorum. 
2020
Yılı Merkezi Yönetim Bütçe Kanun Teklifi ile 2018 Yılı Merkezi Yönetim Kesin
Hesap Kanunu Teklifi’nin görüşmelerine kaldığımız yerden devam ediyoruz. 
Komisyon
yerinde.
En
son, Sayın Bakanın konuşmasını dinliyorduk, ek süre vermiştik ama o ara teknik
bir arıza ortaya çıktı. O nedenle konuşmasını tamamlayamadı Sayın Pakdemirli. 
Şimdi,
kendisine ek olarak beş dakika süre veriyorum konuşmasını tamamlamak üzere ve
kürsüye davet ediyorum.
ATİLA
SERTEL (İzmir) – Çok Sayın Başkanım, çok, vallahi çok.
BAŞKAN
– Buyurun Sayın Bakan. 
TARIM
VE ORMAN BAKANI BEKİR PAKDEMİRLİ (Devamla) – Evet, son on yedi yılda suyun
akışına yön veren politikalar izledik. Baraj sayımızı 276’dan 841’e çıkardık.
Kurulu gücümüzü de 12.500 megavattan 29.000 megavata çıkardık. İnşallah 2023
yılında 8,5 milyon hektar sulamaya da ulaşmış olacağız.
Şimdi,
bu 3 büyükşehrin su problemi hep konuşuluyor. Biz, inşallah, ne Ankara’yı ne
İzmir’i ne de İstanbul’u susuz bırakmadık, bırakmayız ve bırakmayacağız. (AK
PARTİ sıralarından alkışlar) Bakın, bazıları temel atmama törenleri düzenlerken
biz temel attığımızda tören düzenlemedik; yapıp açtıklarımıza, hizmete
aldıklarımıza dahi tören düzenlemedik. 
ATİLA
SERTEL (İzmir) – Sayın Başkanım, sataşma bu, kürsüden sataşma var. 
TARIM
VE ORMAN BAKANI BEKİR PAKDEMİRLİ (Devamla) - Mesela Ankara’da Gerede’yi, Gerede
sistemini açtık ve 2045 yılına kadar Ankara’nın su problemini çözdük. Sizin
temelle olan ilişkiniz ancak fıkrayladır. Sizde bir Temel daha var, o da temel
atmayı sevmiyor. O yüzden…
ATİLA
SERTEL (İzmir) – Çok başarılısın, çok!
HAŞİM
TEOMAN SANCAR (Denizli) – Ya ne alakası var şimdi? Ne alakası var?
CAVİT
ARI (Antalya) – Sayın Bakanım, ne diyorsunuz, anlamadık yani bu espri miydi? 
HAŞİM
TEOMAN SANCAR (Denizli) – Bunun ne alakası var Temel’le, temel atmayla?
CAVİT
ARI (Antalya) – Espri mi yaptınız, ne yaptınız; bir anlatsanıza bize.
HAŞİM
TEOMAN SANCAR (Denizli) – Bunun ne alakası var temelle?
TARIM
VE ORMAN BAKANI BEKİR PAKDEMİRLİ (Devamla) – Arkadaşlar, şimdi, şunu
söylüyorum: Bakın, bu, İstanbul’da sizin yarattığınız manzara arkadaşlar; bu,
İstanbul’da sizin yarattığınız manzara. 
HAŞİM
TEOMAN SANCAR (Denizli) – Kim diyor bunu ya, kim?
CAVİT
ARI (Antalya) – Ne var orada?
FİKRET
ŞAHİN (Balıkesir) – Sayın Bakan, yirmi beş yıldır siz yönetiyorsunuz; ayıp ya
bunu söylemeniz! Yirmi beş yıldır siz yönetiyorsunuz.
TARIM
VE ORMAN BAKANI BEKİR PAKDEMİRLİ (Devamla) - Biz İstanbul’u susuz da
bırakmayacağız. Melen’de ufak bir teknik problem olduğu doğrudur, bunun da
gereğini yapacağız. 
FİKRET
ŞAHİN (Balıkesir) – Yirmi beş yıldır siz yönetiyorsunuz. Üç ayda mı bu hâle
geldi?
TARIM
VE ORMAN BAKANI BEKİR PAKDEMİRLİ (Devamla) - Cumhurbaşkanlığı Strateji Ofisi
bunu imzaladı ve bu konuyla ilgili de gereğini yapıyor olacağız. Hiç iş
yapmazsan hata da yapmazsın. Binlerce baraj yaparsan bir tanesinde de ufak bir
problem olabilir. 
FAHRETTİN
YOKUŞ (Konya) – Ne kadar kolay! 1 milyar lira zarar, ne kadar kolay ifade
ediyorsun!
TARIM
VE ORMAN BAKANI BEKİR PAKDEMİRLİ (Devamla) - 2020 küçükbaşta hamle yılımız
olacak. Geçen yıldan bu yana küçükbaşta hayvan sayımızı 46 milyondan 50 milyona
çıkardık, bu yıl da en az 54 milyona çıkarıyor olacağız. Bakın, burada 2020
yılı hedeflerimizi veriyorum, bunları not edebilirsiniz; bir dahaki bütçede
inşallah nasipse bunları konuşuyor olacağız. 
Beyaz
et üretiminde 2,4 milyon ton hedefliyoruz. Kırsal kalkınma destek
programlarında 4,1 milyar lira destek ve 16 bin yeni istihdam hedefliyoruz. 
Su
ürünlerinde ilkleri yaptık. Avrupa ve Türkiye'de bir ilk, Tarıma Dayalı İhtisas
Organize Su Ürünleri Yetiştirme Bölgesi’ni 16.500 ton kapasiteyle devreye
alıyoruz.
Gazi
Meclisimize bir teşekkürüm var: Su Ürünleri Kanunu 1971’den beri bekliyordu. Bu
Kanun’la birlikte hem kaçak avcılığın üstesinden gelmiş olacağız hem de su
ürünleri yetiştiriciliğinde 2023 hedefimiz olan 2 milyar dolarlık ihracatı
inşallah yakalıyor olacağız. 
ATİLA
SERTEL (İzmir) – İzmir’de her gece trolcüler var. Her gece trolcüler denizin
dibini tarıyor, her gece. Karaburun’a, Güzelbahçe’ye bakın.
TARIM
VE ORMAN BAKANI BEKİR PAKDEMİRLİ (Devamla) – 2020’yi de dijitalleşme yılı
olarak ilan ediyoruz ve e-devlet üzerinden inşallah çiftçimiz, üreticimiz,
müstahsilimiz bütün sorunlarını çözüyor olacak. 
Siyasetüstü
bir mesele olduğunu tekrar hatırlatıyorum, bu işin bir memleket meselesi
olduğunu tekrar hatırlatıyorum. Günlük siyasete bu işi alet etmeyin; beni
arayın, ben her zaman telefonlarınıza çıkarım. Sizin soru önergelerine bu kadar
çalışmanıza gerek yok. (AK PARTİ sıralarından alkışlar, CHP sıralarından
gürültüler) 
ATİLA
SERTEL (İzmir) – Telefonunuzu söyleyin Sayın Bakan. 
BAŞKAN
– Değerli milletvekilleri, konuşmasını tamamlamasına izin verelim Sayın
Bakanın.
Buyurun.

TARIM
VE ORMAN BAKANI BEKİR PAKDEMİRLİ (Devamla) – Şimdi, Bosna ve Sırbistan’dan et
ithalatı; 2018’de 3.600 ton Sırbistan’dan et ithal etmişiz, 2019’da 428 ton. 
HAŞİM
TEOMAN SANCAR (Denizli) – Pamuktan bahset, pamuktan!
FİKRET
ŞAHİN (Balıkesir) – Zeytin ne oldu, zeytin? 
TARIM
VE ORMAN BAKANI BEKİR PAKDEMİRLİ (Devamla) – 1 milyon ton et üretilen, et
yenilen bir ülkede karşılıklı tavizlerin değiştiği, ticari anlaşmaların olduğu
bir ülkede, Ticaret Bakanlığının da yapmış olduğu bazı anlaşmalar varken
devletin ali menfaatlerini kenara mı atacaktık?
BURCU
KÖKSAL (Afyonkarahisar) – Buzağı desteği ne oldu Sayın Bakan?
TARIM
VE ORMAN BAKANI BEKİR PAKDEMİRLİ (Devamla) - Osmanlı’nın altı yüz sene hüküm
sürdüğü bu topraklarda kardeşlerimiz bize muhtaçken onları elimizin tersiyle
itecek miydik? Türkiye bu kadar âciz bir ülke mi?
BURCU
KÖKSAL (Afyonkarahisar) – 2018 buzağı desteği ne oldu Sayın Bakan?
TARIM
VE ORMAN BAKANI BEKİR PAKDEMİRLİ (Devamla) - Türkiye bu kadar âciz bir ülke mi?
(AK PARTİ sıralarından alkışlar)
Türkiye
at eti, eşek eti ithal etmiyor; bu, uluslararası ticari emtia ayrı kod
tanımlanmadığından kaynaklı sizin bir yanlış anlamanızdır. Bunu Mecliste dile
getireceğinize bir telefonla bana sorabilirdiniz. 
Sudan’dan
et ithalatına bir iznimiz yok; bunu da şimdilik 2020’de düşünmüyoruz, 2021’de
bu konuyu tekrar konuşalım. Tüm et konusunda ithal veya yerli; ülkemiz örf,
âdet, dini inançlarına uygunluk her zaman arıyoruz. 
HAŞİM
TEOMAN SANCAR (Denizli) – Ya bir “pamuk” de Tarım Bakanı! Allah rızası için bir
“pamuk” de ya!
BURCU
KÖKSAL (Afyonkarahisar) – Çiğ süte 10 kuruş verdiniz Sayın Bakan.
TARIM
VE ORMAN BAKANI BEKİR PAKDEMİRLİ Devamla) - Seçim kampanyasındaki ifadelerim
PKK’lılara aittir ve bu konuda da fikrimin aynen arkasındayım. 
Bu
konuyla ilgili…
(Mikrofon
otomatik cihaz tarafından kapatıldı)
BAŞKAN
– Lütfen sözlerimi toparlayalım; bir dakika süre veriyorum ama sözlerinizi
bağlamanız için Sayın Bakan.
Buyurun.

TARIM
VE ORMAN BAKANI BEKİR PAKDEMİRLİ (Devamla) – Tabii, hemen toparlıyorum. 
2018
kesin hesap; bütçenin yüzde 96’sını harcadık, 2020 teklifimiz bir önceki yıla
göre yüzde 19,4 artışla 40,3 milyar lira. Yüzde 54,5’u yani 22 milyar lirası
tarımsal desteklere gidiyor. Huzurunuzda çiftçilerimize, üreticilerimize,
ülkemize değer katan herkese teşekkür ediyorum. 
BURCU
KÖKSAL (Afyonkarahisar) – Ormanda çalışan geçici işçiler kadro bekliyor Sayın
Bakan.
TARIM
VE ORMAN BAKANI BEKİR PAKDEMİRLİ (Devamla) - Bütçe hazırlıklarına destek için
başta Sayın Cumhurbaşkanımıza, katkıda bulunan bakanlarımıza, parti grubumuza,
Cumhur İttifakı’na, siz değerli vekillerimizin hepsine, Plan ve Bütçe
Komisyonumuza teşekkür ediyorum.
AYLİN
CESUR (Isparta) – Çiftçinin yüzde 1 hakkını ne zaman vereceksiniz Sayın Bakan? 
TARIM
VE ORMAN BAKANI BEKİR PAKDEMİRLİ (Devamla) - Herkesi sevgiyle saygıyla
selamlıyorum. 
Bütçemizin
hayırlara vesile olmasını diliyorum. (AK PARTİ sıralarından alkışlar) 
BAŞKAN
– Teşekkürler Sayın Pakdemirli.
ATİLA
SERTEL (İzmir) – Sayın Bakan, telefon, telefon…
ENGİN
ALTAY (İstanbul) – Sayın Başkan, hepsi bitince mi söz vereceksiniz?
BAŞKAN
- Yürütme adına konuşmalar tamamlandıktan sonra söz vereceğim Grup Başkan
Vekillerine Sayın Altay.
FAHRETTİN
YOKUŞ (Konya) - Sayın Bakanım, bütün iktidarları suçladınız. Vallahi olmadı,
bütün hükûmetleri suçladınız. Rahmetli Ekrem Pakdemirli benim Bakanımdı; olmadı
vallahi Sayın Bakanım, olmadı. Benim Bakanımdı ya!
YAŞAR
KIRKPINAR (İzmir) - Kıyaslama yapıyor, kıyaslama.
BAŞKAN
– Şimdi de söz sırası Gençlik ve Spor Bakanı Mehmet Muharrem Kasapoğlu’nda.
Buyurun
Sayın Kasapoğlu. (AK PARTİ sıralarından alkışlar) 
Süreniz
yirmi üç dakikadır.
GENÇLİK
VE SPOR BAKANI MEHMET MUHARREM KASAPOĞLU – Sayın Başkan, çok değerli
milletvekilleri; Gençlik ve Spor Bakanlığımızın 2020 yılı bütçesi ve 2018 yılı
kesin hesabı için huzurlarınızdayım. Bu vesileyle Genel Kurulumuzun Başkanını,
siz değerli milletvekillerimizi saygıyla selamlıyorum. 
Bu
vesileyle, 2020 yılı bütçemizin başta gençlerimiz, çocuklarımız, kadınlarımız,
sporcularımız olmak üzere tüm milletimize hayırlı uğurlu olmasını temenni
ediyorum. (AK PARTİ sıralarından alkışlar) 
Evet,
2020 önemli bir yıl. 2020’de inşallah Meclisimizin kuruluşunun 100’üncü yılını
hep birlikte kutlayacağız. Bu Gazi Meclis millî iradenin kalbi, millî iradenin
ruhu ve bu milleti bir arada tutan bu kutlu çatıda olmak ve bu kutlu çatıda
gençlerimiz için, sporcularımız için yaptığımız çalışmaları sizlerle paylaşmak
bizler için ayrı bir onur, ayrı bir heyecan. Bu vesileyle, gençlerimiz sadece
yarınlarımız değil, bugünümüz de olan gençlerimiz için yaptığımız ve
yapacağımız çalışmalar, projeler... Bu vesileyle başta Cumhurbaşkanımız olmak
üzere, siz değerli milletvekillerimize, tüm partilerimize, değerli çalışma
arkadaşlarıma ayrıca teşekkürlerimi sunuyorum. 
Gençler
bizim için, her şeyden öte, en kıymetli varlık. O yüzden, gençlerimiz için ne
kadar çalışsak, tüm imkânları ne kadar seferber etsek az. O yüzdendir ki başta,
Sayın Cumhurbaşkanımızın o engin vizyonu, güçlü liderliği, ta Belediye
Başkanlığından itibaren gerek gençlerimize gerek sporcularımıza verdiği önem,
hassasiyet bizler için önemli bir ilham kaynağı. Bu vesileyle bundan sonraki
çalışmalarımızda da bundan sonraki süreçte de tıpkı bugüne kadar olduğumuz
gibi, inşallah, gençlerimizin, çocuklarımızın, sporcularımızın, onların küresel
rekabette çok daha güçlü olmaları ve bundan sonraki süreçte bizden alacakları
bu emaneti daha güçlü bir şekilde yarınlara taşımaları için var gücümüzle
çalışacağız. O yüzden, biliyorsunuz, geçtiğimiz aylarda kahraman askerimiz,
kahraman ordumuz Barış Pınarı Harekâtı’yla ve Hükûmetimiz, devletimiz bu
harekâtı hem sahada hem masada kazanma amacıyla önemli bir misyonu ifa ettiler
ve bu süreçte de sporcularımızın asker selamıyla Mehmetçik’imize olan
sempatisi, Mehmetçik’imize olan sevgisi bizleri, hepimizi heyecanlandırdı. (AK
PARTİ sıralarından alkışlar) Bu vesileyle, özellikle son altı ayda tüm branşlarda
sporcularımızın kazandığı başarılar, aldıkları madalyalar hepimizi
gururlandırdı. Bu ülkenin, bu şanlı bayrağın gururu için değerli
sporcularımıza, gençlerimize de ayrıca teşekkür ediyorum. İnşallah bizler de bu
değerli gençlerimize, bu kıymetli sporcularımıza layık olmak için daha fazla
çalışacağız, daha fazla üreteceğiz ve şanlı bayrağımızı dalgalandırmanın
onurunu, gururunu, sevincini hep birlikte yaşayacağız.
Biliyorsunuz,
Bakanlığımızın bütçesi, inşallah, 17 milyar 810 milyon 481 lira olacak ve inşallah,
bizler bu bütçenin her kuruşunun sorumluluğunu hissederek, gençliğimiz için,
sporumuz için değerlendireceğiz ve bu çıtayı, az önce de ifade ettiğim gibi,
daha yükseklere taşıyacağız. Bu süreçlerde sizlerin katkısı, sizlerin desteği
bizler için çok önemli. Zira bizler, katılımcı demokrasiyi, çoğulculuğu ve
ortak aklı hedef alıyoruz, misyon alıyoruz. Bu vesileyle gençlerimiz için yeni
metotlar, yeni yöntemler geliştirmeye gayret ediyoruz. Bu gençliğimiz sadece bu
ülkenin değil, tüm insanlığın umudu bir gençlik ve bizim gençliğimiz de tüm
insanlığa layık olacak donanıma, vicdana, ehliyete sahip bir gençlik.
Gençlerimizle gurur duyuyoruz. (AK PARTİ sıralarından alkışlar) O yüzden,
gençlerimizin yarınlara kültürle, sanatla, bilimle, sporla yürümesi için;
gençlik merkezlerimizle, yurtlarımızla, gençlik kamplarımızla, tüm
imkânlarımızla, spor tesislerimizle, gece gündüz onların hizmetine sunduğumuz
bu imkânlarla tüm desteği veriyoruz ve inşallah, çocuklarımızı, gençlerimizi
hiçbir kirli odağın tuzağına düşürmemek için gayretimizi göstereceğiz.
Bakanlık
olarak, gençlerimizin gerek karar alma ve uygulama süreçlerinde Bakanlığımızın
çalışmalarına katkı vermeleri, her alana etkin bir şekilde katılmaları için
gayret gösteriyoruz. Gençlerimizi politikalarımızda merkeze alıyoruz ve
Bakanlık olarak “Gençler neredeyse biz oradayız.” anlayışıyla;
üniversitelerimize, liselerimize, ortaokullarımıza genç ofislerimizi kurmaya
başladık. Sayısı 320 olan gençlik merkezlerimizi, inşallah, önümüzdeki yıl çok
çok daha yukarılara taşıyacağız. Başta üniversitelerimiz olmak üzere, pek çok
yerde, liselerde, ortaokullarda gençlik merkezlerimiz gençlerimizin yarınlara
daha güçlü hazırlanmaları için onların hizmetinde, onların emrinde olacak.
Yine, gençlerimizin proje destekleriyle, fikirlerini
desteklemek, onların inovasyon noktasındaki çalışmalarını güçlendirmek için
proje desteklerimiz var ve bu proje desteklerimizle de bu yıl 1001 projeyi
destekledik. Geçtiğimiz yıllarda devam eden bu projeye her geçen gün bütçesini
de artırarak alanını da genişleterek devam ediyoruz. Tabii ki Gönüllülük Yılı
kapsamında gerek Damla gönüllülerimizle gerek gençlik merkezlerimizdeki
gönüllülerle gençlerimizin pek çok alanda hem tecrübe kazanmasını hem de
toplumsal dayanışma, birlik beraberlik ruhu, kardeşlik anlayışı çerçevesinde
kendilerini yarınlara hazırlamalarını da bu vesileyle sağlamış oluyoruz. Yine
Millî Mücadele’nin 100’üncü yılı vesilesiyle, biliyorsunuz, 19 Mayıs 2019’da
İstanbul’dan yolcu ettiğimiz gençlerimizi Sayın Cumhurbaşkanımız Samsun’da
karşıladı. Çok anlamlı bir töreni sizlerle birlikte gerçekleştirdik. 57’nci
Alay Vefa Yürüyüşü’müz, 30 Ağustos Meydan Muharebesi kutlamamız, Sarıkamış
şehitlerimizi anma vesileleri ve buna benzer pek çok faaliyetle gençlerimizin
geçmiş ve gelecek arasındaki köprüyü kurma ve tarih bilincini daha nitelikli,
daha donanımlı bir şekilde sahip olmalarına çalışıyoruz ve bu aşamada da her
geçen gün gayretlerimizi gösteriyoruz. 
Özellikle bu vesileyle merhum Haluk Dursun Hocamızın
ifadesiyle, Fırat’ın, Dicle’nin kuzularını çakallara kaptırmama adına gece
gündüz demeden çalışacağız ve inşallah ne Fırat’ın ne Dicle’nin ne Sakarya’nın
ne Menderes’in kuzularını kaptırmayacağız. (AK PARTİ sıralarından alkışlar)
Kandan, gözyaşından beslenenlere hiçbir fırsatı vermeyeceğiz. 
AYLİN CESUR (Isparta) – On yedi yıldır kaptırdınız.
ALİ KENANOĞLU (İstanbul) - İçişleri Bakanı olursun
yakında. 
GENÇLİK VE SPOR BAKANI MEHMET MUHARREM KASAPOĞLU
(Devamla) - Bizim yaptığımız… Onların yıktığı, yaktığı tesisleri yeniden
yaptık. inşallah bundan sonraki süreçte yakıp yıkmalarına da müsaade
etmeyeceğiz, gençlerimizle orada spor yapacağız, gençlerimiz oradan şampiyonlar
çıkaracaklar. (AK PARTİ sıralarından alkışlar) Bu ülkenin hiç bir kaynağını
kötü emeli olan insanlara kullandırmayacağız; gençlerimiz, bizim en büyük
imkânımız, en büyük kaynağımız, her şey onlar için.
Sayın
Cumhurbaşkanımız ta Belediye Başkanlığından itibaren… 
Sayın
Bartın Milletvekilimiz, sabahleyin kartvizitinizi bıraktınız, onu bırakıyorum;
hoş olmayan bir şekilde bıraktınız ama ben size nezaket çerçevesinde
bırakacağım ancak şunu bilin: Sayın Cumhurbaşkanımız gençlerin en büyük dostu.
Onun ısrarıyla sizlere rağmen bu Meclis 18 yaşındaki gençlerle tanıştı, size
rağmen. (AK PARTİ sıralarından alkışlar) 
ONURSAL
ADIGÜZEL (İstanbul) – 18 yaşındaki vekili göster!
GENÇLİK
VE SPOR BAKANI MEHMET MUHARREM KASAPOĞLU (Devamla) – Ve yine burslardan
bahsediyorsunuz, kredilerden bahsediyorsunuz.
KAMİL
OKYAY SINDIR (İzmir) – Bütçeye gel, bütçeye!
GENÇLİK
VE SPOR BAKANI MEHMET MUHARREM KASAPOĞLU (Devamla) – Cumhurbaşkanımızın
Belediye Başkanıyken başlattığı bursları siz kestirdiniz; Anayasa Mahkemesine
götürdünüz, iptal ettirdiniz. Şimdi de gençlerin mutsuz olduğundan
bahsediyorsunuz. (AK PARTİ sıralarından alkışlar, CHP sıralarından gürültüler) 
KAMİL
OKYAY SINDIR (İzmir) – Bütçeye gel, bütçeye!
GENÇLİK
VE SPOR BAKANI MEHMET MUHARREM KASAPOĞLU (Devamla) – Sayın Vekil, sizi
kartvizitinizi getirirken biraz gergin gördüm, kartvizit öyle takdim edilmez.
Size acilen spor yapmayı tavsiye ediyorum, spor. (AK PARTİ sıralarından
alkışlar) Tabii, herkese spor yapmayı tavsiye ediyoruz; daha çok spor, daha çok
sağlık, daha çok mutluluk. 
UĞUR
AYDEMİR (Manisa) – Bu biraz daha fazla spor yapsın.
GENÇLİK
VE SPOR BAKANI MEHMET MUHARREM KASAPOĞLU (Devamla) – Bu ülkeyi ilçelerine,
köylerine kadar spor tesisleriyle donattık; hepsi sizler için, çekinmeyin,
herkese yer var bu tesislerde; şimdi de 7/24 açtık.
KAMİL
OKYAY SINDIR (İzmir) – Gençlik ve Spor Bakanısınız, gençlere böyle hitap
edemezsin!
GENÇLİK
VE SPOR BAKANI MEHMET MUHARREM KASAPOĞLU (Devamla) – Cumhurbaşkanlığı hükûmet
sistemi, ülkemizin 2071 vizyonu açısından önemli bir aşaması; hamdolsun, yine
Sayın Cumhurbaşkanımızın, o beğenmediğiniz Cumhurbaşkanımızın önderliğinde
geçtiğimiz sistem ve inşallah yine tüm bakanlıklarımızla -ben burada Kabine
üyelerimize teşekkür ediyorum, burada olanlara, olmayanlara- etkin, verimli işleyen
bir sistem var. Milletvekillerimize, Meclisimize teşekkür ediyorum. (AK PARTİ
sıralarından alkışlar, CHP sıralarından gürültüler)
CAVİT
ARI (Antalya) – Niye gerginsiniz Sayın Bakan, niye gerginsiniz? Rahatça
anlatsanıza işlerinizi. 
GENÇLİK
VE SPOR BAKANI MEHMET MUHARREM KASAPOĞLU (Devamla) – Yarınlara gençlerimizle
yürüyeceğiz. Biz her bir gencimize, hiçbir ayrım gözetmeksizin güveniyoruz,
inanıyoruz. 
CAVİT
ARI (Antalya) – Niye gerginsiniz? Ayıptır, ayıp! Gencecik kıza sataşıyorsunuz.
Yazıklar olsun size! Ayıp!
GENÇLİK
VE SPOR BAKANI MEHMET MUHARREM KASAPOĞLU (Devamla) – Ve biz imtiyazlı
kitlelerin değil, sessiz çoğunlukların temsilcisiyiz, sessiz. (AK PARTİ
sıralarından “Bravo!” sesleri, alkışlar) O katılımcılığı… Bakın, bakın, ben bir
şey söyleyeyim size. 
CAVİT
ARI (Antalya) – Ayıp sizin yaptığınız. Ayıp sizin yaptığınız. Genç bir kıza
sataşamazsınız. Çok ayıp Sayın Bakan. Siz Spor Bakanısınız, gergin
davranamazsınız. Ne var gergin davranacak? 
GENÇLİK
VE SPOR BAKANI MEHMET MUHARREM KASAPOĞLU (Devamla) – Ben Gençlik Bakanıyım.
Gençlik ve Spor Bakanıyım. 
AYLİN
CESUR (Isparta) – Ayıp oluyor Sayın Bakan, siz bütçenizi savunun, bütçenizi.
GENÇLİK
VE SPOR BAKANI MEHMET MUHARREM KASAPOĞLU (Devamla) – Hamdolsun, ben… Sayın
Cumhurbaşkanımız 1994’te İstanbul’a Belediye Başkanı seçildi. 
CAVİT
ARI (Antalya) – Ne var gergin davranacak? İşinizi anlatın burada. İşinizi
anlatın.
GENÇLİK
VE SPOR BAKANI MEHMET MUHARREM KASAPOĞLU (Devamla) – Ben ilk kez onun için oy
kullandım ve onun o belediyesinde gençlik meclisinde üyelik yaptım. Hamdolsun,
Rabb’im bugün bu Mecliste sizlerle beraber olmayı lütfetti. (AK PARTİ
sıralarından alkışlar, CHP sıralarından gürültüler) 
NİLGÜN
ÖK (Denizli) – Bravo!
CAVİT
ARI (Antalya) – Ayıp! Ayıp! Hiç yakışmıyor size! 
GENÇLİK
VE SPOR BAKANI MEHMET MUHARREM KASAPOĞLU (Devamla) – Ve biz gençlerimizle,
güvendiğimiz, inandığımız gençlerle bu ülkeyi, size rağmen çok daha yukarılara
taşıyacağız, çok daha yukarılara. (AK PARTİ sıralarından alkışlar, CHP
sıralarından gürültüler) 
CAVİT
ARI (Antalya) – Gençlik ve Spor Bakanısınız, centilmen olmayı öğrenin,
centilmen. Çok ayıp!
GENÇLİK
VE SPOR BAKANI MEHMET MUHARREM KASAPOĞLU (Devamla) – Bizim, bu ülkenin her
karışında Cumhurbaşkanımızın alın teri var, ilçelere kadar, köylere kadar alın
teri var. Sizin neyiniz var, neyiniz?
AYHAN
BARUT (Adana) – Bütçeyi söyle, bütçeyi!
CAVİT
ARI (Antalya) – Spor Bakanısınız, centilmen olmayı öğrenin önce. Centilmen
olmayı öğrenin önce. Hiç yakışmıyor!
ORHAN
SARIBAL (Bursa) – Bırakın masal anlatmayı. Başka bir ülkede mi yaşıyorsunuz?
GENÇLİK
VE SPOR BAKANI MEHMET MUHARREM KASAPOĞLU (Devamla) – Artık, bakın, çamur
siyasetiyle, lafla peynir gemisi yürütemezsiniz! Lafla peynir gemisi
yürütemezsiniz! (CHP sıralarından gürültüler)
NİLGÜN
ÖK (Denizli) – Devam… Devam… Devam…
GENÇLİK
VE SPOR BAKANI MEHMET MUHARREM KASAPOĞLU (Devamla) – Yıllarca Atatürk’ü
istismar ettiniz, gençliği istismar ettiniz. Artık kimse inanmaz bunlara. (AK
PARTİ sıralarından “Bravo!” sesleri, alkışlar; CHP sıralarından sıra
kapaklarına vurmalar, gürültüler) 
BÜLENT
TURAN (Çanakkale) – Sayın Başkan…
ENGİN
ALTAY (İstanbul) – Sayın Başkan… 
CAVİT
ARI (Antalya) – Yazıklar olsun, bir de Spor Bakanı olacaksın!
BAŞKAN
– Değerli milletvekilleri… Değerli milletvekilleri, Sayın Bakan… Değerli
milletvekilleri, lütfen…
GENÇLİK
VE SPOR BAKANI MEHMET MUHARREM KASAPOĞLU (Devamla) – Bakınız, bir konumuz daha
var.
(CHP
sıralarından sıra kapaklarına vurmalar, gürültüler)
BAŞKAN
– Değerli milletvekilleri, lütfen konuşmayı sükûnet içinde dinleyelim. İhtiyaç
hâlinde…
(CHP
sıralarından sıra kapaklarına vurmalar, gürültüler)
GENÇLİK
VE SPOR BAKANI MEHMET MUHARREM KASAPOĞLU (Devamla) – Siz de konuşacaksınız. Sadece
yirmi beş dakikam var.
(CHP
sıralarından sıra kapaklarına vurmalar, gürültüler)
BAŞKAN
– Birleşime beş dakika ara veriyorum.
Kapanma
Saati: 20.59
ALTINCI OTURUM
Açılma Saati: 21.10
BAŞKAN: Başkan Vekili Mithat SANCAR
KÂTİP ÜYELER: İshak GAZEL (Kütahya), Rümeysa KADAK (İstanbul)
-----0-----
BAŞKAN
– Türkiye Büyük Millet Meclisinin 35’inci Birleşiminin Altıncı Oturumunu
açıyorum. 
2020
Yılı Merkezi Yönetim Bütçe Kanun Teklifi ile 2018 Yılı Merkezi Yönetim Kesin
Hesap Kanunu Teklifi’nin görüşmelerine kaldığımız yerden devam ediyoruz.
Komisyon
yerinde.
En
son Gençlik ve Spor Bakanı Sayın Kasapoğlu’nun konuşmasını dinliyorduk, ara
vermek zorunda kaldık. Şimdi kaldığımız yerden devam ediyoruz. 
Sayın
Kasapoğlu’nu kürsüye davet ediyorum. 
Buyurun.
(AK PARTİ sıralarından alkışlar) 
Kalan
süreniz ekranda görünüyor; dokuz dakika otuz yedi saniye süreniz var.
GENÇLİK
ve SPOR BAKANI MEHMET MUHARREM KASAPOĞLU (Devamla) –Sayın Başkan, çok değerli
milletvekilleri; biliyorsunuz spor, bizler için çok önemli bir olgu, önemli bir
araç hem toplumsal anlamda hem bireysel anlamda hem uluslararası anlamda. 
Sporla
ilgili çalışmalarımız, sporla ilgili yatırımlarımız hem inşa anlamında hem
sportif kültürü yaygınlaştırma ve aynı zamanda tabii ki sporda başarıyı daha
yukarılara taşıma noktasında devam ediyor. Bu çerçevede, özellikle
gençlerimizi, yetenekli gençlerimizi tespit etme noktasında çok önemli bir
projemiz var. Geçtiğimiz yıl başlatılan, 2017 yılında başlatılan bir proje var:
Yetenek Taraması ve Spora Yönlendirme Projesi. Bu, çok önemli çünkü bu
vesileyle ilkokul 3’üncü sınıftaki çocuklarımızın çok bilimsel yöntemlerle
sportif anlamda taramasını gerçekleştiriyoruz ve çok anlamda nitelikli olduğunu
tespit ettiğimiz noktalarda, onları, ilgili spor branşına yönlendiriyoruz. Bu vesileyle
geçtiğimiz yıllarda taradığımız 1 milyon 200 bin çocuğumuzdan 100 binini şu an
gerek olimpiyat hazırlık merkezlerimizde gerek sporcu eğitim merkezlerimizde
yarınlara hazırlıyoruz. İnşallah onların içinden yüzmede, jimnastikte,
atletizmde pek çok branşta yarınların şampiyonlarını
çıkaracağız. Bu vesileyle yeteneğimizi tesadüfi anlamda değil, ciddi bir emek
neticesinde keşfedeceğiz ve sportif anlamdaki yetenek havuzumuzu, olimpik
sporcu havuzumuzu da inşallah çok daha yukarılara taşıyacağız. 
Biliyorsunuz,
sporcularımıza verdiğimiz destekler var hem mali anlamda hem teknik anlamda. Ve
bunun yanında, özellikle geçtiğimiz ay çok önemli bir devrimi gerçekleştirdik.
Ben bu vesileyle bunu gündeme getiren Alpay Vekilimize, Saffet Vekilimize
özellikle teşekkür ediyorum. Zira “Spor mu, eğitim mi?” ikilemi gerçekten
önemli bir ikilemdi sporcularımız için, ailelerimiz için. Sporda başarılı olan
ve eğitim hayatına da devam etmek isteyen… Hem sporcu hem avukat olmak istiyor,
hem sporcu hem mühendis olmak istiyor, farklı kariyer hedefleri var
gençlerimizin. Ama üniversite çağına geldiği an hangisine gideceğini… Ya sporu
bırakıyor ya eğitimini… Şimdi, inşallah, avukat sporcularımızı, mühendis
sporcularımızı daha fazla göreceğiz çünkü attığımız adımla, vakıf üniversitelerimizle
gerçekleştirdiğimiz anlaşmayla sporcularımıza yüzde 100 burs imkânı sağlıyoruz.

Ve
inşallah, sporun önündeki engelleri yine sizlerle birlikte… Her birinizin
katkısı bizler için çok ama çok önemli. Ben bu manada sizlerin önerilerine,
sizlerin tekliflerine -elbette eleştiriler de olur- eleştirilerinize her zaman
açık olduğumuzu, kapımızın da gönlümüzün de açık olduğunu özellikle ifade etmek
istiyorum. Çünkü biz katılımcılıktan yanayız, farklı fikirlerden güçlü
fikirlerin oluşacağına inanıyoruz. Bu vesileyle de inşallah, gerek sporu tabana
yayma noktasında… Spor yapan bir toplum olmak durumundayız. Meclisimizin spor
yapması lazım, daha çok spor yapmak lazım. Sayın Başkanım, spora teşvik etmemiz
lazım milletvekillerimizi. Bunun için Bakanlığımıza bir görev düşüyorsa onun
için de varız. Ama sadece milletvekillerimiz değil, tüm toplumumuzu biz spora
davet ediyoruz. O yüzden tesislerimizi 7/24 hizmete açtık ve o yüzden bahane
tanımıyoruz. Spor için bahane yok; gündüz işiniz varsa gece geleceksiniz, spor yapacaksınız.
Tüm imkânlarımız, tüm tesislerimiz tüm milletimiz için…
“Kadın
odaklı spor politikası” diyoruz, stratejimizin temelinde, odağında kadın var.
Çünkü kadınlar başımızın tacı, toplumun direği. (AK PARTİ sıralarından
alkışlar) O yüzden, kadınlarımızın öncülüğünde sporu tabana yayma politikalarımızda çok daha başarılı noktalara
gideceğimize de inanıyoruz. Bu vesileyle biliyorsunuz “Yüzme Bilmeyen Kalmasın”
kampanyası başlattık. İlk Hükûmet dönemimizde İkinci 100 Günlük Eylem Planı’nda
“Yüz günde 100 bin kişiye yüzme öğreteceğiz.” demiştik fakat öyle bir
teveccühle karşılaştık ki 100 bin hedefimizi 125 binde ancak tutabildik ve yeni
hedefimiz 1 milyon kişi. Her tarafı denizlerle, sularla ve inşa ettiğimiz
havuzlarla dolu olan bu ülkede yüzme bilmek isteyen herkese yüzme öğreteceğiz.
İl il, ilçe ilçe, belde belde hedefler koyduk ve inşallah 2020 yılı sonunda
hedefimiz 1 milyon. Ben sizlerin de desteğiyle, spor teşkilatımızla,
kulüplerimizle bu rakamı da çok güzel bir şekilde aşacağımıza inanıyorum. 
Tabii
“spor turizmi” başlığımızı açtık. Ülkemizin dört bir yanı cennet vatan.
Doğusuyla batısıyla, kuzeyiyle güneyiyle her yer hem tesis noktasında hem
imkânlar noktasında mükemmel ve spor turizmi çalışmalarımızda da inşallah, çok
güzel bir aşamayı da ülkemizin önemli bir spor turizmi destinasyonu olması
noktasında önemli bir aşamayı da yine sizlerle birlikte gerçekleştireceğiz. 
Geçtiğimiz
pazar günü önemli bir yönetmeliği yayınladık. Çalışma arkadaşlarıma, bu işte
emeği olan çalışma arkadaşlarıma özellikle teşekkür ediyorum. Antrenör olmak
isteyen, spor okullarında okuyan sporcularımızın önünü açan, sporcu olmak
isteyen gençlerimize kolaylıklar sağlayan pek çok özelliği sunan bu
yönetmelikle, inşallah, sporcularımızın önündeki engelleri kaldırarak hem onları
daha da rahatlatacağız hem de daha fazla sporcuyu, daha fazla lisanslı sporcuyu
hep birlikte yakalayacağız. Zorlukları ortadan kaldıracağız ifade ettiğim gibi.
Amacımız, engelleri ortadan kaldırmak. 
Son
günlerde yaşadığımız başarılar tesadüfi değil, on sekiz yılda gerçekleştirilen
devrimlerin sonucu ve inşallah, bunlar daha büyük başarıların da öncüleri,
emareleri…
Saffet
Vekilim, ümitvar olalım, 2020 Olimpiyatlarına da çalışıyoruz. Yine, önümüzdeki
günlerde sizleri ben Olimpiyat Hazırlık Merkezlerimizde ağırlayayım. İnşallah,
oradaki aşamayı, kotaları falan masaya bir yatıralım. 
Ben
inanıyorum ki hepimizin yürekleri bu ülkenin evlatlarının daha güçlü yarınlarda
daha güçlü olmaları için çarpıyor ve bu amaçla sizlerle olan birliktelikleri,
sizlerle olan istişareleri çok önemsiyoruz ve inşallah bunları da aşama aşama
daha güçlü bir şekilde beraberlikle de gerçekleştireceğiz. Biliyorsunuz, Millî
Takım’ımız inşallah 2020 Avrupa Şampiyonası’nda güzel başarılara imza atacak,
buna inanıyoruz. Ben, A millîlerimize başarılar diliyorum. İnşallah onlar ilk
maçta, İtalya’yla olan maçta, tüm dünyayı Fransa maçında Konya’da şaşırttıkları
gibi orada da şaşırtacaklar, hep birlikte onların yanında olacağız. (AK PARTİ
sıralarından alkışlar) 
Tabii,
Kredi Yurtlar Kurumu, yurtlar ülkemizde alnımızın akıyla gerçekleştirdiğimiz en
önemli faaliyetlerden bir tanesi. Az önce eleştirildi ama ben bu eleştirileri
hakikaten çok ölçülü bulmuyorum çünkü 2002’deki yatak kapasitesi ile şimdiki
yatak kapasitesi arasında 3 kat fark var, konfor açısından çok ciddi
–ranzalarda- bir aşama var, otel konforunda yurtlarımız var ve bunları da
hakikaten…
ENGİN
ALTAY (İstanbul) – Öğrenci sayısı ne? Öğrenci sayısı kaç kat arttı?
GENÇLİK
VE SPOR BAKANI MEHMET MUHARREM KASAPOĞLU (Devamla) – Öğrenci sayısı 190 binden
700 bine geldi Sayın Başkanım. 
ENGİN
ALTAY (İstanbul) – Toplam öğrenci, üniversite öğrencisi; üniversite öğrenci
sayısı…
GENÇLİK
VE SPOR BAKANI MEHMET MUHARREM KASAPOĞLU (Devamla) – Daha fazla yurt yapalım
istiyoruz ama bakın, yeni yurtları kampüslere yapıyoruz, yeni hedefimiz bu.
İstanbul Teknik Üniversitesi, İstanbul Üniversitesi, Marmara Üniversitesi;
bunlarla anlaştık, başlıyoruz. Ama ODTÜ’ye geldik, tıkandık; her şey hazır, CHP
Grubunun muhalefetiyle karşılaştık. Tabii, CHP Grubu her şeye karşı. (CHP
sıralarından gürültüler)
CAVİT
ARI (Antalya) – Ne alakası var ya!
GENÇLİK
VE SPOR BAKANI MEHMET MUHARREM KASAPOĞLU (Devamla) – Havaalanından Marmaray’a
kadar, Kanal İstanbul’a kadar her şeye karşısınız, yapacak bir şey yok. (CHP
sıralarından gürültüler) Ama siz istemeseniz de biz yapmaya, inşa etmeye devam
edeceğiz. Sadece inşaat değil, gönülleri de yapacağız, sizlerin gönlünü de
yapacağız, siz de sevineceksiniz inşallah. (AK PARTİ sıralarından alkışlar)
Amacımız,
gençlerimizin… (CHP sıralarından gürültüler)
HAŞİM
TEOMAN SANCAR (Denizli) - Sen Spor Bakanısın, bırak bunları!
BAŞKAN
– Değerli milletvekilleri, lütfen, konuşmayı tamamlamasına izin verelim.
GENÇLİK
VE SPOR BAKANI MEHMET MUHARREM KASAPOĞLU (Devamla) – Bakın, Sayın Başkan…
BAŞKAN
– Ben uyarıyorum zaten, siz devam edin Sayın Bakan.
GENÇLİK
VE SPOR BAKANI MEHMET MUHARREM KASAPOĞLU (Devamla) – Tamamlayacağım.
Kampüse
yurdu yaparsak ne olacak?
Başkanım
“teknik” dedi, teknik konuşuyorum. (CHP sıralarından gürültüler)
BAŞKAN
– Konuşmayı dinleyelim lütfen değerli milletvekilleri.
Buyurun
Sayın Bakan.
GENÇLİK
VE SPOR BAKANI MEHMET MUHARREM KASAPOĞLU (Devamla) – Şimdi, Başkanım, kampüse
yurdu yapacağız, öğrenci yol parası vermeyecek; öğrenci istediği zaman yurduna
gelecek, istediği zaman kütüphaneye gidecek ama buna karşı çıkmayın. Gelin
beraber yapalım, ismini de siz koyun gerekiyorsa. Maksat… 
ENGİN
ALTAY (İstanbul) – Neyine karşıyız? Ya, neyine karşıyız, anlamadım. Bizimle ne
ilgisi var?
GENÇLİK
VE SPOR BAKANI MEHMET MUHARREM KASAPOĞLU (Devamla) – Sor, CHP Grubuna sor,
belediyeye sor, buradaki gruba sor, Yıldırım Bey’e sor, Yıldırım Kaya’ya sor.
(CHP sıralarından gürültüler)
ENGİN
ALTAY (İstanbul) – Belediyeye mi?
ALİ
MAHİR BAŞARIR (Mersin) – Sen nerede yaşıyorsun? Nerede yaşıyorsun?
BAŞKAN
– Karşılıklı olmasın, lütfen. 
GENÇLİK
VE SPOR BAKANI MEHMET MUHARREM KASAPOĞLU (Devamla) – Bakın, değerli
milletvekilleri, inşallah hep birlikte, yarınlar, çok daha anlamlı, gençlerimiz
için, milletimiz için çok daha mutlu yarınlar olacak; biz buna inanıyoruz, biz
bunun için çalışıyoruz. Gençlerimiz pırlanta, gençlerimiz tüm dünyaya model
olacak gençler; zihinleriyle, akıllarıyla, vicdanlarıyla, merhametleriyle,
adalet duygularıyla. Biz onlarla gurur duyuyoruz. (AK PARTİ sıralarından
alkışlar, CHP sıralarından gürültüler)
O
yüzden, karamsarlığa, umutsuzluğa kapılmaya gerek yok ama biz, umudu da
çoğaltmak için varız, merak etmeyin. Sayın Cumhurbaşkanımızın liderliğinde
inşallah, dur durak bilmeden… Kendilerinin on sekiz yıldır –az önce söyledim-
bu ülkenin taşında toprağında mührü var, parmak izi var, alın teri var. 
(Mikrofon
otomatik cihaz tarafından kapatıldı)
BAŞKAN
– Buyurun Sayın Bakan, toparlayalım. 
ALİ
KENANOĞLU (İstanbul) - Biraz daha bağır, biraz daha bağır, saraya yetişecek. 
GENÇLİK
VE SPOR BAKANI MEHMET MUHARREM KASAPOĞLU (Devamla) – İnşallah size de nasip
olur bu ülkeye eser kazandırmak ama bilmiyorum, ne zaman nasip olur, bu
vaziyetle zor. Ama ben size şunu tavsiye ediyorum... (CHP sıralarından
gürültüler)
CAVİT
ARI (Antalya) – Hepsini biz kazandırdık, siz sattınız Sayın Bakan. 
BAŞKAN
– Biraz sükûnet sayın milletvekilleri, lütfen. 
Buyurun
Sayın Bakan. 
CAVİT
ARI (Antalya) – Kazandırdıklarımızı siz sattınız Sayın Bakan.
GENÇLİK
VE SPOR BAKANI MEHMET MUHARREM KASAPOĞLU (Devamla) – Az önce birisi bir şey
söyledi ama Başkanımın hatırına hürmeten cevaplamayacağım onu.
BAŞKAN
– Teşekkür ederim Sayın Bakan.
GENÇLİK
VE SPOR BAKANI MEHMET MUHARREM KASAPOĞLU (Devamla) – Bizim amacımız, bu ülkenin
onurunu, bu ülkenin şerefini yücelten gençliğin umudu olmak ve bu ülkenin
yarınlarına ihanet edenlere de gereken cevabı vermek; mesele budur. (AK PARTİ
sıralarından alkışlar, CHP sıralarından gürültüler)
BAŞKAN
– Değerli milletvekilleri, lütfen konuşmayı bağlamasına izin verelim.
GENÇLİK
VE SPOR BAKANI MEHMET MUHARREM KASAPOĞLU (Devamla) – Bakın “Biz gelmedik dava
için, bizim işimiz sevi için/Dostun eli gönüllerdir, gönüller yapmaya geldik.”
Başka amacımız yok. (AK PARTİ sıralarından alkışlar) Biz yaratılanı Yaradan’dan
ötürü seviyoruz, biz sizleri de seviyoruz, hepinizi seviyoruz. (CHP
sıralarından gürültüler) Biz birlikte Türkiye’yiz, merak etmeyin ve yarınlara
daha güçlü yürümek için inşallah, omuz omuza olalım diyorum, el ele verelim
diyorum, beraber olalım diyorum. 
(Mikrofon
otomatik cihaz tarafından kapatıldı)
BAŞKAN
– Selamlayalım lütfen, tamamlayalım Sayın Bakan. 
GENÇLİK
VE SPOR BAKANI MEHMET MUHARREM KASAPOĞLU (Devamla) – Önümüzde hiçbir güç
duramayacaktır, ben buna inanıyorum. (CHP sıralarından gürültüler) 
HAŞİM
TEOMAN SANCAR (Denizli) – Allah Allah!
GENÇLİK
VE SPOR BAKANI MEHMET MUHARREM KASAPOĞLU (Devamla) – Sözü uzatmayayım, az önce
Başkanımla da konuştuk, şunu söylüyorum: Bakın, Bakanlığımız sizlerin
Bakanlığı, bu milletin Bakanlığı, gençlerin Bakanlığı, sporcuların Bakanlığı. 
MUSTAFA
ADIGÜZEL (Ordu) – Burası saray değil!
GENÇLİK
VE SPOR BAKANI MEHMET MUHARREM KASAPOĞLU (Devamla) – O yüzden, kapımız her
zaman açık, gönlümüz açık, telefonlarımız açık. Bize projeyle gelin, bize
öneriyle gelin…
HAŞİM
TEOMAN SANCAR (Denizli) – Sen anlat, gel! Bakan sensin! Bütçeyi anlat, bütçeyi
anlat!
GENÇLİK
VE SPOR BAKANI MEHMET MUHARREM KASAPOĞLU (Devamla) – …gerekirse
eleştirilerinizle gelin ama gelin. Gelin konuşalım, gelin bağ kuralım, köprüler
kuralım ve bu memleketi yarınlara birlikte taşıyalım. 
Saygılar
sunuyorum, sağ olun. (AK PARTİ sıralarından alkışlar) 
BAŞKAN
– Teşekkürler Sayın Bakan. 
KAMİL
OKYAY SINDIR (İzmir) – Atatürk der ki: “Ben sporcunun zeki, çevik ve
ahlaklısını severim.” Biz de onu seviyoruz. 
FAHRETTİN
YOKUŞ (Konya) – Sayın Bakanım, son üç dakikanıza aynen katılıyorum,
alkışlıyorum. 
BAŞKAN
– Şimdi de konuşma sırası yürütme adına Ulaştırma ve Altyapı Bakanı Mehmet
Cahit Turhan’da. 
Buyurun
Sayın Turhan. (AK PARTİ sıralarından alkışlar) 
Süreniz
yirmi dört dakikadır. 
ULAŞTIRMA
VE ALTYAPI BAKANI MEHMET CAHİT TURHAN – Gazi Meclisimizin Sayın Başkanı,
saygıdeğer milletvekilleri; 2020 yılı bütçe görüşmeleri çerçevesinde Bakanlığın
bağlı kuruluşlarımız Karayolları Genel Müdürlüğü ve Sivil Havacılık Genel
Müdürlüğü ile ilişkili kurumumuz Bilgi Teknolojileri ve İletişim Kurumu
Başkanlığı bütçeleri münasebetiyle söz almış bulunuyorum. Bu vesileyle yüce
Meclisimizi ve aziz milletimizi saygıyla selamlıyorum. (AK PARTİ sıralarından
alkışlar) 
Çalışmalarımıza
katkı sunma kabîlinden bütçemiz üzerinde söz alan, görüş ve önerileriyle
projelerimize zenginlik katan sayın milletvekillerimize teşekkür ediyorum. Gazi
Meclisimizin bu oturumunda ortaya koyacağı her öneri ve düşüncenin ülkemiz ve
milletimiz adına hayırlara vesile olmasını diliyorum. 
Sayın
Başkan, sayın milletvekilleri; takdir edersiniz ki ulaştırma ve haberleşme
yatırımları doğrudan veya dolaylı şekilde hayatın her alanına etki ediyor.
Bakanlığımın yaptığı işler, dünyanın her yerinde olduğu gibi hayati önem
taşıyor çünkü kalkınmamızın, refah artışımızın, sosyal, kültürel ve ekonomik
gelişmemizin yolu büyük oranda bu işlerden geçiyor. Şöyle ki: Bir yere yol
yaparsınız, hızlı tren hattı döşersiniz, havalimanı yaparsınız, liman
yaparsınız; oranın ulaşımını kolaylaştırırsınız, ekonomik hayatını
canlandırırsınız. Bir yere fiber hat döşersiniz; oradaki insanları dünyayla
buluşturursunuz, farklı kültürleri tanımalarını, bilgiye ulaşmalarını, ticaret
yapmalarını ve karşılıklı etkileşimde bulunmalarını sağlarsınız. Tüm bunların
neticesinde oradaki insanların siyasal katılım düzeyini artırmak suretiyle
demokrasinin gelişimine de katkı sunmuş olursunuz. 
Biz,
işte tüm bunları sağlamak için çalışıyoruz. Yani ülkemizin hem bugünü hem de
geleceği için çalışıyoruz. Bunun yekûnuna da “beka meselesi” diyoruz.
Sayın
Başkan, saygıdeğer milletvekilleri; meseleye bu zaviyeden baktığımız için
ulaştırma ve haberleşme sektöründe ter akıtan 250 bin kişiye “medeniyet
neferleri” payesi biçmemiz gerekir. 40 derece sıcağın altında yollarda asfalt
seren işçilerimiz, dağları, vadileri hızlı tren hatlarıyla donatan demir
yolcularımız, coşkun sularda bile havalimanı yapan mühendislerimiz,
işçilerimiz, buz gibi havalarda limanlarımızda gece gündüz demeden elleçleme
yapan kardeşlerimiz, ülkemizin dört bir yanına fiber hatlar döşeyen
emekçilerimiz, yöneticilerimiz ve memurlarımız yani her kademede bu işlere emek
veren, imza atan 250 bin insanımız; tamamı milletimizin yolunu aydınlatan
medeniyet neferleridir. Hani Sayın Cumhurbaşkanımız “Yol medeniyettir.” diyordu
ya, işte bu insanlar yaptıkları işlerle yolumuzun, medeniyetimizin kilometre
taşlarını döşemektedir. Huzurlarınızda hepsine tek tek teşekkür ediyorum. (AK
PARTİ sıralarından alkışlar) 
Sayın
Başkan, değerli milletvekilleri; biz de ne yaptıysak güzel vatanımızın bekası,
aziz milletimizin selameti için yaptık. Bizden önce de tüm bakanlarımız ve
yöneticilerimiz ne yaptıysa hep bu anlayış üzerine yaptılar. Biz de aynı yol,
aynı anlayış üzerinde ilerliyoruz. Cumhurbaşkanımız Sayın Recep Tayyip
Erdoğan’ın liderliğinde ülkemizi, milletimizi geleceğe taşımaya, yollarına ışık
tutmaya devam edeceğiz. Dünya medeniyetinin bugünkü seviyesine ulaşmasında
büyük katkısı olan aziz milletimizi, cumhuriyetimizin 100’üncü yılına taşıma,
Türkiye’yi dünyanın sayılı ülkeleri arasına sokma çabamız kararlılıkla sürecektir.

Sayın
Başkan, saygıdeğer milletvekilleri; yoğun çalışmalarımız sonucu ulaştırma
alanında Türkiye’nin yıllardır süren altyapı problemini büyük ölçüde giderdik.
Ulaştırma, denizcilik ve haberleşme hizmetleri için son on yedi yılda 757
milyar 200 milyon Türk lirası harcama yaptık. Temel hedefimiz, farklı ulaşım
modları arasında denge oluşturmak. Yapmamız gereken çok iş olduğunun da
bilincindeyiz ancak aşama aşama bütün modlardaki yükü dengeli hâle getireceğiz
inşallah.
Bakanlık
olarak kara yollarımızdaki özellikle yük trafiğinin demir ve deniz yollarına
kaydırılması için pek çok önemli projeyi hayata geçirdik. Bazı projeleri
tamamlamak için de çalışmalarımız devam ediyor. Demir yollarına toplamda 137
milyar 500 milyon Türk lirası yatırım yaptık. Ulaşım türleri arasında dengeli
bir dağılımın sağlanması amacıyla, yıllardır ihmal edilen demir yollarımızı
yeni bir anlayışla ele aldık. Demir yollarındaki hizmetleri birazdan
detaylandıracağım ama bunu şu noktada eklemek durumundayım: Yaptığımız ve
yapacağımız yatırımlar sayesinde yükün, demir yolu ile kara taşımacılığındaki
payını 2 kat artırmayı hedefliyoruz. Seyahat güvenliğini artırmak ve yollarda
konforu en üst seviyeye çıkarmak için kara yolu, üzerinde en çok durduğumuz
ulaşım sistemi oldu. Çünkü kara yolu, hâlihazırda bütün dünyada, yolcu ve yük
taşımada entegrasyon sağlayıcı yönüyle öncelikli ulaşım türü olma özelliğini
koruyor.
Bölünmüş
yol uzunluğumuzu 27.123 kilometreye ulaştırdık. Bugün, kara yolu ağımızda 3.060
kilometresi otoyol olmak üzere toplam 68.254 kilometre yol bulunuyor. Bölünmüş
yollar sayesinde, yakıt ve iş gücünden yıllık 18 milyar Türk lirası üzerinde
tasarruf sağladık. Bölünmüş yollar, toplam yol ağımızın yüzde 40’ını
oluşturmasına karşın, bütün yol ağımızda hareket eden trafiğin yaklaşık yüzde
82’sine hizmet veriyor. Ortalama hız 40 kilometreden 88 kilometreye çıktı.
Bununla kalmadı, bizim için, bölünmüş yolların önemli bir fonksiyonu daha oldu.
Yol ağında 2003-2018 yılları arasında trafik hareketliliğinde yüzde 92’lik
artış gerçekleşti ama trafik kazalarında hayatını kaybeden kişi sayısında yüzde
71’lik azalma oldu. Bunu da 2003’ten bugüne en çok önemsediğimiz fayda olarak
görüyoruz.
Son
on yedi yılda, 13.422 kilometre tek platformlu yolunun da standardını
yükselterek hizmete soktuk. Yıllık ortalama 14.586 kilometre asfalt çalışması
ve onarımı yaptık. Bitümlü sıcak karışım kaplama yol ağımızı 3 kattan fazla
artırdık, 25.962 kilometreye ulaştık. Artık daha güvenli ve konforlu yollarda
seyahat edebiliyoruz. Şehir giriş-çıkışlarında artan trafik yoğunluğu sorununu
çözmek, şehirler arası trafiğin şehir trafiğini etkilememesi için de çevre
yolları yapıyoruz. Son yıllarda, farklı seviyeli kavşaklarla geçilen çevre
yollarında 1.513 kilometreyi tamamladık, 1.183 kilometrede çalışmalarımız devam
ediyor, 915 kilometrede ise plan ve proje çalışmaları sürüyor. 
Avrupa’yı
Kafkaslara, Orta Doğu’ya ve Orta Asya’ya bağlayan köprü konumundaki ülkemizin
batıdan doğuya kesintisiz ulaşım imkânını sağlayacak otoyol ağlarını kamu-özel
sektör iş birliğiyle yapıyoruz. Bu noktada şunu vurgulamakta fayda var:
Kamu-özel sektör iş birliği yöntemiyle yapacağımız yüksek standartlı ve yüksek
maliyetli projelerin yatırım kararını almadan önce, projeye ilişkin ekonomik ve
finansal analizlerini yapıyoruz. Her projenin sağlayacağı zaman, taşıt işletme,
bakım, kaza ve benzeri ekonomik faydalarıyla maliyetlerini değerlendiriyoruz.
Böylece,
işletme gelirlerinden de faydalanarak projelerin finansmanını sağlıyoruz. Bütçe
imkânlarını sosyal faydası yüksek başka projelere aktarmış ve ulaşım hizmetini
yurt sathına yaymış oluyoruz. Bu projeleri çok daha kısa sürede
vatandaşlarımızın hizmetine sunarak da ekonomik gelişimin ivmesini artırıyoruz.
Örneğin, Kuzey Marmara Otoyolu, 7 milyar 950 milyon dolarlık bir proje.
Yükleniciler, projeyi bitirip işletme sürelerini 2027 yılından başlamak üzere
kesimler hâlinde 2030 yılı ortasına kadar tamamlayarak devlete teslim edecek
yani ömür boyu bunlara garantörlük yok, on yıl içerisinde bunlar milletin malı
olacak. (AK PARTİ sıralarından alkışlar) 
Ayrıca
özellikle altını çizmekte fayda gördüğüm bir hususu daha bu noktada açmak
istiyorum. Yapım kararı almadan mutlaka çevresel etki ve değerlendirme
çalışması yapıyoruz. Kuzey Marmara Otoyolu’ndan bahsetmiştim. Projeden
etkilenen 1 milyon 371 bin ağaç yerine 7 milyon 142 bin ağaç diktik. Projenin
sonuna kadar 540 bin ağaç daha dikeceğiz. Gelecek nesillerimize yaşanabilir
temiz bir dünya, yaşanabilir bir çevre sunma gayretindeyiz. Projelerimiz
kapsamında yapılan toplam dikim 68 milyonu aştı.
2003
öncesi otoyol uzunluğumuz 1.714 kilometreydi. Önemli bir bölümünü
yap-işlet-devret modeliyle olmak üzere 1.346 kilometre daha otoyol yaptık.
Bugün otoyol ağımız 3.060 kilometreye ulaştı. 2023 ve 2035 yıllarına kadar
toplam 20 projede 5.532 kilometre daha otoyol yapımını hayata geçirmeyi
planlıyoruz. Bu projelerin 573 kilometrelik kesiminde yapım çalışmaları hâlen
devam ediyor, kalan kesim içinse proje hazırlık çalışmalarımız sürmekte.
Karayollarında yap-işlet-devret modeliyle yaptığımız 4 projenin yatırım bedeli
109 milyar 820 milyon Türk lirası. Bu projeler için ödediğimiz toplam
garantiyse bugüne kadar sadece 9 milyar 640 milyon. Bütün bu saydığım otoyol
projeleri de dâhil olmak üzere önemli projelerin yap-işlet-devret yöntemiyle
yapılması, AK PARTİ hükûmetleri döneminde yakaladığımız ekonomik ve siyasi
istikrar fırsatı sayesinde yurt dışı finans kuruluşlarından sağlanan
finansmanla gerçekleşmiştir.
Ülkemizin
coğrafi şartları zor, biliyorsunuz; bu zorlu şartları aşmak için başvurduğumuz
yolların başında tünel, köprü, viyadük yapımı geliyor. Son on yedi yılda tünel
uzunluğumuzu 9 kat, köprü ve viyadük uzunluğumuzu 2 kat artırdık. İstanbul’a
rahat bir nefes aldıran mega projelerimizden Avrasya Tüneli’ni 2016’da hizmete
aldık, 2 yaka arasındaki seyahat süresini yüz dakikadan on beş dakikaya
düşürdük; bugüne kadar -bu projeden- 48 milyon araç geçiş yaptı. 
Türkiye
genelinde, 533 kilometre uzunluğunda 148 tünelde çalışmalar devam ediyor; 636
kilometre uzunluğunda 250 tünelde ise proje çalışmaları sürüyor. 142 kilometre
uzunluğunda 46 tünelin de projesi hazır. 
HAYDAR
AKAR (Kocaeli) - E26 ne oldu, E26?
ULAŞTIRMA
VE ALTYAPI BAKANI MEHMET CAHİT TURHAN (Devamla) – Gümüşhane Zigana, Sivas
Geminbeli, Erzurum Kop, Van Güzeldere, yapımına devam ettiğimiz tüneller
arasında. 
Peki,
köprülere gelince, son on yedi yılda 333 kilometre uzunluğunda 2.955 köprü ve
viyadük yapımını tamamladık. (AK PARTİ sıralarından alkışlar) Bunlar arasında
Nissibi, Ağın, Hasankeyf ilk aklıma gelen örnekler. 62 kilometre uzunluğunda
539 köprü ve viyadükte ise yapım çalışmaları devam ediyor; Kömürhan Köprüsü ve
Eyiste Viyadüğü de bunlar arasında, yine, kullanılan teknik ve teknoloji
açısından öne çıkan sanat yapılarımız. 
Sadece
2019’da 23 kilometre uzunluğunda 92 köprü, viyadük ve kavşağı bitirmeyi
hedeflemiştik; bu hedefin üstüne çıktık, 40 kilometrelik 171 köprü, viyadük ve
kavşağı tamamladık. 1.077 köprünün bakım ve onarımı ile 256 tarihî köprünün de
restorasyonunu yaptık. Trafiğe hizmet veren toplam 8.922 köprünün uzunluğu 644
kilometreye ulaştı. Ayrıca deprem güçlendirme kapsamında Marmara Bölgesi’nde 2
boğaz köprüsü dâhil olmak üzere, 239 köprü ve viyadük ile 5 tünelde çalışmaları
tamamladık. Tüm bunları milletimizi, ülkemizi sevdiğimiz için yapıyoruz. (AK
PARTİ sıralarından alkışlar) 
Yine,
kara yolunda seyahat eden yolcuların gönderilen kargo ve eşyalarının elektronik
ve anlık olarak takip edilmesi için Ulaştırma Elektronik Takip ve Denetim
Sistemi Projesi’ni hayata geçirdik; bu, bir ilk. 
Tehlikeli
madde taşımacılığı alanında da önemli düzenlemeler yaptık. Kara yolu tehlikeli
madde taşımacılığı yapan kuruluşların uzmanlaşmasını ve kayıt altına alınmasını
sağladık. 
Sayın
Başkan, saygıdeğer milletvekilleri; demir yollarını sürdürülebilir kalkınma
hamlelerinin en önemli halkalarından biri olarak görüyoruz. Yıllardır ihmal
edilen bu alanı canlandırmak için yoğun çaba sarf ettik. 
ATİLA
SERTEL (İzmir) – İzmir-Ankara hattı ne oldu? 
ULAŞTIRMA
VE ALTYAPI BAKANI MEHMET CAHİT TURHAN (Devamla) – Sayın Cumhurbaşkanımızın
liderliğinde demir yollarımızı tekrar devlet politikası hâline getirdik. Mevcut
11.590 kilometrelik demir yolu ağımızdaki ana hatların tamamını yeniledik.
Bunların içinde ülkemizin ilk demir yolu hattı olan Aydın-İzmir hattı da
bulunuyor. Bu hattı yüz elli altı yıl sonra altyapısıyla birlikte biz yeniledik.
Kırk yıl aradan sonra ilk defa bir il merkezini Tekirdağ-Muratlı hattıyla demir
yolu ağına bağladık, böylece Tekirdağ Limanı da demir yoluna kavuşmuş oldu.
(CHP sıralarından gürültüler)
Yüce
Meclisimizin takdirleriyle yaptığımız yasal düzenlemeler çerçevesinde demir
yolunu özel sektöre açtık. Demir yolu şebekemiz üzerinde özel sektörün kendi
trenleriyle yük ve yolcu taşıması için gerekli yasal zemini hazırladık. 1.213
kilometre yüksek hızlı tren hattı yaptık. 
HAYDAR
AKAR (Kocaeli) - Nereye yaptınız?
ULAŞTIRMA
VE ALTYAPI BAKANI MEHMET CAHİT TURHAN (Devamla) – Dünyada 8’inci, Avrupa’da
6’ncı yüksek hızlı tren işletmecisiyiz. Ankara-Eskişehir-İstanbul,
Ankara-Konya-İstanbul güzergâhlarında 52 milyona yakın seyahat gerçekleşti. 
Tüm
demir yollarında sadece bu yıl 200 milyona yakın yolcu taşıdık. Şu anda
Ankara-İzmir ve Ankara-Sivas arasında toplam 1.889 kilometre yüksek hızlı tren
hattı yapımına devam ediyoruz. Yüksek hızlı tren hatlarının yanı sıra, yük ve
yolcu taşımacılığının birlikte yapılabileceği hızlı tren hatları da inşa
ediyoruz. 
Bursa-Bilecik,
Konya-Karaman-Niğde-Mersin-Adana, Osmaniye-Gaziantep, Çerkezköy-Kapıkule ve
Sivas-Zara olmak üzere 1.626 kilometre hızlı demir yolu hattının yapım
çalışmalarına devam ediyoruz. 
İLHAMİ
ÖZCAN AYGUN (Tekirdağ) – Çerkezköy daha başlamadı.
ULAŞTIRMA
VE ALTYAPI BAKANI MEHMET CAHİT TURHAN (Devamla) – 429 kilometre konvansiyonel
demir yoluyla birlikte toplam 3.944 kilometre demir yolu yapımı devam ediyor.
(AK PARTİ sıralarından alkışlar) Ülkemizin ekonomik hedeflerine ulaşabilmesine
katkı sağlayacak demir yolu projelerini, diğer taşıma modlarıyla entegre olacak
şekilde önceliklendirdik. 
Ayrıca,
yüksek hızlı tren ve hızlı tren hatlarının gittiği illerimizin gar ve
istasyonlarına da farklı bir dokunuşta bulunuyoruz. Projelerimizi bu
kentlerimizin kültürel dokusunu esas alarak biçimlendiriyoruz. Hatlarımızda
işletme maliyetlerini düşürmekle yüksek kapasiteli güvenli taşımacılık
sağlayabilmek için elektrifikasyon ve sinyalizasyon çalışmalarımıza devam
ediyoruz. Sinyalli ve elektrikli hatlarda yüzde 45 civarındaki hat oranımızı
2023 yılında yüzde 77’ye çıkarmayı hedefliyoruz. 
Sayın
Başkan, saygıdeğer milletvekilleri; millî ve yerli demir yolu endüstri
oluşturma, demir yollarını, üretim merkezlerini de limanlara bağlama yönündeki
çalışmalara özel önem veriyoruz. İşletmelerimizin rekabet güçlerini artırmak,
pazarlama imkânlarını kolaylaştırmak ve kombine taşımacılığı daha faal hâle
getirmek amacıyla lojistik merkezler kuruyoruz. Planladığımız 25 lojistik
merkez tamamlandığında sektöre 73 milyon ton ve 4 milyon TEU ilave taşıma
imkanı sağlayacağız. Ayrıca, 16 milyon metrekare konteynerde stok ve elleçleme
sahası sunmuş olacağız. Ülkemizin bölgesinde lojistik üs olması temel
hedeflerimizdendir. Bu amaçla, Türkiye lojistik master plan çalışmalarını
tamamladık, lojistik mevzuatıyla ilgili çalışmalarda da önemli mesafeler aldık.

Hızlı
trenle ilgili malzemelerin önemli bir kısmını artık kendi ülkemizde üretiyoruz.
Millî yük vagonunu ürettik, kullanıyoruz, uluslararası düzeyde rekabet gücü
kazanmak için, millî elektrikli ve dizel tren setleri çalışmalarımıza devam
ediyoruz. Millî Yüksek Hızlı Tren Projesi’nin ise Sanayi İş Birliği
Programı’yla gerçekleştirilmesi yönünde çalışmalarımız sürüyor; 2023 yılına
kadar 294 kilometre iltisak hattını tamamlamayı hedefliyoruz. Yapılan altyapı
çalışmaları ve işletmecilik anlayışını gerçekleştirerek demir yollarımızda
taşınan yükü, 16 milyon tondan 32 milyon tona yükselttik. 
Bakanlık
olarak şehir içi raylı sistem taşımacılığına desteklerimiz ise devam ediyor;
başta İstanbul olmak üzere İzmir, Ankara, Konya, Kocaeli, Kayseri, Gaziantep,
Bursa, Erzurum ve Erzincan’da raylı sistem projelerimiz bulunuyor. Tüm bunları
insanımızı sevdiğimiz için yapıyoruz. 
Sayın
Başkan, değerli milletvekilleri; Türk sivil havacılığı, son on yedi yıllık
dönemde yaptığımız uygulama ve düzenlemelerle küresel ölçekte bir güç hâline
geldi. İç hat yolcu taşımacılığını rekabete açtık, yeni havalimanları yaptık,
atıl olanları sivil havacılık sektörüne kazandırdık, yüksek kapasiteli modern
terminaller inşa ettik ve aktif havalimanı sayısını 26’dan 56’ya yükselttik.
Cumhuriyetimizin 95’inci yıl dönümünde İstanbul Havalimanı’nı gururla açtık.
Burası tamamlandığında 200 milyon yolcu kapasitesiyle dünyanın en büyük
havalimanlarından biri olacak. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Bakan, tamamlayın sözlerinizi.
ULAŞTIRMA
VE ALTYAPI BAKANI MEHMET CAHİT TURHAN (Devamla) – Teşekkür ediyorum Sayın
Başkan. 
Ayrıca
ülkemizin önemli destinasyon ve transfer merkezlerinden biri olma konumunu
güçlendirecek, dünyada sayılı örneği bulunan, denize inşa edilmiş
havalimanlarından biri olan Ordu-Giresun’dan sonra deniz üzerine inşa edilen
2’nci havalimanı olan Rize-Artvin’de de yapımına devam ediyoruz. 
Doğu
ve Güneydoğu Anadolu Bölgelerinde birçok yeni havalimanı inşa ettik. Bingöl,
Şırnak, Hakkâri, Ağrı, Kars Havalimanlarıyla illerimizi ve bölgelerimizi
birbirine bağladık. Bir taraftan yeni havalimanları yaparken diğer taraftan da
modern terminaller inşa ediyoruz. Son dönemde Diyarbakır, Van, Çanakkale,
Sinop, Muş, Balıkesir ve Kahramanmaraş Havalimanlarının terminallerini
tamamlayarak hizmete açtık. Gaziantep, Samsun, Çarşamba, Kapadokya, Kayseri
Havalimanlarının terminal binası projelerini de hayata geçireceğiz. Yaptığımız
tüm bu çalışmaların ne manaya geldiğini en iyi yolcu trafiğindeki artışla
görüyoruz. 
(Mikrofon
otomatik cihaz tarafından kapatıldı) 
BAŞKAN
– Sözlerinizi bağlayın lütfen Sayın Bakan.
Buyurun.
ULAŞTIRMA
VE ALTYAPI BAKANI MEHMET CAHİT TURHAN (Devamla) – Toplam yolcu trafiği 211
milyona ulaştı. Uçuş ağını en hızlı geliştiren ülkeyiz. 126 ülkede 326 noktaya
uçuyoruz. Havacılık sektöründeki ciro 143 milyar Türk lirasına, istihdam ise
209 bine ulaştı.
ATİLA
SERTEL (İzmir) – İzmir-Ankara uçak yok.
ULAŞTIRMA
VE ALTYAPI BAKANI MEHMET CAHİT TURHAN (Devamla) – Denizcilik sektöründe de çok
önemli atılımlar gerçekleştirdik. Denizcilik açısından ülkemizin coğrafi
konumunun sunduğu avantajlardan en iyi şekilde yararlanmak için iyi planlanmış
bir denizcilik politikasıyla hareket ediyoruz. Yük ve yolcu taşımacılığı ve
gemi inşa sanayisi başta olmak üzere birçok endüstriyel alanda yeni istihdam
imkânları oluşturduk. Özel sektörün önünü açacak düzenlemeler yaptık. 19’uncu
sıradaki Türk sahipli filomuz, bugün dünyada 15’inci sıraya yükseldi. Toplam
yük elleçlemesi, 190 milyon tonken 460 milyon tona ulaştı. 
(Mikrofon
otomatik cihaz tarafından kapatıldı) 
BAŞKAN
– Evet, son bir kez daha bir dakika süre veriyorum Sayın Bakan, lütfen
bağlayın.
ULAŞTIRMA
VE ALTYAPI BAKANI MEHMET CAHİT TURAN (Devamla) - İstanbul Boğazı’na alternatif
sağlayacak, mal ve can güvenliğinin teminatı olacak Kanal İstanbul’un
güzergâhını belirledik, proje ve planlama çalışmalarını tamamlayıp yapımına
başlayacağız. (AK PARTİ sıralarından alkışlar) Bu konuyla alakalı doğrudan
bilgiye sahip olmayan kişilerin eleştirilerini saygıyla karşılıyoruz ancak
kimsenin şüphesi olmasın, projenin fizibilitesini en ince ayrıntısına kadar
yaptık. Tüm bunları büyük devlet ve vatan sevdasıyla yapıyoruz. 
Sayın
Başkan, saygıdeğer milletvekilleri; malumunuz, siber saldırılar tüm dünyanın
sorunu. Bakanlık olarak ulusal siber olaylara müdahale organizasyonumuzu
başlattık. Yaklaşık 1.300 kurum ve kuruluşta siber olaylara müdahale ekiplerini
kurduk, siber güvenlik eğitimi verdiğimiz kişi sayısı 3 bini aştı. 
Yine,
Ulusal Akıllı Ulaşım Sistemleri Strateji Belgesi ve Eylem Planı’nı hazırladık.
(Mikrofon
otomatik cihaz tarafından kapatıldı) 
BAŞKAN
– Son demiştim ama bir dakika daha veriyorum. Lütfen selamlayıp bağlayın.
ULAŞTIRMA
VE ALTYAPI BAKANI MEHMET CAHİT TURAN (Devamla) – Yerli ve millî kaynaklardan
azami ölçüde yararlanacağız, 505 kilometrelik akıllı yolun inşası için de
çalışıyoruz. Tüm bunları ülkemizi muasır medeniyetler seviyesine çıkarmak için
yapıyoruz.
Sayın
Başkan, kıymetli milletvekilleri; ülkemizin kalkınmasını, aziz milletimizin
refahını yükseltmek en temel gayemizdir. Bütün bunları milletimizden ve
dolayısıyla yüce Meclisimizden aldığımız güçle yaptık. Bundan sonra da yolumuza
aynı azim, aynı inanç ve aynı gayretle devam edeceğiz. Bir yandan milletimizin
önüne varlığımızı, birliğimizi, kardeşliğimizi, kuvvet ve kudretimizi geleceğe
taşıyacak yollar yapıyoruz. Diğer yandan, ülkemizin çağın gerektirdiği
dinamiklerle, dünyayla bütünleşmesini sağlıyoruz.
Burada,
Bakanlığımın hizmetlerinin özetini sizlerle paylaşma fırsatı buldum. Tüm bu
hizmetlerde bize yol gösteren Sayın Cumhurbaşkanımız Recep Tayyip Erdoğan ve
önceki Başbakanımız, Ulaştırma Bakanımız Sayın Binali Yıldırım’a huzurlarınızda
teşekkür ediyorum. (AK PARTİ ve MHP sıralarından alkışlar) 
Yine,
sağladığınız katkılar için yüce Meclisimize teşekkür ediyorum. Beni sabırla
dinlediğiniz için hepinize teşekkür ediyor, 2020 bütçemizin Bakanlığımız,
kurumlarımız, ülkemiz ve milletimiz için hayırlı olmasını Yüce Allah’tan niyaz
ediyorum.
Heyetiâliyenizi
saygıyla selamlıyorum. (AK PARTİ ve MHP sıralarından alkışlar)
BAŞKAN
– Teşekkürler Sayın Bakan.
Böylece,
yürütme adına konuşmalar tamamlanmış oldu.
Şimdi,
şahıslar adına konuşmalarda aleyhte olmak üzere, Niğde Milletvekili Ömer Fethi
Gürer konuşacaktır. 
Buyurun
Sayın Gürer. (CHP sıralarından alkışlar)
Süreniz
beş dakikadır. 
ÖMER
FETHİ GÜRER (Niğde) – Sayın Başkan, değerli milletvekilleri; bu bütçede işçi,
emekçi, tarımla uğraşan hiçbir kesimin sorunlarına çözüm üretecek bir şey yok
ama ben gene de tarımla ilgili konuşacağım.
Sayın
Tarım Bakanı biraz evvel çıktığında dedi ki: “Muhalefet her şeyi bizden daha
iyi anlatıyor, hatta iktidar milletvekilleri bile onlara inanıyor.” dedi. Sayın
Bakan, siz Aksaray’a gitmişsiniz, çiftçiler demişler ki: “Kepek pahalı.”
“Seneye çok ekersiniz.” demişsiniz. E, şimdi size çiftçi nasıl inanacak? (CHP
sıralarından alkışlar)
Durum
böyle olunca sorunlar tabii ki katlıyor. Çiftçimiz icralık. Yalan mı?
Gidiyorsunuz bir kent merkezine, girişinde ya da çıkışında yediemin deposu var,
bir bakıyorsunuz, traktörler dizilmiş; sanırsınız ki teşhir var, hepsi icralık,
borçlarını ödeyemiyorlar. 2020 yılında eğer çiftçinin borçlarını
ertelemezseniz, bugünkü çiftçi sayısı daha da çok düşecek.
Köyler
boşaldı, yaşlılardan başka köyde kimse yok. Genç nüfus kırsal kesimden
uzaklaştı, çiftçilik yapmıyor çünkü ürettiği ürün, değerine satılmıyor. (CHP
sıralarından alkışlar) Üretici, girdi fiyatları yüksek olduğu için maliyetine
ürününü satamıyor, tüketici de pahalı ürün almak zorunda kalıyor.
Ülkeyi
ithalata mecbur bıraktınız, 130 ülkeden ithal ürün geliyor, diyorsunuz ki
"İthalat yapmıyoruz." Gidin, bir bakın bakayım, bir ilaç bayisinden
içeri girin, orada, satış noktasında Türkiye yazılı bir tane ürün yok. İlaç
ithal, gübre ithal, tohum ithal, mazot pahalı, bir de yer altından su çıkaran
çiftçi, elektriğe gelen yüzde 72 zamla "Yandım anam!” diyor, siz de gelip
diyorsunuz ki çiftçilerimize “Onu yaptık, bunu yaptık.” Televizyon başında sizi
izleyen çiftçi ne diyor... 
NİLGÜN
ÖK (Denizli) – Cumhuriyet tarihinin en büyük teşviklerini verdik. 
ÖMER
FETHİ GÜRER (Devamla) - Bakın -son Başbakanımız burada- geçtiğimiz günlerde
Erzincan'daydık, Erzincan Tercan'a gittik, kulağında küpe olan hayvanları
damızlık diye dağıtmışsınız çiftçiye, brusella hastalığı nedeniyle çiftçi,
hayvanını şartlı kesime gönderiyor, 14 bin lira edecek hayvan, 8 bin liraya
satılamıyor. (AK PARTİ sıralarından gürültüler)
Değerli
arkadaşlar, Niğde, patates üretiminde 1'inci; lahana üretiminde Türkiye
2'ncisi; fasulye üretiminde Türkiye 3’üncüsü; çavdarda Türkiye 1'incisi; Amasya
elma ağacında Türkiye 1'incisi; kirazda Türkiye 8'incisi ama Adalet ve Kalkınma
Partisinin uyguladığı tarım politikası anlayışında Niğde, IPARD kapsamında
değil yani Avrupa Birliği Kırsal Kalkınma Destek Projesi'nde Niğde yok.
Niğde,
42 ilde olan lisanslı depoculuğa da alınmadı. Onun için, tarımda planlı bir
öngörünüz yok. Geleceğe bakışınız ile tarımla ilgili yapacaklarınız, bu ülkenin
geleceğini kurtaracak olandır çünkü Türkiye'nin tarımdan başka kurtuluşu yok.
Endüstride sıfırı anlatıyorsunuz, artık fabrikalarda on bin, yirmi bin insan
çalışmayacak, robotlar dönemi geliyor. Tek kurtuluş, tarım ve hayvancılıktır.
Onun için, yapmanız gereken de katma değerli ürün üretecek tarım sanayisini
geliştirmektir. Niğde'de patates şu anda depoda, 90 kuruşa mâl oldu, 60 kuruşa
tüccara satılamadı. Siz diyorsunuz ki taban fiyatları açıkladık, 1.350 liradan
buğdayı açıkladınız, 1.100 liradan tüccar aldı. Niye? Toprak Mahsulleri Ofisi
gidip de çiftçinin ayağına, alım yapmadı. Çiftçiye diyor ki: Çiftlikten kalk,
Niğde’ye git; mazot parasıyla birlikte hesap, aynısına geliyor. 
MÜCAHİT
DURMUŞOĞLU (Osmaniye) – Taban fiyatını zamanında açıkladı Tarım Bakanlığı.
ÖMER
FETHİ GÜRER (Devamla) – Bakınız değerli arkadaşlarım, ikide bir çıkıp buraya
diyorlar ki: Buğdayda şunu yaptık, diğer ürünlerde bunu yaptık. Dâhilde işleme
rejimi diye bir şey var. Yurt dışından buğday getiriyorlar, makarna ürettirip
yurt dışına bunu geri satıyorlar. (CHP sıralarından alkışlar)
MÜCAHİT
DURMUŞOĞLU (Osmaniye) – TMO, taban fiyatlarını zamanında açıkladı Sayın Gürer. 
ÖMER
FETHİ GÜRER (Devamla) – Ne yapıyorsunuz? Sanayiciyi destekliyorsunuz.
Sanayiciye destek verirken aynı desteği çiftçiye veriyor musunuz? Bırakın
sanayiciyi, çiftçiler alsın. Niye ithal buğday getiriyorsunuz? Türkiye'nin
çiftçisini niye gömüyorsunuz? 
NİLGÜN
ÖK (Denizli) – Makarna yapıyoruz, katma değer de üretiyoruz, ihraç ediyoruz. 
ÖMER
FETHİ GÜRER (Devamla) – Değerli arkadaşlar, bakınız, çiftçilerin yaşadığı
sorunları, besicilerin yaşadığı sorunları biz size anlatıyoruz “Gelin, bu
işlere çözüm üretin.” diyoruz. Sulama suyu konusunda da toplulaştırma konusunda
da alanda yaptıklarınız yok. Siz de gidiyorsunuz Adalet ve Kalkınma Partisi
milletvekili arkadaşlar; sizlere dert yanmıyor mu çiftçi? Tarım Bakanı diyor
ki: “Bizim milletvekilleri de muhalefete inanıyor.” Çünkü siz köye gidersiniz
ama o, köye gidiyor mu? Köye gitmeyen ne bilsin köylünün hâlinden, ne bilsin
çiftçinin hâlinden? (CHP ve İYİ PARTİ sıralarından alkışlar) 
Değerli
arkadaşlar, bakınız, şu anda…
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Gürer. 
Buyurun.

ÖMER
FETHİ GÜRER (Devamla) – Daha diğer bakanlıklara geçecektim Başkanım.
BAŞKAN
– Buyurun, devam edin. Beş dakikaya bir dakika eklerim, size on dakika veremem
ki. 
ÖMER
FETHİ GÜRER (Devamla) – O zaman son bir dakikada da Ulaştırma Bakanına
sesleniyorum: “Niğde’ye havaalanı yapacağız.” demişti eski Sayın Başbakanımız,
onu yapmadınız. 
MÜCAHİT
DURMUŞOĞLU (Osmaniye) – Niğde-Ankara otoyolu yapıldı. 
ÖMER
FETHİ GÜRER (Devamla) – Ama Sayın Bakan sizden bir isteğim var: Demiryolunda,
Karayolunda, PTT’de, kamuda kiralık araç şoförleri hâlâ taşeronda kaldı; onlara
bir kadro verdirin, iyilik yapmış olun işçiye, emekçiye. (CHP ve İYİ PARTİ
sıralarından alkışlar) 
Son
sözüm de Gençlik ve Spor Bakanına: Sayın Bakan, buraya geldiniz, siyaset
yaptınız. Sayın Cumhurbaşkanı, hükûmet sistemini açıklarken ne diyordu: “Benim
bakanım siyaset yapmayacak, iş üretecek; siyaseti milletvekilleri yapacak.”
(CHP ve İYİ PARTİ sıralarından alkışlar, AK PARTİ sıralarından gürültüler)
ALİ
ÖZKAYA (Afyonkarahisar) – Yok öyle bir şey.
NİLGÜN
ÖK (Denizli) – Siyaset yapmadı, görüş bildirdi. 
ÖMER
FETHİ GÜRER (Devamla) – Siz madem yapacaktınız, buradaki arkadaşların günahı
neydi? Niye, bunlardan bakanlık yapacak adam çıkmıyor mu? Onun için, işinizi
bilin, işinizi doğru yapın. Buraya siz Bakanlar bütçenizi sunmaya geleceksiniz.
Buradaki Adalet ve Kalkınma Partisi milletvekillerine dahi davranış biçimi olarak
yanlış yapıyorsunuz. Sizin siyaset yapmaya hakkınız yok.
(Mikrofon
otomatik cihaz tarafından kapatıldı) 
BAŞKAN
– Bağlayalım lütfen Sayın Gürer.
ÖMER
FETHİ GÜRER (Devamla) – Sizin yapacağınız işinizi yapmaktır diyor, yüce Meclisi
saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Gürer.
Değerli
milletvekilleri, konuşmalar tamamlanmış oldu.
Şimdi
soru-cevap kısmına geçiyoruz.
Bu
kısımda toplam yirmi dakika süremiz var. Bunun on dakikası sorulara, on
dakikası cevaplara ayrılacaktır.
Şimdi
sisteme giriş sırasına göre milletvekillerine yerlerinden, en fazla bir dakika
süreyle söz vereceğim.
Sayın
Çelebi…
MEHMET
ALİ ÇELEBİ (İzmir) – Teşekkürler Sayın Başkan.
Sayın
Kasapoğlu, “1.400’e yakın işçi statüsünde gençlik lideri alacağız.” diye
duyurdunuz. Adaylara da “Gençlik lideri belgeniz olmalı.” dediniz. Bu belgeyi
nerede, hangi kursta verdiniz? Kime duyurdunuz? Gizli kapaklı, sadece
yandaşlarınıza dağıttığınız doğru mudur? Adaletten bahsetmeye utanmıyor
musunuz?
Sayın
Pakdemirli, İzmir yangınına neden uçakla müdahale etmediniz? Burada bize
“Bilmiyorsunuz.” diyorsunuz. Sivil Havacılık Genel Müdürlüğü onayı varken hangi
yetki ve bilgiyle “Uçuşa elverişli değil.” dediniz? Kuşların motoruna yuva
yaptığı uçakların Airshow’da yangın söndürme gösterisini izlediniz mi? 
Sayın
Turan, size bağlı bir otorite olan Sivil Havacılık Genel Müdürlüğünü tanımayan
yanınızdaki Tarım Bakanına iki çift lafınız olacak mı diyorum.
Yüce
Meclisi saygıyla selamlıyorum.
BAŞKAN
– Sayın Özdemir…
SİBEL
ÖZDEMİR (İstanbul) – Teşekkür ederim Sayın Başkan.
Ben
de Gençlik ve Spor Bakanlığına sormak istiyorum. Hatırlıyorsanız Sayın Bakan,
bütçe sunumu aşamasında, Komisyonda da ben bunu dile getirmiştim, bu gençlik
merkezlerinizin faaliyetleriyle ilgili. Şimdi, ilginç bir şekilde, Düzce’de bir
çalışmamız oldu ve Düzce’de gençlik merkezinde, gençlik merkezi aracılığıyla
KYK yurtlarında gençlerle yapılan toplantıların belli bir siyasi parti
çizgisinde, belli bir yaşam tarzında yapıldığı, bu çerçevede hazırlandığı ve
buna göre bütçe ayrıldığı belirtildi. Yani oradaki vatandaşların bana söylediği
bu. 
Bunun
yanında, yine Düzce’de, Gençlik ve Spor Bakanlığının il ve ilçelerdeki
temsilciliklerine, sportif faaliyetlerle hiç ilgisi olmayan, gerçekten
liyakatten uzak, partizan atamaların yapıldığı gibi bazı iddialar oldu ve bu
kadroların ağırlıklı olarak belli bir siyasi partinin faaliyetlerini
destekleyici, çalışmalar yaptıkları gibi ciddi iddialar vardı. Bu konuda bir
incelemeniz olacak mı?
Yine,
KYK yurtlarında psikolog görevlendirmek yerine…
(Mikrofon
otomatik cihaz tarafından kapatıldı)
BAŞKAN
– Sayın Adıgüzel…
ONURSAL
ADIGÜZEL (İstanbul) – Teşekkürler Sayın Başkan.
Sorum
Sayın Ulaştırma Bakanına. 
Sayın
Bakan, sizin de çok iyi bildiğiniz üzere, Türkiye fiber altyapı konusunda geri
kalmıştır. Türkiye’de bugün itibarıyla mevcut fiber altyapı yalnızca 364 bin
kilometredir. Afrika’nın en geri kalmış ülkelerinden Gana’da 600 bin kilometre
fiber altyapı olduğu belirtiliyor. Türkiye açısından öyle bir geri kalmışlıktan
bahsediyoruz ki Sayın Cumhurbaşkanı bile geçtiğimiz günlerde yaptığı bir
açıklamada “Fiber hat konusunda yavaş gittiğimizi görüyoruz. Bu şekilde devam
edersek 5G teknolojisini etkin kullanamayız.” ifadesini kullandı. Sadece
Cumhurbaşkanı mı bu durumdan şikâyetçi, Sayın Bakan, herkes bu durumdan
şikâyetçi de bunun sorumlusu kim? On yedi yıldır ülkeyi yönetiyorsunuz. On yedi
yıldır en çok yatırımı yapan Bakanlık sizin. Peki, fibere gerekli yatırımları
yapmamanızın nedeni nedir? Kim sizi engelledi? Bunu açıklamanızı bekliyorum.
Teşekkür
ederim.
BAŞKAN
– Sayın Taşkın…
ALİ
CUMHUR TAŞKIN (Mersin) – Teşekkür ederim Sayın Başkan.
Öncelikle,
Gençlik ve Spor Bakanlığımızın, Tarım ve Orman Bakanlığımızın, Ulaştırma ve
Altyapı Bakanlığı ve bağlı kuruluşlarımızın 2020 bütçesinin ülkemize ve milletimize
hayırlı olmasını diliyorum.
Sorum
Ulaştırma ve Altyapı Bakanımıza olacak. 
Sayın
Bakanım, 2002 yılından itibaren Sayın Cumhurbaşkanımız Recep Tayyip Erdoğan
liderliğinde AK PARTİ hükûmetlerince Ankara-Eskişehir ve Ankara-Konya yüksek
hızlı tren hatlarını yaparak Türkiye’yi yüksek hızlı tren kullanan ülkeler
ligine çıkarttık. Bunun için, başta Cumhurbaşkanımız Sayın Recep Tayyip
Erdoğan’a, AK PARTİ hükûmetlerinin ilk Ulaştırma Bakanı ve son Başbakanımız
Sayın Binali Yıldırım’a, Sayın Lütfi Elvan’a, Sayın Ahmet Arslan’a ve zatınıza
teşekkür ediyorum.
Konya-Karaman-Ulukışla,
Adana-Osmaniye-Gaziantep ve seçim bölgem Mersin’e hızlı tren hattı çalışmaları
devam ediyor. Bu çalışmaları ne zaman sonuçlandırmayı hedefliyorsunuz?
Teşekkür
ederim.
BAŞKAN
– Sayın Aygun… 
İLHAMİ
ÖZCAN AYGUN (Tekirdağ) – “Hâkim amca,
benim babamı kim öldürdü?” diyen kızların annesi sesleniyor eşine: “‘Devlet
Demiryolları bir aile kurumu.’ diyordun. Senden sonra aradığım telefonlar
yüzüme kapandı. Kuzuların bana emanet ama biz kurumuna emanet olamadık.” Kim
diyor? Saliha Erbil diyor. Yirmi bir yıl yedi ay çalışmışlığı var Devlet
Demiryollarında ama maalesef hayatını kaybetti, malulen emekli edilemedi. 
Yine,
Tarım Bakanıma soruyorum… Sayın Cumhurbaşkanı dedi ki kenevirle ilgili… Şaşaalı
bir şekilde tanıtım yapıldı. Ülkemizde kenevir üretimi nedir? 2019’da üretime
geçilecekti, acaba yapılan bir şey var mı diye soruyorum. Sayın Gençlik ve Spor
Bakanıma soruyorum: Naim Süleymanoğlu anıtının ve tesisinin açılışına
Bulgaristan’a -Mestanlı’ya- gelmediniz ama acaba Naim Süleymanoğlu’nun -Cep
Herkülü’nün- filmini seyrettiniz mi diyorum?
Teşekkür
eder, saygılar sunarım.
BAŞKAN
– Sayın Barut… 
AYHAN
BARUT (Adana) – Tarım Bakanına soruyorum: Tarım ve Orman Bakanlığının yurt dışı
müşavirliklerine yapılan atamalarla ilgili pek çok hukuksuz, yandaş, kayırmacı
tutum ve tercihlerde bulunulduğuna dair iddialar dile getirilmektedir. Bu
bağlamda, yurt dışı tarım müşavirliklerine talimatınız doğrultusunda atama
yapılmış mıdır? Bizzat VIP mülakat yaptığınız oldu mu? Müşavir atanan bazı
kişilerin, eski yöneticilerin yakın akrabası olduğu doğru mudur? Üst düzey
yöneticilik yaparken başarısız bulunan ve görevden alınan kişilere atama
yoluyla yurt dışı temsiliyet verilmesi hangi liyakate göre yapılmıştır? 
Genç
meslektaşlarımız için “10.551 atamayı yapmayacağım.” dediniz, sözünüzü neden
yerine getirmiyorsunuz? Sizi gençlere ve Allah’a havale ediyoruz. 
Övündüğünüz
elektrikli traktörlerin OECD tarafından belirlenen kriterlere göre test ve
deneylerinin yapılmadığına dair iddialar var, doğru mudur? Bu traktörlerden
10-15 tanesi TİGEM’e satılmış mıdır? 
Teşekkür
ediyorum. 
BAŞKAN
– Sayın Kılavuz…
OLCAY
KILAVUZ (Mersin) – Sorum Sayın Tarım Bakanımıza: Mersin narenciye memleketidir,
şu an narenciye sezonunun ortasındayız. Narenciye teşvik priminin açıklanmasını
Mersinli hemşehrilerimiz sabırsızlıkla beklemektedir. Ayrıca, Mersin’de meyve
suyu fabrikaları yapılmalıdır, devletimiz öncülük etmelidir. 
Sorum
Sayın Ulaştırma Bakanımıza: Mersin-Antalya ve Silifke-Mut-Karaman yolları ne zaman tamamlanacaktır?
Sorum
Sayın Spor Bakanımıza: Niğde için yapılması planlanan yeni stadyumun ihale ve
başlama süreci ne durumdadır? Aynı zamanda, yüksek kapasiteli yeni bir kapalı
spor salonu yapılması için bir çalışma var mıdır? 
Belediyeler
başta olmak üzere, kamudaki sözleşmeli işçi ve memurlarımıza kadro verilmesiyle
ilgili talebimizi huzurlarınızda bir kez daha belirtmek istiyorum. Kadrosuz
işçi ve memurumuzun kalmaması için, insanlarımızın işlerinden, ekmek
kapılarından olmaması için gereken önemi bekliyoruz.
BAŞKAN
– Sayın Ceylan yerine, Sayın Kılıç…
SEVDA
ERDAN KILIÇ (İzmir) – Teşekkürler Sayın Başkan.
Tüm
dünyada kadına yönelik şiddet ve tacize dikkat çekmek için yapılan Las Tesis
dansı eylemi dün İzmir’de de binlerce cesur kadın tarafından yapıldı. Bugün
sabah saatlerinden itibaren 9 kadın, bu eyleme katıldıkları için evlerinden
alınıp Emniyete götürüldüler. Saatlerce Emniyette bekletilip ifadeleri alındı
ve az önce serbest bırakıldılar. Bu eyleme katıldıkları için 16 kadın hakkında
daha yakalama kararı olduğunu biliyoruz. 
Kadınları
değil, katilleri durdurmanız gerekiyor; kadınları değil, katilleri yakalamanız
gerekiyor. Eşit ve özgür bir yaşam kurana dek biz kadınlar olarak durmayacağız.
Son
sözüm: Zulmünüz artsın ki tez zeval bulasınız. (CHP sıralarından alkışlar)
BAŞKAN
– Sayın Başarır…
ALİ
MAHİR BAŞARIR (Mersin) – Sayın Spor Bakanına soruyorum: Ne kadar farkındasınız
bilmiyorum ama size hatırlatmak isterim, burası Türkiye Büyük Millet Meclisi.
Burada bütçenizi anlatacaksınız, milletvekillerini ikna edeceksiniz, bütçeyi
konuşacaksınız ama sürekli Cumhurbaşkanını övdünüz. Bunun sebebi bütçenize
güvenmemeniz mi yoksa Cumhurbaşkanına olan aşırı ilginiz mi, merak ediyorum.
BAŞKAN
– Sayın Gaytancıoğlu…
OKAN
GAYTANCIOĞLU (Edirne) – Teşekkür ederim Sayın Başkan.
Trakya’nın
kanayan yarası, Ergene Nehri’ndeki kirliliktir. Geçen dönemin Orman ve Su
İşleri Bakanı Veysel Eroğlu, DSİ’nin Ergene Havzası Eylem Planı’na vurgu
yaparak “31 Temmuz 2018’de Ergene’de suların yüzde 40’ı, 31 Aralık saat 16.59’da
-yani on beş gün sonra- tamamı arıtılacak. Bu arıtmalardan sonra, 2021’de
Ergene’de canlı hayatı yeniden başlayacak.” demişti. Siz halef-selef olduğunuz
Bakanın verdiği sözün arkasında mısınız yoksa siz de halef-selef olduklarıyla
beraber yürüdüğünü unutanlardan mısınız? 
Ergene’de
zehir akmaya devam ediyor. Edirne’de, şubat ayında, parasını belediyelerimizin
ödemekte olduğu arıtma tesislerini DSİ olarak işiniz olmadığı hâlde yaptığınızı
söylemiştiniz. Nehirlerimizin doğdukları gibi temiz akması işiniz değilse sizin
işiniz nedir? Ergene Havzası Koruma Eylem Planı’nızla ilgili söyleyecek sözünüz
var mıdır? 
2/B
arazilerinin yani orman vasfını kaybetmiş arazilerin…
(Mikrofon
otomatik cihaz tarafından kapatıldı) 
BAŞKAN
– Sayın Öztunç…
ALİ
ÖZTUNÇ (Kahramanmaraş) – Teşekkür ederim Sayın Başkan.
Spor
Bakanına soruyorum: Kürsüde çok gergindiniz, Spor Bakanı olarak biz de size
spor yapmanızı öneriyoruz. Eliniz ayağınız titreyerek, parmak sallayarak mı
gençlere Gençlik Bakanı olarak örnek olacaksınız?
Tarım
Bakanına soruyorum: Sayın Bakan, “Telefonla arayın, konuşalım, size anlatayım.”
dediniz, telefon numaranızı vermediniz, numaranız bizde yok. Kürsüden telefon
numaranızı açıklamaktan çekiniyor musunuz? Bir Bakan, millete telefon
numarasını vermez mi? 
Sayın
Ulaştırma Bakanı, Kahramanmaraş Havalimanı’na uçaklar inemiyor. Cihaz eksikliği
neden giderilmiyor? Haftada en az 3-4 uçuş iptal oluyor. Bu gidişle bu millet
size “Hoşça kalın.” diyecek. İnşallah önümüzdeki günlerde “bye bye” yapacağız
size.
BAŞKAN
– Sayın Keven…
ALİ
KEVEN (Yozgat) - Teşekkür ederim Sayın Başkan.
Tarım
Bakanına soruyorum: Çiftçilerimizin sertifikalı tohum desteğini ve buzağı
desteğini neden ödemiyorsunuz? Sayın Bakan, 2 milyon çiftçiye bir cevap dahi
vermiyor, verme lütfunu bile göstermiyorsunuz ama maşallah, Sudanlı çiftçilerle
aranız çok iyi; Allah dostluğunuzu bozmasın. Biraz da Türk çiftçisini
hatırlasanız diyorum. Şu an on bir aylık gerçekleşmeye baktığımızda, tarımsal
desteklemeye harcanması gereken 1,5 milyar liralık bütçe var. Bu parayı
çiftçilere ne zaman ödeyeceksiniz? 
Son
olarak, Ziraat Bankası, biliyorsunuz, simit işine girdi. Tüpçüyü kurtardınız,
topçuyu kurtardınız, simitçiyi bile kurtardınız, bir tek Türk çiftçisini
kurtarmadınız. Ziraat Bankasının düştüğü bu durumu Türk çiftçisinin vicdanına
bırakıyorum. 
Teşekkür
ediyorum.
BAŞKAN
– Sayın Ataş…
DURSUN
ATAŞ (Kayseri) - Teşekkürler Sayın Başkan.
İlk
sorum Ulaştırma Bakanına: On yıldır her seçim döneminde Kayseri’ye sözü ve
müjdesi verilen ve yapımı yılan hikâyesine dönen yüksek hızlı trenin akıbeti ne
olmuştur, ihalesi yapılmış mıdır? 
Diğer
bir sorum şu: Ülkemizin doğusunu batısına bağlayan Kayseri-Malatya yolunda
özellikle kış mevsiminde çok fazla kaza olmakta, çok sayıda can ve mal
kayıpları yaşanmaktadır. Projelerinin tamamlandığı söylenen Pınarbaşı-Gürün
arasındaki kara yolu yatırım kapsamına alınmış mıdır, alındıysa ne zaman
yapılacaktır? 
İkinci
sorum Tarım Bakanına: Ekonomik kriz nedeniyle borç batağında olan
çiftçilerimizin borçlarının yapılandırılmasıyla ilgili herhangi bir çalışma var
mıdır? 
Son
sorum Gençlik ve Spor Bakanına olacak: Kayseri’mizin Pınarbaşı, Sarız ve
Sarıoğlan ilçelerinde çim sahalar yoktur. On senedir yazışmaları devam eden,
yapılacağının sözü verilen bu ilçelerimizle ilgili bir çalışma yapılmakta mıdır?
2020 Yılı Yatırım Programı’na alınmış mıdır? 
Teşekkürler.
BAŞKAN
– Sayın Altıntaş…
AYHAN
ALTINTAŞ (Ankara) – Gençlik ve Spor Bakanına soruyorum: KYK yurtlarına müdür
atamalarında sınav yapılmıyor. Kurum içerisinde bu işi yapabilecek nitelikli
çalışanlar varken atamaların dışarıdan yapılması huzursuzluğa ve kurum içinde
adaletsizliğe neden olmaktadır. Bundan sonraki atamalarda sınav getirilecek
midir? 
KYK’de
görev yapan yurt yönetim memurları, lisans mezunu olmalarına ve şartları yerine
getirmelerine rağmen 4’üncü derece kadrodan ileri gidememektedirler, bundan
dolayı birçok hak kaybına maruz kalmaktadırlar. Yurt yönetim memurlarının
3’üncü derece kadroya yükselmeleri için çalışma yapılmakta mıdır? 
Sayın
Tarım Bakanım, gıda, ziraat ve su ürünleri mühendisleri ile veteriner hekimler
üç senedir atama bekliyorlar. Bunlara bir söz verilmiş. “Bu konuda çalışma
henüz yok.” dediniz ama inşallah yaparsınız, bekliyoruz. 
Teşekkür
ederim.
BAŞKAN
– Evet, böylece soru kısmı tamamlandı. 
Gördüğünüz
gibi, süre azalmış durumda ama ben her bir Bakanın 5 dakika cevap verebileceği
şekilde süreyi yeniden ayarlıyorum ve kendi aranızda sırayla cevap vermek üzere
sözü size bırakıyorum. 
Buyurun.
TARIM
VE ORMAN BAKANIBEKİR PAKDEMİRLİ – Sayın Başkan, değerli milletvekilleri;
kenevirle ilgili bir soru oldu. Bu sene bin dekar ekildi ve yerli tohum için
ekildi. 
Tarım
müşavirlerinin yurt dışı… Sonuçta, bu en nihayetinde benim takdirimde olan bir
konudur arkadaşlar ama seçimi de şöyle yaptık: İçeride 3-4 tane ayrı mülakat
oldu ve hep çalışanlardan baktık bunlara. Tarım Bakanları, kim çalıştırıyorsa,
bunlarla ilgili belli kriterler konuldu ve çalışanlar bunları yaptı. Henüz bir
atama yapmış değiliz, henüz bir karar da vermiş değiliz bu konuda. 
Traktörler
OECD kriterlerine göre üretilmiştir, TİGEM de bunlardan alacaktır. Bugün 10
defa daha bununla ilgili karar vermem gerekse gene aynı kararı veririm, iyi bir
iş çıkardık orada.
Narenciye
priminin… Eğer ihracat primini konuşuyorsak Ticaret Bakanlığının işi. 
Ergene’yle
ilgili konuda ise hâlâ tamamlanmamış tesisler var ama şunu da söyleyeyim:
Belediyelerin çoğu bizde olmamakla beraber, belediyelerin arıtma tesislerinin
çoğunu biz yaptık ama belediyelerin hâlâ kanalizasyonla ilgili problemleri var,
bunların da bir şekilde çözülüyor olması lazım. Bunları da unutmamamız lazım.
OKAN
GAYTANCIOĞLU (Edirne) – Kendi bütçelerinden yaptılar. 
CAVİT
ARI (Antalya) – Daha düne kadar çoğunluk sizdeydi Sayın Bakan.
TARIM
VE ORMAN BAKANI BEKİR PAKDEMİRLİ – Kalan tesislerle ilgili, bütçelerimizi
ayarladık, biz bitiriyor olacağız. İnşallah belediyeler de bizim kadar hızlı
olur. 
Bizde
devamlılık esastır. Bakanların değişmesinin hiçbir önemi yok. Bizden önceki
Değerli Bakanımızın yaptığı ve yapmaya söz verdiği her şey bizim de başımızla
beraberdir. 
İlhami
Bey’de, Engin Bey’de ve birçok CHP’li milletvekilimizde, İYİ PARTİ’li, HDP’li
ve başka gruplardan milletvekillerimizde benim cep telefonum mevcut, isteyen
alabilir. 
ALİ
KEVEN (Yozgat) – Destekleri söyleyin, destekleri. 
TARIM
VE ORMAN BAKANI BEKİR PAKDEMİRLİ – Buzağı desteklerini en yakın zamanda ödüyor
olacağız. 
Sudan’la
ilgili bugün için bir projemiz yok. Sudan’la ilgili projemiz iç güvenlik
sebebiyle şu anda askıda. Eğer yapmamız gerekirse, Sudan’la bu projenin
devamını yapmak isteriz çünkü Türkiye’nin Afrika’ya açılan kapısının olması
lazım. Hollanda nasıl yapıyorsa, İngiltere nasıl yapıyorsa, Amerika nasıl
yapıyorsa, diğerleri nasıl yapıyorsa biz de bunları yapmaya devam ederiz. 
Ziraat
Bankasıyla ilgili çalışma Ziraat Bankası tarafından yapılıyor, yakında bir
açıklama gelecektir diye düşünüyoruz. 
Türk
Hava Kurumuyla ilgili… Ya, Türk Hava Kurumuna benim sevgimi kimse sorgulamasın
arkadaşlar. Türk Hava Kurumu uçaklarının motoruna kuşlar yuva yapmış mı?
Yapmış. Uçakların içerisinde yuva var mıydı? Vardı. 
MEHMET
ALİ ÇELEBİ (İzmir) – Sivil Havacılığın onayı var. 
TARIM
VE ORMAN BAKANI BEKİR PAKDEMİRLİ – 1 tanesini, 2 tanesini uçurmak değil, 9
tanesini uçurmak...
MEHMET
ALİ ÇELEBİ (İzmir) – Sivil Havacılık onaylamış, yanınızdaki Bakana sorun. 
TARIM
VE ORMAN BAKANI BEKİR PAKDEMİRLİ – Biz böyle bir uçağı, böyle riskli bir
operasyonda uçurmayı uygun bulmadık.
MEHMET
ALİ ÇELEBİ (İzmir) – Bakın, burada, sertifikası burada. 
TARIM
VE ORMAN BAKANI BEKİR PAKDEMİRLİ – Eğer Sivil Havacılık da buna yetki verdiyse…
HAŞİM
TEOMAN SANCAR (Denizli) – Yan tarafta Bakan. 
TARIM
VE ORMAN BAKANI BEKİR PAKDEMİRLİ – Bakın, bunu size Plan ve Bütçede anlattım,
üç yıllığına bu yetkiyi veriyor Sivil Havacılık, üç yıllığına bu yetkiyi
veriyor. Atatürk’ün kurduğu kurum olarak Türk Hava Kurumuna ayrıcalık tanıyor
Sivil Havacılık, alicenaplık yapıyor. Eğer gitse her bir uçak için 20’şer tane
“No go item” bulacaktır, ben size söyleyeyim, bunu bir pilot olarak söylüyorum
ben size. 
Bir
ağacın değerli olduğu yerde bir insanın değeri yok mu? Beyefendi, Sayın
Milletvekilim, size soruyorum: Bir insanın değeri yok mu? Ya bir insanı
öldürsek burada? Ayıp değil mi ya? Bunu niye bu kadar uzatıyorsunuz? 
MEHMET
ALİ ÇELEBİ (İzmir) – Pilot uçuşu kendisi kesebilir zaten, merak etmeyin. Ben de
pilotum.
MUSTAFA
ADIGÜZEL (Ordu) – Burada gerçek pilot var. 
TARIM
VE ORMAN BAKANI BEKİR PAKDEMİRLİ – Ulaştırma Bakanlığı alicenaplık yapmıştır,
bunu söylüyorum. Üç yıllığına veriyor bunu. Türk Hava Kurumunun başka uçakları
uçurması kaydıyla ben Türk Hava Kurumundan uçak kiralarım, ama başka uçaklar
olması kaydıyla. Bugüne kadar 135 milyon dolar para ödemişim Türk Hava
Kurumuna. Devlette 2 tane para ödeyen kurumuz; biri Sağlık Bakanlığı, biri
Tarım ve Orman Bakanlığı. Ayıp değil mi Türk Hava Kurumunun bize yaptığı? Arkadaşlar,
bunu soruyorum. 135 milyon dolar para ödemişim topu topu 10-15 milyon dolarlık
uçaklara, 135 milyon dolar. Bunlar yenilenemez miydi? Yani bunları da sormamız
lazım. Yani krala da bazen “çıplak” demek gerekiyor. 
45
bin lira olan uçuş fiyatını 91 bin liraya çıkarmışlar, gene de çağırmışım
adamları, “71 bin liraya yaparız.” demişler.
TÜRABİ
KAYAN (Kırklareli) – Geldiğiniz günden beri Türk Hava Kurumuyla uğraşıyorsunuz.
TARIM
VE ORMAN BAKANI BEKİR PAKDEMİRLİ – Biz de dedik ki: 1.200 lira helikopterle 1
ton su atma maliyeti, 8 bin lira uçağın su atma maliyeti. Uçaklar da riskli,
personel de binmek istemiyor, çalışmak istemiyorlar. Buna “Hayır.” mı
diyeceğiz, personeli zorlamam mı gerekiyor bu konuda arkadaşlar? 
Teşekkür
ediyorum hepinize. (AK PARTİ sıralarından alkışlar) 
BAŞKAN
– Buyurun Sayın Kasapoğlu. 
GENÇLİK
VE SPOR BAKANI MEHMET MUHARREM KASAPOĞLU – Sayın Başkan, değerli
milletvekilleri; Niğde Stadı’nın ihale ve yapım süreci… Spor salonu inşallah
2020’de tamamlanıyor, stadın modernizasyonu için ödenek planlandı, 2020’de de
bunun sürecini başlatıyoruz, hayırlı olsun. 
Kredi
ve Yurtlar Genel Müdürlüğümüzle ilgili, biliyorsunuz, atama ve görevde
yükselmeler soruldu. Tüm Bakanlıkta yeni bir mevzuat çıkardık, görevde yükselme
ve unvan değişikliğiyle ilgili. Tamamen bir sınav süreci var ve liyakate göre,
objektif standartlarda bunu gerçekleştireceğimizden şüpheniz olmasın. 
Sayın
Aygun, Naim Süleymanoğlu bizim şampiyonumuz, kahramanımız; kendisini minnetle,
rahmetle yâd ediyorum. Onu yaşatmak, onu gençlere rol model olarak anlatmak
bizim görevimiz hep birlikte. Sizin hassasiyetiniz için de ayrıca teşekkür
ediyorum. 
Biliyorsunuz,
Bursa’da geçtiğimiz ay mükemmel bir tesis açtık; içinde havuzuyla, salonuyla,
pek çok imkânıyla Bursa Kestel’de hizmet veren o tesisin ismi Naim Süleymanoğlu
Spor Kompleksi. Bursa’mıza hayırlı olsun ama bununla kalmayacağız; Naim için
çalışmaya, Naim’i anlatmaya ve yeni Naimler yetiştirmeye de devam edeceğiz. (AK
PARTİ sıralarından alkışlar) 
Gençlik
liderlerini sordunuz. İşçi statüsündeki 1.400 gençlik lideriyle ilgili
sertifikaları bizim Gençlik Hizmetleri Genel Müdürlüğümüz veriyor ve herhangi
bir yerden değil bu tamamen resmî. 
Sayın
Özdemir’in sorusu: Yurtlarımızda, gençlik merkezlerimizde eğitim
faaliyetlerimiz, her şey açıktır, şeffaftır. Pek çok alanda, kültürden sanata,
bilime, spora pek çok faaliyet var. Ben özellikle sizden istirham ediyorum,
davet ediyorum gençlik merkezlerimize ve yurtlarımıza da davet ediyorum. Hep
birlikte bunları gözlemleme, bunları takip etme şansımız var. Bunlar hepimizin
merkezleri; Bakanlığımız, hepimizin Bakanlığı. 
Sayın
Başarır bütçe konuşmamızdaki “Cumhurbaşkanı” vurgumuzdan rahatsız olmuş.
Cumhurbaşkanımız bizim liderimiz, kimsenin Cumhurbaşkanımıza haksızlık
yapmasına gönlümüz razı olmaz, buna da müsaade etmeyiz. (AK PARTİ sıralarından
alkışlar) Bütçe görüşmeleri süresince olsun, başka ortamlarda olsun, söz konusu
ithamlar, elbette müsaade edeceğim ithamlar değil. Onları, gençlikle ilgili,
sporla ilgili katkısına, vizyonuna, ilhamına istinaden gururla ifade ettim,
yine de konuşurum. 
Ali
Öztunç Bey, bugün spor yapamadık, haklısınız. İnşallah, akşam gittikten sonra
spor yapacağız çünkü spor boş zaman işi değil; her gün planlıyorum sporu, size
de tavsiye ediyorum. O yüzden gergin olabilirim, affınızı istirham ediyorum
eğer öyle bir durum varsa. 
Tekrar
bütçemizin hayırlı olmasını diliyor, saygılar sunuyorum. (AK PARTİ sıralarından
alkışlar)
BAŞKAN
– Teşekkürler Sayın Kasapoğlu. 
Buyurun
Sayın Bakan.
ULAŞTIRMA
VE ALTYAPI BAKANI MEHMET CAHİT TURHAN – Teşekkür ediyorum Sayın Başkan.
Sayın
Ali Cumhur Taşkın’ın sorusuna cevap veriyorum. “Konya-Karaman hızlı trenin,
Adana-Mersin hızlı trenin tamamlanmasını istiyoruz.” diyor. 423 kilometrelik
Konya-Karaman-Niğde(Ulukışla)-Mersin-Adana Hızlı Tren Projesi’nde; 102
kilometrelik Konya-Karaman Hızlı Tren Projesi’nin 2020 yılının ikinci
çeyreğinde tamamlanmasını ve hızlı tren işletmeciliğine geçilmesini
planlıyoruz. 135 kilometrelik Karaman-Ulukışla kesimini 2022 yılında,
Ulukışla-Yenice kesimini ise 2025 yılında tamamlamayı hedeflemekteyiz. Yine, 67
kilometrelik Adana-Mersin arası yolun yapım ihalesi hazırlık çalışmaları devam
ediyor, projenin 2022 yılında tamamlanması hedefleniyor. 
Ali
Öztunç’un sorusu: “Kahramanmaraş Havalimanı’na uçaklar inemiyor, seferler iptal
ediliyor.” Haftanın her günü İstanbul Havalimanı’na, haftanın beş günü de
Sabiha Gökçen Havalimanı’na, haftanın dört günü Ankara Esenboğa Havalimanı’na
karşılıklı seferler yapılmaktadır. Havalimanında uluslararası standartlarda
VOR, DME ve NDB seyrüsefer cihazları bulunmaktadır. 
Sayın
Onursal Adıgüzel’in “Fibere yeterli yatırım neden yapılmıyor?” sorusuna cevap
veriyorum: Ülkemizde 2010 yılından itibaren verilmeye başlanan fiber geniş bant
hizmetinde son yıllardaki yıllık büyüme ortalaması yüzde 20 düzeyinde olup
bugün itibarıyla 3,1 milyon aboneye ulaşılmıştır. Abone sayılarındaki bu
gelişmeye uygun olarak altyapı da aynı şekilde gelişim göstermiştir. Bu
kapsamda, 2015 yılının ilk yarısında 9 milyon olan erişilen hane sayısı, bugün
itibarıyla 14 milyonu aşmış ve son dört yılda yüzde 55 dolayında bir artış
olmuştur. Ayrıca bu dönemdeki fiber altyapı uzunluğumuz da yüzde 40 artarak 371
bin kilometreyi geçmiştir. Elektronik Haberleşme Altyapı Bilgi Sistemi
kurularak işletmecilere ait elektronik haberleşme altyapı bilgilerinin tek bir
veri tabanında toplanması sağlanmıştır. EHAB sayesinde işletmecilerin altyapı
kurulumlarının kolaylaşması ve hızlanmasıyla, fiber şebeke uzunluğumuzun ve
abone sayımızın çok daha hızlı bir şekilde artış göstermesi beklenmektedir. 
Sayın
Olcay Kılavuz’un “Mersin-Antalya ve Silifke-Mut yolu ne zaman tamamlanacak?”
sorusuna cevap veriyorum: Mersin-Antalya arasında yapımı devam eden Akdeniz
Sahil Yolu Projesi 479 kilometre uzunluğunda olup söz konusu yolun
tamamlanmasıyla 40 kilometre kısalma sağlanarak yol 439 kilometreye düşecektir.
Yolun 399 kilometresi tamamlanmıştır. 2023 yılında projenin tamamının
bitirilmesini hedefliyoruz. 
Karaman-Mut-Silifke
yolu toplam 150 kilometre olup 99 kilometresi önceki yıllarda bölünmüş yol
olarak tamamlanmıştır. Karaman-Silifke arasında toplam uzunluğu 51 kilometre
olan 5 kesimde yol yapım çalışmaları devam etmektedir. Sertavul Tüneli’yle
birlikte toplam 8 adet tünelde çalışmalar devam etmekte olup güzergâhın 2022
yılında tamamlanması hedeflenmektedir. 
Sayın
Dursun Ataş’ın sorusu: “Kayseri’ye yüksek hızlı tren projesi ne durumda?”
Yerköy-Kayseri Yüksek Hızlı Tren Projesi’nin proje çalışmaları tamamlanmış olup
yapımı için ihale hazırlık çalışmaları devam etmektedir. Önümüzdeki günlerde
ihalesini yapıp çalışmalara başlayacağız. 
Yine
Dursun Ataş’ın sorusu: “Kayseri-Malatya yolunda çok sayıda kaza olmaktadır.
Pınarbaşı-Gürün yolu yatırım programına ne zaman alınacaktır?” diyor.
Pınarbaşı-Gürün yolu bölünmüş yol olarak trafiğe açılmıştır. Pınarbaşı-Gürün
arasında Mazıkıran Tüneli’ni kapsayan proje çalışmaları devam etmekte olup
akabinde yatırım programına teklif edilerek bütçe imkânları doğrultusunda
yapılması planlanmaktadır. 
Teşekkür
ediyorum. 
BAŞKAN
– Teşekkürler Sayın Bakan. 
ENGİN
ALTAY (İstanbul) – Sayın Başkanım…
Sayın
Altay, buyurun. 
ENGİN
ALTAY (İstanbul) – Grubumuzun pek kısa bir meramı vardır, müsaade ederseniz
Bursa Milletvekilimiz, Genel Başkan Yardımcımız bir dakika arz etmek ister
efendim. 
BAŞKAN
– Buyurun Sayın Sarıbal. 
IV.- AÇIKLAMALAR (Devam)
11.- Bursa Milletvekili Orhan Sarıbal’ın, Tarım ve Orman Bakanı Bekir
Pakdemirli’nin 129 sıra sayılı 2020 Yılı Bütçe Kanun Teklifi ile 130 sıra
sayılı 2018 Yılı Kesin Hesap Kanunu Teklifi’nin yedinci tur görüşmelerinde
yürütme adına yaptığı konuşmasındaki bazı ifadelerine, tarımsal gayrisafi yurt
içi hasılada oransal olarak düşülmesi ve 34 milyon dönüm arazinin ekilmiyor
olmasının iktidarın başarı öyküsü olarak ortaya çıktığına ilişkin açıklaması
ORHAN
SARIBAL (Bursa) – Çok teşekkür ediyorum Sayın Başkan. 
Tarım
Bakanı çeşitli rakamlar verdi, “Avrupa Birliğinde ve dünyada tarımsal gayrisafi
millî hasılada çok iyiyiz.” dedi. Söyleyelim, artık Avrupa’da 1’inci falan
değilsiniz, 2017’den 2018’e ne yazık ki 6 milyar dolardan daha fazla bir payla
2’nci sıraya düştük ama aynı zamanda, Fransa 40 milyar dolardan 45 milyar
dolara çıkarak 1’inci oldu. Dünyadaysa 11’inci sıradayız; bilginize. 
BÜLENT
TURAN (Çanakkale) – Batmamışız demek ki. 
ORHAN
SARIBAL (Bursa) – Çok açık söylüyoruz biz, buğdaydan elde edilmiş gıda
maddeleri ihracatına hiçbir zaman itiraz etmiyoruz, söylediğimiz şu: On yedi
yıldır 59 milyon ton buğday ithalatı yaptınız. 2019 yılında da rekor kırarak
ilk on ayda 7,6 milyon ton ithalat yaptınız. Bunların tümü bu topraklarda
yetişirken neden ithal ediyoruz? Sıkıntımız bu. 
Hayvan
varlığından bahsettiniz, dediniz ki: “68 milyon hayvan varlığımız oldu.” 8
milyon canlı hayvan ithal ettiniz, 5 milyon büyükbaş, 3 milyon küçükbaş;
yetmedi, 300 bin ton et ithal ettiniz.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Sarıbal. 
ORHAN
SARIBAL (Bursa) – Bunun karşılığı 1 milyon 250 bin canlı hayvandır. Toplam 9
milyon 250 bin canlı hayvan ithal edip hayvan varlığını bu kadar az artıran bir
iktidar daha görülmemiştir. 
Son
olarak, gayrisafi millî hasıladaki payı yüzde 10,2’ydi 2002’de, şu anda 5,85’e
düşürdünüz. Bu da gerçekten sizin başarı öykünüz olarak ortaya çıkmıştır.
Ve
son olarak da 34 milyon dönüm arazi şu anda ekilmiyor, ekilen tarım arazisi
alanı da toplam 19 milyon hektardır. Bunu da sizin başarı öykünüz olarak
buradan açıklamak gerekiyor. 
Grubumuz
adına teşekkür ediyorum.
BAŞKAN
– Sayın Bakan, buyurun.
İki
dakika süre veriyorum size de.
12.- Tarım ve Orman Bakanı Bekir Pakdemirli’nin, Bursa Milletvekili
Orhan Sarıbal’ın yaptığı açıklamasındaki bazı ifadelerine ve gayrisafi millî
hasılada 2’nci olduğumuza, Türkiye’nin çıtasının 2023’te dünyada ilk 10’un
içerisinde yer almak olduğuna ilişkin açıklaması
TARIM
ve ORMAN BAKANI BEKİR PAKDEMİRLİ – Evet, gayrisafi millî hasılada 2’nci
olduğumuz doğrudur. Şu an değişen kurlardan dolayı birkaç yüz milyon dolarla
Fransa’nın gerisine düştük. Bu son derece normal, biz bunu toplarız, Fransa’nın
önüne geçeriz, hiç önemi yok. (AK PARTİ sıralarından alkışlar) Dünyada 10’uncu
ve 11’inci sırada gidip geliyoruz. 
Bakın,
Türkiye dünyada her zaman ne çıta koydu kendisine? 2023 çıtası, ilk 10’da
olmak. Biz burada mıyız? Buradayız, buradaysak başarılıyız.
ORHAN
SARIBAL (Bursa) – Değilsiniz, orada değilsiniz!
TARIM
ve ORMAN BAKANI BEKİR PAKDEMİRLİ – Buğdayla ilgili, bu kadar ithalat
yapıyorsak, bu kadar ihracat da var. Bu sene artmasının sebebini söyleyeyim
Sayın Sarıbal, çok basit bir cevabı var: Biz dâhilde işleme rejiminde önce
ihracat, sonra ithalat yaptırıyorduk, şimdi dedik ki “Önce ithalatını
yapacaksın, sonra ihracatını yapacaksın.” O yüzden bu sene ithalatlar biraz
arttı ama önümüzdeki sene ihracatlarımıza bunların yansıdığını göreceksiniz. 
ORHAN
SARIBAL (Bursa) – Sayın Bakan; 7,6 milyon ton buğdayın karşılığı gelmiyor,
içeriye de veriyorsunuz. 
BÜLENT
TURAN (Çanakkale) – Sayın Başkan, soru sordu, dinlememek olmaz ki. 
ENGİN
ALTAY (İstanbul) – “Benden öncekiler yanlış yaptı.” diyor, Hükûmete çatıyor(!)
TARIM
ve ORMAN BAKANI BEKİR PAKDEMİRLİ – Canlı hayvan konusunda da ben geldiğimden
itibaren bu işle ilgili frene bastık; inşallah, tamamen sıfırlanana kadar, çok
kararlı bir şekilde, bu işi götürmeye kararlıyız. 
Teşekkür
ediyorum. (AK PARTİ sıralarından alkışlar) 
BAŞKAN
– Teşekkürler. 
III.- KANUN TEKLİFLERİ
İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278)
ile Plan ve Bütçe Komisyonu Raporu (S.Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi
(1/277), 2018 Yılı Merkezi Yönetim Kesin Hesap Kanunu Teklifine İlişkin Olarak
Hazırlanan 2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (Devam)
A) TARIM VE ORMAN BAKANLIĞI
(Devam)
1) Tarım ve Orman Bakanlığı
2020 Yılı Merkezî Yönetim Bütçesi
2) Tarım ve Orman Bakanlığı
2018 Yılı Merkezî Yönetim Kesin Hesabı
B) ORMAN VE SU İŞLERİ
BAKANLIĞI (Devam)
1) Orman ve Su İşleri
Bakanlığı 2018 Yılı Merkezî Yönetim Kesin Hesabı
C) ORMAN GENEL MÜDÜRLÜĞÜ
(Devam)
1) Orman Genel Müdürlüğü 2020
Yılı Merkezî Yönetim Bütçesi
2) Orman Genel Müdürlüğü 2018
Yılı Merkezî Yönetim Kesin Hesabı
Ç DEVLET SU İŞLERİ GENEL MÜDÜRLÜĞÜ
(Devam)
1) Devlet Su İşleri Genel
Müdürlüğü 2020 Yılı Merkezî Yönetim Bütçesi
2) Devlet Su İşleri Genel
Müdürlüğü 2018 Yılı Merkezî Yönetim Kesin Hesabı
D) METEOROLOJİ GENEL
MÜDÜRLÜĞÜ (Devam)
1) Meteoroloji Genel Müdürlüğü
2020 Yılı Merkezî Yönetim Bütçesi
2) Meteoroloji Genel Müdürlüğü
2018 Yılı Merkezî Yönetim Kesin Hesabı
E) TÜRKİYE SU ENSTİTÜSÜ
(Devam)
1) Türkiye Su Enstitüsü 2020
Yılı Merkezî Yönetim Bütçesi
2) Türkiye Su Enstitüsü 2018
Yılı Merkezî Yönetim Kesin Hesabı
F) GENÇLİK VE SPOR BAKANLIĞI
(Devam)
1) Gençlik ve Spor Bakanlığı
2020 Yılı Merkezî Yönetim Bütçesi
2) Gençlik ve Spor Bakanlığı
2018 Yılı Merkezî Yönetim Kesin Hesabı
G) SPOR GENEL MÜDÜRLÜĞÜ (Devam)
1) Spor Genel Müdürlüğü 2018
Yılı Merkezî Yönetim Kesin Hesabı
Ğ) YÜKSEK ÖĞRENİM KREDİ VE
YURTLAR KURUMU (Devam)
1) Yüksek Öğrenim Kredi ve
Yurtlar Kurumu 2018 Yılı Merkezî Yönetim Kesin Hesabı
H) ULAŞTIRMA VE ALTYAPI BAKANLIĞI (Devam)
1) Ulaştırma ve Altyapı Bakanlığı 2020 Yılı Merkezî Yönetim
Bütçesi
2) Ulaştırma ve Altyapı Bakanlığı 2018 Yılı Merkezî Yönetim Kesin Hesabı
I) KARAYOLLARI GENEL MÜDÜRLÜĞÜ (Devam)
1) Karayolları Genel Müdürlüğü 2020 Yılı Merkezî Yönetim
Bütçesi
2) Karayolları Genel Müdürlüğü 2018 Yılı Merkezî Yönetim
Kesin Hesabı
İ) BİLGİ TEKNOLOJİLERİ VE İLETİŞİM KURUMU (Devam)
1) Bilgi Teknolojileri ve İletişim Kurumu 2020 Yılı Merkezî
Yönetim Bütçesi
2) Bilgi Teknolojileri ve İletişim Kurumu 2018 Yılı Merkezî
Yönetim Kesin Hesabı
J) SİVİL HAVACILIK GENEL MÜDÜRLÜĞÜ (Devam)
1) Sivil Havacılık Genel Müdürlüğü 2020 Yılı Merkezî Yönetim
Bütçesi
2) Sivil Havacılık Genel Müdürlüğü 2018 Yılı Merkezî Yönetim
Kesin Hesabı
BAŞKAN
– Değerli milletvekilleri, böylece yedinci turdaki konuşmalar, soru-cevap
işlemi tamamlanmış oldu. 
Şimdi,
sırasıyla, yedinci turda yer alan kamu idarelerinin bütçeleri ile kesin
hesaplarına geçilmesi hususunu ve bütçeler ile kesin hesaplarını ayrı ayrı
okutup oylarınıza sunacağım. 
Değerli
milletvekilleri, okunacak tüm sayılar Türk lirası cinsindendir.
Tarım ve Orman
Bakanlığının 2020 yılı merkezî yönetim bütçesine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Genel toplamı
okutuyorum:
30) TARIM VE ORMAN BAKANLIĞI
1) Tarım ve Orman Bakanlığı 2020 Yılı Merkezî Yönetim
Bütçesi
ÖDENEK CETVELİ













 GENEL
TOPLAM 40.302.916.000
BAŞKAN – Kabul
edenler... Etmeyenler... Kabul edilmiştir.
Tarım ve Orman
Bakanlığının 2020 yılı merkezî yönetim bütçesi kabul edilmiştir.
Tarım ve Orman
Bakanlığının 2018 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamları
okutuyorum:
2) Tarım ve Orman Bakanlığı 2018 Yılı Merkezî Yönetim
Kesin Hesabı
(A) CETVELİ










Toplam Ödenek 21.790.517.631,36
Bütçe Gideri 20.949.772.252,41
Ödenek Üstü Gider 248.028.446,02
İptal Edilen Ödenek 1.088.773.824,97
Ertesi Yıla Devredilen Ödenek 340.970.150,74
BAŞKAN – Kabul
edenler... Etmeyenler... Kabul edilmiştir.
Tarım ve Orman
Bakanlığının 2018 yılı merkezî yönetim kesin hesabının bölümleri kabul edilmiştir.
Orman ve Su
İşleri Bakanlığının 2018 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Genel toplamları okutuyorum: 
33) ORMAN VE SU İŞLERİ BAKANLIĞI
1) Orman ve Su İşleri Bakanlığı 2018 Yılı Merkezî Yönetim Kesin Hesabı
(A) CETVELİ










Toplam Ödenek 18.167.057.382,81
Bütçe Gideri 17.324.568.570,52
İptal Edilen Ödenek 842.488.812,29
Ertesi Yıla Devredilen Ödenek 2.668.545,55
BAŞKAN – Kabul
edenler... Etmeyenler... Kabul edilmiştir.
Orman ve Su İşleri
Bakanlığının 2018 yılı merkezî yönetim kesin hesabı kabul edilmiştir.
Orman Genel
Müdürlüğünün 2020 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Genel toplamı
okutuyorum:
40.17) ORMAN GENEL MÜDÜRLÜĞÜ
1) Orman Genel Müdürlüğü 2020 Yılı Merkezî Yönetim
Bütçesi













 GENEL
TOPLAM 3.484.151.000
Gelir cetvelinin
toplamını okutuyorum:
GELİR CETVELİ













 TOPLAM 3.474.151.000
BAŞKAN – Kabul
edenler... Etmeyenler... Kabul edilmiştir.
Orman Genel Müdürlüğünün
2020 yılı merkezî yönetim bütçesi kabul edilmiştir.
Orman Genel
Müdürlüğünün 2018 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamları
okutuyorum:
2) Orman Genel Müdürlüğü 2018 Yılı Merkezî Yönetim
Kesin Hesabı
(A) CETVELİ










Toplam Ödenek 3.461.822.073,67
Bütçe Gideri 3.332.802.791,72
Ödenek Üstü Gider 63.960,85
İptal Edilen Ödenek 125.320.141,80
Ertesi Yıla Devredilen Ödenek 3.763.101,00
BAŞKAN – Kabul
edenler… Etmeyenler… Kabul edilmiştir.
(B) cetvelininin
genel toplamlarını okutuyorum:
(B) CETVELİ










Bütçe Geliri Tahmini 3.190.729.000,00
Tahsilat 3.129.320.272,68
Ret ve İadeler 40.407.177,92
Net Tahsilat 3.088.913.094,76
BAŞKAN – Kabul
edenler … Etmeyenler… Kabul edilmiştir.
Orman Genel
Müdürlüğünün 2018 yılı merkezî yönetim kesin hesabının bölümleri kabul
edilmiştir.
Devlet Su İşleri
Genel Müdürlüğünün 2020 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Genel toplamları
okutuyorum:
40.57) DEVLET SU İŞLERİ GENEL
MÜDÜRLÜĞÜ
1) Devlet Su İşleri Genel Müdürlüğü 2020 Yılı Merkezî
Yönetim Bütçesi













 GENEL
TOPLAM 9.454.219.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin
toplamını okutuyorum: 
GELİR CETVELİ













 TOPLAM 9.449.219.000
BAŞKAN – Kabul
edenler... Etmeyenler... Kabul edilmiştir.
Devlet Su İşleri
Genel Müdürlüğünün 2020 yılı merkezî yönetim bütçesi kabul edilmiştir.
Devlet Su İşleri
Genel Müdürlüğünün 2018 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Genel toplamları
okutuyorum:
2) Devlet Su İşleri Genel Müdürlüğü 2018 Yılı Merkezî
Yönetim Kesin Hesabı
(A) CETVELİ










Toplam Ödenek 16.743.769.184,73
Bütçe Gideri 16.555.564.181,94
İptal Edilen Ödenek 181.947.964,63
Ertesi Yıla Devredilen Ödenek 184.075.667,71
BAŞKAN – Kabul
edenler… Etmeyenler… Kabul edilmiştir.
(B) cetvelininin
genel toplamlarını okutuyorum:
(B) CETVELİ










Bütçe Geliri Tahmini 12.962.780.000,00
Tahsilat 16.285.819.386,34
Ret ve İadeler 2.719.034,73
Net Tahsilat 16.283.100.351,61
BAŞKAN – Kabul
edenler… Etmeyenler… Kabul edilmiştir.
Devlet Su İşleri
Genel Müdürlüğünün 2018 yılı merkezî yönetim kesin hesabının bölümleri kabul
edilmiştir.
Meteoroloji
Genel Müdürlüğünün 2020 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Genel toplamı
okutuyorum:
30.75) METEOROLOJİ GENEL MÜDÜRLÜĞÜ
1) Meteoroloji Genel Müdürlüğü 2020 Yılı Merkezî
Yönetim Bütçesi













 GENEL
TOPLAM 452.401.000
BAŞKAN – Kabul
edenler... Etmeyenler... Kabul edilmiştir.
Meteoroloji
Genel Müdürlüğünün 2020 yılı merkezî yönetim bütçesi kabul edilmiştir.
Meteoroloji
Genel Müdürlüğünün 2018 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel toplamları
okutuyorum:
2) Meteoroloji Genel Müdürlüğü 2018 Yılı Merkezî
Yönetim Kesin Hesabı
(A) CETVELİ










Toplam Ödenek 408.633.656,34
Bütçe Gideri 376.875.329,55
İptal Edilen Ödenek 31.758.326,79
BAŞKAN – Kabul
edenler… Etmeyenler… Kabul edilmiştir.
Meteoroloji
Genel Müdürlüğünün 2018 yılı merkezî yönetim kesin hesabının bölümleri kabul
edilmiştir.
Türkiye Su
Enstitüsünün 2020 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Genel toplamı
okutuyorum:
40.58) TÜRKİYE SU ENSTİTÜSÜ
1) Türkiye Su Enstitüsü 2020 Yılı Merkezî Yönetim
Bütçesi













 GENEL
TOPLAM 4.228.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin
toplamını okutuyorum: 
GELİR CETVELİ













 TOPLAM 4.228.000
BAŞKAN – Kabul
edenler... Etmeyenler... Kabul edilmiştir.
Türkiye Su
Enstitüsünün 2020 yılı merkezî yönetim bütçesi kabul edilmiştir.
Türkiye Su
Enstitüsünün 2018 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel toplamları
okutuyorum:
2) Türkiye Su Enstitüsü 2018 Yılı Merkezî Yönetim Kesin
Hesabı
(A) CETVELİ










Toplam Ödenek 4.688.000,00
Bütçe Gideri 4.092.235,49
İptal Edilen Ödenek 595.764,51
BAŞKAN – Kabul
edenler… Etmeyenler… Kabul edilmiştir.
(B) cetvelinin
genel toplamlarını okuyorum: 
(B) CETVELİ










Bütçe Geliri Tahmini 4.688.000,00
Tahsilat 4.080.697,85
BAŞKAN – Kabul
edenler… Etmeyenler… Kabul edilmiştir.
Türkiye Su
Enstitüsünün 2018 yılı merkezî yönetim kesin hesabının bölümleri kabul
edilmiştir.
Gençlik ve Spor
Bakanlığının 2020 yılı merkezî yönetim bütçesine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Genel toplamı
okutuyorum:
29) GENÇLİK VE SPOR BAKANLIĞI
1) Gençlik ve Spor Bakanlığı 2020 Yılı Merkezî Yönetim
Bütçesi
ÖDENEK CETVELİ













 GENEL
TOPLAM 17.810.481.000
BAŞKAN – Kabul
edenler... Etmeyenler... Kabul edilmiştir.
Gençlik ve Spor
Bakanlığının 2020 yılı merkezî yönetim bütçesi kabul edilmiştir.
Gençlik ve Spor
Bakanlığının 2018 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel toplamları
okutuyorum:
2) Gençlik ve Spor Bakanlığı 2018 Yılı Merkezî Yönetim
Kesin Hesabı
(A) CETVELİ










Toplam Ödenek 14.630.344.000,00
Bütçe Gideri 13.204.859.909,43
İptal Edilen Ödenek 1.425.484.090,57
BAŞKAN – Kabul
edenler... Etmeyenler... Kabul edilmiştir.
Gençlik ve Spor
Bakanlığının 2018 yılı merkezî yönetim kesin hesabının bölümleri kabul
edilmiştir.
Spor Genel
Müdürlüğünün 2018 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel toplamları
okutuyorum:
40.14) SPOR GENEL MÜDÜRLÜĞÜ
1) Spor Genel Müdürlüğünün 2018 Yılı Merkezî Yönetim Kesin Hesabı
(A) CETVELİ










Toplam Ödenek 2.619.923.464,35
Bütçe Gideri  2.594.394.098,40
İptal
Edilen Ödenek  25.529.365,95
 
BAŞKAN – Kabul
edenler… Etmeyenler… Kabul edilmiştir.
(B) cetvelinin
genel toplamlarını okuyorum:
(B) CETVELİ










Bütçe Geliri Tahmini 1.284.808.000,00

Tahsilat 2.626.152.969,79
Ret ve İadeler 209.867,00
Net Tahsilat 2.625.943.102,79
BAŞKAN – Kabul
edenler… Etmeyenler… Kabul edilmiştir.
Spor Genel
Müdürlüğünün 2018 yılı merkezî yönetim kesin hesabı kabul edilmiştir.
Yüksek Öğrenim
Kredi ve Yurtlar Kurumunun 2018 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Genel toplamları okutuyorum:
40.13) YÜKSEK ÖĞRENİM KREDİ VE
YURTLAR KURUMU
1) Yüksek Öğrenim Kredi ve Yurtlar Kurumunun 2018 Yılı Merkezî Yönetim Kesin Hesabı
(A) CETVELİ










Toplam Ödenek 16.311.860.480,51
Bütçe Gideri  14.690.455.483,27
İptal Edilen Ödenek 1.621.404.997,24
BAŞKAN – Kabul
edenler… Etmeyenler… Kabul edilmiştir.
(B) cetvelinin
genel toplamlarını okutuyorum:
(B) CETVELİ










Bütçe Geliri Tahmini 13.899.262.000,00

Tahsilat 14.572.354.078,42
Ret ve İadeler 8.872.084,65
Net Tahsilat 14.563.481.993,77
BAŞKAN – Kabul
edenler… Etmeyenler… Kabul edilmiştir.
Yüksek Öğrenim
Kredi ve Yurtlar Kurumunun 2018 yılı merkezî yönetim kesin hesabı kabul
edilmiştir.
Ulaştırma ve Altyapı Bakanlığının 2020 yılı merkezî
yönetim bütçesine geçilmesini oylarınıza sunuyorum: Kabul edenler...
Etmeyenler... Kabul edilmiştir.
Genel toplamı okutuyorum:
34) ULAŞTIRMA VE ALTYAPI BAKANLIĞI
1) Ulaştırma ve Altyapı Bakanlığı 2020 Yılı Merkezî Yönetim Bütçesi
ÖDENEK CETVELİ













 GENEL
TOPLAM 29.026.976.000
BAŞKAN – Kabul
edenler... Etmeyenler... Kabul edilmiştir.
Ulaştırma ve
Altyapı Bakanlığının 2020 yılı merkezî yönetim bütçesi kabul edilmiştir.
Ulaştırma ve
Altyapı Bakanlığının 2018 yılı
merkezî yönetim kesin hesabının bölümlerine geçilmesini oylarınıza sunuyorum:
Kabul edenler... Etmeyenler... Kabul edilmiştir.
Genel toplamları okutuyorum:

2) Ulaştırma ve Altyapı Bakanlığı 2018 Yılı Merkezî Yönetim Kesin Hesabı
(A) CETVELİ










Toplam Ödenek 47.700.096.547,04
Bütçe Gideri 43.405.236.723,09
Ödenek Üstü Gider 124.121,32
İptal Edilen Ödenek 4.294.983.945,27
Ertesi Yıla Devredilen Ödenek 2.328.031.993,72
BAŞKAN – Kabul
edenler... Etmeyenler... Kabul edilmiştir.
Ulaştırma ve
Altyapı Bakanlığının 2018 yılı
merkezî yönetim kesin hesabının bölümleri kabul edilmiştir.
Karayolları
Genel Müdürlüğünün 2020 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Genel toplamı
okutuyorum:
40.52) KARAYOLLARI GENEL MÜDÜRLÜĞÜ
1) Karayolları Genel Müdürlüğü 2020 Yılı Merkezî
Yönetim Bütçesi













 GENEL
TOPLAM 21.195.323.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin toplamını okutuyorum:
GELİR CETVELİ













 TOPLAM 21.190.323.000
BAŞKAN – Kabul
edenler... Etmeyenler... Kabul edilmiştir.
Karayolları
Genel Müdürlüğünün 2020 yılı merkezî yönetim bütçesi kabul edilmiştir.
Karayolları
Genel Müdürlüğünün 2018 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel toplamları okutuyorum:
2) Karayolları Genel Müdürlüğü 2018 Yılı Merkezî
Yönetim Kesin Hesabı
(A) CETVELİ










Toplam Ödenek 33.795.353.993,17
Bütçe Gideri 33.547.343.445,12
Ödenek Üstü Gider 2.304,57
İptal Edilen Ödenek 36.798.470,47
Ertesi Yıla Devredilen Ödenek 211.214.382,15
BAŞKAN – Kabul
edenler… Etmeyenler… Kabul edilmiştir.
(B) cetvelinin
genel toplamlarını okuyorum: 
(B) CETVELİ










Bütçe Geliri Tahmini 18.104.263.000,00
Tahsilat 32.742.189.427,82
Ret ve İadeler 6.160.954,94
Net Tahsilat 32.736.028.472,88
BAŞKAN – Kabul
edenler… Etmeyenler… Kabul edilmiştir.
Karayolları
Genel Müdürlüğünün 2018 yılı merkezî yönetim kesin hesabı kabul edilmiştir.
Bilgi
Teknolojileri ve İletişim Kurumunun 2020 yılı merkezî yönetim bütçesine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel toplamı okutuyorum:

42.02) BİLGİ TEKNOLOJİLERİ VE
İLETİŞİM KURUMU
1) Bilgi Teknolojileri ve İletişim Kurumu 2020 Yılı
Merkezî Yönetim Bütçesi













 GENEL
TOPLAM 5.535.000.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin toplamını okutuyorum:
GELİR CETVELİ













 TOPLAM 5.535.000.000
BAŞKAN – Kabul
edenler... Etmeyenler... Kabul edilmiştir.
Bilgi
Teknolojileri ve İletişim Kurumunun 2020 yılı merkezî yönetim bütçesi kabul
edilmiştir.
Bilgi
Teknolojileri ve İletişim Kurumunun 2018 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Genel toplamları okutuyorum:
2) Bilgi Teknolojileri ve İletişim Kurumu 2018 Yılı
Merkezî Yönetim Kesin Hesabı
(A) CETVELİ










Toplam Ödenek 3.531.480.000,00
Bütçe Gideri 3.531.060.495,71
İptal Edilen Ödenek 419.504,29
BAŞKAN – Kabul
edenler… Etmeyenler… Kabul edilmiştir.
(B) cetvelinin
genel toplamlarını okuyorum: 
(B) CETVELİ










Bütçe Geliri Tahmini 3.065.000.000,00
Tahsilat 3.763.607.111,24
Ret ve İadeler 411.798,69
Net Tahsilat 3.763.195.312,55
BAŞKAN – Kabul
edenler… Etmeyenler… Kabul edilmiştir.
Bilgi
Teknolojileri ve İletişim Kurumunun 2018 yılı merkezî yönetim kesin hesabı
kabul edilmiştir.
Sivil Havacılık
Genel Müdürlüğünün 2020 yılı merkezî yönetim bütçesine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel toplamı okutuyorum:
40.49) SİVİL HAVACILIK GENEL MÜDÜRLÜĞÜ
MÜDÜRLÜĞÜ
1) Sivil Havacılık Genel Müdürlüğü 2020 Yılı Merkezî
Yönetim Bütçesi













 GENEL
TOPLAM 59.102.000
BAŞKAN – Kabul
edenler... Etmeyenler... Kabul edilmiştir.
Gelir cetvelinin
toplamını okutuyorum:
GELİR CETVELİ













 TOPLAM 67.988.000
BAŞKAN – Kabul
edenler... Etmeyenler... Kabul edilmiştir.
Sivil Havacılık
Genel Müdürlüğünün 2020 yılı merkezî yönetim bütçesi kabul edilmiştir.
Sivil Havacılık
Genel Müdürlüğünün 2018 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel toplamları
okutuyorum:

2) Sivil Havacılık Genel Müdürlüğü 2018 Yılı Merkezî
Yönetim Kesin Hesabı
(A) CETVELİ










Toplam Ödenek 58.407.166,00
Bütçe Gideri 53.843.103,00
İptal Edilen Ödenek 4.564.063,00
BAŞKAN – Kabul
edenler… Etmeyenler… Kabul edilmiştir.
(B) cetvelinin
genel toplamlarını okuyorum: 
(B) CETVELİ






(TL)



Bütçe Geliri Tahmini 74.500.000,00
Tahsilat 65.482.501,23
Ret ve İadeler 383.929,64
Net Tahsilat 65.098.571,59
BAŞKAN
– Kabul edenler… Etmeyenler… Kabul edilmiştir.
Sivil
Havacılık Genel Müdürlüğünün 2018 yılı merkezî yönetim kesin hesabının
bölümleri kabul edilmiştir.
Böylece,
yedinci turda yer alan kamu idarelerinin bütçeleri ve kesin hesapları kabul
edilmiştir.
Hayırlı
olmasını temenni ederim.
Değerli
milletvekilleri, yedinci tur görüşmeleri tamamlanmıştır.
Programa
göre, kamu idarelerinin bütçe ve kesin hesapları ile 2020 Yılı Merkezi Yönetim
Bütçe Kanun Teklifi’nin maddelerini sırasıyla görüşmek üzere 17 Aralık 2019
Salı günü saat 11.00’de toplanmak üzere birleşimi kapatıyorum.
Kapanma Saati: 22.44




(x) 129, 130 S. Sayılı Basmayazılar ve
Ödenek Cetvelleri 09/12/2019 tarihli 28’inci Birleşim Tutanağı’na eklidir.





