



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 52’nci
Birleşim
 30
Ocak 2018 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER

I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Hükûmetin Gündem Dışı Açıklamaları
1.- Millî Savunma Bakanı Nurettin Canikli’nin, Türk Silahlı
Kuvvetleri tarafından Suriye’nin kuzeybatısında, Afrin bölgesinde icra edilen
Zeytin Dalı Harekâtı’na ilişkin gündem dışı açıklaması ve MHP Grubu adına
Manisa Milletvekili Erkan Akçay, HDP Grubu adına Muş Milletvekili Ahmet
Yıldırım, CHP Grubu adına Ardahan Milletvekili Öztürk Yılmaz, AK PARTİ Grubu
adına Şanlıurfa Milletvekili Mehmet Kasım Gülpınar ve şahsı adına İzmir
Milletvekili Aytun Çıray’ın, aynı konuda konuşmaları

B) Milletvekillerinin Gündem Dışı Konuşmaları
1.- Hatay Milletvekili Serkan Topal’ın, Hatay ilinin
Reyhanlı ilçesine düşen roketlere ve etkilerine ilişkin gündem dışı konuşması
2.- Antalya Milletvekili Ahmet Selim Yurdakul’un, hava
kirliliğinin insan sağlığına ve çevreye etkilerine ilişkin gündem dışı
konuşması
3.- Kilis Milletvekili Mustafa Hilmi Dülger’in, Kilis iline
atılan roketlere ilişkin gündem dışı konuşması 

IV.- AÇIKLAMALAR
1.- Muş Milletvekili Ahmet Yıldırım’ın, Hükûmetin gündem
dışı açıklaması üzerine Şanlıurfa Milletvekili Mehmet Kasım Gülpınar’ın AK
PARTİ Grubu adına yaptığı konuşmasındaki bazı ifadelerine ilişkin açıklaması
2.- Manisa Milletvekili Özgür Özel’in, Millî Savunma Bakanı
Nurettin Canikli’nin yaptığı gündem dışı açıklamasındaki bazı ifadelerine
ilişkin açıklaması
3.- Millî Savunma Bakanı Nurettin Canikli’nin, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
4.- İstanbul Milletvekili Mehmet Muş’un, Türk Silahlı
Kuvvetlerinin yürütmüş olduğu Zeytin Dalı Operasyonu’nun Türkiye'nin millî
güvenliğiyle alakalı bir mesele olduğuna ilişkin açıklaması
5.- Manisa Milletvekili Erkan Akçay’ın, ülkenin içinde bulunduğu
şartlar itibarıyla birtakım zorlama yorum ve polemiklere girmeyi doğru
bulmadığına ilişkin açıklaması
6.- Manisa Milletvekili Özgür Özel’in, Millî Savunma Bakanı
Nurettin Canikli’nin yaptığı açıklamasındaki bazı ifadelerine ilişkin
açıklaması
7.- Millî Savunma Bakanı Nurettin Canikli’nin, Manisa
Milletvekili Özgür Özel’in yaptığı açıklamasındaki bazı ifadelerine ilişkin
tekraren açıklaması
8.- Sakarya Milletvekili Engin Özkoç’un, Kilis Milletvekili
Mustafa Hilmi Dülger’in yaptığı gündem dışı konuşmasındaki bazı ifadelerine
ilişkin açıklaması
9.- İstanbul Milletvekili Mehmet Muş’un, Sakarya
Milletvekili Engin Özkoç’un yaptığı açıklamasındaki bazı ifadelerine ilişkin
açıklaması
10.- Hatay Milletvekili Mehmet Necmettin Ahrazoğlu’nun,
Zeytin Dalı Harekâtı neticesinde en çok Kilis ve Hatay’a roketli saldırı
yapıldığına ve Hatay halkının Türk ordusunun ve Türk devletinin yanında
olduğuna ilişkin açıklaması
11.- Bursa Milletvekili Erkan Aydın’ın, sınır ötesi
operasyonlarda şehit olan askerlere Allah’tan rahmet dilediğine ve şehitlerin
siyasete alet edilmemesini istediğine ilişkin açıklaması
12.- Bursa Milletvekili Nurhayat Altaca Kayışoğlu’nun, Bursa
Kestel’de Nurcan Atlı Sezgin’e yapılan saldırıya ve bu saldırının bütün
kadınların hayatına, sokağa çıkma özgürlüğüne, çalışma hakkına yapıldığına
ilişkin açıklaması
13.- Mersin Milletvekili Aytuğ Atıcı’nın, Türk Tabipleri
Birliği Merkez Konseyi üyelerinin gözaltına alınmasına ilişkin açıklaması
14.- Balıkesir Milletvekili Ahmet Akın’ın, Türk Tabipleri
Birliği Merkez Konseyi üyelerinin gözaltına alınmasına ilişkin açıklaması
15.- Uşak Milletvekili Özkan Yalım’ın, sağlık sistemi
nedeniyle yaşanan sıkıntılara, Avrasya Tüneli’nde ihale şartları nedeniyle
uğranılan zarara ve AK PARTİ Hükûmetini doğru ihaleler yapmaya davet ettiğine
ilişkin açıklaması
16.- Kocaeli Milletvekili Fatma Kaplan Hürriyet’in,
yönetmelik nedeniyle gazilik unvanı alamayan 19 bin kişi olduğuna ve gaziler
arasındaki ayrımcılık ayıbının bir an önce giderilmesi gerektiğine ilişkin
açıklaması
17.- Afyonkarahisar Milletvekili Burcu Köksal’ın,
ortaöğretim mezunu hemşirelerin mağduriyetlerinin giderilmesi ve noter
kâtiplerinin özlük haklarının düzenlenmesi gerektiğine ilişkin açıklaması
18.- Kahramanmaraş Milletvekili İmran Kılıç’ın, şehitlere
Allah’tan rahmet dilediğine ve kararlılığın hızlı, etkin, verimli çalışmaya ve
başarıya yol açtığına ilişkin açıklaması
19.- Kayseri Milletvekili Sami Dedeoğlu’nun, 27 Ocak Osmanlı
Devleti’nin kuruluşunun 718’inci yıl dönümüne ilişkin açıklaması
20.- Denizli Milletvekili Kazım Arslan’ın, hayırseverlerin
okul yapmasına olanak sağlayacak arsaların ne zaman tahsis edileceğini,
taşımalı eğitime ne zaman son verileceğini ve okul kitaplarında yer alan çağ
dışı bilgilerin ne zaman çıkarılacağını öğrenmek istediğine ilişkin açıklaması
21.- Adıyaman Milletvekili Behçet Yıldırım’ın, Türk
Tabipleri Birliği Merkez Konseyi üyelerinin gözaltına alınmasına ilişkin
açıklaması
22.- İstanbul Milletvekili Hurşit Yıldırım’ın, Afrin
operasyonunda Mehmetçik’e başarılar dilediğine, Kadıköy’de Zeytin Dalı
Harekâtı’na destek veren gençlere yapılan saldırıyı kınadığına ve Afrin’deki
operasyona katılmak için askerlik şubelerine akın eden Suriyeli gençlere
teşekkür ettiğine ilişkin açıklaması
23.- Çankırı Milletvekili Muhammet Emin Akbaşoğlu’nun,
Zeytin Dalı Harekâtı’nda şehit olan askerlere Allah’tan rahmet dilediğine ve bu
harekâtın siyonizm ve emperyalizm ile onların kuklalarına verilen en etkili
cevap olduğuna ilişkin açıklaması
24.- İstanbul Milletvekili Mahmut Tanal’ın, PYD/YPG’nin
neden Bakanlar Kurulu kararıyla terör örgütü sayılmadığını öğrenmek istediğine
ilişkin açıklaması
25.- Sivas Milletvekili Ali Akyıldız’ın, 4924 sayılı Kanun
gereğince belirlenen sözleşmeli kadrosunun ayrım yapılmadan bütün uzman
hekimlere verilmesi gerektiğine ilişkin açıklaması
26.- Manisa Milletvekili Erkan Akçay’ın, 28 Ocak
Misakımillî’nin kabul edilişinin 98’inci yıl dönümüne ve 29 Ocak Batı Trakya
Türkleri Millî Direniş Günü’ne ilişkin açıklaması
27.- İstanbul Milletvekili Filiz Kerestecioğlu Demir’in,
Türk Tabipleri Birliği Merkez Konseyi üyelerinin gözaltına alınmasına,
Hükûmetin bilim insanlarını hedef gösterdiğine, barışı savunmanın bir hak
olduğuna ve barışı savunanların engellenemeyeceğine ilişkin açıklaması
28.- Sakarya Milletvekili Engin Özkoç’un, olağanüstü hâlle
yönetilen bir Türkiye değil barış içerisinde, kendi kurumlarıyla birlikte
yönetilen, kuvvetler ayrılığına saygılı bir ülke istediklerine ve Cumhuriyet
Halk Partisi olarak barışın yanında olduklarına ilişkin açıklaması
29.- İstanbul Milletvekili Mehmet Muş’un, Afrin
operasyonunun bölgede konuşlanmış olan terör unsurlarına ve onların
uzantılarına karşı yapıldığına ve buna karşı çıkmanın terör sevicilik olduğuna
ilişkin açıklaması
30.- Giresun Milletvekili Bülent Yener Bektaşoğlu’nun,
Cumhuriyet Halk Partisi olarak ordunun terör örgütlerine karşı yürüttüğü
mücadelenin yanında olduklarına ve hiç kimsenin halkın birlik ve beraberlik
duygusunu sömürmeye kalkarak iç siyaset malzemesi yapmaması gerektiğine ilişkin
açıklaması 
31.- Manisa Milletvekili Özgür Özel’in, Bursa Milletvekili
Kadir Koçdemir’in vermiş olduğu kanun teklifine Cumhuriyet Halk Partisi olarak
destek verdiklerine ilişkin açıklaması 
32.- Manisa Milletvekili Özgür Özel’in, 676 sayılı Kanun
Hükmünde Kararname’nin her maddesi üzerinde önerge vermemelerinin nedeninin
usul ekonomisi olduğuna ve bunun kanun hükmünde kararnameleri destekledikleri
anlamına gelmediğine ilişkin açıklaması
33.- Muş Milletvekili Ahmet Yıldırım’ın, 676 sayılı Kanun
Hükmünde Kararname’nin her maddesi üzerinde önerge vermemelerinin nedeninin
usul ekonomisi olduğuna ve bunun kanun hükmünde kararnameleri destekledikleri
anlamına gelmediğine ilişkin açıklaması
34.- Manisa Milletvekili Özgür Özel’in, 676 sayılı Kanun
Hükmünde Kararname’nin 5’inci maddesiyle ilgili önergenin kabul edilmesi ve
OHAL KHK’lerinin ivedilikle görüşülmesinin önemine ilişkin açıklaması
35.- Manisa Milletvekili Özgür Özel’in, 676 sayılı Kanun
Hükmünde Kararname’nin kabul edilen 85’inci maddesinin Meclisin daha önceki
tutumuyla çelişkili olduğuna ilişkin açıklaması
36.- Manisa Milletvekili Özgür Özel’in, 676 sayılı Kanun
Hükmünde Kararname’nin açık oylamasının 1 Şubat 2018 Perşembe gününe
bırakılması kararının 4 grubun mutabakatıyla olduğuna ilişkin açıklaması
37.- Manisa Milletvekili Özgür Özel’in, 678 sayılı Kanun
Hükmünde Kararname’nin 35’inci maddesiyle Bakanlar Kuruluna grev ve lokavt
erteleme yetkisi verilmesinin Türkiye için geri adım olduğuna ilişkin
açıklaması
38.- Manisa Milletvekili Özgür Özel’in, 678 sayılı Kanun
Hükmünde Kararname üzerinde İçişleri Komisyonunun talep ettiği redaksiyon
yetkisine ilişkin açıklaması





V.- BAŞKANLIĞIN GENEL KURULA SUNUŞLARI
A) Önergeler
1.- Başkanlıkça, Balıkesir Milletvekili Namık Havutça’nın,
esas komisyon olarak Plan ve Bütçe Komisyonuna havale edilen (2/2014) esas
numaralı Özel Tüketim Vergisi Kanunu’nda Değişiklik Yapılması Hakkında Kanun
Teklifi’nin milletvekilince geri alındığına ilişkin önerge yazısı (4/127)
2.- Bursa Milletvekili Kadir Koçdemir’in, (2/671) esas
numaralı 30 İlde İl Özel İdaresi 559 Köyde Belediye Kurulması ve Bazı
Kanunlarda Değişiklik Yapılmasına Dair Kanun Teklifi’nin doğrudan gündeme
alınmasına ilişkin önergesi (4/128)

B) Tezkereler
1.- Türkiye Büyük Millet Meclisi Başkanlığının, Millî
Savunma Komisyonu Başkanı Tokat Milletvekili Yusuf Beyazıt’ın, Avrupa Birliği
Konseyi Bulgaristan Dönem Başkanlığınca 15-17 Şubat 2018 tarihlerinde
Bulgaristan’ın başkenti Sofya’da düzenlenecek olan Parlamentolar Arası Ortak
Dış ve Güvenlik Politikası (ODGP) ve Ortak Güvenlik ve Savunma Politikası
(OGSP) Konferası’na katılmasına ilişkin tezkeresi (3/1395)
2.- Türkiye Büyük Millet Meclisi Başkanlığının, Yurtdışına
Kaçırılan Kültür Varlıklarımızın Belirlenerek İadelerinin Sağlanması ve Mevcut
Kültür Varlıklarımızın Korunması İçin Alınması Gereken Tedbirlerin Belirlenmesi
Maksadıyla Kurulan Meclis Araştırması Komisyonunun ekli listede adı, soyadı ve
seçim bölgesi yazılı üyelerinden müteşekkil bir heyetle 30 Ocak-2 Şubat 2018
tarihleri arasında Almanya ve Danimarka’ya, 13-17 Şubat 2018 tarihleri arasında
Fransa ve İngiltere’ye bir çalışma ziyareti gerçekleştirme talebinin Başkanlık
makamının 23/1/2018 tarihli oluruyla uygun bulunduğuna ilişkin tezkeresi
(3/1396)

VI.- ÖNERİLER
A) Siyasi Parti Grubu Önerileri
1.- MHP Grubunun, Grup Başkan Vekili Manisa Milletvekili
Erkan Akçay tarafından, ülkedeki yatırım teşvik sisteminin sorunları ile bu
sorunların çözüm yollarının incelenmesi, yapılacak yasal düzenlemeler de dâhil
olmak üzere alınacak önlemlerin tespiti amacıyla 30/1/2018 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
ön görüşmelerinin Genel Kurulun 30 Ocak 2018 Salı günkü birleşiminde
yapılmasına ilişkin önerisi
2.- HDP Grubunun, Grup Başkan Vekili İstanbul Milletvekili
Filiz Kerestecioğlu Demir ve Grup Başkan Vekili Muş Milletvekili Ahmet Yıldırım
tarafından, barış hakkına ve ifade özgürlüğüne yönelen baskıların araştırılması
amacıyla 30/1/2018 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, ön görüşmelerinin Genel Kurulun 30 Ocak
2018 Salı günkü birleşiminde yapılmasına ilişkin önerisi
3.- AK PARTİ Grubunun, Genel Kurulun çalışma gün ve saatleri
ile gündemdeki sıralamanın yeniden yapılmasına; 30 Ocak 2018 Salı günkü
birleşiminde sözlü soruların görüşülmemesine ve 437, 445, 449, 450, 452, 454,
455, 468, 484, 496, 500, 512, 420, 424, 436 ve 444 sıra sayılı Kanun Hükmünde
Kararname ve İç Tüzük’ün 128’inci maddesine göre doğrudan gündeme alınmasına
ilişkin Türkiye Büyük Millet Meclisi Başkanlığı Tezkerelerinin İç Tüzük’ün
91’inci maddesine göre temel kanun olarak bölümler hâlinde görüşülmesine
ilişkin önerisi 

VII.- SATAŞMALARA İLİŞKİN KONUŞMALAR
1.- İstanbul Milletvekili Filiz Kerestecioğlu Demir’in,
Bartın Milletvekili Yılmaz Tunç’un HDP grup önerisi üzerinde AK PARTİ Grubu
adına yaptığı konuşması sırasında HDP Grubuna sataşması nedeniyle konuşması
2.- Amasya Milletvekili Mehmet Naci Bostancı’nın, İstanbul
Milletvekili Filiz Kerestecioğlu Demir’in sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması

VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- 676 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname (1/783) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 437)
2.- 678 Sayılı Olağanüstü Hâl Kapsamında Bazı Düzenlemeler
Yapılması Hakkında Kanun Hükmünde Kararname (1/790) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 445)
3.- 680 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname (1/805) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S.Sayısı:449)
4.- 681 Sayılı Olağanüstü Hal Kapsamında Milli Savunma ile
İlgili Bazı Düzenlemeler Yapılması Hakkında Kanun Hükmünde Kararname (1/804)
ile İçtüzük’ün 128’inci Maddesine Göre Doğrudan Gündeme Alınmasına İlişkin
Türkiye Büyük Millet Meclisi Başkanlığı Tezkeresi (S. Sayısı: 450)

IX.- YAZILI SORULAR VE CEVAPLARI
 1.- Mersin
Milletvekili Serdal Kuyucuoğlu’nun, Kredi ve Yurtlar Kurumu yurtlarına dair
çeşitli verilere ilişkin sorusu ve Gençlik ve Spor Bakanı Osman Aşkın Bak’ın
cevabı (7/17951)
2.- Ankara Milletvekili Levent Gök’ün, Süper Lig ve 1. Lig futbol
karşılaşmalarındaki tribün doluluk oranlarına ve bilet fiyatlarına ilişkin
sorusu ve Gençlik ve Spor Bakanı Osman Aşkın Bak’ın cevabı (7/17952)
3.- İstanbul Milletvekili Mustafa Sezgin Tanrıkulu’nun, 2016-2017
yılları arasında Bakanlığa bağlı kurum ve kuruluşlarda yapılan kiralamalara
ilişkin sorusu ve Gençlik ve Spor Bakanı Osman Aşkın Bak’ın cevabı (7/17953)
4.- İstanbul Milletvekili Mustafa Sezgin Tanrıkulu’nun, Bakanlığa bağlı
kurum ve kuruluşlarda verilen hizmet içi eğitimlere ilişkin sorusu ve Gençlik
ve Spor Bakanı Osman Aşkın Bak’ın cevabı (7/17954)
5.- İstanbul Milletvekili Mustafa Sezgin Tanrıkulu’nun, Bakanlığa bağlı kurum
ve kuruluşlardaki makam araçlarına ilişkin sorusu ve Gençlik ve Spor Bakanı
Osman Aşkın Bak’ın cevabı (7/17955)
6.- İstanbul Milletvekili Mustafa Sezgin Tanrıkulu’nun, Bakanlığa bağlı
kurum ve kuruluşlarda Sosyal Hizmetler Kanunu gereğince istihdam edilen koruma
altındaki çocuk sayısına ilişkin sorusu ve Gençlik ve Spor Bakanı Osman Aşkın
Bak’ın cevabı (7/17956)
7.- Niğde Milletvekili Ömer Fethi Gürer’in, esnaf ve sanatkârlarla
ilgili bazı hususlara ilişkin Başbakandan sorusu ve Gümrük ve Ticaret Bakanı
Bülent Tüfenkci’nin cevabı (7/18085) Ek cevap
8.- Ankara Milletvekili Aylin Nazlıaka’nın, Ankara’da uluslararası
standartlara uygun yeni bir stad yapılmasına ilişkin Başbakandan sorusu ve
Gençlik ve Spor Bakanı Osman Aşkın Bak’ın cevabı (7/18095)
9.- Malatya Milletvekili Veli Ağbaba’nın, Bakanlık ve bağlı kuruluşlarca
2002-2017 yılları arasında Malatya’ya yapılan yatırımlara ilişkin sorusu ve
Gençlik ve Spor Bakanı Osman Aşkın Bak’ın cevabı (7/18160)
10.- Balıkesir Milletvekili İsmail Ok’un, Ampute Millî Futbol Takımına
ayrılan bütçeye ilişkin sorusu ve Gençlik ve Spor Bakanı Osman Aşkın Bak’ın
cevabı (7/18161)
11.- Eskişehir Milletvekili Gaye Usluer’in, Eskişehir’de bazı
öğrencilerin katkı kredilerinin bir yürüyüşe katıldıkları için kesildiği
iddialarına ilişkin Başbakandan sorusu ve Gençlik ve Spor Bakanı Osman Aşkın
Bak’ın cevabı (7/18241)
12.- Niğde Milletvekili Ömer Fethi Gürer’in, dağcılık sporuna ilişkin
sorusu ve Gençlik ve Spor Bakanı Osman Aşkın Bak’ın cevabı (7/18384)
13.- İstanbul Milletvekili Barış Yarkadaş’ın, siyasi parti üyeliğine
dair bilgilerin passolig sistemine aktarıldığı iddialarına ilişkin sorusu ve
Gençlik ve Spor Bakanı Osman Aşkın Bak’ın cevabı (7/18385)
14.- İstanbul Milletvekili Mustafa Sezgin Tanrıkulu’nun, 2016-2017
yılları arasında bağlı kurum ve kuruluşların taraf olduğu dava ve takiplere,
Bakanlığa bağlı kurum ve kuruluşların taraf olduğu adli ve idari
davalara,
Bakanlığa bağlı kurum ve kuruluşların taraf olduğu icra işlemlerine,
İlişkin soruları ve Maliye Bakanı Naci Ağbal’ın cevabı (7/19191),
(7/19624), (7/19625)
15.- İstanbul Milletvekili Mustafa Sezgin Tanrıkulu’nun, Erzurum’da
bulunan spor tesislerine, düzenlenen spor organizasyonlarına, faaliyet gösteren
lisanslı sporculara ve spor kulüplerine ilişkin Başbakandan,
Bingöl’de bulunan spor tesislerine, düzenlenen spor organizasyonlarına,
faaliyet gösteren lisanslı sporculara ve spor kulüplerine,
Bayburt’ta bulunan spor tesislerine, düzenlenen spor organizasyonlarına,
faaliyet gösteren lisanslı sporculara ve spor kulüplerine,
Batman’da bulunan spor tesislerine, düzenlenen spor organizasyonlarına,
faaliyet gösteren lisanslı sporculara ve spor kulüplerine,
Aksaray’da bulunan spor tesislerine, düzenlenen spor organizasyonlarına,
faaliyet gösteren lisanslı sporculara ve spor kulüplerine,
Ağrı’da bulunan spor tesislerine, düzenlenen spor organizasyonlarına,
faaliyet gösteren lisanslı sporculara ve spor kulüplerine,
Bitlis’te bulunan spor tesislerine, düzenlenen spor organizasyonlarına,
faaliyet gösteren lisanslı sporculara ve spor kulüplerine,
Çankırı’da bulunan spor tesislerine, düzenlenen spor organizasyonlarına,
faaliyet gösteren lisanslı sporculara ve spor kulüplerine,
Elâzığ’da bulunan spor tesislerine, düzenlenen spor organizasyonlarına,
faaliyet gösteren lisanslı sporculara ve spor kulüplerine,
Düzce’de bulunan spor tesislerine, düzenlenen spor organizasyonlarına,
faaliyet gösteren lisanslı sporculara ve spor kulüplerine,
Diyarbakır’da bulunan spor tesislerine, düzenlenen spor
organizasyonlarına, faaliyet gösteren lisanslı sporculara ve spor kulüplerine,
Iğdır’da bulunan spor tesislerine, düzenlenen spor organizasyonlarına,
faaliyet gösteren lisanslı sporculara ve spor kulüplerine,
Erzincan’da bulunan spor tesislerine, düzenlenen spor
organizasyonlarına, faaliyet gösteren lisanslı sporculara ve spor kulüplerine,
Hakkâri’de bulunan spor tesislerine, düzenlenen spor organizasyonlarına,
faaliyet gösteren lisanslı sporculara ve spor kulüplerine,
Adıyaman’da bulunan spor tesislerine, düzenlenen spor
organizasyonlarına, faaliyet gösteren lisanslı sporculara ve spor kulüplerine,
İlişkin soruları ve Gençlik ve Spor Bakanı Osman Aşkın Bak’ın cevabı
(7/19364), (7/19535), (7/19536), (7/19537), (7/19538), (7/19539), (7/19540),
(7/19541), (7/19543), (7/19544), (7/19545), (7/19546), (7/19552), (7/19553),
(7/19554)
16.- Zonguldak Milletvekili Ünal Demirtaş’ın, kamuda esnek çalışma
konulu projeye ve memurların performans kriterlerinin belirlenmesine ilişkin Başbakandan
sorusu ve Çalışma ve Sosyal Güvenlik Bakanı Jülide Sarıeroğlu’nun cevabı
(7/19702)
17.- İzmir Milletvekili Murat Bakan’ın, faizler, enflasyon ve kur
artışının önlenmesine yönelik tedbirlere ilişkin Başbakandan sorusu ve Başbakan
Yardımcısı Mehmet Şimşek’in cevabı (7/19725)
18.- İstanbul Milletvekili Mustafa Sezgin Tanrıkulu’nun, Türkiye
genelinde ve İstanbul’da 2011-2017 yılları arasındaki protestolu senetlere ve
2009-2017 yılları arasındaki karşılıksız çeklere ilişkin Başbakandan sorusu ve
Gümrük ve Ticaret Bakanı Bülent Tüfenkci’nin cevabı (7/19746)
19.- Niğde Milletvekili Ömer Fethi Gürer’in, iş kazalarında yaşanan ölüm
ve yaralanmalara ilişkin sorusu ve Çalışma ve Sosyal Güvenlik Bakanı Jülide
Sarıeroğlu’nun cevabı (7/19930)
20.- Niğde Milletvekili Ömer Fethi Gürer’in, organik hayvansal ürünlerin
denetimine ilişkin sorusu ve Gümrük ve Ticaret Bakanı Bülent Tüfenkci’nin
cevabı (7/19973)
21.- İstanbul Milletvekili Mustafa Sezgin Tanrıkulu’nun, 2014-2016
yılları arasında sosyal medyadaki paylaşımları nedeniyle hakkında soruşturma
açılan personel verilerine ilişkin sorusu ve Sağlık Bakanı Ahmet Demircan’ın
cevabı (7/20045)
22.- İzmir Milletvekili Murat Bakan’ın, taşeron işçilere kadro sorununa
getirilecek çözüme ilişkin Başbakandan sorusu ve Çalışma ve Sosyal Güvenlik
Bakanı Jülide Sarıeroğlu’nun cevabı (7/20056)
23.- Niğde Milletvekili Ömer Fethi Gürer’in, kayıt dışı istihdam ile
mücadele için yapılacak çalışmalara ilişkin Başbakandan sorusu ve Çalışma ve
Sosyal Güvenlik Bakanı Jülide Sarıeroğlu’nun cevabı (7/20086)
24.- Niğde Milletvekili Ömer Fethi Gürer’in, iç kontrol sistemi kuran
KİT’lere ilişkin Başbakandan sorusu ve Başbakan Yardımcısı Mehmet Şimşek’in
cevabı (7/20098)
25.- Niğde Milletvekili Ömer Fethi Gürer’in, son beş yılda iflas
nedeniyle kapanan iş yerlerine ilişkin Başbakandan sorusu ve Gümrük ve Ticaret
Bakanı Bülent Tüfenkci’nin cevabı (7/20104)
26.- Ankara Milletvekili Murat Emir’in, Sosyal Güvenlik Kurumuna genel
bütçeden aktarılan tutarların ayrıntılarına ilişkin Başbakandan sorusu ve
Çalışma ve Sosyal Güvenlik Bakanı Jülide Sarıeroğlu’nun cevabı (7/20114)
27.- İstanbul Milletvekili Filiz Kerestecioğlu Demir’in, son beş yılda
yapılan kamu spotu başvurularına ve bunların maliyetine ilişkin sorusu ve
Başbakan Yardımcısı Fikri Işık’ın cevabı (7/20141)
28.- İzmir Milletvekili Murat Bakan’ın, tüketici güven endeksini
yükseltmek için yapılacak çalışmalara ilişkin sorusu ve Ekonomi Bakanı Nihat
Zeybekci’nin cevabı (7/20227)
29.- Bartın Milletvekili Muhammet Rıza Yalçınkaya’nın, Rekabet Kurumunun
İstanbul’da gerçekleşen 20. yıl zirvesinde yapılan harcamalara yönelik
iddialara ilişkin sorusu ve Gümrük ve Ticaret Bakanı Bülent Tüfenkci’nin cevabı
(7/20275)
30.- Şırnak Milletvekili Aycan İrmez’in, Şırnak kent merkezindeki sokağa
çıkma yasağından olumsuz etkilenen esnafın sorunlarına ilişkin sorusu ve Gümrük
ve Ticaret Bakanı Bülent Tüfenkci’nin cevabı (7/20295)
31.- Diyarbakır Milletvekili Sibel Yiğitalp’ın, kamu görevine atananlar
hakkında gerçekleştirilen güvenlik soruşturmasına ilişkin Başbakandan sorusu ve
Çalışma ve Sosyal Güvenlik Bakanı Jülide Sarıeroğlu’nun cevabı (7/20435)
32.- İstanbul Milletvekili Mustafa Sezgin Tanrıkulu’nun, 2018 yılında
Kahramanmaraş iline yapılması planlanan yatırımlara,
2018 yılında Gümüşhane iline yapılması planlanan yatırımlara,
2018 yılında Iğdır iline yapılması planlanan yatırımlara,
2018 yılında Hakkâri iline yapılması planlanan yatırımlara,
2018 yılında Erzurum iline yapılması planlanan yatırımlara,
2018 yılında Çankırı iline yapılması planlanan yatırımlara,
2018 yılında Erzincan iline yapılması planlanan yatırımlara,
2018 yılında Bitlis iline yapılması planlanan yatırımlara,
2018 yılında Bingöl iline yapılması planlanan yatırımlara,
2018 yılında Karabük iline yapılması planlanan yatırımlara,
2018 yılında Adıyaman iline yapılması planlanan yatırımlara,
2018 yılında Ağrı iline yapılması planlanan yatırımlara,
2018 yılında Aksaray iline yapılması planlanan yatırımlara,
2018 yılında Bayburt iline yapılması planlanan yatırımlara,
2018 yılında Düzce iline yapılması planlanan yatırımlara,
2018 yılında Elâzığ iline yapılması planlanan yatırımlara,
2018 yılında Diyarbakır iline yapılması planlanan yatırımlara,
2018 yılında Batman iline yapılması planlanan yatırımlara,
İlişkin soruları ve Başbakan Yardımcısı Fikri Işık’ın cevabı (7/20474),
(7/20475), (7/20476), (7/20477), (7/20478), (7/20479), (7/20480), (7/20481),
(7/20482), (7/20483), (7/20484), (7/20485), (7/20486), (7/20487), (7/20488),
(7/20489), (7/20490), (7/20491)
33.- İstanbul Milletvekili Mustafa Sezgin Tanrıkulu’nun, 2018 yılında
Kahramanmaraş iline yapılması planlanan yatırımlara,
2018 yılında Gümüşhane iline yapılması planlanan yatırımlara,
2018 yılında Iğdır iline yapılması planlanan yatırımlara,
2018 yılında Hakkâri iline yapılması planlanan yatırımlara,
2018 yılında Erzurum iline yapılması planlanan yatırımlara,
2018 yılında Çankırı iline yapılması planlanan yatırımlara,
2018 yılında Erzincan iline yapılması planlanan yatırımlara,
2018 yılında Bitlis iline yapılması planlanan yatırımlara,
2018 yılında Bingöl iline yapılması planlanan yatırımlara,
2018 yılında Karabük iline yapılması planlanan yatırımlara,
2018 yılında Adıyaman iline yapılması planlanan yatırımlara,
2018 yılında Ağrı iline yapılması planlanan yatırımlara,
2018 yılında Aksaray iline yapılması planlanan yatırımlara,
2018 yılında Bayburt iline yapılması planlanan yatırımlara,
2018 yılında Düzce iline yapılması planlanan yatırımlara,
2018 yılında Elâzığ iline yapılması planlanan yatırımlara,
2018 yılında Diyarbakır iline yapılması planlanan yatırımlara,
2018 yılında Batman iline yapılması planlanan yatırımlara,
İlişkin soruları ve Başbakan Yardımcısı Mehmet Şimşek’in cevabı
(7/20492), (7/20493), (7/20494), (7/20495), (7/20496), (7/20497), (7/20498),
(7/20499), (7/20500), (7/20501), (7/20502), (7/20503), (7/20504), (7/20505),
(7/20506), (7/20507), (7/20508), (7/20509)
34.- İzmir Milletvekili Ali Yiğit’in, 2017 Kasım itibarıyla iş yerini
kapatan veya değiştiren esnaf sayısına ilişkin sorusu ve Gümrük ve Ticaret
Bakanı Bülent Tüfenkci’nin cevabı (7/20592)
35.- Balıkesir Milletvekili İsmail Ok’un, beş gümrük müdürlüğünün
kapatılmasına ilişkin sorusu ve Gümrük ve Ticaret Bakanı Bülent Tüfenkci’nin
cevabı (7/20626)
36.- İstanbul Milletvekili Mustafa Sezgin Tanrıkulu’nun, 2018 yılında
Karabük iline yapılması planlanan yatırımlara,
2018 yılında Diyarbakır iline yapılması planlanan yatırımlara,
2018 yılında Iğdır iline yapılması planlanan yatırımlara,
2018 yılında Bingöl iline yapılması planlanan yatırımlara,
2018 yılında Hakkâri iline yapılması planlanan yatırımlara,
2018 yılında Erzurum iline yapılması planlanan yatırımlara,
2018 yılında Kahramanmaraş iline yapılması planlanan yatırımlara,
2018 yılında Çankırı iline yapılması planlanan yatırımlara,
2018 yılında Bitlis iline yapılması planlanan yatırımlara,
2018 yılında Gümüşhane iline yapılması planlanan yatırımlara,
2018 yılında Erzincan iline yapılması planlanan yatırımlara,
2018 yılında Adıyaman iline yapılması planlanan yatırımlara,
2018 yılında Ağrı iline yapılması planlanan yatırımlara,
2018 yılında Aksaray iline yapılması planlanan yatırımlara,
2018 yılında Bayburt iline yapılması planlanan yatırımlara,
2018 yılında Düzce iline yapılması planlanan yatırımlara,
2018 yılında Elâzığ iline yapılması planlanan yatırımlara,
2018 yılında Batman iline yapılması planlanan yatırımlara,
İlişkin soruları ve Maliye Bakanı Naci Ağbal’ın cevabı (7/20646),
(7/20647), (7/20648), (7/20649), (7/20650), (7/20651), (7/20652), (7/20653),
(7/20654), (7/20655), (7/20656), (7/20657), (7/20658), (7/20659), (7/20660),
(7/20661), (7/20662), (7/20663)
37.- Niğde Milletvekili Ömer Fethi Gürer’in, SGK’nın yayınladığı aylık
İstatistik Bülteninin içeriğinin daraltılmasına ilişkin sorusu ve Çalışma ve
Sosyal Güvenlik Bakanı Jülide Sarıeroğlu’nun cevabı (7/20800)
38.- Niğde Milletvekili Ömer Fethi Gürer’in, 2017 yılına ait ithalat ve
ihracat verilerine ilişkin Başbakandan sorusu ve Ekonomi Bakanı Nihat
Zeybekci’nin cevabı (7/21017)
39.- Niğde Milletvekili Ömer Fethi Gürer’in, 2017 yılında kamu kurum ve
kuruluşlarının yazılı ve görsel basına yaptıkları reklam ödemelerine ilişkin
Başbakandan sorusu ve Başbakan Yardımcısı Bekir Bozdağ’ın cevabı (7/21027)
40.- Balıkesir Milletvekili İsmail Ok’un, işsizlik fonuna ilişkin sorusu
ve Çalışma ve Sosyal Güvenlik Bakanı Jülide Sarıeroğlu’nun cevabı (7/21054)
41.- Niğde Milletvekili Ömer Fethi Gürer’in, İŞKUR’a yapılan iş
başvurularına ve sonuçlarına ilişkin sorusu ve Çalışma ve Sosyal Güvenlik
Bakanı Jülide Sarıeroğlu’nun cevabı (7/21058)
42.- Denizli Milletvekili Melike Basmacı’nın, yabancı sermayeli
şirketlerle ilgili son beş yıllık verilere ilişkin sorusu ve Ekonomi Bakanı
Nihat Zeybekci’nin cevabı (7/21082)
43.- Niğde Milletvekili Ömer Fethi Gürer’in, kayıt dışı çalıştırılan
mültecilere ilişkin Başbakandan sorusu ve Çalışma ve Sosyal Güvenlik Bakanı
Jülide Sarıeroğlu’nun cevabı (7/21299)
44.- Niğde Milletvekili Ömer Fethi Gürer’in, 2002-2017 yılları arasında
İşsizlik Sigortası Fonu’nda biriken kaynağa ve harcandığı yerlere ilişkin sorusu
ve Çalışma ve Sosyal Güvenlik Bakanı Jülide Sarıeroğlu’nun cevabı (7/21353)
45.- İstanbul Milletvekili Mustafa Sezgin Tanrıkulu’nun, Bakanlığa bağlı
kurum ve kuruluşlardaki boş bulunan engelli kadrolarına ilişkin sorusu ve
Ekonomi Bakanı Nihat Zeybekci’nin cevabı (7/21360)
46.- Niğde Milletvekili Ömer Fethi Gürer’in, Bakanlık ve bağlı kurum ve
kuruluşlardaki etik davranış ilkeleri ihlallerine ilişkin sorusu ve Ekonomi
Bakanı Nihat Zeybekci’nin cevabı (7/21362)
47.- İstanbul Milletvekili Mustafa Sezgin Tanrıkulu’nun, Bakanlığa bağlı
kurum ve kuruluşlardaki boş bulunan engelli kadrolarına ilişkin sorusu ve
Gümrük ve Ticaret Bakanı Bülent Tüfenkci’nin cevabı (7/21394)
48.- Niğde Milletvekili Ömer Fethi Gürer’in, 2002-2017 yılları arasında
Bakanlık heyetlerinin yurt dışı ziyaretlerine ilişkin sorusu ve Orman ve Su
İşleri Bakanı Veysel Eroğlu’nun cevabı (7/21427)
49.- Adana Milletvekili Elif Doğan Türkmen’in, 2018 yılı bütçesi
kapsamında Adana’da yapılacak yatırımlara ilişkin sorusu ve Başbakan Yardımcısı
Fikri Işık’ın cevabı (7/21541)
50.- Adana Milletvekili Elif Doğan Türkmen’in, 2018 yılı bütçesi
kapsamında Adana’da yapılacak yatırımlara ilişkin sorusu ve Ekonomi Bakanı
Nihat Zeybekci’nin cevabı (7/21642)
51.- İstanbul Milletvekili Mustafa Sezgin Tanrıkulu’nun, 2018 yılında
Siirt iline yapılması planlanan yatırımlara,
2018 yılında Rize iline yapılması planlanan yatırımlara,
2018 yılında Kilis iline yapılması planlanan yatırımlara,
2018 yılında Nevşehir iline yapılması planlanan yatırımlara,
2018 yılında Osmaniye iline yapılması planlanan yatırımlara,
2018 yılında Kastamonu iline yapılması planlanan yatırımlara,
2018 yılında Muş iline yapılması planlanan yatırımlara,
2018 yılında Şırnak iline yapılması planlanan yatırımlara,
2018 yılında Van iline yapılması planlanan yatırımlara,
2018 yılında Karaman iline yapılması planlanan yatırımlara,
2018 yılında Kars iline yapılması planlanan yatırımlara,
2018 yılında Kırşehir iline yapılması planlanan yatırımlara,
2018 yılında Kütahya iline yapılması planlanan yatırımlara,
2018 yılında Kırıkkale iline yapılması planlanan yatırımlara,
2018 yılında Yozgat iline yapılması planlanan yatırımlara,
2018 yılında Şanlıurfa iline yapılması planlanan yatırımlara,
2018 yılında Mardin iline yapılması planlanan yatırımlara,
İlişkin soruları ve Başbakan Yardımcısı Fikri Işık’ın cevabı (7/21821),
(7/21822), (7/21823), (7/21824), (7/21825), (7/21826), (7/21827), (7/21828),
(7/21829), (7/21830), (7/21831), (7/21832), (7/21833), (7/21834), (7/21835),
(7/21836), (7/21837)
52.- İstanbul Milletvekili Mustafa Sezgin Tanrıkulu’nun, 2018 yılında
Osmaniye iline yapılması planlanan yatırımlara,
2018 yılında Siirt iline yapılması planlanan yatırımlara,
2018 yılında Rize iline yapılması planlanan yatırımlara,
2018 yılında Kilis iline yapılması planlanan yatırımlara,
2018 yılında Nevşehir iline yapılması planlanan yatırımlara,
2018 yılında Kastamonu iline yapılması planlanan yatırımlara,
2018 yılında Muş iline yapılması planlanan yatırımlara,
2018 yılında Şırnak iline yapılması planlanan yatırımlara,
2018 yılında Van iline yapılması planlanan yatırımlara,
2018 yılında Karaman iline yapılması planlanan yatırımlara,
2018 yılında Kars iline yapılması planlanan yatırımlara,
2018 yılında Kırşehir iline yapılması planlanan yatırımlara,
2018 yılında Kütahya iline yapılması planlanan yatırımlara,
2018 yılında Kırıkkale iline yapılması planlanan yatırımlara,
2018 yılında Yozgat iline yapılması planlanan yatırımlara,
2018 yılında Şanlıurfa iline yapılması planlanan yatırımlara,
2018 yılında Mardin iline yapılması planlanan yatırımlara,
İlişkin soruları ve Gümrük ve Ticaret Bakanı Bülent Tüfenkci’nin cevabı
(7/21908), (7/21909), (7/21910), (7/21911), (7/21912), (7/21913), (7/21914),
(7/21915), (7/21916), (7/21917), (7/21918), (7/21919), (7/21920), (7/21921),
(7/21922), (7/21923), (7/21924)

30 Ocak 2018 Salı
BİRİNCİ OTURUM
Açılma Saati: 15.03
BAŞKAN: Başkan
Vekili Pervin BULDAN
KÂTİP ÜYELER: Fehmi KÜPÇÜ (Bolu), Sema KIRCI (Balıkesir) 
-----0-----
BAŞKAN – Sayın
milletvekilleri, Türkiye Büyük Millet Meclisinin 52’nci Birleşimini açıyorum.
Toplantı yeter
sayısı vardır, görüşmelere başlıyoruz.
Sayın
milletvekilleri, Hükûmet adına Millî Savunma Bakanı Sayın Nurettin Canikli’nin,
İç Tüzük’ün 59’uncu maddesinin ikinci fıkrasına göre, Türk Silahlı Kuvvetleri
tarafından Suriye’nin kuzeybatısında, Afrin bölgesinde icra edilen Zeytin Dalı
Harekâtı’yla ilgili söz talebi vardır. Gündeme geçmeden önce bu talebi yerine
getireceğim.
Sayın Bakanın
açıklamasından sonra, istemleri hâlinde siyasi parti gruplarına ve grubu
bulunmayan milletvekillerinden birine söz vereceğim.
Konuşma süreleri
Hükûmet için yirmi, siyasi parti grupları için on, grubu bulunmayan
milletvekili için beş dakikadır. 
Şimdi, Sayın
Canikli’yi, Sayın Bakanı kürsüye davet ediyorum.
Buyurun. (AK
PARTİ sıralarından alkışlar)
Süreniz yirmi
dakika.
III.- GÜNDEM DIŞI KONUŞMALAR
A) Hükûmetin Gündem Dışı Açıklamaları
1.- Millî Savunma Bakanı Nurettin Canikli’nin, Türk Silahlı
Kuvvetleri tarafından Suriye’nin kuzeybatısında, Afrin bölgesinde icra edilen
Zeytin Dalı Harekâtı’na ilişkin gündem dışı açıklaması ve MHP Grubu adına
Manisa Milletvekili Erkan Akçay, HDP Grubu adına Muş Milletvekili Ahmet
Yıldırım, CHP Grubu adına Ardahan Milletvekili Öztürk Yılmaz, AK PARTİ Grubu
adına Şanlıurfa Milletvekili Mehmet Kasım Gülpınar ve şahsı adına İzmir
Milletvekili Aytun Çıray’ın, aynı konuda konuşmaları
MİLLÎ SAVUNMA
BAKANI NURETTİN CANİKLİ (Giresun) – Teşekkür ederim Sayın Başkan.
Sayın Başkan,
değerli milletvekilleri; 20 Ocak 2018 tarihinde başlayan ve bugün 11’inci
gününe giren Afrin’e yapılan Zeytin Dalı Harekâtı hakkında, yüce Meclisimizi
Hükûmetimiz adına bilgilendirmek amacıyla huzurlarınızdayım. Bu vesileyle yüce
Meclisi saygıyla selamlıyorum.
Sözlerimin hemen
başında, bu operasyonda şehitlik mertebesine erişen kahramanlarımızı ve bütün
şehitlerimizi rahmetle, minnetle ve şükranla anıyorum. Operasyon sırasında
yaralanan askerlerimize Rabb’imden şifa diliyorum. Rabb’im Türk milletinin
ordusunu muzaffer eylesin.
Değerli
milletvekilleri, bugün itibarıyla, PYD/YPG’nin, PKK’nın Suriye kolu olan bir
terör örgütü olduğu tartışmasız bir gerçektir ve çok net bir şekilde ortaya
çıkmıştır. Bu konuda en ufak bir tereddüt bulunmamaktadır. YPG/PYD PKK terör
örgütünün Suriye koludur. PKK’yla aynı yerden yönetilmekte, PKK’yla aynı
terörist havuzunu kullanmaktadır. 
PYD-YPG/PKK
terör örgütü sınırlarımız boyunca Suriye’nin kuzeyine yerleşmiş, demografik
yapıyı değiştirmiştir. Burada, bu bölgede terörün kontrolünde bir siyasi
yapılanma ve devlet oluşturma çalışmalarını hızlandırmışlardır. Bu çerçevede,
ülkemize yönelik terör tehdidi her geçen gün büyümektedir. Özellikle Amerika
Birleşik Devletleri tarafından bu terör örgütü yoğun bir şekilde
silahlandırılmakta ve Suriye’nin kuzeyinde siyasi terör yapılanması için
desteklenmektedir. Amerika Birleşik Devletleri’nin bu terör örgütüne verdiği
desteği kesmesi için, bu konuda Amerika Birleşik Devletleri’ni ikna etmek için
bütün yollar, bütün yöntemler denenmiştir ama ne yazık ki Amerika Birleşik
Devletleri bu politikasından vazgeçmemiştir. 
Terör örgütünün
amacı ülkemizin toprak bütünlüğünü ortadan kaldırmaktır. Terör örgütü doğrudan
ülkemizin bağımsızlığını ve hükümranlığını hedef almaktadır. Zeytin Dalı Harekâtı
öncesinde, Afrin’de yuvalanan terör örgütü tarafından hem Türkiye’ye ve hem de
Fırat Kalkanı harekât alanı ve İdlib Gerginliği Azaltma Bölgesi’ndeki gözlem
noktalarına 700’den fazla saldırı gerçekleştirilmiştir. Bu sayı bile tehdidin
büyüklüğünü bütün çıplaklığıyla ortaya koymaktadır. Terör örgütü, bölgede
yaşayan halklara asimilasyon uygulamakta ve onları göçe zorlamaktadır. Bu
şekilde ülkemizde topraklarından koparılmış 3,5 milyon Suriyeli mülteci
yaşamaktadır. Bu da ülkemize yönelik güvenlik tehdidini artıran bir faktördür. 
Tüm
bu nedenlerle Zeytin Dalı Operasyonu, ülkemizin toprak bütünlüğünü ve bağımsızlığını
korumak, sınırlarımızı güvence altına almak ve Suriyeli kardeşlerimizin
haklarını korumak amacıyla yapılmaktadır. Bu mücadele, Türkiye için bir
varoluşsal mücadeledir, en doğal hakkımızdır ve bu mücadelenin ve operasyonun
şimdi yapılması gerekiyordu. Bu operasyon geçen hafta sonu başlatılmamış
olsaydı terör yapılanması güçlenmeye devam edecek, uluslararası alanda siyasi
olarak tanınmak için zemin kazanmaya çalışacaktı. Bu nedenle, Zeytin Dalı Operasyonu’nun
ertelenme imkânı kalmamıştı. Eğer operasyon başlatılmamış olsaydı yakın bir
gelecekte Türkiye çok daha büyük sorunlarla karşı karşıya kalacaktı, çok daha
büyük bedeller karşımıza çıkartılacaktı, çok büyük bedeller ödemek zorunda
kalacaktı Türkiye. 
Değerli
milletvekilleri, harekât uluslararası hukuk açısından da meşru ve haklıdır.
Harekâtın uluslararası meşruiyeti, Birleşmiş Milletler Güvenlik Konseyinin
terörle mücadeleye yönelik 1624, 2170 ve 2178 sayılı Kararlarına dayanmaktadır.
Ayrıca, Birleşmiş Milletler Sözleşmesi’nin 51’inci maddesi ülkemize toprak
bütünlüğünün korunması çerçevesinde meşru müdafaa hakkı sunmaktadır ve bu
hakkımız kullanılmaktadır. 
Harekât,
ülkemizdeki Suriyeli misafirlerimizin ve Suriye halkının temsilcisi olan Özgür
Suriye Ordusu’yla birlikte yürütülmektedir. Özgür Suriye Ordusu kuvvetleri
Mehmetçik’imizle birlikte kendi topraklarını işgal eden teröristleri temizlemek
için kahramanca mücadele etmektedirler. Özgür Suriye Ordusu, Suriyelilerin
Türkiye tarafından desteklenen temsilcileri ve ete kemiğe bürünmüş hâlidir. Bu
çerçevede, Özgür Suriye Ordusu’nu “terörist” sıfatıyla tanımlamak en hafif
ifadeyle cahilliktir. Böyle bir tanımlama Türk milletine, Türk Silahlı
Kuvvetlerine hakarettir. 
YPG,
PYD’yi terörist olarak tanımlayamayanlar, söyleyemeyenler; YPG, PYD, PKK’ya
ağlayanlar, ÖSO, Özgür Suriye Ordusu üzerinden Türk Silahlı Kuvvetlerini
maalesef karalamaya çalışmaktadırlar. Özgür Suriye Ordusu’nu terörist olarak
tanımlamak, terör örgütlerine prim vermek anlamına gelmektedir ve terör
örgütünün ağzıyla konuşmak anlamına gelmektedir. (AK PARTİ sıralarından
alkışlar) 
Değerli
milletvekilleri, harekâtın başından itibaren uluslararası alanda gerekli
adımlar hassasiyetle atılmıştır, uluslararası toplum zamanında
bilgilendirilmiştir. Bu kapsamda, Birleşmiş Milletler ve NATO yetkilileri
harekâtın başlamasından hemen sonra yazılı olarak bilgilendirilmiştir. 
Ayrıca,
Birleşmiş Milletler Güvenlik Konseyi daimî üyesi ülkeler ve İran başta olmak
üzere, ilgili ülkeler de aynı gün operasyon hakkında bilgilendirilmiştir. Rusya
Federasyonu’yla zaten yakın iş birliğimiz devam etmektedir.
Diplomatik
kanallarla bu harekâtın hukuki meşruiyeti, bölge güvenliği ve istikrarı
açısından taşıdığı önem sürekli anlatılmaktadır. Memnuniyetle görüyoruz ve
izliyoruz ki uluslararası camia haklı gerekçelerimizi anlamaktadır. Birçok
ülkeden terörle mücadelemizi destekleyen açıklamalar yapılmıştır, Türkiye'nin
meşru müdafaa hakkı teslim edilmiştir. 
Değerli
milletvekilleri, Afrin’i teröristlerden temizlemek, terör koridorunun
oluşmasına imkân vermemek, huzur ve istikrarın bölgede yeniden hâkim olması
için başlattığımız harekât, planlandığı gibi ve başarıyla sürmektedir. Harekât,
Türk Silahlı Kuvvetlerimizin ve bölgenin asli unsuru olan Suriyeli
kardeşlerimiz Özgür Suriye Ordusu’yla birlikte yürütülmektedir. 
Değerli
milletvekilleri, terör örgütü, harekâtın başlamasından sonra da kanlı yüzünü
bir kez daha göstermiştir. Savunmasız insanlara, masum sivillere yönelik top ve
roket atışlarıyla saldırılar yapmaktadır; camilere, iş yerlerine, sokaklara,
konutlara ve sivil vatandaşlarımıza saldırmaktadırlar. Bu çerçevede, Zeytin
Dalı Operasyonu son derece titizlikle yürütülmektedir. Özellikle sivil zayiat
olmaması için, harekâtın zaman planları dâhil, bu hassasiyet içerisinde
gerçekleştirilmiştir. Esasında Türk ordusunun sivil kayıp yaşanmaması
konusundaki samimi yaklaşım ve uygulaması Fırat Kalkanı Operasyonu’nda
görülmüştür. Bu operasyonda sivil kayıp yok denecek kadar azdır. Türk Silahlı
Kuvvetlerinin sivil zayiat hassasiyeti hiçbir orduda olmayacak kadar yüksektir.

Bakınız,
koalisyon ülkelerinin bombardımanı sonucunda, Suriye’de, bugüne kadar 917 sivil
hayatını kaybetmiştir. Bu rakam koalisyonun resmî rakamıdır. Esasında, sivil
zayiat, koalisyon çalışmaları sırasında ortaya çıkan, koalisyon ülkelerinin
çalışmaları sırasında Suriye’de ortaya çıkan zayiat bu sayının çok üzerindedir
ama resmî rakam 917’dir. Bazıları sivil zayiatı sadece istatistiki bilgi olarak
görüyorlar ve o şekilde kabul ediyorlar, biz ise sivillere yönelik hassasiyeti
her zaman, her an harekete geçiriyoruz. Bugüne kadar, Zeytin Dalı
Operasyonu’nda şu ana kadar Türk Silahlı Kuvvetlerimiz veya Özgür Suriye Ordusu
kaynaklı sivil zayiat olmamıştır. Eğer sivillerle ilgili bir hassasiyetimiz,
bir kaygımız olmasaydı, hiç kuşkunuz olmasın, bu harekât en geç on beş gün
içerisinde tamamlanırdı. O nedenle, harekâtın zaman planlamasını da özellikle
sivillere karşı aşırı hassasiyetimizin bir yansıması olarak görmek gerekiyor.
Buna mukabil, terör örgütü ise sivilleri canlı kalkan olarak kullanmaya
başladı, her zaman yaptığı gibi. Esasında, bu zor şartlara rağmen sivil kayıp
olmaması yani terör örgütünün sivilleri canlı kalkan olarak kullanma
politikasına rağmen bugüne kadar, şu ana kadar operasyonda sivil kayıp olmaması
Türk milletinin bu konudaki samimiyetini ve hassasiyetini ortaya koymaktadır.
Bu hasletimiz de tarihimizden devraldığımız mirasımızın bir parçasıdır.
Fırat Kalkanı
operasyonunda olduğu gibi sahte sosyal medya platformlarından ve hesaplarından
sivillerin zarar gördüğüne yönelik dezenformasyon çalışmaları yapılmaktadır.
Örgüt, özellikle Batı kamuoyunda bu yolla desteğini artırmaya ve Türkiye
aleyhine algı oluşturmaya çalışmaktadır ama bunların yalanları çok kısa sürede
deşifre edilmekte ve bütün dünyayla paylaşılmaktadır. Bu senaryolar aslında
sadece yurt dışında değil içeride de tezgâhlanmaya çalışılıyor. İçimizdeki
terör destekçileri maalesef terör örgütüne destek veren açıklamalar yapmakta,
sivillerin bombalandığına dair yalanlar ve iftiraları kamuoyuyla
paylaşmaktadır. 
Bu mücadele,
Zeytin Dalı Operasyonu’yla yurt dışındaki teröristlere karşı yürütülürken
içeride de onların iş birlikçilerine ve destekçilerine karşı da
yürütülmektedir. Makamı ve pozisyonu ne olursa olsun, kim olursa olsun bu
milletin ekmeğini yiyip, bu ülkenin imkânlarından faydalanıp bu millete ihanet
eden herkes hukuk kuralları çerçevesinde hak ettikleri cezaya mutlaka
çarptırılacaktır. Sözde barış söylemleriyle antipropaganda yapmaya ve harekâtı
itibarsızlaştırmaya çalışanlar boşuna uğraşmasın, akıttıkları zehir kendilerine
zarar verecektir. Zeytin Dalı Harekâtı sadece teröristler ile bunlara ait
barınak, sığınak, mevzi, silah, araç ve gereçlerine karşı yapılmaktadır; sivil
zayiat yoktur. Bu hassasiyetimiz nedeniyle terörden kurtarılan köy ve yerleşim
yerlerinde bölge halkı, askerlerimizi coşkuyla karşılamakta ve bağrına
basmaktadır. (AK PARTİ sıralarından alkışlar) Ayrıca, bölgedeki kardeşlerimize
her türlü insani yardım yapılmaktadır.
Sayın Başkan,
değerli milletvekilleri, zaman zaman soruyorlar: “Bu operasyon ne kadar
sürecek?” Bu sorunun cevabı aslında çok açık, bölge terörden tamamen
temizlenene kadar operasyon devam edecek. (AK PARTİ sıralarından alkışlar)
Terör tamamen temizlenmeden ve ülkemiz için tehdit olmaktan çıkarılmadan
operasyon bitmeyecek. Bunun başka yolu yok. Yine soruyorlar: “Teröristlerden
temizlenen toprakları ne yapacaksınız, kime vereceksiniz?” Aslında, bu sorunun
cevabı da açık, Fırat Kalkanı Harekâtı’yla kurtarılan bölgelerde, terörden
temizlenen bölgelerde ne yapmışsak burada da onu yapacağız yani topraklarından
ayrılmış olan bölge halkı öncelikle evlerine dönecekler. Bu şekilde
Türkiye’deki Suriyeli mültecilerden çok sayıda kişinin Afrin bölgesine
döneceğini tahmin ediyoruz. Sonra, bölge halkından yerel yönetimler
oluşturulacak ve halk kendi kendini yönetecek, Türkiye bu süreçte onlara yardım
edecek, destek sağlayacak eğitimde, sağlıkta, altyapıda, diğer alanlarda ve
Türkiye bunların kendi güvenliğini sağlayacak tedbirleri alacak. Nihayetinde,
terörden arındırılacak bölgeler Suriye’nin toprak bütünlüğü ve siyasi birliği
çerçevesinde demokratik yöntemle iş başına gelecek olan ve tüm Suriye halkını
temsil edecek olan Suriye hükûmetine devredilecektir, teslim edilecektir.
Değerli
milletvekilleri, harekât planlandığı gibi başarılı bir şekilde yürütülmektedir.
Şu ana kadar, harekâtın başladığı günden bugüne kadar en az 649 terörist
etkisiz hâle getirilmiştir. En az diyoruz çünkü bunlar kesin olarak tespit
edilen teröristlerdir, bu sayının çok daha fazla olduğunu tahmin ediyoruz.
Terör örgütlerine ait sığınak, barınak, mühimmat deposu ve silah mevzisi olarak
kullanılan 458 hedef Hava Kuvvetlerimiz tarafından imha edilmiştir. Kara
harekâtı kapsamında da 4.370 hedef ateş altına alınmıştır. Bugüne kadar 5’i
Türk Silahlı Kuvvetlerimizden, 24’ü ÖSO mensubu olmak üzere 29 şehidimiz
vardır, şehitlerimize bu vesileyle bir kez daha Rabb’imden rahmet diliyorum.
Değerli
milletvekilleri, NATO müttefikimiz Amerika Birleşik Devletleri ne yazık ki
müttefiklik ruhuyla bağdaşmayan adımlar atmaya devam ediyor. DEAŞ terörüne
karşı ortaklık yaptığı PYD, YPG, PKK’yla iş birliğini sonlandırmıyor. DEAŞ
tehdidi ortadan kalktıktan sonra geçici ve taktiksel o ilişkiyi yani Amerika
ile PYD arasındaki ilişkiyi bitireceklerini her platformda söylemelerine
rağmen, söz vermelerine rağmen bu ilişkiyi bitirmemekte ısrar ediyorlar. Bu
durum üzüntü verici ve büyük bir hatadır. Bugün artık bu açıdan bakıldığında
sözün bittiği noktadayız. Sözlerin kum üzerine yazıldığının anlaşıldığı
noktadayız. Maalesef sözlerin de bir önemi ve inandırıcılığı kalmadı, o nedenle
artık operasyonu başlattık, başlatmış bulunuyoruz. Hâlbuki Türkiye’nin
sınırları esasında NATO’nun sınırlarıdır. Bu operasyonla biz aynı zamanda NATO
sınırlarını da terör tehdidine karşı koruyoruz. Müttefikimiz Amerika, NATO
sınırlarının güvenliğinin sağlanması gerekirken sınırları daha da tehlikeye
itecek adımlar atmaktadır. 
Rakka’daki
görüntüleri hep birlikte yaşadık. Koalisyon güçleri de bu manzarayı sadece
seyretmekle yetindi. Bakın, sözüm ona DEAŞ’la mücadele için orada terör
koridoru kurmaya çalışanlar şimdi Zeytin Dalı Operasyonu karşısında DEAŞ’la
aynı yerde saf tutuyorlar. Ve Suriye’nin değişik bölgelerinden şu anda Afrin’e
DEAŞ’lı teröristler PYD-YPG tarafından getirilerek Türk Silahlı Kuvvetleri ve
ÖSO’ya karşı savaştırılıyorlar. Rakka’da gördüğümüz gibi bugün bir kez daha,
Afrin operasyonunda, PKK’nın, KCK’nın, PYD’nin, YPG’nin, DEAŞ’ın ve FETÖ’nün,
hepsinin birbirlerinden farkı olmayan terör örgütleri ve terör şebekeleri
olduğunu anlıyoruz ve görüyoruz. Biz bunların hepsini daha önce biliyorduk ve
söylüyorduk aslında. Kimin eli kimin cebinde biliyoruz, arka masalarda neler
konuşulduğunu biliyoruz, ne çıkarların, ne menfaatlerin masalarda
tartışıldığını, hepsini biliyoruz. O nedenle kendi işimizi kendimiz yapıyoruz,
yapmaya da devam edeceğiz. 
Fırat Kalkanı
Harekâtı’yla El Bab bölgesi özgürleştirildi. Harekât alanında bu sayede 100 bin
Suriyeli kardeşimiz oraya, topraklarına döndüler. Şimdi sıra Afrin’de,
hayırlısıyla orayı da terörden arındıracağız inşallah, kimse merak etmesin. 
Hiçbir devletin
toprağında, malında, kaynaklarında gözümüz yok. Bizlere bırakılan mirasta
mazluma ve masuma el sürmek yok. Şanlı tarihimizde “sömürgecilik” diye bir
kavram ve uygulama yok. Bizler mazlum milletlere, masumlara, savaştan kaçan
sivillere her geçen gün daha fazla kucak açmaktayız, açmaya devam edeceğiz, kim
ne derse desin.
Bakın, örgüt,
PYD-PKK terör örgütü kontrolünü ele geçirdiği yerlerde sadece Arapları ve
Türkmenleri değil, kendisine boyun eğmeyen Suriyeli Kürtleri de etnik ve
ideolojik temizliğe tabi tutmaktadır. Bu nedenle Suriye’den ülkemize sığınan
300 binden fazla Suriyeli Kürt kardeşimiz bugün topraklarımızda misafir
edilmektedir. 
Değerli
milletvekilleri, Türk Silahlı Kuvvetlerimizin, ordumuzun bu harekâtta ihtiyaç
duyduğu her türlü lojistik destek, diğer...
(Mikrofon
otomatik cihaz tarafından kapatıldı) 
MİLLÎ SAVUNMA
BAKANI NURETTİN CANİKLİ (Devamla) – Tamamlamam için birkaç dakika alabilir
miyim?
BAŞKAN – Sayın
Bakan, buyurun, tamamlayın lütfen.
MİLLÎ SAVUNMA
BAKANI NURETTİN CANİKLİ (Devamla) – Teşekkür ederim Sayın Başkan.
Ordumuzun
ihtiyaç duyduğu her türlü lojistik destek ile diğer mal ve hizmetlerin süratle
karşılanabilmesi amacıyla gerekli her türlü tedbir alınmıştır. Karargâh ile
cephe arasında mükemmel bir uyum söz konusudur. Hiçbir lojistik ve tedarik
problemi bulunmamaktadır. Harekâta “başkomutan” sıfatıyla zaten doğrudan
Cumhurbaşkanımız komuta etmektedir. 
Zeytin Dalı
Harekâtı’nın önemli bir özelliği de yüksek oranda millî imkânlarla
geliştirilmiş ve üretilmiş harp silah, araç ve mühimmatlarının kullanıldığı bir
operasyon olmasıdır. Eğer üretilen silah, mühimmat ve diğer araç ve gereçlerde
bugün yaşadığımız millîlik ve yerlilik kapasitesini yakalamamış olsaydık
kesinlikle bu harekâtı yapmamız, sürdürmemiz söz konusu bile olamazdı.
Harekâtta kullanılan mühimmatın hemen hemen tamamını yerli imkânlarla üretme
kapasitesine sahibiz. Millî taarruz helikopterimiz olan T-129 Atak
helikopterimiz ilk defa sınır ötesi bir operasyonda görev almıştır ve görevini
sürdürmektedir. 
(Mikrofon
otomatik cihaz tarafından kapatıldı) 
BAŞKAN – Sayın
Bakan, lütfen tamamlayın. 
Buyurun. 
MİLLÎ SAVUNMA
BAKANI NURETTİN CANİKLİ (Devamla) – Yine, bu görev sırasında yerli ve millî
üretim Cirit füzeleri kullanılmaktadır. Zeytin Dalı Harekâtı’nda yeni
geliştirdiğimiz teknolojilerle donatılan millî İHA’larımız Afrin’de de görev
başındadır. Makina Kimya tarafından üretilen çok namlulu roketatarlar, Fırtına
obüslerimiz yine görev başındadır. Ayrıntılarına girmiyorum ama özellikle,
F16’larımız tarafından kullanılan akıllı ve güdümlü mühimmatın bombaları Makina
Kimya tarafından, güdümleri ASELSAN tarafından yüzde 100 yerli ve millî olarak
yapılmaktadır ve yer altı sığınakları bu millî imkânlarla ürettiğimiz akıllı ve
güdümlü mühimmatlarla son derece etkili bir şekilde vurulmakta ve ortadan
kaldırılmaktadır. Kara harekâtında Kirpi araçları -yerlilik oranı son derece
yüksek- zırhlı Kirpiler son derece başarılıdır. Yine, MPT, Millî Piyade
Tüfeği’miz çok güven kaynağı ve gururumuz olmaya burada da devam ediyor. Ve
mühimmat stoklarımız; değerli milletvekilleri, bugün itibarıyla, sadece
Afrin’in değil, tüm bölgenin teröristlerden temizlenmesine yetecek miktarda
mühimmatımız vardır. 
(Mikrofon
otomatik cihaz tarafından kapatıldı) 
MİLLÎ SAVUNMA
BAKANI NURETTİN CANİKLİ (Devamla) – Son, bir cümlem, bitiriyorum Sayın Başkan. 
BAŞKAN – Lütfen
bitirin.
Buyurun. 
MİLLÎ SAVUNMA
BAKANI NURETTİN CANİKLİ (Devamla) – Değerli milletvekilleri, biz Afrin’i işgale
değil, kurtarmaya gidiyoruz. Aynı Fırat Kalkanı’nda olduğu gibi Afrin de terör
örgütlerinden temizlenecek ve Suriyeli kardeşlerimiz için yaşanabilir bir yer
hâline gelecektir, son terörist yok edilinceye kadar harekât devam edecektir. 
Bu
harekâtı yapmak durumundayız. Ülkemize tehditte bulunan YPG, PYD, PKK, DEAŞ
teröristleri nerede olursa olsunlar, ister doğuda ister batıda, ister kuzeyde
ister güneyde ve kiminle iş tutarlarsa tutsunlar bu terör örgütlerini
sınırlarımızdan, ortadan kaldırmak ve yok etmek zorundayız; buna mecburuz, buna
mahkûmuz. (AK PARTİ sıralarından alkışlar) Millet için, bayrak için, vatan
için, devlet için, ezan için buna mahkûmuz. Bu mücadele Türk milletinin
bağımsızlık mücadelesidir, beka mücadelesidir. Böyle dönemlerde Türk milletinin
nasıl destanlar yazdığına herkes şahittir. Afrin’de bu millet, Türk Silahlı Kuvvetleri
bir kez daha destan yazacaktır. 
Bu
duygu ve düşüncelerle buradan, kahraman askerlerimize ve ÖSO mensuplarına selam
ve dualarımızı gönderiyoruz. Rabb’im onları muzaffer eylesin, Rabb’im yâr ve
yardımcıları olsun. 
Hepinize
saygılar sunuyorum. (AK PARTİ sıralarından alkışlar)
BAŞKAN
– Teşekkürler Sayın Canikli. 
Sayın
milletvekilleri, şimdi gruplar adına ilk konuşmacı Milliyetçi Hareket Partisi
Grubu adına Manisa Milletvekili Sayın Erkan Akçay’dır.
Sayın
Akçay, süreniz on dakika.
Buyurun.
(MHP sıralarından alkışlar)
MHP
GRUBU ADINA ERKAN AKÇAY (Manisa) – Sayın Başkan, değerli milletvekilleri;
Zeytin Dalı Harekâtı hakkında Millî Savunma Bakanı Sayın Nurettin Canikli’nin
verdiği bilgiler münasebetiyle Milliyetçi Hareket Partisi Grubu adına söz
aldım. Muhterem heyetinizi saygıyla selamlıyorum.
Değerli
milletvekilleri, Zeytin Dalı Harekâtı’na katılan Türk Silahlı Kuvvetlerimize,
kahraman ordumuza ve tüm Mehmetçiklerimize üstün muvaffakiyetler diliyorum ve
bu harekâtın on birinci gününde de açıkça görülmektedir ki harekât büyük bir
planlama ve titizlikle icra edilmektedir. Harekâtın hedefinin, bölgede önce
güvenliğin, ardından barış ve huzurun tesis edilmesi olduğu açıktır. Güvenlik
olmadan barış ve huzur olamaz. Bu mücadele bir beka mücadelesidir. Bu harekât
Suriye’nin kuzeyinde yaşayan insanlarımızın, kardeşlerimizin can ve mal
güvenliğini sağlamak ve onları terör örgütlerinin tasallutundan kurtarmak için
yapılmaktadır. Bu harekât İstanbul’un, Ankara’nın, Hatay’ın, Gaziantep’in,
Şanlıurfa’nın, Kilis’in, Mersin’in, Kars’ın, Tunceli’nin, Diyarbakır’ın,
Nusaybin’in, topyekûn vatanımızın güvenliği ve bölgemizin huzuru içindir. 
Harekât,
uluslararası hukuktan doğan hak, yetki ve sorumlulukla yerine getirilmektedir.
Uluslararası hukuk, bu operasyonun bir tercih değil, zorunluluk olduğunu
göstermektedir. Türkiye’nin bir yükümlülüğü yerine getirilmektedir aynı
zamanda. Suriye’nin kuzeyinden ülkemize yönelen, artık bir güvenlik ve beka
sorunu hâline gelen terör tehdidiyle acil bir şekilde karşı karşıyayız. Afrin
merkezli olan bölgeden son bir yıl içinde ülkemize yönelen terör tacizi ve
saldırılarının sayısı 700’ü bulmuştur. Böyle bir tabloda, Türkiye, teröre karşı
meşru müdafaa hakkı kapsamında Zeytin Dalı Harekâtı’nı gerçekleştirmektedir. Bu
hak, Birleşmiş Milletler başta olmak üzere konuyla ilgili tüm uluslararası
hukuk metinlerinde kuvvet kullanma yasağının en önemli istisnası olarak
gösterilmektedir. 
Birleşmiş
Milletler Antlaşması’nın 51’inci maddesine göre, bir devletin silahlı bir
saldırıya hedef olması hâlinde bu üyenin bireysel ya da ortak meşru savunma
hakkı vardır. Aslında, bu, eşyanın tabiatında olan bir haktır. Biri size
saldırdığında kendinizi korumak için müdahale edersiniz. Öte yandan, meşru
müdafaa… Büyük, yakın ve öngörülebilir bir tehditle karşı karşıyaysanız bunu
bertaraf etmeye matuf önleyici meşru müdafaa önlemleri alma hakkınız da vardır.
Güney sınırımızda Türkiye’nin terör koridoruyla kuşatılması büyük, yakın ve
öngörülen bir tehdittir. Bir diğer önemli nokta şudur: Bugün pek çok devlet,
uluslararası örgütler PKK’yı bir terör örgütü olarak tanımaktadır. YPG’nin veya
SDG’nin terörist envanterine bakıldığında aynı isimlerle karşılaşırsınız.
Suriye’deki teröristlerin sevk ve idaresi Kandil’de yapılmaktadır. 
Yine,
uluslararası hukuktan doğan meşruiyete bakalım. Birleşmiş Milletler Güvenlik
Konseyinin üç kararı bu konuda öne çıkmaktadır. 2005 yılında 1624, 2014 yılında
2170 ve 2178 sayılı kararlar önemlidir. 1624 sayılı karar diyor ki:
“Uluslararası terörizmle mücadele etmek her devletin mecburiyetidir.” 2170
sayılı Karar terörizmin her tür tezahürünün uluslararası barış ve güvenliğe
yönelik en önemli tehditlerden birini teşkil ettiğini ve ne zaman ve her kim
tarafından gerçekleştirilirse gerçekleştirilsin gerekçesine bakılmaksızın her
tür terörist eylemin suç oluşturduğu, haklı görülemez olduğu belirtilmektedir.
2178 sayılı Karar’da terörün yayılmasına sebep olan koşulların üzerine
gidilmesine duyulan ihtiyaca vurgu yapılmaktadır. Neticede bu harekât
uluslararası hukuk bakımından da meşrudur, haklıdır, gereklidir. 
Değerli
milletvekilleri, bu harekâtta ilk etapta Afrin’in hedef alınması siyasi,
stratejik ve jeopolotik bir gerekliliktir. Afrin Türkiye’ye 22 kilometre kuş
uçumu mesafededir; PKK’nın Kandil’den sonra en önemli üstlenme bölgesidir.
Afrin, 1990’lı yıllardan itibaren terör örgütünün Hatay, Osmaniye, Kilis,
Gaziantep ve Kahramanmaraş’ta gerçekleşen terör saldırıları ve Amanoslar’da
yuvalanan teröristler için geçiş üssü, ikmal noktası olmuştur; Afrin terör
örgütü için Akdeniz’e sıçrama tahtası olarak görülmektedir. Afrin, güney
sınırımızda oluşturulmaya çalışılan terör koridorunun, terör kuşatmasının
Akdeniz’e açılan kapısıdır. 
Değerli
milletvekilleri, Zeytin Dalı Operasyonu sınırlarımızın içerisinde kırsalda ve
şehirde terörle yürütülen amansız mücadelenin, Fırat Kalkanı Harekâtı’nın, El
Bab Operasyonu’nun devamıdır. Harekâtın stratejik başka sonuçları da olacaktır.
İlk olarak, Suriye’de emperyalist güçlerin vekâletle yürüttüğü bir savaş
vardır. İşte, bu operasyon, komşumuz olan Suriye’nin geleceğinde Türkiye’nin
göz ardı edilemeyeceğinin garantisidir. Suriye’nin toprak bütünlüğünün
muhafazasını da amaçlayan bu harekâtla masada Fırat Kalkanı’yla elde edilen söz
hakkı da güçlenecektir.
İkincisi,
harekât, sınır ötesinden gelen tehditlere karşı Türkiye’nin meşru savunma
hakkını güçlü bir irade ve kuvvetle uygulayacağını göstermektedir.
Üçüncü olarak,
sınırlarımızın ötesinde, özellikle birtakım güçler izin vermeden Türkiye’nin
adım atamayacağı algısı geçersiz kılınmış, yerle yeksan edilmiştir. 
Operasyonun
dördüncü ve siyasi bir önemi de, Afrin merkezli oluşturulmak istenen kukla
devletçiğin tıpkı Kerkük’te olduğu gibi daha doğmadan engellenmesidir. 
Afrin’den
başlayarak önce doğu yönünde El Bab, ardından kuzeydoğu yönünde Menbic ve
buradan da kuzey yönünde Cerablus arasında kalan bölgenin terör unsurlarından
tamamen temizlenmesi gerekmektedir. Daha önce El Bab’a bir harekât
gerçekleştirmiştik. Yine, Fırat Kalkanı kapsamında Cerablus’taydık. Yine, şimdi
Afrin’e emin adımlarla müdahale edilmektedir. Bir sonraki adımın da Menbic
olması stratejik ve jeopolitik bir zorunluluktur. Çizdiğim bu alan, Türkiye’nin
yaklaşık 1.400 kilometrelik güney sınırı boyunca terör tehdidine karşı inşa
edeceği güvenlik kuşağının merkezidir. Terör kuşağına karşı güvenlik kuşağı; bu,
Türkiye’nin sağladığı bir güvenlik kuşağıdır. Bu güvenlik kuşağının önemli bir
bölgesi de Fırat’ın doğusunda kalan Suriye topraklarıdır. Bu alan terörle
mücadelede dikkat etmemiz gereken en önemli bölgelerden birisidir.
PYD-YPG-Amerika eliyle bu bölgeler semirtilmiştir. Türkiye'nin güvenliği,
Fırat’ın doğusu ve batısındaki tüm alanın terörden temizlenmesiyle
sağlanacaktır. Afrin, bu meselenin başlangıcıdır. Ancak Afrin’den daha kritik
olan Menbic’dir, Menbic’den daha kritik olan ise Fırat’ın doğusudur. 
Zeytin Dalı
Operasyonu’nu stratejik olarak sadece askerî analizlerle değerlendirmek
yetersiz kalacaktır. Meselenin bir başka önemli boyutu da iletişim konusudur.
Bu çerçevede, dikkat edilmesinde fayda gördüğümüz bazı hususlar da şunlardır:
Birincisi, harekâtın insani ve güvenlik düzeyinde önemi ve meşruluğu tekrar
tekrar kamuoyunun dikkatine sunulmaya devam edilmelidir. Bölgede PKK-YPG’yle
mücadele edildiği, PKK terörünün sürekliliği ve boyutları, PKK-YPG ilişkisi
tekrar tekrar kamuoyunun dikkatine sunulmalıdır.
(Mikrofon
otomatik cihaz tarafından kapatıldı) 
BAŞKAN – Buyurun
tamamlayın Sayın Akçay.
ERKAN AKÇAY
(Devamla) – Teşekkür ederim Sayın Başkan.
İkinci olarak
Suriye’nin kuzeyinin terörden arındırılmasının Suriyeli mültecilerin dönüşünü
de teşvik edeceği vurgulanmalıdır. 
Sayın Başkan,
değerli milletvekilleri; Milliyetçi Hareket Partisi bu mücadelede Türkiye
Cumhuriyeti’yle, milletimizle, Hükûmetle birdir ve beraberdir. Burada bizlere
düşen görev, millî birlik ve beraberliğimizi şaşmaz ve sarsılmaz bir şekilde
korumaktır. Türkiye kadife eldivene sarılmış demir bir yumruktur, bu böyle
biline. Harekâtta şehit düşen kahramanlarımızı rahmet ve minnetle anıyoruz,
yaralılarımıza acil şifalar diliyoruz. Türkiye'nin bekası, varlığı, güvenliği,
istiklali ve istikbali yolunda verilen mücadelede ülkemizin gazası mübarek
olsun. 
Saygılarımla.
(MHP ve AK PARTİ sıralarından alkışlar) 
BAŞKAN –
Teşekkür ederiz Sayın Akçay. 
Halkların Demokratik
Partisi Grubu adına Muş Milletvekili Sayın Ahmet Yıldırım… 
Süreniz on
dakika. 
Buyurun Sayın
Yıldırım. (HDP sıralarından alkışlar) 
HDP GRUBU ADINA
AHMET YILDIRIM (Muş) – Teşekkür ederim Sayın Başkan. 
Sayın Başkan,
değerli milletvekilleri; bir bütün olarak bölgesel anlamda Orta Doğu, özelde de
ülkemiz artık ahlakın, vicdanın, barışseverliğin ya da savaş tamtamları
çalmanın testinden geçtiği günleri geride bıraktı. Bir sonraki eşikteyiz. İnsan
olmanın test edildiği günlerden geçiyoruz. Öyle ki insan canı ve kanı üzerinden
nasıl da politik tahayyüllerin harekete geçirildiği günlerden geçiyoruz.
Bizim açımızdan
artık bu meselenin, Sayın Bakanın burada bir savunma psikolojisi içerisinde
“Savaş mı, işgal mi, ÖSO -ne kadar- şirin bir örgüt mü, değil mi veya oraya
işgale mi gidiliyor, yoksa sivilleri kurtarmaya mı gidiliyor, siviller ölüyor
mu, ölmüyor mu?”nun ötesinde çok daha derinlikli bir süreçle alakalıyız. Afrin
neredir? Afrin’de tarih boyunca kimler var oldu? Afrin bilinmelidir ki büyük
Kürt komutan Selahaddin Eyyubi tarafından 1190 yılında, Kudüs’ten hemen üç yıl
sonra fethedilmiştir. Yaklaşık dokuz yüz yıldır başta Kürtler olmak üzere
Kürtlerin, Türkmenlerin, Arapların, Ermenilerin, Süryanilerin; din olarak da
Müslümanların, Hristiyanların, Ezidilerin ortak yurdudur. Hepsinin kesintisiz
bir şekilde bugün orada yaşamını sürdürdüğü, 2011 Şubatta Suriye’de iç savaş
patlak verdiği günden bugüne kadar çatışmanın olmadığı, silahın kullanılmadığı,
Suriye’nin diğer bölgelerinde zora düşmüş ve çatışmada sıkışmış olanların
sığınma limanıdır. Böyle bir barış adasını hangi saikle niçin hedef hâline
getiririz biz? Bunun cevabının doğru verilmesi ve bu sürecin tarihsel
bağlamıyla birlikte ele alınması gerekir. Kurtuluş Savaşı başladığında; Birinci
İnönü, İkinci İnönü, Kütahya, Eskişehir, Sakarya Meydan Muharebeleri
verildiğinde Afrin’in hâlâ Osmanlı bakiyesi topraklar olduğunu ve Afrinli
Kürtlerin gelip İnönü’de, Kütahya’da Sakarya’da savaştığı gerçeğini unutarak mı
hareket edeceğiz biz? Ve Fransızlarla yapılan Ankara Antlaşması sonucu Suriye
ile Türkiye sınırı 20 Ekimde çizildiğinden beri oradaki Kürtlerin yönü,
buradaki kardeşleri, aileleri, aşiretleriyle birlikte Türkiye'ye mi dönüktü,
yoksa dünyanın başka bir yerine mi dönüktü bağlamından koparırsak bugünkü savaş
hamasetini çok rahat sürdürüp gidebiliriz. 
Ne diyor Sayın
Bakan? “Sınır güvenliği ve terör örgütüne operasyondur bunun amacı.” Ve hemen
ekliyor “ABD’yle ciddi diyaloglar kurduk.” Kurdunuz; Rusya’yla kurdunuz,
Şam’la, Tahran’la, kurdunuz, Avrupa’nın birçok ülkesiyle bu konuda diyaloglar
kurdunuz; bir tek topluluk ve onların siyasi iradesiyle kurmadınız, bir tek
Kürtlerle diyalog kurmayı denemediniz, düşünmediniz. Bugüne kadar, 2011’den
beri, Afrin’den Türkiye'ye bırakın bir roketi, bırakın bir bombayı, bırakın bir
kurşunu, bir taş atıldı mı? Afrin’de şimdiye kadar, bu operasyona başlandığı
günden beri yani on bir gündür devam eden bu savaşa -ki siparişle çıkarılmış
bir savaş- bu ülkede iktidarın ortaya çıkarmış olduğu bazı yanlışların üzerini
örtmek, unutturmak ve muhalefeti -partimiz dışında- kendine yedeklemek üzere
çıkarılmış, hizaya geçirmek üzere çıkarılmış bu savaşa iktidar, kendisinin bu
ülkeyi içerisine sokmuş olduğu hâli gözlerden kaçırmak üzere karar verdi. 115
çocuğun hamile kalması konuşulmasın, açlıktan Meclisin önüne gelen ve kendini
yakan insanların derdi görünür olmasın, açlıktan, yoksulluktan, işsizlikten
kırılan insanların tepkisi görülmesin diye, kadın intiharları ve cinayetleri
görülmesin diye bu savaş ortaya çıkarıldı. Bizim açımızdan bu savaşın anlamı
budur. 
Demografik yapı
değişiyormuş; demografik yapı, doğru, değişti. Nasıl değişti biliyor musunuz?
180 bin Kürt’ün yaşadığı Afrin’de 2013 sonrası Suriye’nin diğer yerlerinde
saldırıya uğrayan Türkmen, Arap kardeşleri; Ermeni, Ezidi, Keldani kardeşleri
oraya sığınınca ve onlarla birlikte kardeşçe yaşayınca demografik yapı değişti.

Değerli
arkadaşlar, savaşa karşı çıktık, çıkmaya devam edeceğiz. İran-Irak Savaşı’na
karşı çıktığımız gibi, Afganistan Savaşı’na karşı çıktığımız gibi, Bosna,
Osetya, Kırım, Körfez Savaşı’na karşı çıktığımız gibi bu savaşa da karşı
çıkacağız. Bu yüzden ötürü partimize, teşkilatlarına bedel mi ödetmek
istiyorsunuz? Savaşa karşı cephe oluşturan vicdanlı, bu ülkenin ahlaklı ve
onurunu temsil eden sivil toplum örgütlerine, sendikalara, meslek odalarına
siyasi operasyonlar düzenleyerek bedel mi ödetmek istiyorsunuz? Bu ülke
insanları bir an olsun savaştan asla beslenmeyecek, buna destek vermeyecektir. 
Burada sınır
güvenliği vesaire yoktur. Biraz diyalog kurulursa Suriye'ye nasıl güçlü bir
aktör olarak Türkiye'nin müdahil olacağını geçmiş dönemde yapmış olduğunuz
tecrübeyle siz bizden çok daha iyi biliyorsunuz. Burada açığa çıkarılan savaşın
tek sebebi vardır: İktidarın, ülkeyi yaşanılmaz hâle getirmiş olduğu bir psikolojinin
görünmesini engellemesidir. Şimdi soruyorum -siviller ölmezmiş- üç gün boyunca
120 uçakla sorti çekilecek, yerleşim yerlerine ve yakınlarına bombalar düşecek,
nasıl bir şeydir, uçaktan bomba düşünce sivili gördüğünde yön mü değiştiriyor
veya rastgele atışlar yapılırken silahlı birini görünce vurup da sivil birini
görünce sekip geçen bir silah üretildi de bizim mi haberimiz yok? İşte, UNICEF
-biz kendimiz yorum yapmadan söyleyeceğiz- 11 çocuğun öldüğünü yedinci gününde
söylüyor, Londra merkezli Suriye İnsan Hakları Gözlemevi 42 kişinin öldüğünü,
Suriye'nin resmî haber ajansı SANA 86 sivilin öldüğünü söylüyor; ben
söylemiyorum, rakamlar bize ait de değil.
Yine, değerli
arkadaşlar, bakın, bunca medya operasyonlarına rağmen, bu
kadar havuzlaştırılmış ve havuz dışında kalan medya da sindirilerek, bütün özel
savaş aygıtları devreye sokularak yürütülen bu savaşta hâlâ bugün Tabipler
Birliği Merkez Konseyi üyelerinin tamamı gözaltına alınıyorsa, sosyal medyada
barış paylaşımında bulunulduğu için insanlar operasyona uğruyorsa bu iktidarın
bu savaşta ne kadar meşruiyet sorunu yaşadığını, uluslararası kamuoyuna ve
kendi kamuoyuna anlatamadığını ve âcizliğini gösteriyordur. Yoksa, bunca imkâna
rağmen hâlâ meslek odaları niye basılır? Bugün neden yedi saat orada arama
yapılır? Görevi insanların sağlığını korumak, onların yaşam hakkını savunmak ve
icra etmek olan doktorlara neden operasyon yapılır? Bu işte girişilen bu işteki
yaşanılan meşruiyet sorunu ve içine düşülen acizlikle ilgilidir. 
ÖSO
kokteyl bir örgüttür. Başından menkul, tek bir yapıya sahip olmadığını açın az
biraz bütün uluslararası ajanslardan ve uluslararası bu konudaki uzmanlardan
okuyun; içinde her şey var. 12 yaşındaki Filistinli çocuk, Abdullah İhsan’ın
kafasını kesen Nureddin Zengi var içinde, Nureddin Zengi tugayları var. Kaide
türevi olan Ahrar el-Şam var, siz kutsayabilirsiniz, biz böyle bir örgütü
kutsamayacağız, öyle bir örgütü getirip bin yıllık kardeşliğin eksenine oturmuş
olan bu devletin bir bileşeni olarak görmeyeceğiz, kim görmek istiyorsa
görebilir. Hâlâ bunların cihatçı mantıkla işledikleri bir sürü cinayet orta
yerde dururken ve Müslim Şişani adındaki eli kanlı cellat bu operasyonda
komutanlık yapmak için Akit gazetesinde ve havuz medyasında poz veriyorsa biz
bu günaha ortak olmayacağız, biz bu suça ortak olmayacağız. Eğer ödetilmek
isteniyorsa bir bedeli barış uğruna ve bu ülkedeki yaşayan komşu ülkelerle
birlikte halkların kardeşliği üzerine öyle bir bedel hoş gele sefa gele, baş
göz üzerine, biz bu bedeli ödemekten de geri durmayacağız. 
Savaş
atari oyunu değildir, savaş daha fazla dışa bağımlılıktır, savaş tavizdir,
savaş ahlaki çöküntüdür, savaş kara deliktir her şeyi alır götürür; en başta en
değerlimiz olan canlarımızı alır, malımızı alır, ahlakı alır, vicdanı alır, her şeyi alır
götürür; tarihsel kardeşlik bağlarının köprülerinin altına dinamit koyar,
uçurur götürür. Bu anlamda biz, bu operasyonun bir tarafı değiliz. 
Meclisin
iki hafta önce sözüm ona sömestr için tatil edildiğini söylemişti iktidar
mensupları. Neden tatil edildiğini şimdi çok daha iyi anlamış oluyoruz biz ve
şunu söyleyelim. Sizin orada terörist olarak gördüğünüz Afrin Halk Meclisi,
bırakın Washington’u, Moskova’yı, Tahran’ı, Şam tarafından terörist olarak
görülmüyor. 
(Mikrofon
otomatik cihaz tarafından kapatıldı) 
AHMET
YILDIRIM (Devamla) – Sayın Başkanım, kusura bakmayın, tamamlıyorum. 
BAŞKAN
– Buyurun, tamamlayın Sayın Yıldırım. 
AHMET
YILDIRIM (Devamla) – Bir defa, üzerinde varlık gösterdiği oradaki siyasi
yapılar Şam rejimi tarafından terörist olarak görülmüyor ama bir defa bir
savaşa karar verilmiş, ondan sonra da o savaşın gerekçeleri oluşturulmaya
çalışılıyor. Söyledik, tekrar söyleyeceğiz ve söylemeye devam edeceğiz. 
Bakın,
değerli arkadaşlar, hiçbir zaman unutulmamalıdır ki oradaki Kürtlerle diyalog
kurulması durumunda nasıl bir kardeşlik ortamının yaşanacağı ve bu ülkenin de
Orta Doğu’da nasıl bir aktör olacağı tecrübeyle ortaya konulmuşken hâlâ
bunların yapılıyor olmasını anlamlandırabilmek mümkün değildir. Bir de oraya
işgale mi gidiliyor, geçici mi gidiliyor? Bunun cevabını sağ olsun İçişleri
Bakanı verdi. Mare’ye kaymakam ve emniyet müdürü neden atanır? Geçici olarak
gidilen bir yere, yerleşim birimine nasıl kaymakam atanır, nasıl oraya emniyet
müdürü atanır? Gelsinler buradan bir cevaplasınlar da bütün uluslararası
toplumla birlikte tüm barışsever halkımız öğrenmiş olsun diyorum. Bütün Genel
Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ederiz Sayın Yıldırım.
Cumhuriyet
Halk Partisi Grubu adına Ardahan Milletvekili Sayın Öztürk Yılmaz… 
Süreniz
on dakika.
Buyurun.
(CHP sıralarından alkışlar) 
CHP
GRUBU ADINA ÖZTÜRK YILMAZ (Ardahan) – Sayın Başkan, Sayın Bakan, değerli
milletvekilleri; yüce Meclisi saygıyla selamlıyorum. 
Afrin
operasyonu konuşuluyor. Kahraman ordumuzun başarılı bir şekilde operasyonu
tamamlayacağına olan inancımız tamdır. Partimizin görüşlerini Sayın Genel
Başkanımız operasyonun başladığı ilk gün kamuoyuyla paylaşmış bulundu.
Partimiz, operasyonu ulusal bir güvenlik sorunu olarak gördü ve destekledi ve
desteklemeye devam ediyor. 
Elbette, bu
vesileyle Suriye konusunun gündeme getirilmesi gerekir. Neden buraya gelindi?
Ne oldu? Niçin bunlar oldu? Buraya gelinmeden önce başka yollar var mıydı, bir
çıkış yolu var mıydı? Denenmedi mi onlar? Onların iyi hesaplanması lazım. 
Şimdi, bir kere,
her şeyden önce operasyonla ilgili partimize dönük haksız ve provokatif
açıklamalar var. Sayın Genel Başkanımız ve partimiz bu operasyonu başından beri
desteklemesine rağmen, bu operasyonu bir ülkenin yaptığı, bir devletin
operasyonu olarak görmeyip siyasi partinin bir operasyonu olarak görüp il, ilçe
kongrelerinde partimize dönük ithamlar yakışıksızdır ve biz bunları kabul
etmiyoruz. 
Şimdi, şunu
söyleyelim: Cumhuriyet Halk Partisinin imajıyla oynamak, bu ülkeyi kuran bir
partinin imajını sorgulamak herhâlde hiç kimsenin hakkı ve haddi olmamalı.
“Millî ordu”
deniyor ÖSO’ya. Bizim bir tane millî ordumuz var, o da Türk Silahlı
Kuvvetleridir. (CHP sıralarından alkışlar) Biz ÖSO’yu hiçbir zaman bir millî
ordu olarak görmüyoruz. 
Bakınız, burada
tarihî bir uyarıyı yeniden yapmak istiyorum: Bizim devletimizin başına bunlar
bela olacak. Bunlar ileride size sorun çıkaracak. Biz söylediğimiz zaman
hakaret yiyoruz ama doğruyu söylemek zorundayız. Bunlar nefret söylemi kusan
gruplarla iç içeydiler, yıllarca orada kanlı savaşı yaptılar ve biz bunların
hepsini biliyoruz. Gerçek apaçık ortadadır. Kimse gerçeği saklamasın. Cihatçı
gruplardan, radikal gruplardan, bunlardan hiç kimse bir medet ummasın. Bunlar
oradaki bütün ahaliye, Türk olsun, Kürt olsun, Arap olsun, Yezidi olsun, Ermeni
olsun hepsine düşmandır. Bunlar Selefi bir gelenekten geliyor. Bunları savunmak
bizim görevimiz olmamalı. 
Efendim, bir ÖSO
seviciliği almış gidiyor. Ya benim kahraman askerim ÖSO’ya ihtiyaç mı duyardı?
Ne alakası var? Onu siz, bir taraftan FETÖ belasıyla yarısını neredeyse
yıprattınız, şimdi ÖSO belasıyla yıpratıyorsunuz. Benim bunu söyleme hakkım
var. Bu, Türkiye Cumhuriyeti’nde yaşayan herkesin yarın pişmanlık duyacağı bir
konudur. Bunun lâmı cimi yok, açık açık konuşmak lazım. 
Şimdi, efendim,
şunu söyleyelim: Biz neden buraya geldik? Ne oldu da buraya geldik? Suriye’de
biz rejim değişikliği yapmaya çalıştık. Bize birileri gaz verdi. İran çok
aktif, Şam’da Esad’ı destekliyor, Esad aktif, Lübnan’da Hizbullah’ı destekliyor
ve Hizbullah aktif, Filistin’de Hamas’ı destekliyor. Ne yapalım? O zaman, bu kolu
keselim. Kime kestirelim? Şam’la Ankara’nın arasını açalım. Kime yaptıralım
bunu? Esad’ın en yakın dostuna yaptıralım oldu ve yaptırdılar. Sonra planlar
kuruldu. Ben, şahsen, bu dönemdeki, Suriye üzerine kurulan planların İkinci
Dünya Savaşı’nda kurulan planlardan daha ağır olduğunu biliyorum, insanlık
kıyımı yaşandı. Bugün, 1 milyona yakın insan öldü, 11 milyon insan yer
değiştirdi, 5 milyon insan mülteci hâline geldi ve 1 trilyon dolarlık ekonomik
kayıp var. Biz şunu bilelim: Bu Suriye işinin içinden nasıl çıkacağız? Ne
olması lazım? Ben, Afrin operasyonunun üç gün, beş gün, on gün, yirmi günde
biteceğinden eminim, sonra ne olacak? Suriye’yi nasıl toparlayacağız? Burayla
ilgili planımız nedir? Ne yapmak istiyoruz biz? Biz Suriye’de, Suriye’nin
kuzeyinde ayrı bir devlet mi kurmak istiyoruz? ÖSO’ya bir devlet mi kurdurmak
istiyoruz, yoksa, yapmak istemiyorsak ne yapmak istiyoruz biz? Biz, niçin bu
kadar risk alıyoruz? Bunu bilmek lazım. 
Şimdi, efendim,
şunu söyleyelim: Şu anda Suriye stratejisi konusunda bir çıkış yolu yoktur
sizin için. Sayın Bakanımız operasyonla ilgili konuştu, biz de dinledik. Bizim
operasyonun selametinden ve başarısından bir şüphemiz olmaz ama Suriye konusunu
ne yapacaksınız? 
Şimdi,
Amerika’yla hareket ettiniz; efendim, ÖSO’cuları Amerikalılar da desteklemiş.
İşte bak, gidip Amerika’da da gizli gizli görüşüyor bunlar. Bunlar Katar’la
görüşüyorlar, Suudi Arabistan’la görüşüyorlar, onunla görüşüyorlar, bununla
görüşüyorlar; yahu bunlara nasıl güvenirsiniz siz, nasıl olur böyle bir şey?
Biz bunlara ne kadar güvenebiliriz? Bunları biz Türk askerinin önünde nasıl
gösterebiliriz? Türk askerini onların bir yedek unsuru gibi nasıl takdim
edebiliriz? Biz hakikaten neredeyiz, hangi noktada duruyoruz? Şimdi, bakınız,
bunlar bütün o gruplar tarafından ve ülkeler tarafından desteklendiler. 
Bize
Amerika’yla, Suudi Arabistan’la ve Katar’la birlikte hareket etme yönünde bir
strateji çizilmiş ve uzunca süre bununla gidildi. Şimdi ne oluyor? Şimdi o
bitti, bu defa İran’la ve Rusya’yla gitmeye başladık. Emin olun, on güne kalmaz
Rusya’yla da İran’la da olan strateji bitecek, bitecek çünkü bir stratejiniz
yok, bu memlekete dair bu Ankara’nın bir stratejisi yok, Ankara’nın kendine
ilişkin bir planı yok; hep onun bunun peşinden gidiyoruz. Amerika’nın peşinden
gidiyoruz, “Vay, bizi kandırdı.” Suudi Arabistan, “Vay, ihanetçiler, bizi
kandırdı.” Katar yan çizdi, şimdi İran kandırıyor, yarın Rusya kandıracak.
Yahu, bizim kendimize ait dış politikada bir stratejimiz olmaz mı? Bu bölgenin
insanlarıyla, halklarıyla, bütün geniş Orta Doğu’yla ilgili bir planımız olmaz
mı? Bu coğrafyayı birlikte tutacak bir stratejimiz olmaz mı? Bütün kadim
halkları bir arada tutabilecek, onları en azından destekleyebilecek, bizim
egemenliğimizi, ulusal güvenliğimizi güçlendirecek ama insanları da
güçlendirecek hiçbir stratejimiz olmaz mı? Hiçbir şeyimiz yok. Başka ülkeler
bir şeyler yapıyor, biz peşinden gidiyoruz. Nereye kadar gideceğiz? Bu nasıl
bir ulusal güvenliktir? Bu orduyu ÖSO’cularla eş değere, aynı kefeye koyan
anlayış yarın burada “Kandırıldık.” demeyecek midir?
Bu, tarihî bir
konuşmadır: ÖSO’ya dikkat edin diyoruz, yarın başınıza iş açacaksınız. Efendim,
biz bunu dediğimiz için diyorlar ki: “Yahu, bizi Avrupa’ya şikâyet ediyor. Bak,
dikkati bizim üzerimize çekiyor.” Siz onu yanınıza aldığınız için biz bunu
söylüyoruz; yoksa biz size bunu söylediğimiz için siz onu yanınıza
almıyorsunuz. Tersten oluyor. 
Ve yarın bu
gruplar maalesef bölgeyi kana bulayacaklar. Ben radikal cihatçı gruplar
konusunda tarafım, şahıs olarak da tarafım. Ben bunların ne pislikler
içerisinde olduklarını biliyorum. Kimin eli kimin cebinde? Kim parayı veriyorsa
onun peşine gidiyorlar, kim azıcık onlara şey yapsa istihbarat örgütleri… Hepsi
onların elinde, istihbarat örgütlerinin elinde bunlar. Cephede sizinle görüntü
verirler, arka tarafta Amerika’nın, Rusya’nın elinde bunlar, İran’ın elinde,
başka örgütlerin elinde bunlar. Bunları bir ordunun parçası hâline getirmek
yanlıştır, Türk ordusunu yıpratmak yanlıştır. Zaten yıpranmış; istihbaratımız
yıpranmış, bürokrasimiz yıpranmış, her şeyimiz yıpranmış. Yetmiyormuş gibi,
sanki ihtiyacımız varmış gibi… Türk ordusunun burada ihtiyacı yok kimseye. Bu
operasyonu kendi imkân ve kabiliyetiyle yapacak güçtedir. Sanki zayıfmışız,
ihtiyacımız varmış bizim, aman, onlar olmasaymış bir şey yapamazmışız gibi bir
takdime kalkışmak yanlıştır ve bu yanlışı maalesef tekrar ediyoruz. 
Suriye konusunda
iki şey söyleyeyim: Şu anda konu tekrar bir şekilde… Bu Soçi toplantısında
alınacak kararlar Cenevre’ye gidecek. Ne yapıp edin, bir ekip oluşturun. Bu
ekip devrede olsun. Bakın, Cenevre’den dışlanacaksınız. Rusya o platformda
“Türkiye artık tekrar Amerika’nın yanına geçti.” diye sizi suçlayacak. Amerika
da zaten size güvenmiyor. Ne yapıp edin, bir grup oluşturun. Suriye’deki bütün
unsurları, buradaki unsurları toparlayın. Toparlayıcı olun, toparlayıcı, bölücü
değil. 
Hepinize
saygılar sunuyorum. (CHP sıralarından alkışlar)
BAŞKAN –
Teşekkür ederiz Sayın Yılmaz. 
Adalet ve
Kalkınma Partisi Grubu adına Şanlıurfa Milletvekili Sayın Mehmet Kasım
Gülpınar. 
Süreniz on
dakika. 
Buyurun. (AK
PARTİ sıralarından alkışlar)
AK PARTİ GRUBU
ADINA MEHMET KASIM GÜLPINAR (Şanlıurfa) – Sayın Başkan, değerli hazırun;
Hükûmetin Afrin Zeytin Dalı Harekâtı konusunda bilgilendirmesi üzerine grubum
adına söz almış bulunuyorum. 
Aslında bence
mesele öyle bir noktaya geldi ki gerçekten meselenin tam anlamıyla açıklığa
kavuşturulabilmesi için bazı soruların sorulması ve bunların mutlak surette
cevaplandırılması lazım. Bakın, bir Kürt olarak, aslında hiç fark etmez, bir
Türk olarak, bir Zaza olarak, bir Arap olarak Türkiye Cumhuriyeti’nin bütünlüğünü
savunmanın, Türkiye’ye yönelmesi muhtemel terör örgütlerinden gelebilecek
tehlikeleri bertaraf etmek için meşru müdafaa hakkını savunmanın ve bunu
kullanmayı savunmanın neresi zararlı? Gerçekten bu sorunun bence sorulması
lazım. Bizim hep birlikte bu vatana, bu ülkeye sahip çıkmak istememizden daha
doğal ne olabilir? Yanlış diye biraz önce iddia edilen birçok şey aslında bence
hiçbir sağlam temele oturmuyor.
Biraz önce
Değerli Ahmet Yıldırım Bey Orta Doğu konusundan girdi, Orta Doğu’dan bahsetti, aslında
beni biraz da ümide sevk etti, ümitvar oldum. Dedim ki: “Herhâlde meseleye bu
sefer büyük pencereden bakacaklar.” ama olayı yine sadece Afrin boyutuna
sıkıştırınca yine ümitlerim kırıldı Ahmet Bey, kusura bakmayın, bunu söylemek
zorundayım.
Bakın, en az yüz
yıldır bu bölgede, Orta Doğu’da her türlü maddi menfaat için, petrol için, gaz
için tıpkı Afrika’yı, tıpkı Asya’yı, tıpkı orta Amerika’yı ve güney Amerika’yı
sömürdükleri gibi Orta Doğu’yu da sömürmeye gelen emperyal güçlere tepki
göstermek, onları eleştirmek bir tarafa, benim vatandaşlarıma, benim
kardeşlerime, benim gençlerime silah verip bana karşı kışkırtan, kardeşi
kardeşe vurdurtan bu zihniyeti âdeta savunur hâle gelmek de bence izah edilmesi
gereken bir durum.
Özellikle son
yıllarda Arap Baharı sürecinden itibaren yaşanan gelişmelere karşı kayıtsız,
duyarsız kalmak, burnumuzun dibine kadar gelen tehlikenin farkına varmamak
nasıl bir siyaset anlayışıdır? Bugün Orta Doğu’da, Kuzey Afrika’da hatta
Körfez’de, Katar’da yaşanan gelişmeleri Türkiye’den bağımsız değerlendirmek,
Türkiye’nin hedef alınmadığını, Türkiye’yle alakasının olmadığını düşünmek
bence büyük bir basiretsizliktir. Katar’ın başına gelecekleri ve bunun tek
sebebinin Türkiye olduğunu eğer ben kendi kulaklarımla bir Batılıdan olaydan
iki ay önce duymasaydım inanın buna komplo teorisi derdim. 
Bizler hem
Avrupalıyız hem Orta Doğuluyuz. Bizler Müslüman kimliğimizle Avrupa Birliğinin
içinde yer alma gayreti içindeyiz. Ne biz gizliyoruz bunu ne de Avrupa Birliği
bundan bihaber. Avrupa Birliğine üye olmak isteyen, müzakere yürüten tek
Müslüman ülkeyiz. Onun için Orta Doğu’da yaşanan hiçbir gelişmeye kayıtsız
kalamayız. Bu, aynı zamanda Avrupa için de elzemdir. Avrupa maalesef çoğu zaman
bu gerçeği göz ardı edip her fırsatta Türkiye’yi ve özellikle de Sayın
Cumhurbaşkanımız Recep Tayyip Erdoğan’ı eleştirmeyi tercih ediyor ve en kötüsü
de bu tutarsız argümanlar yurt içinde bazı siyasi unsurlar tarafından da destek
görüyor. Umarım onlar da bir an evvel bu gerçekleri görürler ve bu yanlışlarından
dönerler. 
Bizler siyaseten
nasıl Avrupa başkentlerine, siyasi merkezlerine, Londra’ya, Berlin’e, Paris’e
ehemmiyet veriyorsak aynı zamanda Orta Doğu’ya da çok fazla ehemmiyet vermek
zorundayız. Çünkü Orta Doğu denince başkaları gibi bizim aklımıza ne petrol ne
gaz ne de maddiyat gelir, Orta Doğu denince önce Mekke-i Mükerreme, sonra
Medine-i Münevvere, ondan sonra da Kudüs-ü Şerif gelir bizler için. Bunlarla
Avrupa arasında, bunlarla Vatikan arasında köprü olacak yeryüzündeki tek ülke
Türkiye Cumhuriyeti’dir. Onun için Türkiye Cumhuriyeti şer güçlerin üzerinde
kalem oynatacağı, senaryo yazacağı bir ülke değildir, olamaz ve olamayacaktır
da Allah’ın izniyle. 
Burada mesele
-bir Kürt kökenli Türkiye Cumhuriyeti vatandaşı olarak- hep değerli dostlarımız
tarafından maalesef Kürtlere karşı sanki bir olguymuş gibi, bir harekâtmış gibi
algılanıyor ve bu şekilde empoze edilmeye çalışılıyor. Yine, Ahmet Bey güzel
bir şey söyledi aslında, ÖSO’nun kokteyl örgüt olduğunu söyledi ama Allah
aşkına, şu anda burnumuzun dibinde olan bu terör örgütlerinin hangisi kokteyl
örgüt değil ki? Bir Allah’ın belası DAEŞ… Bakın, hepimiz aynı yanlışa
düşüyoruz; “Cihadist” “cihatçı” “cihat” kavramlarının ne olduğunu tam bilmeden,
tam kavramadan, cihadın ne olduğunu, Kur'an’da, İslam’da, Müslümanlıkta
cihattan neyin kastedildiğini tam bilmeden, bu “cihadist” kavramı üzerinden
yanlış bir algı operasyonuna, Batılının yaptığı, yapmak istediği bu hizmete
maalesef biz de yardımcı oluyoruz. 
Şimdi, DAEŞ’in
durumu… Dünyanın birçok yerinden, ta Avustralya’dan buraya gelip işte o
“kokteyl örgüt” dediğiniz DAEŞ burada İslamiyet’i karalamaktan, İslam inancını
ve Müslümanları zora sokmaktan başka hiçbir işe yaramıyor ve bunları
kullananlar için, onların babaları için, ağababaları için son derece fizibil
bir örgüt. Bu, işin DAEŞ boyutu, amaçları belli. Batılı ülkelere sorduğumuzda,
işte, neden peki… YPG boyutu var bir de, o da aynı şekilde kokteyl örgüt.
YPG’nin yapısına da baktığımızda, dünyanın birçok ülkesinden, Avrupa’dan gelen,
burada savaşan insanlar var. Avrupalının, İngiliz’in, Amerikalının, Alman’ın
burada ne işi var? Bunu da sorgulamak lazım tabii. 
Şimdi, bu işi
Batılı ülkelere sorduğumuzda “Bunlar laiklik savaşçısı.” diyorlar. “Neden
destekliyorsunuz, neden bu işte tarafsınız?” dediğimizde “Bunlar laiklik
savaşçısı.” Allah aşkına, bu işin Kürtlükle ne alakası var? Şimdi, Batı’nın
kılıfı hazır, dediğim gibi. Bu lanet DAEŞ örgütü Müslümanlardan başka hiçbir
şeye zarar vermiyor ki, biz hangi laiklikten bahsediyoruz? Şimdi, Fransızların
meşhur bir tabiri var “passe-partout” diye, zamanında bir mizah dergisi de aynı
zamanda. Âdeta bir kara mizahtan bahsediyoruz, yani “passe-partout” demek, her yerden geçen, yani bizim
tabirimizle, Türkçe tabiriyle, maymuncuk. Şu anda DAEŞ gibi, maymuncuk gibi her
işe yarayan bir örgüt ama yeri geliyor efendileri ona “Bir kenarda dur.” diyor
ve maalesef o da onu harfiyen yerine getiriyor. Bunu da çok yakın zamanda
gördük, birbirlerine dokunmayan örgütler, birbirlerine “Buyur geç.” diyen
örgütleri de çok yakın bir zamanda gördük. 
Şimdi, özellikle son dönem Kürtçülük hareketi, Kürt hareketi
üzerinden ben bir vurgu yapmak istiyorum, bir saptama yapmak istiyorum.
Biliyorsunuz, son dönem yaşanan Kürt hareketi tamamen sol bir zemin üzerine
neşvünema bulmuş, sol bir ideoloji üzerine kendine bir zemin bulmuş ve ilk
çıkış aşamasında, biliyorsunuz -hepimizin de aslında destek vereceği, takdir
edeceği bir konu- “Emperyal güçlere karşı bir hareket izleyebilir miyiz?” adı
altında çıkmış bir hareketten bahsediyoruz. Ama maalesef, en son Kobani
sürecinde, işte hep birlikte yaşadığımız, geldiğimiz nokta “…”(x) Obama sürecine kadar
gelmiş bir hareketten de aynı zamanda bahsediyoruz. Maalesef, işte
emperyalizmin en büyük tehlikesi bugün karşımızda. Benim burada dikkati çekmek
istediğim en önemli husus, bu emperyalizm meselesi üzerinde özellikle durmamız
lazım. Bunun, Türk’ü, Kürt’ü, Arap’ı, Zaza’sı değil hep birlikte, Türkiye
Cumhuriyeti vatandaşları olarak bu kapımızın dibindeki bu malum emperyalizm
tehlikesi üzerinde çok ciddi bir şekilde durmamız gerekiyor diyorum ben. 
Şimdi, tabii ki ülke bütünlüğüne ve güvenliğine tehdit
görüldüğü anda böyle bir harekât yapılması son derece doğal. Bu emperyal
güçlerin böl, parçala, yönet anlayışına karşı verilmiş bir cevaptır aynı
zamanda. Yüzyıllardır birbirleriyle savaşan devletlerin, bakın, bugün Avrupa Birliği
altında birleşip “birlik” adı altında dünyada söz sahibi olduğu bir dönemde
Müslüman coğrafyasını alabildiğince bölme gayreti içinde olup yeni yeni
haritaları piyasaya sürenlere karşı şanlı ve şerefli bir dik duruştur bu. Bu da
Türkiye Cumhuriyeti’ne ve onun lideri Sayın Recep Tayyip Erdoğan’a -Allah’a çok
şükür- nasip olmuştur. Sorunların çözümü birlik beraberlikten geçer. Emperyal
güçlerin amaçlarına hizmet etmek acıların artmasından başka hiçbir şeye fayda
getirmez. 
Tabii, bu
ÖSO’nun terör örgütü olması meselesi... Aslında Cumhuriyet Halk Partisini de
ben burada bir açıdan kutlamak istiyorum yani terör örgütünden bir günde
-bugün, işte, Türkiye'nin tek millî ordusu Türkiye Cumhuriyeti’nin ordusudur-
terör örgütü değil de “ÖSO’ya ne gerek, ne ihtiyaç var?” o noktaya gelmiş
olmasını da ben tebrik ediyorum, takdir ediyorum ama tabii, burada bir hususa
daha değinmek istiyorum: Ben, yeri gelmişken Hürriyet köşe yazarı değerli Ahmet
Hakan’dan da bahsetmek istiyorum. Kendisini yakından takip ediyorum; bakıyorum,
zaman zaman CHP’ye bazı taktikler veriyor ama herhâlde yakında kendisi de bu
taktik vermekten vazgeçecek çünkü eminim ki o da yakında ümidi kesecek.
Şimdi, düşünün,
bir halk, milyonlarca insan bir zalimin elinden kaçıyor ve sığınacak bir yer
arıyor, soluğu ta Avrupa'nın en son noktasında... İtiliyor kakılıyor,
boğuluyor, ölüyor -Allah korusun- tecavüzlere uğruyor. Şimdi, Türkiye
Cumhuriyeti, dostun düşmanın takdir ettiği bir şekilde bu insanlara yardım
elini uzatıyor ve güvenli bir şekilde geri dönmeleri için de elinden geleni
yapıyor. İşte, tıpkı Fırat Kalkanı Harekâtı’nda olduğu gibi -işte Cerablus,
işte El Bab- oradan göçenlerin geri döndüğü gibi Türkiye'nin sayesinde, şimdi,
inşallah, Zeytin Dalı Harekâtı’ndan sonra da buradan geçen Suriyeli
kardeşlerimiz oraya geri dönecek ama işte, Ahmet Hakan’ın dediği gibi maalesef
bir politikacı çıkıyor, diyor ki: “Türk askeri çarpışırken -affedersiniz-
bunlar plajlarda genç kızları röntgenliyor, bunlar burada ne yapıyor?” İşte,
başka biri de maalesef çıkıp diyor ki: “Burada savaşa gidiyorlar, ellerini
taşın altına koyuyorlar, e bunlar terör örgütü cihadist, cihatçı.” neyse artık,
kendilerince bir argüman geliştiriyor. Tabii ki bu hiç kimsenin aklına dahi
gelmeyecek bir argümandı ama herhâlde bir gündemi değiştirme operasyonuydu diye
düşünüyorum. 
Ben, bu
vesileyle Ahmet Hakan’a, tabii, tekrar buradan selamlarımı iletiyorum. 
(Mikrofon
otomatik cihaz tarafından kapatıldı) 
BAŞKAN –
Buyurun, tamamlayın.
MEHMET KASIM
GÜLPINAR (Devamla) – Dediğim gibi, kendisi de yakında, eminim artık, CHP’ye
taktik vermekten vazgeçecektir. 
Bu vesileyle,
bugüne kadarki tüm şehitlerimize Allah’tan rahmet, yaralılarımıza da acil
şifalar diliyorum.
Genel Kurulu
saygıyla selamlıyorum. (AK PARTİ sıralarından alkışlar) 
BAŞKAN –
Teşekkür ederiz Sayın Gülpınar.
AHMET YILDIRIM
(Muş) – Sayın Başkan…
BAŞKAN – Sayın
Yıldırım…
AHMET YILDIRIM
(Muş) – Ben sataşmadan değil ama yerimden çok kısa bir söz talep ediyorum. 
BAŞKAN – Buyurun
Sayın Yıldırım.
IV.- AÇIKLAMALAR
1.- Muş Milletvekili Ahmet Yıldırım’ın, Hükûmetin gündem
dışı açıklaması üzerine Şanlıurfa Milletvekili Mehmet Kasım Gülpınar’ın AK
PARTİ Grubu adına yaptığı konuşmasındaki bazı ifadelerine ilişkin açıklaması
AHMET YILDIRIM
(Muş) – Teşekkür ederim Sayın Başkan. 
Sayın Başkan,
ben de hatip Sayın Gülpınar’ı dikkatle dinledim. Son günlerde çok fazla duymak
zorunda kaldığımız “Kürtler kardeşimizdir.” diyor, amenna, güzel bir söz.
Gerçekten gereği yerine getirilirse, kendisinin de Kürt olduğunu söyledi… 
Bunun basit bir
logaritması var Sayın Gülpınar. Kürtler nasıl kardeştir? Allah’ın ona vermiş
olduğu kimliği kullanabilen bir kardeş midir bu devlette, bu ülkede? Eğitim
hakkıyla bir kardeş midir? Kimlik hakkıyla bir kardeş midir? Ahlakını, onurunu
koruma hakkıyla bir kardeş midir? Kardeşliğin bunlara dayanan bir temeli varsa
gerçekten eşitlik temelinde bir kardeştir, öbür türlü bunlar yoksa lafügüzaf
kardeşliğidir, hamaset kardeşliğidir, siyasi propaganda kardeşliğidir diyorum. 
Teşekkür ederim.

BAŞKAN –
Teşekkürler Sayın Yıldırım. 
MİLLÎ SAVUNMA
BAKANI NURETTİN CANİKLİ (Giresun) – Sayın Başkanım… 
BAŞKAN – Sayın
Bakan, grubu bulunmayan bir milletvekilinin konuşması var beş dakikalık, daha
sonra size söz vereceğim. 
III.- GÜNDEM DIŞI KONUŞMALAR (Devam)
A) Hükûmetin Gündem Dışı Açıklamaları (Devam)
1.- Millî Savunma Bakanı Nurettin Canikli’nin, Türk Silahlı
Kuvvetleri tarafından Suriye’nin kuzeybatısında, Afrin bölgesinde icra edilen
Zeytin Dalı Harekâtı’na ilişkin gündem dışı açıklaması ve MHP Grubu adına
Manisa Milletvekili Erkan Akçay, HDP Grubu adına Muş Milletvekili Ahmet
Yıldırım, CHP Grubu adına Ardahan Milletvekili Öztürk Yılmaz, AK PARTİ Grubu
adına Şanlıurfa Milletvekili Mehmet Kasım Gülpınar ve şahsı adına İzmir
Milletvekili Aytun Çıray’ın, aynı konuda konuşmaları (Devam)
BAŞKAN – İzmir
Milletvekili Sayın Aytun Çıray söz istemişti. 
Sayın Çıray,
buyurun. 
Beş dakika
süreniz var. 
AYTUN ÇIRAY
(İzmir) – Meclisin değerli üyeleri, hepinizi sevgi ve saygıyla selamlıyoruz. 
Şu anda Suriye
topraklarında canları pahasına memleketin bekası ve vatanları için çarpışan
Türk Silahlı Kuvvetlerine en içten başarılarımızı diliyoruz, şehitlerimizi
rahmetle anıyoruz ve sonsuza kadar bu başarılarının devamını Allah’tan niyaz
ediyoruz. 
Biz en baştan
beri Adalet ve Kalkınma Partisinin Suriye siyasetine karşıydık. İlk tezkere
buradan geçerken şu sözleri söylediğimi gayet iyi hatırlıyorum: “Suriye’nin
rejiminin düzeltilmesi Türkiye’nin millî meselesi değildir. Türkiye’nin millî
meselesi olmayan bir konuda vereceğimiz her şehit bir cinayete kurban gitmiş
olabilir.” diye uyarmış, söylemiştik. Fakat siyasi stratejisi, siyasi derinliği
olduğu söylenen bir sayın bakanın -bana sorarsanız- siyasi stratejik sığlığı
nedeniyle Türkiye, Suriye belasının içine bulaştırılmıştır, hem de Hillary
Clinton’ın peşine takılarak bulaştırılmıştır. 
Şimdi, biz Türk
ordusunun, kahraman evlatlarımızın sonuna kadar arkasındayız. Türk ordusu bugün
Suriye’de, Adalet ve Kalkınma Partisinin yanlış dış siyasetleriyle Türkiye’nin
içine düşürüldüğü zor durumdan Türkiye’yi çıkarıp Türkiye’yi derleyip
toparlamak, Türkiye’nin içine girdiği dertleri halletmek üzere canlarını
vermektedir. O nedenle, Türk ordusunun bu büyük başarısını, daha önce El-Bab’ta
yaptığı, şimdi Afrin’de yapmakta olduğu bu büyük başarısını derleme toplama,
birtakım örgütlerle paylaştırılmasına izin veremeyiz. 
Askerî taktik
olarak bunu kullanıyor olabilirsiniz, bunu eğer Türk ordusunun komutanları da
onaylıyorsa buna bizim bir itirazımız olmaz ama ÖSO gibi CIA eğitimi almış ne
idüğü belirsiz bir örgütü siz Kuvayimilliye’ye benzetirseniz içimiz sızlar,
yüreğimiz yanar ve üzülürüz. Bu kabul edilemez. Her şeyi olduğu gibi
değerlendirmek lazım. 
Değerli
arkadaşlar, biz “Adalet ve Kalkınma Partisinin dış siyasetini desteklemiyoruz.”
derken desteklemememizin nedeni millî ve yerli olmamasıdır. Millî ve yerli olan
dış siyaseti biz savunuyoruz ancak bizim Adalet ve Kalkınma Partisinin dış
siyasetini eleştirmemiz demek dış ülkeler yanında yer alıyoruz anlamına da
gelmez, böyle bir şeyi de kabul etmeyiz. Biz Türkiye’nin çıkarları, millî
menfaati ve Türk milletinin yanında yer alırız, Türk ordusunun kayıtsız şartsız
yanında yer alırız. 
Değerli
arkadaşlar, buraya gelirken Rusya’yla iş birliği yapıldığını Hükûmetin yetkili
ağızlarından dinledik. Nitekim burada, bu operasyon bittikten sonra, yine bizim
Hükûmet kaynaklarından aldığımız bilgilere göre, buradan çekilinecek,
muhtemelen bu topraklar Suriye’ye yani asli sahibine bırakılacak. Biz sadece
bizim için tehdit olan PYD, PKK, YPG gibi terör örgütlerine karşı, yanlış
siyasetlerle orada konuşlanmalarına karşı bir harekât yürüttük ve bunu
bitireceğiz.
Şimdi, orada
gurur duyduğumuz bir hadise oldu, Burseya Dağı’na Türk Bayrağı’nı diktik ve
sallandırdık. Bu hepimizi gururlandırdı. Yalnız, şimdi buradan uyarıyorum: O
bayrak oradan bir daha inmeyecek, takip edeceğiz bunu. Çekilen bayrak aşağı
indirilmez. Bu konuda hepinizin hassasiyet göstereceğine, benden farklı
düşünmediğinize eminim. 
Son olarak, bu
kısa zamanda biz İyi Partinin önerilerini size söylemek istiyorum: 
1) Amerika
derhâl uyarılmalı, bu terör örgütlerine silah vermekten vazgeçirilmeli. 
2) Mezhepçi dış
siyasetten vazgeçilmeli. 
3) Dış politika
iç politikanın ve seçim süreçlerinin aleti olmaktan çıkarılmalı. 
4) Esad’la doğrudan
anlaşılarak Şam’la birlikte sınırlarımız korunmalı.
Hepinizi
saygılarımla selamlıyorum.
BAŞKAN –
Teşekkür ederiz Sayın Çıray.
Sayın
milletvekilleri, konuşma yapan sayın milletvekillerinin Sayın Bakana, sayın
Hükûmete bazı soruları olmuştu, dolayısıyla Sayın Bakanın bu sorulara kısa bir
cevap verme talebi var. 
Sayın Bakan,
buyurun. (AK PARTİ sıralarından alkışlar) 
MİLLÎ SAVUNMA
BAKANI NURETTİN CANİKLİ (Giresun) – Teşekkür ederim Sayın Başkan.
Hepinizi
saygıyla selamlıyorum.
Evet, özellikle,
“Türkiye’nin bölgede genel olarak herhangi bir stratejisi var mı?” “ÖSO’yla
ilgili gelecekte ne gibi planları var?” ve buna benzer bazı sorular oldu.
Öncelikle hemen şunu belirtmemizde fayda var: Türkiye bugün oyun kurucu bir
ülkedir. Evet, Türkiye oyun kurucu bir ülkedir; bunu yapabilen, bunu hayata
geçirebilen bir ülkedir. Bunun en somut yansıması da Fırat Kalkanı
Operasyonu’dur, Zeytin Dalı Operasyonu’dur. Bölgeye dayatılmak istenen bir
proje var. Projede, içinde Türkiye’nin de bulunduğu bölgenin siyasi haritası
yeniden şekillendiriliyor, şekillendirilmeye çalışılıyor. Bu proje belli bir
aşamaya geldikten sonra, Türkiye’nin müdahalesiyle Türkiye’nin aleyhine
olabilecek şekilde hayata geçirilmesi engellendi, engellenmeye çalışılıyor.
Eğer Türkiye oyun kurucu olmasaydı bu politika kesinlikle realize edilirdi,
hayata geçirilirdi, hiç kimse de bunu engelleyemezdi; tıpkı geçmişte olduğu
gibi. Sadece edilgen, yönlendirilen, kendisine biçilen rolü biçilen çerçevede
oynayan bir ülke konumundan, bugün, Türkiye, kendi millî çıkarlarıyla
örtüşmeyen herhangi bir gelişmeye -en azından bölgesinde- müdahale edebilen,
onu değiştirebilen, yönlendirebilen bir konuma gelmiştir. Türkiye’nin
stratejisi de vardır, hedefleri de vardır kesinlikle ve bunun da hayata
yansıması operasyonlardır, bu bir.
İkincisi, ÖSO
konusu: Bakın, hep söylenmedi mi “Türkiye'deki Suriyeliler yatıyor, Türk askeri
onlar için arazide savaşıyor.” Bunlar hep konuşuldu, eleştirildi, kamuoyunun
gündemine geldi. 
(Mikrofon
otomatik cihaz tarafından kapatıldı) 
ALİ ÖZCAN
(İstanbul) – Buradaki Suriyeliler.
MİLLÎ SAVUNMA
BAKANI NURETTİN CANİKLİ (Devamla) – İşte, buyurun, Türkiye'deki misafirlerimiz…
Sayın Başkan…
BAŞKAN – Sayın
Bakan, buyurun, tamamlayın.
MİLLÎ SAVUNMA
BAKANI NURETTİN CANİKLİ (Devamla) – Türkiye'deki Suriyeli misafirlerimiz “Biz
kendi topraklarımızı teröristlerden temizlemek istiyoruz, biz de katkı sağlamak
istiyoruz, biz de varız.” diye araziye çıkıyor, meydana çıkıyor. ÖSO,
gördüğümüz ÖSO bu, bunun nesini eleştiriyorsunuz Allah aşkına? Daha önce tam
aksi söyleniyordu, yani “Suriyeliler kendi topraklarını kendileri
kurtarsınlar.” İşte, bugün, çıktılar bunlar da ve bize katkı sağlıyorlar,
destek veriyorlar, aynı amaç için birlikte yürüyoruz şu anda. Dolayısıyla bunun
neresi yanlış?
AYTUĞ ATICI
(Mersin) – Kaçanlar mı destek veriyor?
MİLLÎ SAVUNMA
BAKANI NURETTİN CANİKLİ (Devamla) – Ve bakın, şunu unutmayın: Özgür Suriye
Ordusu da oyun kurucu Türkiye'nin yine bir işaretidir, yine bir yansımasıdır,
onu da böyle okumak gerekiyor. Çok ayrıntıya giremiyorum, çok ayrıntıya
giremiyorum. 
ALİ ŞEKER
(İstanbul) – Çete onlar. 
AYTUĞ ATICI
(Mersin) – Ülkesini bırakıp kaçanlar mı?
MAHMUT TANAL
(İstanbul) – Gizlilik kararını alalım da ayrıntıya girin.
ALİ ŞEKER
(İstanbul) – Ne zaman iş birlikçi oldu?
MİLLÎ SAVUNMA
BAKANI NURETTİN CANİKLİ (Devamla) – Ama kesinlikle bütün bunları Türkiye dizayn
ediyor, Türkiye oyunu kuruyor ve şu anda Türkiye yönetiyor.
ALİ ŞEKER
(İstanbul) – Çetelerle iş tutulmaz, çetelerle nizam olmaz.
MİLLÎ SAVUNMA
BAKANI NURETTİN CANİKLİ (Devamla) – Yani eğer aksi olmuş olsaydı bugün…
(Mikrofon
otomatik cihaz tarafından kapatıldı)
MİLLÎ SAVUNMA
BAKANI NURETTİN CANİKLİ (Devamla) – …bölgede siyasi şekillenme bazı ülkelerin
hedeflediği gibi olurdu ve Türkiye de ciddi anlamda bir toprak kaybına uğrardı,
Türkiye güçsüzleştirilirdi, egemenliğini, bağımsızlığını büyük oranda
kaybederdi. O nedenle bu mücadele bağımsızlık mücadelesidir, o nedenle bu
mücadele beka mücadelesidir.
Son olarak…
BAŞKAN –
Buyurun, bitirin lütfen.
MİLLÎ SAVUNMA
BAKANI NURETTİN CANİKLİ (Devamla) – Mücadele bağımsızlık mücadelesidir, beka
mücadelesidir.
Son olarak şunu
söyleyeyim: Türk Silahlı Kuvvetleri hiçbir zaman olmadığı kadar bugün güçlüdür.

Evet, bakın, hem
Fırat Kalkanı Operasyonu, hem Afrin, Zeytin Dalı Operasyonu son derece komplike
ve karmaşık operasyonlardır. Ve aynı zamanda dünyanın birçok ülkesi tarafından
desteklenmektedir bunu biliyoruz. Orada karşımızdakiler terörist örgütler,
terörist unsurlar.
Ve 15 Temmuz
hain kalkışmasından kısa bir süre sonra Türkiye Türk Silahlı Kuvvetleriyle, bu
orduyla Fırat Kalkanı Operasyonu’nu başarıyla yapabilmiş olan bir ordudur ve
hâlbuki 15 Temmuzdan sonra Türk Silahlı Kuvvetlerinin yönetim kademesinde ciddi
anlamda bir ayrılış da oldu, ihraçlar söz konusu oldu, komuta kademesinde
özellikle ama buna rağmen o operasyonu, o sınır harekâtını ve sınır ötesi
operasyonu başarıyla yapabilmiştir. Ağırlıklarından kurtuldukça, hainlerden
kurtuldukça Türk Silahlı Kuvvetleri güçlenmiştir, herhangi bir…
(Mikrofon
otomatik cihaz tarafından kapatıldı) 
MİLLÎ SAVUNMA
BAKANI NURETTİN CANİKLİ (Devamla) - …sorunu yoktur, bugün dünyanın en sayılı
güçlü ordularından bir tanesidir. 
Hepinize
saygılar sunuyorum. (AK PARTİ sıralarından alkışlar) 
BAŞKAN –
Teşekkürler Sayın Bakan.
ÖZGÜR ÖZEL
(Manisa) – Sayın Başkan…
BAŞKAN – Sayın
Özel…
ÖZGÜR ÖZEL
(Manisa) – Yerimden söz talebim var Sayın Başkan.
BAŞKAN –
Buyurun.
IV.- AÇIKLAMALAR (Devam)
2.- Manisa Milletvekili Özgür Özel’in, Millî Savunma Bakanı
Nurettin Canikli’nin yaptığı gündem dışı açıklamasındaki bazı ifadelerine
ilişkin açıklaması
ÖZGÜR ÖZEL
(Manisa) – Sayın Başkan, seçimle gelinen tüm görevlerde devrisabık yaratmak,
bunu yaratanlar açısından bir acziyettir ama söz konusu olan cumhuriyet
hükûmeti ise devrisabık yaratmak sadece o hükûmete bir acziyet işaret etmez,
devleti de aciz içinde gösterir. Kaldı ki bugün yaptığınız operasyonda “eskiden
olduğu gibi değil” “bizden önce olduğu gibi değil” derken, örneğin operasyona
destek veren ve pek çok alanda birlikte olduğunuz Milliyetçi Hareket
Partisinin, bazı mensupları partimizde siyaset yapan Demokratik Sol Partinin
dönemini bir devrisabık yaratarak karaladığınızın farkında olunuz. Ayrıca,
Türkiye’nin geçmişte, örneğin Kıbrıs Harekâtı sırasında bütün ambargo
tehditlerine ve Amerika’nın başını çektiği karşısındaki tüm Batılı güçlere,
onların tüm emperyal baskılarına karşın Kıbrıs’taki mezalimi bitirmek üzere,
adaya barış getirmek üzere gitmiş… 
(Mikrofon
otomatik cihaz tarafından kapatıldı) 
BAŞKAN –
Buyurun.
ÖZGÜR ÖZEL
(Manisa) - …adaya barışı götürdükten, oradaki Türk toplumunun güvenini
sağladıktan sonra adanın tamamını da işgal etmemiş ve oradaki bugünkü statükoyu
ortaya çıkarmış olan, o süreçte Cumhuriyet Halk Partisinin 3’üncü Genel Başkanı
Karaoğlan Bülent Ecevit Kıbrıs’ın Beşparmak Dağlarına sizin bir aralar ayaklar
altında çiğnemekle övündüğünüz gerçek anlamda Atatürk milliyetçiliğini kazıyıp
dönmüştür. Sizin burada kendinizden öncekilere “kendisi oyun kuramayan”
“birileriyle hareket eden” “Türkiye’nin çıkarlarının Batı’dan yönlendirildiği”
demeniz çok kemikleri sızlatmakta, çok ah almakta, hepimizi, Türkiye
Cumhuriyeti devletini zor duruma düşürmekte ama kendinizden çok bugün içinde
bulunduğumuz şartlarda Türkiye Cumhuriyeti devletini mahcup etmektesiniz. 
Bilgilerinize
sunarım. (CHP sıralarından alkışlar) 
BAŞKAN
– Teşekkürler Sayın Özel. 
MİLLÎ
SAVUNMA BAKANI NURETTİN CANİKLİ (Giresun) – Sayın Başkanım, kısa bir açıklama
yapabilir miyim yerimden?
BAŞKAN
– Sayın Bakan, bir dakika, sadece yerinizden. 
Buyurun.

3.- Millî Savunma Bakanı Nurettin Canikli’nin, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
MİLLÎ
SAVUNMA BAKANI NURETTİN CANİKLİ (Giresun) – Tabii, somut olarak herhangi bir
yönetim, hükûmet burada bir töhmet altında bırakılmıyor, öyle bir şey söz
konusu değil.
ÖZGÜR
ÖZEL (Manisa) – Somutlaştırın, somutlaştırın. Somutlaştırın, o cevap versin.
Ben kendi üstüme olan kısmı söyledim. 
MİLLÎ
SAVUNMA BAKANI NURETTİN CANİKLİ (Giresun) – Ama şöyle: Bakın, mesele A partisi,
B partisi, falan, şu yönetici meselesi değil. Mesele şu…
ÖZGÜR
ÖZEL (Manisa) – Hayır, “bizden öncekiler” dediğiniz kim, kimi kastediyorsunuz?
Hangi cumhuriyet hükûmeti?
MİLLÎ
SAVUNMA BAKANI NURETTİN CANİKLİ (Giresun) – Bakın, izin verin de anlatmaya
çalışayım. Yani geçmiş dönemlerde büyük ülkelerle -tırnak içerisinde
söylüyorum- ilişkilerimizin şekli ve bu ilişki biçimi hep bellidir yani nasıl
yönlendirildiği, nasıl yönetildiği bellidir genel olarak. Yani burada kişilerin
herhangi bir şekilde suçlanmasının ötesinde ben genel bir analiz yapıyorum. 
ÖZGÜR
ÖZEL (Manisa) – Buna nasıl katılabiliriz biz? 
MİLLÎ
SAVUNMA BAKANI NURETTİN CANİKLİ (Giresun) – Birincisi bu. Tabii, şu var…
ÖZGÜR
ÖZEL (Manisa) – Biz bu yüce çatı altında buna nasıl katılacağız?
MİLLÎ
SAVUNMA BAKANI NURETTİN CANİKLİ (Giresun) – Bir izin verirseniz… 
Şimdi,
tabii, burada devlet ismi zikrederek, kişi ismi zikrederek analiz yapmanın
doğru bir yöntem olduğunu düşünmüyorum. Çünkü burada sonuç itibarıyla
konuşacağımız her şey farklı sonuçlara yol açabilir ama bunu herkes biliyor,
herkes yıllarca söyledi, yani en çok da sol söyledi, en çok da sol söyledi.
Yıllar, on yıllarca bunları gündeme getirmedi mi, bunları söylemedi mi? 
(Mikrofon
otomatik cihaz tarafından kapatıldı) 
MİLLÎ
SAVUNMA BAKANI NURETTİN CANİKLİ (Giresun) – Yani bunlarda yine genel ifadeleri
kullanmak durumunda kalıyorum. 
Ayrıca,
bir şey daha söyledim, bakın, bir şey daha söyledim…
Bitiriyorum
Sayın Başkanım, son cümlem.
BAŞKAN
– Buyurun. 
MİLLÎ
SAVUNMA BAKANI NURETTİN CANİKLİ (Giresun) – Teşekkür ederim Sayın Başkanım. 
Bir
şey daha söyledim: Kıbrıs bu dönem içerisinde çok onurlu, elbette, hemen hemen
hepsini diyebiliriz yani şartlar çerçevesinde kendi politikalarını
üretmişlerdir, faaliyette bulunmuşlardır. Biz onu eleştirmiyoruz, biz genel bir
durumu ve tabloyu ortaya koymaya çalışıyoruz. Oradan yola çıkarak kişileri
suçlamak kesinlikle söz konusu değil. Herkes kendi şartlarında, kendi imkânları
çerçevesinde değerlendirilebilir. 
Ayrıca,
bakın, yirmi yıl önce, otuz yıl önce, kırk yıl önce Türk Silahlı Kuvvetlerinin,
Türkiye devletinin, milletinin sahip olduğu mühimmat yani bu toprakların
savunulması için ihtiyaç duyduğu silah sistemleri açısından bakıldığında, hemen
hemen kendi millî üretimi olarak yok denecek kadar az. 
ALİ
ÖZCAN (İstanbul) – Türkiye yerinde mi sayacaktı?
MİLLÎ
SAVUNMA BAKANI NURETTİN CANİKLİ (Giresun) – Kırk yıl, otuz yıl öncesini
konuşuyorum, yani bir tarih vermiyorum.
ALİ
ÖZCAN (İstanbul) – Hayır, hayır, Türkiye yerinde mi sayacaktı?
MİLLÎ
SAVUNMA BAKANI NURETTİN CANİKLİ (Giresun) – Bakın, bir tarih vermiyorum. Bunlar
gerçekler, yerli, millî üretim olarak söylüyorum. 
ALİ
ÖZCAN (İstanbul) – Onu diyorsun. Türkiye yerinde mi sayacaktı?
MİLLÎ
SAVUNMA BAKANI NURETTİN CANİKLİ (Giresun) - Şimdi, sizin oyun kurucu
olabilmeniz için elinizde birtakım araçların, imkânların olması gerekir,
birtakım kapasitenin olması gerekir, en önemlisi de bunlardan bir tanesi de
budur. 
ALİ
ÖZCAN (İstanbul) – Türkiye yerinde mi sayacaktı? Kırk sene öncesini
konuşuyorsun.
(Mikrofon
otomatik cihaz tarafından kapatıldı) 
MİLLÎ
SAVUNMA BAKANI NURETTİN CANİKLİ (Giresun) - Yani bakın, şimdi, bir yönetici
olarak böyle bir imkâna sahip değilseniz böyle bir operasyonu yapabilir
misiniz? Hiçbir hükûmeti suçlamıyoruz, hiçbir hükûmete karşı bir sözümüz yok.
Ben genel bir analiz yapıyorum.
Teşekkür
ediyorum Sayın Başkan.
BAŞKAN
– Teşekkürler Sayın Bakan.
Sayın
Muş, buyurun.
4.- İstanbul Milletvekili Mehmet Muş’un, Türk Silahlı
Kuvvetlerinin yürütmüş olduğu Zeytin Dalı Operasyonu’nun Türkiye'nin millî
güvenliğiyle alakalı bir mesele olduğuna ilişkin açıklaması
MEHMET
MUŞ (İstanbul) – Teşekkür ediyorum.
Ben
de şu an icra edilen ve terör örgütünün sınırlarımızdan uzaklaştırılması ve
oluşturduğu tehdidin ortadan kaldırılması süreciyle alakalı Türk Silahlı
Kuvvetlerinin yürütmüş olduğu bu operasyonun Türkiye'nin millî güvenliğiyle
alakalı bir mesele olduğunu ifade etmek isterim. Bugün Türk Silahlı Kuvvetleri
her zamankinden çok daha güçlüdür. Türkiye Cumhuriyeti devleti bugün her
zamankinden çok daha güçlüdür. AK PARTİ hükûmetleri döneminde savunma
sanayisine çok ciddi yatırımlar yapılmıştır, ciddi ödenekler, kaynaklar
ayrılmıştır bütçeden, teknolojiye ciddi yatırımlar yapılmıştır ve bunlar
geliştirilmiştir. Dolayısıyla buradan “Efendim, şu an Türk Silahlı Kuvvetleri
en güçlü dönemini yaşıyor…” “Siz kimi kastediyorsunuz? Geçmişle mukayese edip
kimleri kastettiniz?” gibi bir anlam çıkartmaya çalışıp “Buradan bir polemik
çıkartamadık, bugün ekmek çıkmadı, acaba buradan işe gireriz de buradan bir
polemik çıkartır mıyız?” mantığıyla hareket etmenin doğru olduğunu düşünmüyorum.

ÖZGÜR ÖZEL
(Manisa) – Bakan bunu söylemese polemik çıkmış mıydı?
MEHMET
MUŞ (İstanbul) - Her iktidar kendi yaptıkları dönemdeki icraatlarını
anlatacaktır tabii ki. Şimdi, çıkan muhalefet partileri sabahtan akşama kadar
burada eleştiriyorlar, biz de bugün Türk Silahlı Kuvvetler noktasında, savunma
sanayisi noktasında ortaya koyduğumuz icraatları ve Türkiye’yi getirmiş
olduğumuz noktayı tabii ki buradan göğsümüzü gere gere anlatacağız.
Teşekkür
ediyorum.
BAŞKAN –
Teşekkürler.
ÖMER FETHİ GÜRER
(Niğde) – Makina Kimya Endüstrisi Kurumu hurda satmasa batmış durumda, Makina
Kimyayı batırdılar. 
BAŞKAN – Sayın
Akçay, sizin de söz talebiniz var. 
Buyurun.
5.- Manisa Milletvekili Erkan Akçay’ın, ülkenin içinde
bulunduğu şartlar itibarıyla birtakım zorlama yorum ve polemiklere girmeyi
doğru bulmadığına ilişkin açıklaması
ERKAN AKÇAY
(Manisa) – Teşekkür ederim Sayın Başkan. 
Birtakım zorlama
yorum ve polemiklere girmeyi bugün itibarıyla, ülkemizin içinde bulunduğu
şartlar itibarıyla doğru bulmadığımızı ifade etmek istiyorum. Bu kapsamda şunu
ifade etmek isterim ki Türkiye, Türk milleti ve Türkiye Cumhuriyeti olarak en
namüsait şartlarda dahi, hatta ve hatta ülkemizin pek çok emperyalist devlet
tarafından işgale uğradığı zamanlarda, ordusu terhis edilmiş, silahları elinden
alınmış olmasına rağmen şanlı bir Kurtuluş Savaşı vermek suretiyle millî
bağımsızlığını ve millî hâkimiyet esasını gerçekleştirebilmiş bir ülke ve
milletiz. Şimdi Afrin harekâtını konuşuyoruz; 1920’li yıllarda dahi, Adana,
Gaziantep, Şanlıurfa işgal altındayken dahi millî mücadeleyi veren önder kadro
ve kahramanlar ve Kuvayımilliye kuvvetleri Afrin’e Fransız emperyalizminin
orada oynamak istediği birtakım oyunlara karşı gerekli müdahaleyi de yapmıştır.
Geldiğimiz noktadan gurur duymayı elbette bilmemiz gerekiyor.
(Mikrofon
otomatik cihaz tarafından kapatıldı) 
ERKAN AKÇAY
(Manisa) – Tamamlıyorum Sayın Başkan. 
BAŞKAN –
Buyurun, tamamlayın.
ERKAN AKÇAY
(Manisa) – Diğer hususlar, ülkemiz bakımından, kendi bakımımızdan, şartlar,
imkânlar bakımından yapılacak özeleştiriler, değerlendirmeler… Elbette bunlar
değerli olmakla birlikte, bugün itibarıyla bugüne ve geleceğe bakmakta fayda
mülahaza ettiğimizi ifade ediyorum. 
Teşekkür
ediyorum.
BAŞKAN –
Teşekkürler Sayın Akçay.
Sayın Özel, bir
daha söz talebiniz var. 
Buyurun.
6.- Manisa Milletvekili Özgür Özel’in, Millî Savunma Bakanı
Nurettin Canikli’nin yaptığı açıklamasındaki bazı ifadelerine ilişkin
açıklaması
ÖZGÜR ÖZEL
(Manisa) – Bir devlet yönetme iddiasındaysanız elbette yaptığınız icraatları
anlatırsınız, övünülecek yanlarıyla övünürsünüz, eleştirilecek yanlarını
eleştirmek de bize düşer ama bir devlet yöneticisi, bir Sayın Bakan bir
devrisabık yaratarak geçmişteki –kim olduğunu söylemediği, söyleyemediği de söz
aldığında- birtakım siyasileri –ki hepsi bu ülkede önemli görevler
üstlenmiştir- Batılıların gösterdiği yönde hareket etmekle, onların istediği
gibi kararlar almakla itham ederse bu yüce çatı altında, kendisinden
somutlaştırma istenir; somutlaştıramaması, geçmişteki herkese aynı ithamı
yaptığı anlamına gelir. “Böyle kritik bir dönem, herkes ordumuzun arkasında
olsun.” Ordunun en güçlü günlerini yaşadığını söylüyorsanız elbette biz bundan
hayıflanmayız, memnuniyet duyarız; devleti de yöneten sizsiniz. Bu böyle midir,
değil midir? Orduya kumpas davalarıyla neler yaptırdınız, ordu 15 Temmuzda ne
hâle getirildi ayrı konu ama biz, ordunun güçlü olmasından memnuniyet duyarız
ama siz, sizden önceki cumhuriyet hükûmetlerini isim vermeyerek genelleme
suretiyle rencide ve itham edemezsiniz. Bir Bakana bu yakışmaz.
Bunu ifade etmek
istedim. (CHP sıralarından alkışlar)
BAŞKAN –
Teşekkürler sayın milletvekilleri.
MİLLÎ SAVUNMA
BAKANI NURETTİN CANİKLİ (Giresun) – Sayın Başkan, izin verirseniz…
BAŞKAN – Sayın
Bakan ama bu böyle devam etmez.
MİLLÎ SAVUNMA
BAKANI NURETTİN CANİKLİ (Giresun) – Türk Silahlı Kuvvetlerine kumpas yoluyla…
Sadece o konuyla ilgili…
BAŞKAN – Peki,
bir dakika… Lütfen…
7.- Millî Savunma Bakanı Nurettin Canikli’nin, Manisa
Milletvekili Özgür Özel’in yaptığı açıklamasındaki bazı ifadelerine ilişkin
tekraren açıklaması
MİLLÎ SAVUNMA
BAKANI NURETTİN CANİKLİ (Giresun) – Evet yani şunu duymaktan memnun olduk
gerçekten, Türk Silahlı Kuvvetlerinin güçlü olmasından sizin de mutlu
olduğunuzu duymak…
ÖZGÜR ÖZEL
(Manisa) – Biz kurmuşuz aga, biz kurmuşuz. Gözünü seveyim yani yapma bunu.
ÖMER FETHİ GÜRER
(Niğde) – Bunu siz söylemezken biz söylüyorduk Sayın Bakan.
MİLLÎ SAVUNMA
BAKANI NURETTİN CANİKLİ (Giresun) – Ben de bunu duymaktan mutlu olduğumuzu
ifade ediyorum, onu söylüyorum ben de.
ÖZGÜR ÖZEL
(Manisa) – Bu parti, Kurtuluş Savaşı’nda meydanda kuruldu.
MİLLÎ SAVUNMA
BAKANI NURETTİN CANİKLİ (Giresun) – Teyit ediyorum ben de teyit ediyorum, bir
şey demedik. 
MEHMET MUŞ
(İstanbul) – Millet kurdu, millet, Sayın Özel.
MİLLÎ SAVUNMA
BAKANI NURETTİN CANİKLİ (Giresun) – Arkadaşlar, cümlem çok net. Yani bu güzel
bir şey, söylüyorum.
ÖZGÜR ÖZEL
(Manisa) – Yeni bir şeymiş gibi anlatma, yeni bir şeymiş gibi anlatmayın Sayın
Bakan. 
MEHMET MUŞ
(İstanbul) – Ülkeyi millet kurdu.
MİLLÎ SAVUNMA
BAKANI NURETTİN CANİKLİ (Giresun) – Hayır, bunun güzel bir şey olduğunu
söylüyorum. 
ÖZGÜR ÖZEL
(Manisa) – Millî Mücadele’de cephede kuruldu bu parti.
MİLLÎ SAVUNMA
BAKANI NURETTİN CANİKLİ (Giresun) – Güzel bir şey olduğunu söylüyorum.
Türk Silahlı
Kuvvetleri üzerinden bu tür tartışmalar doğru tartışmalar değil yani…
ÖZGÜR ÖZEL
(Manisa) – İşte, başlatan sensin.
MİLLÎ SAVUNMA
BAKANI NURETTİN CANİKLİ (Giresun) – Ben başlatmadım, hayır.
ÖZGÜR ÖZEL
(Manisa) – Başlatan sensin.
MİLLÎ SAVUNMA
BAKANI NURETTİN CANİKLİ (Giresun) – Ben başlatmadım.
ÖZGÜR ÖZEL
(Manisa) – “Bizden önce zayıftı, bizden önce bilmem neydi.” Başlatan sensin.
AHMET AKIN
(Balıkesir) – Her zaman kuvvetli oldu, her zaman.
MİLLÎ SAVUNMA
BAKANI NURETTİN CANİKLİ (Giresun) – Türk Silahlı Kuvvetlerine ilişkin olarak
“zayıflattınız, zor durumdadır” ona benzer konuşmalar oldu, onun üzerine ben
konuyu açtım, onun üzerine bu cümleleri söyledim. Yani Türk Silahlı
Kuvvetlerinin gerçekten son derece güçlü olduğunu ve Anayasa’mızda…
(Mikrofon
otomatik cihaz tarafından kapatıldı) 
MİLLÎ SAVUNMA
BAKANI NURETTİN CANİKLİ (Giresun) – …kendisine verilen görev çerçevesinde
görevi en iyi şekilde ifa ettiğini söyledim. Hepsi bu kadar, olay budur.
ÖZGÜR ÖZEL
(Manisa) – Tamam, bu kadar söyleseniz bir şey olmaz.
BAŞKAN – Teşekkür
ederiz Sayın Bakan.
III.- GÜNDEM DIŞI KONUŞMALAR (Devam)
A) Hükûmetin Gündem Dışı Açıklamaları (Devam)
1.- Millî Savunma Bakanı Nurettin Canikli’nin, Türk Silahlı
Kuvvetleri tarafından Suriye’nin kuzeybatısında, Afrin bölgesinde icra edilen
Zeytin Dalı Harekâtı’na ilişkin gündem dışı açıklaması ve MHP Grubu adına
Manisa Milletvekili Erkan Akçay, HDP Grubu adına Muş Milletvekili Ahmet
Yıldırım, CHP Grubu adına Ardahan Milletvekili Öztürk Yılmaz, AK PARTİ Grubu
adına Şanlıurfa Milletvekili Mehmet Kasım Gülpınar ve şahsı adına İzmir
Milletvekili Aytun Çıray’ın, aynı konuda konuşmaları (Devam)
BAŞKAN
–Sayın milletvekilleri, İç Tüzük’ün 59’uncu maddesinin (2)’nci fıkrasına göre
yapılan konuşmalar tamamlanmıştır. 
Birleşime
on dakika ara veriyorum.
Kapanma Saati: 16.38
İKİNCİ OTURUM
Açılma Saati: 16.58
BAŞKAN: Başkan
Vekili Pervin BULDAN
KÂTİP ÜYELER: Fehmi KÜPÇÜ (Bolu), Sema KIRCI (Balıkesir) 
-----0-----
BAŞKAN – Türkiye
Büyük Millet Meclisinin 52’nci Birleşiminin İkinci Oturumunu açıyorum.
Gündeme geçmeden
önce üç sayın milletvekiline gündem dışı söz vereceğim.
Gündem dışı ilk
söz Hatay ili Reyhanlı ilçesine düşen roketler ve etkileri hakkında söz isteyen
Hatay Milletvekili Sayın Serkan Topal’a aittir.
Sayın Topal,
buyurun. (CHP sıralarından alkışlar) 
Süreniz beş
dakika.
B) Milletvekillerinin Gündem Dışı Konuşmaları
1.- Hatay Milletvekili Serkan Topal’ın, Hatay ilinin
Reyhanlı ilçesine düşen roketlere ve etkilerine ilişkin gündem dışı konuşması
SERKAN TOPAL
(Hatay) – Sayın Başkan, değerli milletvekilleri; hepinizi saygıyla
selamlıyorum.
Öncelikle,
Zeytin Dalı Operasyonu’nda şehit olan askerlerimize Allah’tan rahmet diliyorum,
bir kez daha milletimizin başı sağ olsun, yaralılara acil şifalar diliyorum.
Maalesef
yaklaşık bir saat önce yine Reyhanlı’ya 2 roket düştü. Yine mezarlık kompleksi
ve en çok etkilenen ilçelerden bir tanesi de Reyhanlı. Maalesef şu ana kadar 31
tane roket düştü. Yaralananlar var, acil şifalar diliyorum. Biz oradaydık ama
dün itibarıyla Ankara’ya geldik. Orada şu anda mevcut olan Reyhanlı İlçe
Başkanımız Fatih Turan, ilçe yönetimi hepsine geçmiş olsun diyorum. Tabii, biz
oradayken Sayın Kaymakamımızı ziyaret ettik, Belediye Başkanımızı, emniyet
güçlerimizi, güvenlik güçlerimizi, askerlerimizi. Bir kez daha kendilerine geçmiş
olsun diyoruz; yüreğimiz, kalbimiz onlarla birlikte. Biz şunu söylüyoruz: Hatay
halkı Samandağ’dan Kırıkhan’a, Arsuz’dan Reyhanlı’ya bir bütündür, tek yürek,
askerimizin yanında. Ama maalesef Sayın Bakan –gittiler- az önce bir buçuk saat
Afrin’le ilgili konuşma yaptı. Bir buçuk saat boyunca Reyhanlı’nın “R”sini dile
getirmedi. 
Sayın Bakan, şu
an Reyhanlı bizi izliyor, umarım kendilerinden bir özür dilersiniz. Konu Afrin
olunca, yanı başında 31 tane roket düşüyor, insanlarımız yaralanıyor ama Sayın
Bakan Reyhanlı’yla ilgili bir tek kelime etmiyor. 
Şimdi, konu
gazilikten açılmışken -bir konu var- hadi gelin, Sayın Bakan başta olmak üzere,
Sayın AK PARTİ Grubu başta olmak üzere Reyhanlı’ya gazi unvanını verelim,
buyurun. Yarın da ben Meclise bu kanun teklifini getireceğim. 
Şimdi, devlet
yönetimi ciddiyet ister. Sürekli milliyetçilikten bahsediyorsunuz, sürekli
millî birlik ve beraberlikten bahsediyorsunuz ama maalesef bir bakıyoruz, Sayın
Genel Başkanımız Kemal Kılıçdaroğlu diyor ki: ”Biz askerimizin yanındayız.”
birileri rahatsız oluyor, AKP rahatsız oluyor, neden? Cumhuriyet Halk
Partisinin milletvekilleri askerlerimize dua ediyor, AK PARTİ Grubu rahatsız
oluyor. Neden rahatsız oluyorsunuz? Şimdi, bugün aslında rahatsız olması
gereken birileri varsa o da halktır, vatandaştır, Reyhanlı’dır, Kırıkhan’dır,
Kilis’tir; her gün oraya sizin dış politikanız yüzünden bombalar yağıyor. Biz
şunu söyledik: “Biz her daim Suriye’nin toprak bütünlüğünden yanayız.” 911
kilometre, tapu gibi sağlam sınırımız vardı, delik deşik oldu; kimin politikası
yüzünden? Orada Cumhurbaşkanı, Başbakan Cumhuriyet Halk Partisinin Genel
Başkanı Sayın Kemal Kılıçdaroğlu muydu? Oslo’da görüşmeler yapılırken,
hendekler açılırken “Kandırıldık.” diyen Kemal Kılıçdaroğlu muydu, sizler mi? 
Şimdi, yine,
FETÖ, efendim, darbe yaptı… Tamam, biz darbeye karşıyız, biz sizin yanınızdayız
ama bu sefer, efendim, yine hedef, yine eleştiri Cumhuriyet Halk Partisi. Ya,
milletten korkmuyorsanız bari Allah’tan korkun Allah’tan, el vicdan, el insaf,
el insaf! (CHP sıralarından alkışlar) 
Şimdi, ben
kısaca bir geçmişi hatırlatmak istiyorum: Mavi Marmara’yı törenle uğurlayan
siz, bir süre sonra “Giderken bize mi sordular?” diyen yine siz. “NATO’nun
Libya’da ne işi var?” diyen siz, kısa bir süre sonra “NATO Libya’ya
girmelidir.” diyen yine siz. “Rıza Sarraf hayırseverdir.” diyen siz, ertesi gün
“ajan” diyen yine siz. “Fetullah Hoca Efendi” diyen siz, 15 Temmuz hain FETÖ
terör örgütünün darbe girişimine zemin hazırlayan, devletin bütün kurumlarını
onlara teslim eden yine siz; terör örgütünü davul zurnayla karşılayan siz,
“Kandırıldık.” diyen yine siz. “Kardeşim Esad” diyen siz, ertesi gün “katil
Esad”, yeniden “kardeşim Esad” demek için çalışan yine siz. 
Şimdi,
değerli arkadaşlar, cumhuriyet tarihinde bu kadar zigzagların yaşandığı bir
siyaset anlayışı, bir siyaset zihniyeti daha yaşanmadı. 
Bakın,
son olarak şunu söylemek istiyorum: Bizler komşularımızla barış içerisinde
yaşamak istiyoruz. 
(Mikrofon
otomatik cihaz tarafından kapatıldı) 
BAŞKAN
– Buyurun tamamlayın. 
SERKAN
TOPAL (Devamla) – Teşekkür ediyorum.
Bizler
şunu söylüyoruz: Eğer gerçekten yeniden Türkiye ile Suriye arasındaki sınırı
güvence altına almak istiyorsanız Türkiye Büyük Millet Meclisinde bir komisyon
oluşturacaksınız ve bu komisyon yeniden Suriye devletiyle görüşme yapacak, iş
ve güç birliği yapacak; oradaki terör ancak böyle temizlenir. Bir kez daha
Hükûmeti uyarıyoruz, gelin bu komisyonu kuralım, bu görüşmeleri yapalım ve
yeniden eskisi gibi 911 kilometrelik Suriye sınırımızı tapu gibi sağlam yapalım.

Yaralılara
bir kez daha acil şifalar diliyorum, Reyhanlı halkına, Kırıkhan halkına, Kilis
halkına geçmiş olsun dileklerimi iletiyorum. Bu arada gazi unvanını da
unutmayalım.
Hepinize
teşekkür ediyorum, saygılarımı sunuyorum. (CHP sıralarından alkışlar) 
BAŞKAN
– Teşekkür ederiz Sayın Topal.
Gündem
dışı ikinci söz, hava kirliliğinin insan sağlığına ve çevreye etkileri hakkında
söz isteyen Antalya Milletvekili Sayın Ahmet Selim Yurdakul’a aittir.
Süreniz
beş dakika.
Buyurunuz.
(MHP sıralarından alkışlar) 
2.- Antalya Milletvekili Ahmet Selim Yurdakul’un, hava
kirliliğinin insan sağlığına ve çevreye etkilerine ilişkin gündem dışı
konuşması
AHMET
SELİM YURDAKUL (Antalya) – Sayın Başkan, değerli milletvekilleri, muhterem
vatandaşlar; öncelikle Zeytin Dalı Harekâtı kapsamında Afrin’de terör
unsurlarıyla mücadele ederken şehadete eren kahraman Türk evlatlarına Allah’tan
rahmet, yaralı kardeşlerimize acil şifalar diliyorum. Rabb’im Türk milletinin
birlik ve beraberliği ile vatanımızın huzuru için teröristlerle mücadele eden
yiğit Türk askerini muzaffer eylesin.
Muhterem
vatandaşlar, saygıdeğer milletvekilleri; hava kirliliğinin ülkemizde neden
olduğu problemleri anlatmak ve hava kirliliğinin önlenmesi için Milliyetçi
Hareket Partisi olarak önerilerimizi sunmak için söz almış bulunmaktayım. Bir
göğüs-kalp hastalıkları uzmanı olarak önemli bir konu olan hava kirliliği
meselesini Meclis gündemine getirmek ve bu konuda Meclis olarak ivedilikle
elimizi taşın altına koyma çağrısında bulunmak istedim. Yasama makamı ve Türk
milletinin temsilcileri olarak vatandaşlarımızın sağlığını ve iyiliğini
gözetmek bizlerin ilk görevlerinden biridir.
Saygıdeğer
milletvekilleri, yakın bir zaman önce Türk Toraks Derneği hava kirliliği ve
yaşam koşulları konusunda bilimsel bir çalışma yaptı. Açıkladıkları
istatistiklere göre ülkemizin bütün illerinde hava kirliliği oranı çok vahim
durumdadır. Dünya Sağlık Örgütünün standartlarından daha toleranslı olan kendi
mevzuatımıza göre 81 ilimizin 53’ü yani neredeyse -burada da görüldüğü gibi- yüzde
70’i kirli bir havaya sahip. Diğer yandan Kasım 2016-Ekim 2017 arasında yapılan
partikül madde ölçümlerinde Dünya Sağlık Örgütünün standartları baz
alındığında, sağlık açısından izin verilen sınırların aşılmadığı tek ilimiz
Rize olup geri kalan 80 ilde maalesef hava kirliliği yaşanmaktadır. Rize için
güzel ama diğer kentlerimiz için iç karartan veriler mevcut. 
Peki, Dünya
Sağlık Örgütünün “görünmez katil” olarak tanımladığı ve dünyada her yıl 7
milyondan fazla kişinin ölümüne yol açan hava kirliliğinin insan sağlığı
üzerinde etkileri nelerdir? Başlangıçta astım ve kronik obstrüktif akciğer
hastalıkları ve genel solunum sistemi rahatsızlıkları, zehirlenmeler, kansere
neden olma, doğumsal anomaliler, viral enfeksiyonlara hassasiyetlerin artması,
kalp hastalıklarına zemin hazırlaması, stres üzerindeki olumsuz etkileri. 
Ayrıca, kirli
havayla solunan karbonmonoksit kandaki oksijen miktarının büyük oranda
azalmasına neden olur ve bunun sonucunda da sürekli bir yorgunluk ve uyku hâli
oluşur. 
Tüm bu durumlar
vatandaşlarımızın sağlığı açısından çok önemli sorunlardır. İşte, biz
Milliyetçi Hareket Partisi olarak hava kirliliğinin önlenmesi konusunda bazı
önerilerde bulunmak istiyoruz. 
1) Aktif bir
çevre yönetim politikası inşa edilmesi gerektiğini savunuyoruz.
2) Büyümeyi ve
üretimi sekteye uğratmadan fabrika ve endüstriyel tesislerimizi çevreye duyarlı
bir hâle getirmek mümkün. Dolayısıyla, bunu sağlayacak politikaların hayata
geçirilmesi, bir an önce bunların gereğinin yerine getirilmesi gerektiğine
inanıyoruz.
3)
Sürdürülebilir büyüme ve gelecek nesillere temiz bir çevre bırakabilmek için
atmosfere zarar veren tüm salınımların etkin bir şekilde izlenmesi ve
tehditlerin belirlenerek vatandaşlarımızın sağlığını korumayı esas alan yeni
bir mevzuat oluşturulması ve bu mevzuatın her alana hâkim kılınması gerektiğini
ısrarla ifade ediyoruz.
4) Petrol ve
petrol türevleriyle çalışan içten yanmalı motorlu araçlar hava kirliliğinde çok
önemli rol oynamaktadır. İşte bu nedenle elektrikli araçların trafikte
çoğalmasını sağlayacak çalışmaları, önlemleri ve teşvikleri bir an önce
gündemimize almalıyız.
Genel Kurula
saygılarımı sunuyorum. (MHP sıralarından alkışlar)
BAŞKAN –
Teşekkür ederiz Sayın Yurdakul.
Gündem dışı
üçüncü söz, Kilis’e atılan roketlerle ilgili söz isteyen Kilis Milletvekili
Sayın Mustafa Hilmi Dülger’e aittir.
Buyurun Sayın
Dülger. (AK PARTİ sıralarından alkışlar)
Süreniz beş
dakika. 
3.- Kilis Milletvekili Mustafa Hilmi Dülger’in, Kilis iline
atılan roketlere ilişkin gündem dışı konuşması 
MUSTAFA HİLMİ
DÜLGER (Kilis) – Sayın Başkan, değerli milletvekilleri; sınırımızın bitişiğinde
yuvalanan terör yuvalarını sonlandırmak maksadıyla başlatılan Zeytin Dalı
Operasyonu ve seçim bölgeme atılan roketlerle ilgili söz almış bulunuyor,
hepinizi saygıyla selamlıyorum. 
Yaklaşık on
dakika önce yine Kilis’imize 2 tane roket düştü. Buradan, tüm Kilis halkına
geçmiş olsun diyor, Rabb’im bizi bu beladan bir an önce kurtarsın diye niyazda
bulunuyorum.
Sayın
milletvekilleri, bilindiği gibi, Sayın Cumhurbaşkanımızın talimatıyla 20 Ocak
2018 saat 17.00’de sınırımızın hemen yanı başında bulunan terör yuvalarını
sonlandırmak üzere Zeytin Dalı Operasyonu başlatılmış olup bu operasyonu
yürüten askerlerimize Rabb’imden muzafferiyetler diliyor; bu yolda şehit olan,
Hakk’a yürüyen şehitlerimize Allah’tan rahmet, gazilerimize acil şifalar
diliyorum.
Ülkemizin
güvenliğini tehdit eden terör saldırılarına karşı milletimizin egemenliğini ve
hayat hakkını savunmak için yapılan bu harekât, uluslararası hukuktan
kaynaklanan hakkımızın sonuna kadar kullanılmasından başka bir şey değildir.
Birleşmiş Milletler Sözleşmesi bu konuda bize yetki vermektedir. Bu operasyon
esnasında sadece teröristlere ait hedefler vurulmaktadır. Operasyonu hedef
almak ve Türkiye'yi uluslararası arenada zor durumda bırakmak isteyenlerin
iftiralarında iddia ettikleri gibi sivillere ve masum insanlara yönelik bir
hareket, eylem asla söz konusu değildir. Bu cümleden olmak üzere, güvenliğimizi
ve sınırlarımızın bitişiğinde yer alan terör yuvalarını hedef alan bu harekât
için “Savaş insan sağlığına zararlıdır.” diyerek küçültücü, daha doğrusu
iplerini elinde tutanların söylemini Türkiye kamuoyuna taşıyan Türk Tabipler
Birliği ve Türk Mühendis ve Mimar Odaları Birliğini de şiddetle kınıyorum.
Yaklaşık otuz yıldan beri yakından takip ettiğim bu odalardan bir tanesinin
bugüne kadar meslek mensuplarının yararına bir eylem, işlemde bulunmadıklarını
kamuoyunun da dikkatine sunmak istiyorum. Bu odacıklar acaba DEAŞ tarafından
Kilis’imize atılan yüzden fazla roket esnasında neredelerdi, bu roketler
yüzünden 21 canımızı biz toprağa verirken acaba daha aydınlanmamışlar mıydı,
hangi uykuya yatmışlardı diye de merak ediyorum. Ayrıca bu odaların mensubu
olan vatanına, milletine bağlı meslektaşlarını da artık bu yönetimlerin son
bulması konusunda uyarıyor ve böyle giderse isimlerinin başındaki “Türk”
ifadesinin de kullanılmamasını öneriyorum.
BÜLENT YENER
BEKTAŞOĞLU (Giresun) – Odalar olmazsa demokrasi olmaz ya.
MUSTAFA HİLMİ
DÜLGER (Devamla) - Sayın milletvekilleri, aynı şekilde bu çevrelerin Fırat
Kalkanı operasyonu esnasında DEAŞ’lı teröristlere karşı Türk Silahlı
Kuvvetleriyle ortak hareket eden ÖSO için bir şey demezken bugün ÖSO’ya neden
karşı çıktıklarını da anlamakta zorlanıyorum.
Ayrıca, eski
Yunan ve Roma söylemini kendine yakıştıran ve milletin bir ferdi olmadıkları
için kendilerine “yurttaş” tabirini yakıştıran sözde aydın, gerçekte ne
olduklarını kamuoyunun çok iyi bildiği 170 kişinin imzaladığı ihanet
bildirisini kaleme alan ve buna imza koyanları da kınıyor, milletimin
vicdanlarına havale ediyorum. Bu cümleden olmak üzere, bazılarını anlamakta
zorluk çektiğim kimseleri de dikkatinize sunmak istiyorum. 
ÖMER FETHİ GÜRER
(Niğde) – Tayyip Bey de 1991’de, İl Başkanıyken barış istemiş.
MUSTAFA HİLMİ
DÜLGER (Devamla) - Gazi Meclise Başkanlık ve kabinelerde bakanlık edenlerin de
bu gibi insanların kayıklarına binmelerini bir türlü anlayabilmiş değilim.
Sayın Başkan,
değerli milletvekilleri; kendilerini “akil adam” diye gösteren “aydın” diye
gösteren “sanatçı” diye gösteren bu insanların Kilis’e roketler atılırken
acaba, o zaman, böyle bir olaydan haberleri yok muydu diye sormak istiyorum.
Yine bunlar, Kandil’den “Yatak odalarına kadar her taraf mayınlansın.” diye
talimat gelirken, halkımızın can, ırz, mal güvenlikleri yok edilirken acaba
bunlardan haberdar değiller miydi diye soruyorum.
Yine, bu masum
insanlarımıza, sınırlarımızın bu tarafından, normal hayatını devam eden
insanlarımıza 700’ün üzerinde terör saldırısı gerçekleştirilirken böyle bir
şeyi gündemlerine almayı hiç hatırlamamışlar mıydı diye düşünüyorum.
Hepinizi
saygıyla selamlıyor ve bu yolda şehit olanlara Rabb’imden rahmet, gazilerimize
acil şifalar diliyorum. (AK PARTİ sıralarından alkışlar) 
BAŞKAN –
Teşekkür ederiz Sayın Dülger.
AYTUĞ ATICI
(Mersin) – Sayın Başkan...
BAŞKAN – Sayın
Atıcı...
AYTUĞ ATICI
(Mersin) – Sayın Başkan, sayın hatip konuşmasında Türk Tabipleri Birliği ve
Türk Mühendis ve Mimar Odaları Birliğinin kendi üyelerine hiçbir fayda
sağlamadığı, özlük haklarıyla uğraşmadığı gibi bir ithamda bulunmuştur. Kendisi
her iki meslek grubunun da mensubu değildir. Bilmediği, alakalı olmadığı odalar
hakkında konuşmasını doğru bulmam. Ayrıca bu odaların değişmesi gerektiği gibi
bir hadsizliği de yaptığı için ben kendisini kınıyorum. Ben eski bir tabip
odası başkanı olarak meslektaşlarımızın özlük haklarının ve halk sağlığının
birinci görevimiz olduğunu yüce milletimize hatırlatıyorum. (CHP sıralarından
alkışlar) 
BAŞKAN –
Teşekkür ederiz Sayın Atıcı.
Sayın Özkoç, söz
talebiniz var.
ENGİN ÖZKOÇ
(Sakarya) – 60’a göre efendim.
BAŞKAN –
Buyurunuz.
IV.- AÇIKLAMALAR (Devam)
8.- Sakarya Milletvekili Engin Özkoç’un, Kilis Milletvekili
Mustafa Hilmi Dülger’in yaptığı gündem dışı konuşmasındaki bazı ifadelerine
ilişkin açıklaması
ENGİN ÖZKOÇ
(Sakarya) – Sayın Başkan, değerli milletvekili arkadaşlarım; Türkiye’de, eğer
Türkiye demokrasiyle yönetilecekse eğer Türkiye’de sosyal hak ve hukuk
gerçekten geçerli olacaksa sivil toplum örgütlerine, derneklere, örgütlü
topluma ihtiyacımız vardır. Birileri sadece bir kişiden aldıkları emir doğrultusunda
hareket etme alışkanlığından kaynaklanan bir tavırla sadece bir kişinin ne
söylediğine bakarak Türkiye’nin yönetilebilme alışkanlığını muhalefete de kabul
ettirmeye çalışabilirler ama biz konuşan bir Türkiye istiyoruz. Türk Tabipleri
Birliği başta olmak üzere... Türkiye’de olan her şeyin eleştirilebileceği,
insanlarımızın her konuda özgürce fikirlerini savunabilecekleri ve bundan
dolayı da yargılanmayacakları bir Türkiye istiyoruz. 
Türk Tabipleri
Birliği kendi bildirgesinde bir hainlik bildirgesi yayınlamamıştır, orada bir
insanlık ve vicdan bildirgesi yayınlamıştır.
(Mikrofon
otomatik cihaz tarafından kapatıldı) 
BAŞKAN – Buyurun
tamamlayın.
ENGİN ÖZKOÇ
(Sakarya) – İnsanlarımıza savaşın gerçekten bir suç olduğunu, barışınsa olmazsa
olmaz hepimizin peşinden koşmamız gereken bir ideal olduğunu söylemişlerdir.
Dünyada kim savaşı savunabilir? Başta bu kurucu Meclisin başkomutanı Mustafa
Kemal Atatürk olmak üzere “Yurtta sulh, cihanda sulh.” sözünü savaşa karşı
söylenmiş bir söz olarak görüyoruz. Derneklerin, sivil toplum örgütlerinin,
aydınlarımızın, gazetecilerimizin, üniversitelilerin susturulamayacağını bir
kere daha yüce Meclisten ifade ediyor, saygılar sunuyoruz. 
BAŞKAN –
Teşekkürler Sayın Özkoç. 
Sayın Muş, sizin
de söz talebiniz var. 
MEHMET MUŞ (İstanbul)
– Evet, pek kısa…
BAŞKAN – Yalnız,
şeyden sonra, zaten grup başkan vekillerine söz vereceğim 15 milletvekilinden
sonra ama yine de istiyorsunuz. 
Buyurun. 
9.- İstanbul Milletvekili Mehmet Muş’un, Sakarya
Milletvekili Engin Özkoç’un yaptığı açıklamasındaki bazı ifadelerine ilişkin
açıklaması
MEHMET MUŞ
(İstanbul) – Sayın Başkan, değerli milletvekilleri; Türkiye’de ifade özgürlüğü
bulunmaktadır, herkes fikrini söylemekte hürdür. Hiçbir ülke, hiçbir ülkede
yaşayan vatandaş tabii ki savaş istemez ama Türkiye Cumhuriyeti devleti ve
milletinin eğer kendi bekasını ilgilendiren bir terör yapılanması varsa, buna
müdahale etmek de en doğal hakkıdır. Savaş iki devlet arasında olur, burada bir
örgüte karşı bir operasyon vardır.
Ne hikmetse, bu
odalar, ne zaman Türkiye kendisine karşı tehdit gördüğü odaklara karşı bir
operasyona başlıyorsa bunlar yerlerinden fırlıyorlar, kendilerince bazı
söylemler geliştiriyorlar. Bunlar lâyüsel değillerdir. Dolayısıyla
eleştirilirler, fikir söylüyorlarsa eleştirilirler, hukuk dışına çıkıyorlarsa
da hukuk gereğini yapar. Bunun neticesini hep beraber göreceğiz. 
Bir diğeri,
burada milletvekilimiz Türk Tabipleri Birliğini eleştirdi diye bu eleştirisini
hadsizlikle kimse nitelendiremez. Milletvekilimizin yaptığı eleştiriyi…
(Mikrofon
otomatik cihaz tarafından kapatıldı) 
BAŞKAN –
Buyurun, tamamlayın. 
MEHMET MUŞ
(İstanbul) – Burada milletvekilimiz Türk Tabipleri Birliğini eleştirdi diye
“Böyle bir hadsizlik yapamazsın.” gibi bir söylem geliştirmek kimsenin haddine
değildir. Milletvekilimizin ortaya koymuş olduğu söylemi, bir odaya karşı
geliştirmiş olduğu eleştiriyi hadsizlikle suçlamak en büyük hadsizliktir. 
Teşekkür ederim.

ENGİN ÖZKOÇ
(Sakarya) – Çok özür diliyorum.
BAŞKAN –
Buyurun. 
ENGİN ÖZKOÇ
(Sakarya) – Kayıtlara geçsin diye ifade etmek istiyorum eğer izniniz olursa,
kusura bakmayın efendim. 
BAŞKAN –
Buyurun. 
ENGİN ÖZKOÇ
(Sakarya) – Peşinen, yargılanmadan, ister dernek olsun ister sivil toplum
örgütü olsun isterse kişiler olsun, Türkiye Cumhuriyeti’nde “Falanca terör
örgütünü kendilerine yakın hissettikleri zaman…” gibi sözlerle bir suç yaftası
yapıştırılması doğru değildir. Bundan dolayı, bu tarz konuşmaları kınadığımızı
ve doğru bulmadığımızı ifade etmek istiyorum. 
BAŞKAN –
Teşekkürler Sayın Özkoç. 
Sayın Ahrazoğlu
siz… 
MEHMET NECMETTİN
AHRAZOĞLU (Hatay) – 60’a göre söz istiyorum Başkanım müsaade ederseniz. 
BAŞKAN – Konuyla
ilgili mi? 
MEHMET NECMETTİN
AHRAZOĞLU (Hatay) – Konu, Hatay’a atılan roketler. 
BAŞKAN – Tabii
ki. 
Buyurun. 
10.- Hatay Milletvekili Mehmet Necmettin Ahrazoğlu’nun,
Zeytin Dalı Harekâtı neticesinde en çok Kilis ve Hatay’a roketli saldırı
yapıldığına ve Hatay halkının Türk ordusunun ve Türk devletinin yanında
olduğuna ilişkin açıklaması
MEHMET NECMETTİN
AHRAZOĞLU (Hatay) – Teşekkür ediyorum Sayın Başkanım. 
Değerli
milletvekilleri, malumunuz olduğu üzere, 20 Ocaktan bugüne -yani on bir gün
süre geçmiştir- Zeytin Dalı Harekâtı neticesinde en çok Kilis ve Hatay’a, karşı
taraftan, PKK ve PYD devamı olan hain güçler tarafından roketli saldırı
yapılmıştır. Az önce de bir arkadaşımız ifade etti, Reyhanlı’ya 24, Kırıkhan’a
4, Hassa’ya da 3 tane roket düşmüştür. Bu roketler sonucu Kırıkhan’ın Kaletepe
köyünde bir elektrik teknisyeni kardeşimiz Şahin Elitaş şehit olmuştur, bir de
Suriyeli bir mülteci Hakk’ın rahmetine kavuşmuştur. Bu savaşın neticesi, Hatay
halkı bütün renkleriyle birlikte Türk milletinin, Türk ordusunun, Türk
devletinin yanındadır ve sonsuza kadar da o şekilde kalacaktır diyor, yüce
Meclisi de saygıyla selamlıyorum. 
BAŞKAN – Teşekkürler
Sayın Ahrazoğlu. 
Sayın
milletvekilleri, şimdi, sisteme giren ilk 15 milletvekiline yerlerinden 60’a
göre bir dakikalık söz vereceğim. 
Sayın Aydın’dan
başlıyoruz. 
Buyurunuz. 
11.- Bursa Milletvekili Erkan Aydın’ın, sınır ötesi
operasyonlarda şehit olan askerlere Allah’tan rahmet dilediğine ve şehitlerin
siyasete alet edilmemesini istediğine ilişkin açıklaması
ERKAN AYDIN
(Bursa) – Teşekkür ederim Sayın Başkan.
Sınır ötesi
operasyonlarda şehit olan askerlerimize Allah’tan rahmet, yakınlarına sabır,
gazilerimize de acil şifalar diliyorum. 
Ordumuz mühim
bir operasyon yapıyor; şehit veriyoruz, üzülüyoruz, dualarla haber bekliyoruz.
Memleketin şehirlerine roketler fırlatılıyor. Bir yandan da ithal edilen Sırp
etlerinin hastalıklı olduğu ortaya çıkıyor. Ege’de Yunanistan “Adaları gel de
al.” diyor. İşte tam böyle bir sırada birileri de kalkıp oy istiyor. İl
başkanlığının kongrelerinde âdeta sanki yazın seçim olacakmış gibi ülkenin
içinde bulunduğu bu durumdan vazife çıkartarak hiçbir şekilde yüksünmeden oy
istiyor. Yüce Meclisten bir kez daha sesleniyorum: Asker üzerinden siyaset
yapmayın, seçim ve oy kaygılarınızı şehitlerimiz üzerinden yapmayın,
şehitlerimizi siyasete alet etmeyin diyor, hepinize saygılar sunuyorum.
BAŞKAN – Sayın
Kayışoğlu…
12.- Bursa Milletvekili Nurhayat Altaca Kayışoğlu’nun, Bursa
Kestel’de Nurcan Atlı Sezgin’e yapılan saldırıya ve bu saldırının bütün
kadınların hayatına, sokağa çıkma özgürlüğüne, çalışma hakkına yapıldığına
ilişkin açıklaması
NURHAYAT ALTACA
KAYIŞOĞLU (Bursa) – Teşekkürler. 
Üç gün önce
Bursa Kestel’de, mali müşavir Nurcan Atlı Sezgin gece işinden çıkıp evine
giderken iki maganda, yolda araç kullanmasını beğenmedikleri için Nurcan
Hanım’ı evine kadar takip edip evinin önünde, aracından inince Nurcan Hanım’a
vahşice saldırdılar. Aslında bu saldırı bütün kadınların hayatına, sokağa çıkma
özgürlüğüne, çalışma hakkına yapılan bir saldırıdır ve kadınların bu ülkede
huzur içinde yaşama hakkını tehdit eden bu saldırıyı yapanlar hâlâ elini kolunu
sallayarak dışarıda gezmektedir. Bugün Kestel’de bütün kadınlar tehdit
altındadır. Adalet mekanizmasının kadına şiddet konusunda tepki gelmeden de
çalışmasını sağlamak için daha kaç kadının şiddete maruz kalması veya
katledilmesi gerekiyor?
BAŞKAN – Sayın
Atıcı…
13.- Mersin Milletvekili Aytuğ Atıcı’nın, Türk Tabipleri
Birliği Merkez Konseyi üyelerinin gözaltına alınmasına ilişkin açıklaması
AYTUĞ ATICI
(Mersin) – Sayın Başkan, değerli milletvekilleri; “Savaş bir halk sağlığı
sorunudur!
Biz hekimler
uyarıyoruz: 
Savaş, doğada ve
insanda tahribat yapan, toplumsal yaşamı tehdit eden, insan eliyle yaratılan
bir halk sağlığı sorunudur. 
Her çatışma, her
savaş, fiziksel, ruhsal, sosyal ve çevresel sağlık açısından onarılmaz
sorunlara yol açarak büyük bir insani dramı da beraberinde getirir. 
Yaşatmaya ant
içmiş bir mesleğin mensupları olarak yaşamı savunmanın, barış iklimine sahip
çıkmanın birincil görevimiz olduğunu aklımızdan çıkarmıyoruz.
Savaşla baş
etmenin yolu, adil, demokratik, eşitlikçi, özgür ve barışçıl bir yaşam kurmak
ve bunu sürekli kılmaktır.
Savaşa hayır,
barış hemen şimdi!” diyen Türk Tabipleri Birliği Merkez Konseyi üyeleri bugün
yapılan bir operasyonla gözaltına alınmıştır. Barış istediği için insanların
gözaltına alındığı bir rejim diktatörlük değil de nedir?
BAŞKAN – Sayın Akın…
14.- Balıkesir Milletvekili Ahmet Akın’ın, Türk Tabipleri
Birliği Merkez Konseyi üyelerinin gözaltına alınmasına ilişkin açıklaması
AHMET AKIN
(Balıkesir) – Sayın Başkanım, teşekkürler. 
Sayın Başkanım,
ben hekim değilim ama gördüklerimi ve bildiklerimi burada söylemek istiyorum.
Bakın, Türk
Tabipleri Birliği, AKP'nin sağlık alanını piyasalaştırmasının hep karşısında
durdu; hekimlerin çalışma şartları, özlük hakları
konusunda hep büyük bir mücadele verdi. Hekimler ayaklar altına alınmaya
çalıştıkça Türk Tabipleri Birliği başını hep dik tuttu. Akıllarını asla bir
zihniyete, iktidara teslim etmeyen Türk Tabipleri Birliği neredeyse ülkenin
bütün kurumlarının itibarını sarsan AKP Hükûmetinin hep hedefinde oldu. Bu
onurlu kurum için sırf düşüncesini açıkladı diye günlerdir sözlü bir linç
kampanyası var ve bu sabah da Türk Tabipleri Birliğinin üyeleri maalesef
gözaltına alındı. Tek adam iktidarı bu ülkenin yürürlükte bir Anayasa’sı
olduğunu dahi unutmuş durumda. Anayasa’ya göre yurttaşlarımız düşüncelerini
açıklayabilir ve bu suç değildir. Yaşama hakkını savunan hekimlik gözaltına
alınamaz. Türk Tabipleri Birliğinin yanındayız.
BAŞKAN
– Sayın Yalım…
15.- Uşak Milletvekili Özkan Yalım’ın, sağlık sistemi
nedeniyle yaşanan sıkıntılara, Avrasya Tüneli’nde ihale şartları nedeniyle
uğranılan zarara ve AK PARTİ Hükûmetini doğru ihaleler yapmaya davet ettiğine
ilişkin açıklaması
ÖZKAN
YALIM (Uşak) – Teşekkür ederim Sayın Başkan.
Sayın Sağlık
Bakanı, Türk Tabipleri Birliğiyle uğraşacağınıza… Bugün yüzlerce telefon aldım
Uşak’tan, Uşak Devlet Hastanesi ve de Uşak Diş Hastanesinde -randevu almaya
gittiklerinde- hastalarımız iki aydan, üç aydan önce randevu alamadıkları
konusunu şikâyet ettiler. Ben buradan diyorum ki: Siz “Hastane yaptık."
diyorsunuz ama nedense doktorları yerleştirmiyorsunuz ve de iki üç aydan önce
randevu vermiyorsunuz. Bırakın Türk Tabipleri Birliğini ve doktorları
işlerinize bakın diyorum. 
Diğer taraftan
Sayın Ulaştırma Bakanı ve Sayın Ekonomi Bakanına... Avrasya Tüneli bir yılını
doldurdu. Vermiş olduğunuz 26 milyon geçişten dolayı, maalesef geçen yıl 16
milyon araç geçtiğinden dolayı -10 milyon araç geçmemiştir- yapılan yanlış
ihale şartları yüzünden 10 milyon aracın parasını yani 166 milyon TL’yi
bütçemizden, bizim, vatandaşımızın ödediği vergiyi yandaş firmaya peşkeş
çektiniz diyorum. Doğru ihaleler yapmaya davet ediyorum AK PARTİ Hükûmetini. 
BAŞKAN – Sayın
Hürriyet…
16.- Kocaeli Milletvekili Fatma Kaplan Hürriyet’in,
yönetmelik nedeniyle gazilik unvanı alamayan 19 bin kişi olduğuna ve gaziler
arasındaki ayrımcılık ayıbının bir an önce giderilmesi gerektiğine ilişkin
açıklaması
FATMA KAPLAN
HÜRRİYET (Kocaeli) – Teşekkür ediyorum Sayın Başkan.
Bir insan
düşünün ki vatanı için terörle mücadele etmiş, göğüs göğüse çarpışırken
yaralanmış ama sağlık yönetmeliği yüzde 40 uzuv kaybı aradığı için gazi
olamıyor ve neden gazi olamadığını çocuğuna dahi anlatamıyor. Bize göre vatan
için hayatını ortaya koymuş, yaralanmış her vatan evladı kahraman gazimizdir
ama bu saçma yönetmelik nedeniyle gazilik unvanı alamayan 19 bin vatandaşımız
var. Peki, şu anda Afrin’de mücadele eden Mehmetçiğimiz aynı sorunları
yaşayacak mı? Afrin’de yaralanan askerlerimizden “yaralı asker” diye
bahsediliyor, ziyaret ediliyor. Peki, bu yaralı askerler “gazi” sayılacaklar
mı? Hükûmet, bir KHK’yle 15 Temmuzda tırnağı çizileni gazi saydı. Aynı KHK,
malul sayılmayanlar, gazi sayılmayanlar için de uygulanmalı ve gaziler
arasındaki ayrımcılık ayıbı bir an önce temizlenmelidir. Gazilik onuru bu
kahramanlardan esirgenmemelidir. 
BAŞKAN
– Sayın Köksal…
17.- Afyonkarahisar Milletvekili Burcu Köksal’ın,
ortaöğretim mezunu hemşirelerin mağduriyetlerinin giderilmesi ve noter
kâtiplerinin özlük haklarının düzenlenmesi gerektiğine ilişkin açıklaması
BURCU
KÖKSAL (Afyonkarahisar) – Bugün ülkemizde yaklaşık 100 bini aşkın ortaöğretim
mezunu hemşire mevcuttur. 2014 KPSS’yle bir yılda 3.800 ortaöğretim mezunu
hemşire atanmışken 2016 yılı KPSS’yle yaklaşık 680 ortaöğretim mezunu hemşire
atanabilmiştir. Sayıdaki bu ani düşüş yüzünden binlerce ortaöğretim mezunu
hemşire ve aileleri mağdur olmuştur. Bu mağduriyetin giderilmesi, hakkaniyete
uygun atama yapılması gerekmektedir. 
Yine,
başka bir meslek dalı olan noter kâtiplerinin hiçbir koruyucu özlük hakları
yoktur. Bunlar, görevleriyle ilgili işledikleri suçlardan dolayı devlet memuru
statüsünde yargılanırken iş ilişkisinde özel eleman olarak görülmektedirler. Bu
konuda da haksızlığın ivedilikle giderilmesi ve noter kâtiplerine de özlük
haklarının bir an önce verilmesi gerekmektedir.
BAŞKAN
– Sayın Kılıç…
18.- Kahramanmaraş Milletvekili İmran Kılıç’ın, şehitlere
Allah’tan rahmet dilediğine ve kararlılığın hızlı, etkin, verimli çalışmaya ve
başarıya yol açtığına ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkan.
Şehitlerimize
Allah’tan rahmet, gazilerimize acil şifalar, milletimize metanet diliyorum.
Türkiye Büyük Millet Meclisi milletimizin en yüksek karar mercisidir.
Kararlılık başarının, kararsızlık ve gecikme başarısızlığın anahtarlarıdır. Bir
sürünün üzerine atılacak kurt sürünün sayısını düşünmez. İnsanlar verdikleri
kararların sonuçlarını da kabullenmelidirler. Başlamadan önce iyi düşün ama bir
kere başlayınca hemen bitirmeye bak. Karamsarlık ve kararsızlık en büyük
düşmandır. Vaktinden önce ve sonra verilen kararların başarı şansı yoktur. Bir
hedefe karar vermek, çoğu kere hedefin kendisidir. En kötü karar kararsızlıktan
daha iyidir. Kararlılık keskin bir bıçağa benzer ve düzgün keser. Kararsızlık ise
kör bir bıçak gibidir, kestiği her şeyi parçalar ve yırtar. Kararlılık hızlı,
etkin ve verimli çalışmaya, bu da başarıya ve gelişmeye yol açar. 
BAŞKAN
– Sayın Dedeoğlu…
19.- Kayseri Milletvekili Sami Dedeoğlu’nun, 27 Ocak Osmanlı
Devleti’nin kuruluşunun 718’inci yıl dönümüne ilişkin açıklaması
SAMİ DEDEOĞLU
(Kayseri) – Teşekkür ederim Sayın Başkan.
Osmanlı
Devleti’nin beylikten imparatorluğa uzanan ihtişamlı yolunun başlangıcı olan 27
Ocak 1299, şüphesiz tarihe yön veren günlerden biridir. Bundan yedi asır önce
Söğüt’ten dünyaya yayılan Osmanlı’nın hoşgörüsü ve adaleti uzun yıllar boyu
devam etmiştir. Anadolu’da barış, Balkanlarda huzur, Orta Doğu’da istikrarın
hâkim olduğu Osmanlı yönetimi, insanlığa saygı ile sevginin harmanlandığı kutlu
bir dönem yaşatmıştır. 
Unutulmamalıdır
ki Ulubatlı’nın cesareti, Akşemsettin’in bilgeliği ve Fatih’in dehasıyla
Osmanlı İstanbul’a, dünya ise yeni bir çağa adım atmıştır. 
Devlet
yönetiminde şefkati, savaş meydanlarında kahramanlığı düstur edinen bir ecdadın
torunlarıyız. Kuruluşunun 718’inci yıl dönümünde, şanlı ordumuza Zeytin Dalı
Operasyonu’nda hedefimiz “Kızılelma”dır diyor; bu duygularla yüce Meclisi
saygılarımla selamlıyorum. 
BAŞKAN – Sayın
Arslan…
20.- Denizli Milletvekili Kazım Arslan’ın, hayırseverlerin
okul yapmasına olanak sağlayacak arsaların ne zaman tahsis edileceğini,
taşımalı eğitime ne zaman son verileceğini ve okul kitaplarında yer alan çağ
dışı bilgilerin ne zaman çıkarılacağını öğrenmek istediğine ilişkin açıklaması
KAZIM ARSLAN
(Denizli) – Millî Eğitim Bakanına soruyorum.
Denizli
Pamukkale ilçemizde ilköğretim ve ortaöğretim okulu eksikliği vardır. İlimizde
okul yapacak birçok hayırseverimiz de mevcuttur. Valiliğe, Millî Eğitim
Müdürlüğüne, belediye başkanlarına sorduğumuzda “Okul yapacak arsamız yok.”
denilmektedir. Okul yetersizliği nedeniyle Pamukkale ve Merkezefendi
ilçelerimizde çift öğretim verilmektedir. 
Soru 1: Bakanlık
olarak hayırseverlerin okul yapmasına olanak sağlayacak arsaları ne zaman
tahsis edeceksiniz? Yeterli arsa bulamıyorsanız okul arsası için neden
kamulaştırma yapmıyorsunuz?
Soru 2:
Bakanlığınız birçok köy, kasaba ve mahallelerde taşımalı eğitim ve öğretim
yaptırmaktadır. Yıllardan beri devam eden taşımalı eğitimin faydalı olmadığı
ortaya çıkmıştır. Bu nedenle taşımalı eğitime ne zaman son vereceksiniz?
Soru 3: Okul
kitaplarında yer alan eğitim dışı, çağ dışı bilgileri ne zaman kitaplardan
çıkaracaksınız?
Teşekkür ederim.
BAŞKAN – Sayın
Behçet Yıldırım, buyurun.
21.- Adıyaman Milletvekili Behçet Yıldırım’ın, Türk
Tabipleri Birliği Merkez Konseyi üyelerinin gözaltına alınmasına ilişkin
açıklaması
BEHÇET YILDIRIM
(Adıyaman) – Teşekkürler Başkanım.
Türkiye’yi
savaşa sürüklemek bir felakettir. Bu felakete karşı, OHAL’e rağmen, cezalara
rağmen bedel ödemeye razı olan kişi ve kurumlara iktidar ve saray tehdit ve
hakaretler yağdırıyor. Otuz iki yıldır onurla, gururla üyesi olduğum TTB de
iktidarın ve sarayın zulmüne uğradı. TTB Merkez Konseyi üyesi doktorların
evleri bu sabah saatlerinde basıldı ve gözaltına alındılar. Bu durumu şiddetle
ve nefretle kınıyorum. Hekimlerin görevi öldürmek değil, yaşatmaktır. “Savaşa
hayır.” derken bir tek mevcut iktidara değil, çatışan tüm kesimlere
seslenmiştir. “Çocuklar ölmesin, barış istiyoruz.” diyen herkes âdeta vatan
haini ilan edilmiş, sosyal medya dâhil 350’yi aşkın kişinin gözaltına alınması
ve soruşturmalara maruz bırakılması iktidarın sonunun geldiğinin işaretidir. 
TTB “Savaş
sağlığa zararlıdır.” demiş, ben de aynen diyorum ki savaş da sağlığa
zararlıdır, AKP iktidarı da sağlığa zararlıdır. 
BAŞKAN – Buyurun
Sayın Yıldırım. 
22.- İstanbul Milletvekili Hurşit Yıldırım’ın, Afrin
operasyonunda Mehmetçik’e başarılar dilediğine, Kadıköy’de Zeytin Dalı
Harekâtı’na destek veren gençlere yapılan saldırıyı kınadığına ve Afrin’deki
operasyona katılmak için askerlik şubelerine akın eden Suriyeli gençlere
teşekkür ettiğine ilişkin açıklaması
HURŞİT YILDIRIM
(İstanbul) – Sayın Başkan, kıymetli milletvekilleri; ülkemizin güneyinde,
Suriye’nin kuzeyinde sınırlarımızı, millî güvenliğimizi ve devletimizin bekasını
tehdit eden emperyalistlerin kuklası terör örgütlerine yönelik yürütülen Afrin operasyonunda
kahraman Mehmetçik’imize ve şanlı ordumuza başarılar diliyorum. Aziz
şehitlerimize Allah’tan rahmet, gazilerimize acil şifalar diliyorum. Milletçe,
Afrin operasyonuna sahip çıkan tüm aziz milletimize şükranlarımı ifade etmek
istiyorum. 
Geçen hafta,
seçim bölgem olan Kadıköy’de Zeytin Dalı Harekâtı’na destek veren yerli ve
millî ruha sahip genç kardeşlerime saldıranları şiddetle kınıyorum. Saldırıya
uğrayan kardeşlerime geçmiş olsun dileklerimi telefonla ilettim, buradan da her
zaman milletçe yanlarında olduğumu tekrar ifade etmek istiyorum. 
Ayrıca,
ülkemizde Suriyeli kardeşlerimize karşı “Suriyelilerin Türkiye’de ne işi
vardır?” diye sitem edenlere karşı Suriyeli kardeşlerimizin Afrin’deki
operasyona katılmak için askerlik şubelerine akın etmelerinden dolayı da
Suriyeli genç kardeşlerime teşekkür ediyor, yüce Meclisi saygıyla selamlıyorum.
BAŞKAN – Sayın
Akbaşoğlu…
23.- Çankırı Milletvekili Muhammet Emin Akbaşoğlu’nun,
Zeytin Dalı Harekâtı’nda şehit olan askerlere Allah’tan rahmet dilediğine ve bu
harekâtın siyonizm ve emperyalizm ile onların kuklalarına verilen en etkili
cevap olduğuna ilişkin açıklaması
MUHAMMET EMİN
AKBAŞOĞLU (Çankırı) – Teşekkürler Başkanım.
Zeytin Dalı
Harekâtı’nda şehit olan askerlerimize Allah’tan rahmet ve mağfiret,
gazilerimize acil şifalar, kahraman ordumuza muzafferiyetler diliyorum.
Bölgemizde yaşayan herkes için barış ve güvenliği temin edecek bu önemli
harekât, siyonizm ve emperyalizm ile onların kuklalarına verilen en etkili
cevaptır. Aziz milletimizin Selçuklu, Osmanlı ve cumhuriyetle bin yıldır devam
eden varlığına kasteden dâhilî ve haricî her türlü müdahale devlet millet
kaynaşmasıyla yok edilecektir. Tarihimiz bunun sayısız örnekleriyle doludur. 
Sözlerimi Yahya
Kemal’in bir tespit ve dua mahiyetindeki mısralarıyla bitirmek istiyorum: 
“Şu kopan
fırtına Türk ordusudur Ya Rabb’i. 
Senin uğrunda
ölen ordu, budur Ya Rabb’i.
Ta ki yükselsin
ezanlarla müeyyed namın,
Galip et, çünkü
bu son ordusudur İslam'ın.”
BAŞKAN – Sayın
Tanal…
24.- İstanbul Milletvekili Mahmut Tanal’ın, PYD/YPG’nin
neden Bakanlar Kurulu kararıyla terör örgütü sayılmadığını öğrenmek istediğine
ilişkin açıklaması
MAHMUT TANAL
(İstanbul) – Teşekkür ederim Sayın Başkan.
Değerli
milletvekilleri, bizi izleyen vatandaşlarıma saygılarımı sunuyorum ben. 
Sayın Başbakan
Yardımcısı burada, kendisine sesleniyoruz buradan. Siyasi iktidar ve Bakanlar
Kurulu sürekli sabahtan akşama kadar “PYD-YPG terör örgütüdür.” diyorsunuz.
Peki, siyasi iktidara şuradan sesleniyorum, Sayın Bakanım buradayken size
sesleniyorum: Siz PYD-YPG’yi neden Bakanlar Kurulu kararıyla terör örgütü
saymıyorsunuz? Neden korkuyorsunuz, sözlü olarak dediklerinizi Bakanlar Kurulu
kararıyla terör örgütü saymaktan çekiniyorsunuz? Amerika’dan mı çekiniyorsunuz
yoksa tekrar ileride “Biz aldatıldık, kandırıldık.” manevra alanınızı saklı
tutmak için mi yapıyorsunuz? Siyasi iktidar bu konuda samimi değil. Herhâlde
PYD-YPG’den korkmaktadır. Onun için Bakanlar Kurulu kararıyla terörist ilan
etmemektedir.
Teşekkür ederim,
saygılarımı sunarım.
BAŞKAN – Sayın
Akyıldız…
25.- Sivas Milletvekili Ali Akyıldız’ın, 4924 sayılı Kanun
gereğince belirlenen sözleşmeli kadrosunun ayrım yapılmadan bütün uzman
hekimlere verilmesi gerektiğine ilişkin açıklaması
ALİ AKYILDIZ
(Sivas) – Teşekkür ediyorum Sayın Başkan. 
Sağlık
çalışanları için 5’inci hizmet grubunda olan Sivas ilimizde 4924 sayılı Kanun
gereğince belirlenen sözleşmeli kadrosu sadece acil tıp uzmanları ve yan dal
uzmanlarına verilerek ana dal uzmanı diğer hekimlere verilmemiştir. Bu ayrım
aynı yerde çalışanlar arasında haksızlıklara ve çalışma barışının bozulmasına
neden olmaktadır, ayrıca kalıcı uzman doktor istihdamında da sorunlara ve
sıkıntılara neden olmaktadır. Bu ve benzeri sorunlar sadece Sivas’ımızda değil,
uzman doktor istihdamı yaşanan diğer 5’inci bölge illerinde de mevcuttur. 
Buradan Sayın
Sağlık Bakanına öneriyorum: 4924 sayılı Kanun gereği belirlenen sözleşmeli
kadrosunu ayrım yapmadan bütün uzman hekimlerine vererek bu haksızlığı giderin
ve çalışma barışını yeniden tesis edin diyerek yüce heyetinizi sevgiyle
saygıyla selamlıyorum.
BAŞKAN – Teşekkür
ediyoruz sayın milletvekilleri.
Şimdi sırasıyla
sayın grup başkan vekillerine söz vereceğim. 
Sayın Akçay,
sizden başlayalım isterseniz.
Buyurun.
26.- Manisa Milletvekili Erkan Akçay’ın, 28 Ocak
Misakımillî’nin kabul edilişinin 98’inci yıl dönümüne ve 29 Ocak Batı Trakya
Türkleri Millî Direniş Günü’ne ilişkin açıklaması
ERKAN AKÇAY
(Manisa) – Teşekkür ederim Sayın Başkan.
Geçtiğimiz pazar
günü, 28 Ocak, Kurtuluş Savaşı’nın manifestosu olan 6 maddelik Misakımillî’nin
kabul edilişinin yıl dönümüydü. Misakımillî Türk milletinin varlığının, açık
sınırlarının ilanı bir belgedir. Misakımillî milletimizin ebedî vatanında
ilelebet var olacağının ilanıdır. Mustafa Kemal Atatürk, Misakımillî’yi
doğrudan doğruya Türk milletinin anayasası olarak belirtmiş ve şöyle
tanımlamıştır: “Misakımillî’mizde muayyen ve müspet bir hat yoktur. Kuvvet ve
kudretimizle tespit edeceğimiz hat, hattıhudut olacaktır.” Bu vesileyle
belirtmek istiyorum ki biz bu yemine sadığız, bu yeminle bağlıyız.
Misakımillî’den aldığımız bağımsızlık, birlik ve bütünlük ülkümüzü sonsuza
kadar yaşatacağız.
Misakımillî’nin
98’inci yıl dönümü vesilesiyle son Osmanlı Parlamentosunda düşman tehdidine
aldırmadan onu kabul ve ilan eden vatansever milletvekillerini, Millî
Mücadele’yi zafere taşıyan Meclisimizin kahramanlarını rahmet ve minnetle
anıyoruz. 
Ayrıca, 29 Ocak
günü, Batı Trakya Türkleri Millî Direniş Günü’dür. Kasım 1987’de Batı Trakya’da
Gümülcine Türk Gençler Birliği ile İskeçe Türk Birliğinin bölgede Türk olmadığı
gerekçesiyle kapatılmasının ardından Batı Trakya Türkleri varlıklarını ve
kimliklerini korumak için mücadeleye başlamıştır. 29 Ocak 1987’de atılan bu
adım, o günden beri Batı Trakya Türklerinin Millî Direniş Günü olarak
anılmaktadır. 
(Mikrofon otomatik
cihaz tarafından kapatıldı) 
BAŞKAN – Sayın
Akçay, buyurun, ek sürenizi veriyorum. 
ERKAN AKÇAY
(Manisa) – Teşekkür ederim Sayın Başkan. 
Bu direniş,
sadece birkaç sivil toplum kuruluşunun kapatılması değildir; uluslararası
hukuka ve anlaşmalara uygun olarak Türklüğün inkârı ve yok edilmesine karşı
millî kimliğin bir direnişidir. 
Batı Trakya
Türkleri dün olduğu gibi bugün de çeşitli sorunlarla karşı karşıyadır. Bunların
içerisinde en önemlisi eğitimdir. Batı Trakya’da yaklaşık 150 bin Türk nüfusa
karşılık Türkiye'nin görevlendirdiği öğretmen sayısı 16’dır. Bu sayı her geçen
yıl azalmaktadır. Örneğin, on yıl önce, 2007’de bu sayı 27’ydi. 
Bu önemli gün
vesilesiyle, başta Sadık Ahmet olmak üzere, Batı Trakya Türklüğü mücadelesinin
köşe taşı insanlarımızı rahmetle anıyor, Batı Trakya Türklerinin haklı ve meşru
mücadelesine desteğimizi bir kez daha vurguluyorum. 
Teşekkür ederim
Sayın Başkan. 
BAŞKAN –
Teşekkürler Sayın Akçay. 
Sayın
Kerestecioğlu, buyurun. 
27.- İstanbul Milletvekili Filiz Kerestecioğlu Demir’in,
Türk Tabipleri Birliği Merkez Konseyi üyelerinin gözaltına alınmasına,
Hükûmetin bilim insanlarını hedef gösterdiğine, barışı savunmanın bir hak
olduğuna ve barışı savunanların engellenemeyeceğine ilişkin açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan. 
Bugün Türk
Tabipleri Birliği Merkez Konseyinin 11 yöneticisi evleri basılarak gözaltına
alındı. Artık savcılar, hâkimler bu ülkede tutuklamanın tali bir şey olduğunu,
aslında tutuklamanın yapılmaması gereken bir şey olduğunu, eğer delil karartma
ya da gerçekten kaçma şüphesi varsa insanların, yapılabilir bir şey olduğunu da
unuttular. Tutuklanmalarından da açıkçası endişe ettiğimi ifade etmek isterim. 
Ne diyor bu
hekimler? “Savaş, doğada ve insanda tahribat yapan, toplumsal yaşamı tehdit
eden, insan eliyle yaratılan bir halk sağlığı sorunudur. Her çatışma, her savaş
fiziksel, ruhsal, sosyal ve çevresel sağlık açısından onarılmaz sorunlara yol
açarak büyük bir insani dramı da beraberinde getirir.” diyorlar. “Savaşla baş
etmenin yolu adil, demokratik, eşitlikçi, özgür ve barışçıl bir yaşam kurmak ve
bunu sürekli kılmaktır. Savaşa hayır, barış hemen şimdi.” diyorlar. Bu kadarcık
naif ve sade bir açıklamaya karşı Cumhurbaşkanı ne diyor? “Terör seviciler.”
diyor. Gerçekten Sağlık Bakanı, İçişleri Bakanı suç duyurusunda bulunuyor.
Hükûmet korkunç bir öfkeyle değerli bilim insanlarını hedef gösteriyor. 
Bugün Birleşmiş
Milletler Genel Sekreteri Afrin’de sivillerin ölümünden duydukları endişeyi
ifade eden bir açıklama yaptı. Özellikle kadın ve çocukların hayatlarını
yitirmesinden duyduğu üzüntüyü dile getirdi. Şimdi, Birleşmiş Milletler gibi
bir kurumun açıklama yaptığı bir konuda Türkiye’deki demokratik güçlerin, bilim
insanlarının sessiz kalması beklenebilir mi?
(Mikrofon
otomatik cihaz tarafından kapatıldı)
BAŞKAN – Ek
sürenizi veriyorum, buyurun.
FİLİZ
KERESTECİOĞLU DEMİR (İstanbul) – Eğer açabilseler gerçekten Birleşmiş
Milletlere de soruşturma açacaklar savcılar ve bugün ne kadar aslında bir
hezeyanın etrafında birleşilmiş olduğunu görüyoruz. Ama bu hezeyanlar geçicidir
ve bu hezeyanlar kendilerinden kimsenin aslında savaşa gitmediği, ölmediği
insanlar tarafından, yaralanmadığı insanlar tarafından yaratılan hezeyanlardır.

Biz bu bilim
insanlarına yapılanları 1971’deki darbede de gördük, 1980 darbesinde de gördük,
Menderes döneminde de üniversite hocalarına yapılan baskıları gördük. Bilimsel
gelişme bıçak gibi kesildi bu ülkede maalesef. Sormak istiyoruz gerçekten:
Nedir bu korku? Yani bugün sosyal medyada sadece savaş karşıtı paylaşım yaptığı
için 311 kişi gözaltına alındı. Bizim Pendik ilçemiz yakıldı, bina yakıldı ve
onun önünde bir partinin…
(Mikrofon
otomatik cihaz tarafından kapatıldı)
FİLİZ
KERESTECİOĞLU DEMİR (İstanbul) – Lütfen, tamamlayacağım.
BAŞKAN –
Buyurun.
FİLİZ
KERESTECİOĞLU DEMİR (İstanbul) – Bu Meclisin üçüncü büyük partisinin, bir
muhalefet partisinin ilçe binası yakıldı ve burada gözaltına alınanlar ne oldu?
Serbest bırakıldılar delil yetersizliğinden. O ilçe binası önünde basın
açıklaması yapmak isteyen bizim ilçe üyesi arkadaşlarımıza, ne dendi onlara?
“‘Afrin’ derseniz saldıracağız.” Ne oldu, ifade özgürlüğü mü var bu ülkede?
Neden bahsediyorsunuz siz? Yakılan ilçe binamızın önünde basın açıklamasında
“Afrin” demeyecekler, derlerse saldırı olacak. Bu mudur ifade özgürlüğü?
Muhammed Ali’yi ben size hatırlatmak isterim, hani o çok sevdiğiniz ve zaman
zaman örnek verdiğiniz Muhammed Ali’yi. Vietnam Savaşı’nda askere gitmek
istemediği için -üç buçuk yıl- madalyası geri alındı, hakkında soruşturma
açıldı ve suçlu bulundu ama daha sonrasında o madalyayı geri aldı, hukuk
savaşını da kazandı Muhammed Ali.
(Mikrofon
otomatik cihaz tarafından kapatıldı)
BAŞKAN –
Buyurun, tamamlayın.
FİLİZ
KERESTECİOĞLU DEMİR (İstanbul) – Son cümlemi söylüyorum.
Evet, biz de
buradan yine sesleniyoruz: Kolaydır savaşa sahip çıkmak, barışa sahip çıkmak
zordur asıl, barış demek zordur. Biz barış demekte ısrar edeceğiz, bunun bir
hak olduğunu söylüyoruz. Barış hakkı vardır, onu savunmak da ifade özgürlüğüdür
ve haktır. Siz savaşı savunabilirsiniz ama barışı savunanları
engelleyemezsiniz, buna hakkınız yoktur. Bunu lütfen aklınıza, vicdanınıza,
nereye yazabiliyorsanız, yazdığınız bir yer varsa bir yerlere yazın.
BAŞKAN –
Teşekkür ederiz Sayın Kerestecioğlu.
Sayın Özkoç,
buyurun.
28.- Sakarya Milletvekili Engin Özkoç’un, olağanüstü hâlle
yönetilen bir Türkiye değil barış içerisinde, kendi kurumlarıyla birlikte
yönetilen, kuvvetler ayrılığına saygılı bir ülke istediklerine ve Cumhuriyet
Halk Partisi olarak barışın yanında olduklarına ilişkin açıklaması
ENGİN ÖZKOÇ
(Sakarya) - Sayın Başkan, değerli milletvekili arkadaşlarım; hepinizi saygıyla
selamlıyorum.
Sayın Başkan, şu
anda ülkemizde itibarsızlaştırılmayan hiçbir kurum, hiçbir yapı kalmadı. Sözde
doktorlar, sözde öğretmenler, sözde eczacılar, sözde askerler, her kurum her
şekilde iktidarın işine gelmediği zamanlarda bizzat iktidarın en üstündeki kişi
tarafından çok ağır hakaretlerle itibarsız konuma getirildi. Eğer bir ülkenin
aydınları olmazsa, bir ülkenin yazarları olmazsa, bir ülkenin sanatçıları
olmazsa, o ülkenin özgür düşünen, özgür söylem içinde olan sivil toplum
örgütleri olmazsa aslında o ülke demokrasiyle yönetilmiyor demektir. Geriye bir
tek şey kalıyordur, diktatörlük. Bir tek kişinin söylediği şekilde koskoca bir
ülke şekillenirse, bir tek kişinin söylediği şekilde herkes, hukuk, onun
dediğini yapmaya kalkar, gazeteciler onun söylediklerini yazmaya çalışır,
insanlar onun istediği gibi konuşmaya başlarsa o ülkenin gelişmesi ve büyümesi
mümkün değildir. Kaldı ki o kişi her seferinde “Ben aldatıldım.” diyorsa,
askerler tarafından aldatıldıysa, diğer ülkeler tarafından aldatıldıysa,
kendisiyle birlikte yol yürüyen insanlar tarafından aldatıldıysa, hatta
kendisiyle birlikte aynı çatı altında olan yol arkadaşları tarafından da
aldatıldığını iddia ediyorsa bu işte sakat olan bir şey vardır. Demek ki bu
ülkenin en tepesinde, devamlı aldatılan, devamlı yanılan bir kişi vardır ve
maalesef şu anda hukuk, adalet ve bütün sistem o insanın iki dudağı
arasındadır.
(Mikrofon
otomatik cihaz tarafından kapatıldı)
BAŞKAN – Ek
sürenizi veriyorum.
ENGİN ÖZKOÇ
(Sakarya) – Teşekkür ederim. 
Türkiye böyle
yönetilmeyi hak etmiyor. Elbette ki sivil toplum örgütleri yeri geldiği zaman
eleştirecek, aydınlar eleştirecek, yazarlar eleştirecek, gazeteciler
eleştirecek; bu bir ülkenin itici gücüdür. Bunu yok eden anlayış, aslında
Türkiye’nin geleceğini yok eden bir anlayıştır. Cumhuriyet Halk Partisi olarak
bunların önündeki engellerin bir an önce kaldırılmasını istiyoruz. Olağanüstü
hâlle yönetilen bir Türkiye’yi değil barış içerisinde, kendi kurumlarıyla
birlikte yönetilen, kuvvetler ayrılığına saygılı bir ülke istiyoruz ve Cumhuriyet
Halk Partisi olarak savaşın karşısında, barışın yanında olduğumuzu bir kere
daha ifade ediyoruz. 
BAŞKAN –
Teşekkürler Sayın Özkoç.
Sayın Muş,
buyurun.
29.- İstanbul Milletvekili Mehmet Muş’un, Afrin
operasyonunun bölgede konuşlanmış olan terör unsurlarına ve onların
uzantılarına karşı yapıldığına ve buna karşı çıkmanın terör sevicilik olduğuna
ilişkin açıklaması
MEHMET MUŞ
(İstanbul) – Sayın Başkan, değerli milletvekilleri; Türkiye, Suriye’nin
kuzeyinde, Türkiye'nin güneyinde, Hatay sınırımızda bulunan Afrin bölgesinde
bir operasyon icra etmektedir. Bu operasyon, bölgede örgütlenmiş olan, bölgede
konuşlanmış olan terör unsurlarına ve onların uzantılarına karşı yapılmaktadır;
bölgede yaşayan sivil halka, orada yaşayan -etnik kökenine bakılmaksızın- hiçbir
birey ya da topluma karşı bu operasyon yapılmamaktadır. Hedefimiz PKK’nın -ki
PKK hem Türkiye'de hem de dünyada terör örgütü olarak kabul edilen bir terör
örgütüdür- onun Suriye koluna bu operasyonu yapmaktır. Şimdi, Türkiye
Cumhuriyeti devleti Türkiye'nin güneyindeki terör örgütüne karşı operasyon
yapıyorken birileri çıkıp “Bunu durdurun, biz bunu istemiyoruz, biz savaş
istemiyoruz.” diyorsa, terör örgütüne karşı yapılan operasyonu savaş olarak
nitelendirip “Bunu istemiyoruz.” diyorsa değerli arkadaşlar, kimse kusura
bakmasın, bu terör seviciliktir, terör sevicilikten başka bir şey değildir.
Bu sözüm ona
aydınların, bu sözde gazetecilerin, bu sözde yazarların, Türkiye'de bu terör
örgütleri insanları katlediyorken hiç akıllarına bildiri yayınlamak gelmedi mi?
Bu terör örgütü silahlandırılıyorken çıkıp da tek kelime etmek akıllarına
gelmedi mi? Ne zaman Türk Silahlı Kuvvetleri ve Türkiye Cumhuriyeti devleti 80
milyon vatandaşının can ve mal güvenliğini korumaya yönelik bir operasyon
başlatıyorsa bunlar yerlerinden feryat figan ediyorlar. Operasyon Afrin’de
yapılıyor, bakıyorsunuz, sesi yakınlarda çıkıyor. 
Değerli dostlar,
her kim ki bu milletin ekmeğini yiyorsa, bu devletin imkânlarıyla Türkiye
Cumhuriyeti devletini yurt dışına gidip şikâyet ediyorsa şunu bilmelidir ki hem
hukuk hem de bu millet bunların hesabını onlara soracaktır.
Teşekkür ederim.

BAŞKAN –
Teşekkürler.
Sayın
milletvekilleri, şimdi gündeme geçiyoruz.
Başkanlığın
Genel Kurula sunuşları vardır. 
V.- BAŞKANLIĞIN GENEL KURULA SUNUŞLARI
A) Önergeler
1.- Başkanlıkça, Balıkesir Milletvekili Namık Havutça’nın,
esas komisyon olarak Plan ve Bütçe Komisyonuna havale edilen (2/2014) esas
numaralı Özel Tüketim Vergisi Kanunu’nda Değişiklik Yapılması Hakkında Kanun
Teklifi’nin milletvekilince geri alındığına ilişkin önerge yazısı (4/127)
BAŞKAN –
Balıkesir Milletvekili Namık Havutça’nın, esas komisyon olarak Plan ve Bütçe
Komisyonuna havale edilen Özel Tüketim Vergisi Kanunu’nda Değişiklik Yapılması
Hakkında (2/2014) esas numaralı Kanun Teklifi anılan milletvekilince geri
alınmıştır. 
Bilgilerinize
sunulur. 
Türkiye Büyük
Millet Meclisi Başkanlığının iki tezkeresi vardır, ayrı ayrı okutup oylarınıza
sunacağım. 
B) Tezkereler
1.- Türkiye Büyük Millet Meclisi Başkanlığının, Millî
Savunma Komisyonu Başkanı Tokat Milletvekili Yusuf Beyazıt’ın, Avrupa Birliği
Konseyi Bulgaristan Dönem Başkanlığınca 15-17 Şubat 2018 tarihlerinde
Bulgaristan’ın başkenti Sofya’da düzenlenecek olan Parlamentolar Arası Ortak
Dış ve Güvenlik Politikası (ODGP) ve Ortak Güvenlik ve Savunma Politikası
(OGSP) Konferası’na katılmasına ilişkin tezkeresi (3/1395)
Türkiye Büyük Millet Meclisi Genel Kuruluna
Avrupa Birliği
Konseyi Bulgaristan Dönem Başkanlığınca 15-17 Şubat 2018 tarihlerinde
Bulgaristan’ın başkenti Sofya’da düzenlenecek olan Parlamentolar Arası Ortak
Dış ve Güvenlik Politikası (ODGP) ve Ortak Güvenlik ve Savunma Politikası
(OGSP) Konferası’na Tokat Milletvekili, Millî Savunma Komisyonu Başkanı Sayın
Yusuf Beyazıt’ın katılması hususu, 28/3/1990 tarihli ve 3620 sayılı Türkiye
Büyük Millet Meclisinin Dış İlişkilerinin Düzenlenmesi Hakkında Kanun’un 9’uncu
maddesi uyarınca Genel Kurulun tasviplerine sunulur. 
 İsmail
Kahraman
 Türkiye
Büyük Millet Meclisi
 Başkanı

BAŞKAN – Kabul
edenler… Kabul etmeyenler… Kabul edilmiştir. 
2.- Türkiye Büyük Millet Meclisi Başkanlığının, Yurtdışına
Kaçırılan Kültür Varlıklarımızın Belirlenerek İadelerinin Sağlanması ve Mevcut
Kültür Varlıklarımızın Korunması İçin Alınması Gereken Tedbirlerin Belirlenmesi
Maksadıyla Kurulan Meclis Araştırması Komisyonunun ekli listede adı, soyadı ve
seçim bölgesi yazılı üyelerinden müteşekkil bir heyetle 30 Ocak-2 Şubat 2018
tarihleri arasında Almanya ve Danimarka’ya, 13-17 Şubat 2018 tarihleri arasında
Fransa ve İngiltere’ye bir çalışma ziyareti gerçekleştirme talebinin Başkanlık
makamının 23/1/2018 tarihli oluruyla uygun bulunduğuna ilişkin tezkeresi
(3/1396)
Türkiye Büyük Millet Meclisi Genel Kuruluna
Yurtdışına
Kaçırılan Kültür Varlıklarımızın Belirlenerek İadelerinin Sağlanması ve Mevcut
Kültür Varlıklarımızın Korunması İçin Alınması Gereken Tedbirlerin Belirlenmesi
Maksadıyla Kurulan Meclis Araştırması Komisyonunun ekli listede adı, soyadı ve
seçim bölgesi yazılı üyelerinden müteşekkil bir heyetle 30 Ocak-2 Şubat 2018
tarihleri arasında Almanya ve Danimarka’ya, 13-17 Şubat 2018 tarihleri arasında
Fransa ve İngiltere’ye bir çalışma ziyareti gerçekleştirme talebi Başkanlık
makamının 23/1/2018 tarihli oluruyla uygun bulunmuştur. 
Genel Kurulun
onayına sunulur. 
İsmail Kahraman
Türkiye Büyük
Millet Meclisi
Başkanı 
Almanya ve Danimarka Çalışma Ziyareti Heyet Listesi



Adı Soyadı


Seçim Bölgesi




Mustafa İsen


Sakarya




Mehmet Erdoğan


Gaziantep




Durmuş Ali
  Sarıkaya


İstanbul




Zülfikar İnönü
  Tümer


Adana



Fransa ve İngiltere Çalışma Ziyareti Heyet Listesi



Adı Soyadı


Seçim Bölgesi




Mustafa İsen


Sakarya




Nevzat Ceylan


Ankara




Ayhan Gider


Çanakkale




Mehmet Galip
  Ensarioğlu


Diyarbakır




Nihat Öztürk


Muğla




Serdal
  Kuyucuoğlu


Mersin




Ruhi Ersoy


Osmaniye



BAŞKAN – Kabul
edenler… Kabul etmeyenler… Kabul edilmiştir. 
Sayın
milletvekilleri, şimdi Milliyetçi Hareket Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım. 
VI.- ÖNERİLER
A) Siyasi Parti Grubu Önerileri
1.- MHP Grubunun, Grup Başkan Vekili Manisa Milletvekili
Erkan Akçay tarafından, ülkedeki yatırım teşvik sisteminin sorunları ile bu
sorunların çözüm yollarının incelenmesi, yapılacak yasal düzenlemeler de dâhil
olmak üzere alınacak önlemlerin tespiti amacıyla 30/1/2018 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
ön görüşmelerinin Genel Kurulun 30 Ocak 2018 Salı günkü birleşiminde
yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulunun 30/1/2018 Salı günü (bugün) yaptığı toplantısında siyasi parti
grupları arasında oy birliği sağlanamadığından grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını arz
ederim. 
Saygılarımla. 
 Erkan
Akçay
 Manisa
 MHP
Grubu Başkan Vekili
Öneri:
30 Ocak 2018
tarih, 2608 sayıyla TBMM Başkanlığına MHP Grup Başkan Vekili ve Manisa
Milletvekili Erkan Akçay’ın ülkemizdeki yatırım teşvik sisteminin sorunları ile
bu sorunların çözüm yollarının incelenmesi, yapılacak yasal düzenlemeler de
dâhil olmak üzere alınacak önlemlerin tespiti amacıyla verdiği Meclis
araştırması açılmasına dair önergemizin görüşmelerinin 30/1/2018 Salı günkü
birleşimde yapılması önerilmiştir. 
BAŞKAN –
Önerinin gerekçesini açıklamak üzere, öneri sahibi Milliyetçi Hareket Partisi
Grubu adına Denizli Milletvekili Sayın Emin Haluk Ayhan. 
Süreniz beş
dakika. 
Buyurun. (MHP
sıralarından alkışlar) 
MHP GRUBU ADINA
EMİN HALUK AYHAN (Denizli) – Teşekkür ediyorum. 
Sayın Başkan,
sayın milletvekilleri; Milliyetçi Hareket Partisi Grubu adına vermiş olduğumuz
önerge üzerinde söz aldım. Yüce heyeti saygıyla selamlıyorum. 
Önergemiz
yatırım teşviklerine ilişkin. Özellikle son yıllarda yatırım teşvik sisteminde
sık sık değişiklikler ve ilaveler yapılmakta, torba yasalarla ilave istisnalar
getirilmekte, sistem daha karmaşık hâle gelmektedir. İş âlemi bunları takip
etmekte güçlük çekmektedir. 
Son olarak 5
Aralık 2017 tarihinde yürürlüğe giren 7061 sayılı Kanun’la serbest bölgelerde
faaliyet gösteren firmalara da beşinci ve altıncı bölge teşviklerinden
yararlanma imkânı getirilmiştir. 25 Ocak 2018 tarihli Resmî Gazete’de
yayımlanan cazibe merkezlerine ilişkin düzenlemeyle de mevcut sistem bir kez
daha değiştirilmiştir. Sonuçta, birbiri ardına getirilen değişikliklerin farklı
yatırım teşvik rejimleri çerçevesinde sağlanan destek unsurlarını
etkisizleştirmesi söz konusudur. 
Mevcut yatırım
teşvik sisteminin ülkemizde katma değeri daha yüksek üretimi artıracak ve
yabancı girdi bağımlılığını azaltacak bir netice doğurmadığı, üretim ve
ihracatımızın teknolojinin yapısını değiştirecek nitelikte yatırımlarda
herhangi bir artış sağlamadığı, bu yönüyle sistemin ülke ekonomisinin
ihtiyaçlarına ve teşvik sisteminin amaçlarına hizmet etmediği de görülmektedir.
Üretimin ithalat
bağımlılığı, yabancı ara malı kullanımı ve ithalatı hızla yükselmeye devam
etmektedir. 2017 yılında ara malı ithalatı toplam ihracatı aşmış bulunmaktadır.
Tekstil, tarım ve otomotiv dışındaki sektörlerde dış ticaret açığı
verilmektedir.
Resmî verilere
göre 2017 yılı Ocak-Kasımında toplam 6.266 yatırım teşvik belgesi düzenlenmiş,
toplam yatırım tutarı 84 milyar Türk lirası olmuş, öngörülen istihdam 176 bin
düzeyindedir. Diğer taraftan dört, beş, altıncı bölgelerde bölgesel teşvikler
için düzenlenen belge sadece 1.123 adettir, sabit sermaye yatırım tutarı 10,6
milyar TL’dir yani toplam teşvikli belgelerin sadece 1,8’ini oluşturmaktadır.
Buna mukabil bir, iki ve üçüncü bölgelerde düzenlenen belge adedi 1.941
olmuştur. Öngörülen sabit sermaye oturumu 33,3 milyar Türk lirası olan yani
dört, beş, altıncı bölgelerdeki yatırımın 3 katı; dört, beş ve altıncı bölge
için düzenlenen belgelerin ise yaklaşık 1,5 katıdır. 
Sayın Başkan,
sayın milletvekilleri; büyük ölçekli ve stratejik yatırımlara verilen
teşviklere bakıldığında ise “proje bazlı yatırım teşvik sistemi” adı altında
verilen teşviklerin haksız rekabete yol açması, şeffaflık ilkesine zarar
vermesi söz konusudur. Bu kapsamda, şu ana kadar incelemeleri bitirilmiş 70-80
milyar TL’ye yakın bir yatırımın son aşamaya geldiğini ilgili bakan ifade
etmiştir. Ekonomi Bakanlığının kamuya açık devlet yardımları, istatistik
sisteminden alınan veriler ışığında, 2017 yılında büyük ölçekli yatırım belgesi
adedinin sadece 5 olduğu ve bu yatırımlarının sadece 2 tanesinin, imalat
sanayisinde bulunduğu görülmektedir. 2017 yılındaki toplam teşvik
belgelerindeki sabit sermaye yatırım toplamının sadece binde 5’ine tekabül
etmektedir. Stratejik yatırım belge adedi sadece 9’dur. Bunların da 2017
yılında toplam teşvik belgeli yatırımlar içindeki payı sadece yüzde 7,5
seviyesindedir.
Şimdi,
sabit sermayeye ilişkin baktığımızda, özellikle, İstatistik Kurumunun, yeni
millî gelir hesaplamasından sonra kamu-özel ayrımını sabit sermaye
yatırımlarında yapamadığını net bir şekilde gördük, bunlar resmî evraklarda da
yer almıyor. Dolasıyla burada problem var. Özel sektör sabit sermaye
yatırımları zaten 2015, 2016 ve 2017’nin ilk çeyreğinde negatifti. Üçüncü
çeyreğe baktığımız zaman, sabit sermaye yatırımlarının yüzde 60’ının da
inşaatla ilgili olduğunu görüyoruz. Yeni yatırım teşvik belgelerine
baktığımızda, enerji, otomotiv ve savunma sanayisinde olduğunu görüyoruz ve
ölçeklerine de baktığımız zaman, genellikle 30 milyon doların altında olduğunu
görüyoruz. 
(Mikrofon
otomatik cihaz tarafından kapatıldı)
EMİN
HALUK AYHAN (Devamla) – Bu nedenle, ülkemizdeki yatırım teşvik sisteminin
sorunları ve bunların çözüm yollarının incelenmesi için bir araştırma önergesi
verdik. Takdirlerinize arz ediyoruz.
Saygılar
sunuyorum.
Teşekkür
ediyorum Sayın Başkanım. (MHP sıralarından alkışlar)
BAŞKAN –
Teşekkür ederiz Sayın Ayhan.
Grup önerisinin
üzerinde Halkların Demokratik Partisi Grubu adına Van Milletvekili Sayın Bedia
Özgökçe Ertan, buyurun. (HDP sıralarından alkışlar)
Süreniz üç
dakika.
HDP GRUBU ADINA
BEDİA ÖZGÖKÇE ERTAN (Van) – Teşekkür ediyorum Sayın Başkan.
Değerli
milletvekilleri, ben de MHP’nin verdiği önerge üzerine grubum adına söz almış
bulunuyorum.
Evet, bu kürsüde
son iki yıldır en çok konuşulan konulardan biri artan yoksulluk, işsizlik. Bir
yandan bu konuşulurken bir yandan da ekonomide olumsuz gidişata dair çözüm
önermeleri oldu hep. Bizlerin her fırsatta, özellikle geçtiğimiz aylarda 2018
yılı bütçesi tartışılırken parti olarak temel önermemiz, içeride ve dışarıda
barış ikliminden yanaydı ve barış önermesiydi. Barışın maliyeti ve ekonomiye
katkıları bakımından çok sayıda konuşmalar ve belirlemeler de yapıldı bu
kürsüden ama bu Hükûmet, bu önermelerin tamamını hiçe sayan ve gittikçe uzaklaşan
politikalar üretmeye devam ediyor. Şu an ise bir savaşın içindeyiz. 
Eğer bir ülkenin
en uzun kara sınırının olduğu bir coğrafyada yedi yıldır aralıksız süren bir iç
savaş varsa, bu da yetmezmiş gibi bu ülkenin muktedirleri çeşitli bahaneler
ileri sürerek o savaşa dâhil oluyorsa biz, burada, ne kadar yatırımdan, teşvik
programlarından ve sistemlerinden, sorunlarından bahsetsek de çözümler de
arasak ekonomik iyileşmeyi sağlayamayız. Lütfen, kendimizi kandırmayalım. Bu
ülke, iki haftadır fiilî olarak sınır ötesinde savaş hâlinde, keza, bir buçuk
yıldır olağanüstü hâl uygulaması altında. Bu durumun ekonomik sonuçlarını
mutlaka hep beraber görecektik ve nitekim, görüyoruz. 
Gözden kaçmasın,
bugün, Merkez Bankası yılın ilk enflasyon raporuna ilişkin bir sunum gerçekleştirdi.
Bu yapılan açıklamaya göre 2018 yıl sonu enflasyonu tahmini yüzde 7’den yüzde
7,9’a çıkarıldı. Öte yandan, 2017 yılı sonu enflasyonu yüzde 12 olarak
gerçekleşti. 
Yine unutulmasın
ki televizyonlarda, gazetelerde savaş çığırtkanlığı yapanların aksine, Afrin
için kalkan her uçağın, atılan her bombanın binlerce, milyonlarca dolar
maliyeti vardır. Türkiye toplumu iki haftadır bu savaşın finansmanı için
çalışıyor, karşılığı ise ne yazık ki gelen cenazeler. 
Sayın
milletvekilleri, yetkili ağızlar her ne kadar kılıf uydurmaya çalışsa da Afrin harekâtı,
gerekçesi olmayan bir savaştır. İç politikada meydana gelen sıkışmışlığı aşmak
adına bu savaşın maliyeti emekçilere ve Türkiye toplumuna kesiliyor ve Afrin operasyonu
devam ettikçe bu ülkenin halkı daha da yoksullaşacak, Anadolu’nun o yoksul
evlerine cenazeler daha fazla gelmeye devam edecek. Bu bakımdan, barışı
reddetmeye hiç kimsenin hakkı yoktur. 
Bizler, sadece
Afrin’e yönelen ve hâlâ devam eden bu savaşa karşı değil, tüm silahlı
çatışmalara ve savaşa karşıyız. Bu noktada, yedi yıldır Suriye coğrafyasında
süren ve Türkiye'nin iki haftadır doğrudan dâhil olduğu bu savaş bir an önce
son bulmalıdır; insanlar ölmesin diye son bulmalıdır; doğa tahrip edilmesin,
tarihî ve kültürel miraslar yok edilmesin diye, telafisi mümkün olmayan hatalar
içine düşülmesin diye son bulmalıdır; toplumumuz yoksullaşmasın, savaşın
bedelini bu ülkenin emekçileri ödemesin diye son bulmalıdır. Kaldı ki, ölen
canlar için maliyet hesabı dahi yapılamaz.
(Mikrofon
otomatik cihaz tarafından kapatıldı) 
BEDİA ÖZGÖKÇE
ERTAN (Devamla) – Hele hele “Savaş bu, elbette şehitler olacak.” şeklindeki
rahatlık içerisinde hiç kimse olmamalıdır ve olamaz da. Bu nedenle artık bir an
evvel en büyük ihtiyacımız olan barış iklimine dönülmelidir diyorum.
Unutulmasın yine, barışın maliyeti sıfırdır.
Saygılar
sunuyorum. (HDP sıralarından alkışlar) 
BAŞKAN –
Teşekkür ederiz Sayın Ertan.
Cumhuriyet Halk
Partisi Grubu adına Bursa Milletvekili Sayın Lale Karabıyık. 
Sizin de süreniz
üç dakika.
Buyurun. (CHP
sıralarından alkışlar)
CHP GRUBU ADINA
LALE KARABIYIK (Bursa) – Sayın Başkan, değerli milletvekilleri; bir ekonomide
yatırım teşvik sistemi, kalkınma açısından, üretim açısından, katma değeri
yüksek sektörler üretmek açısından son derece önemlidir, bunu hepimiz
biliyoruz. Ancak teşvik sistemleri planlı bir şekilde getirilir ve teşvik
sistemlerinde doğru bir etkinlik analizinden sonra eğer değişiklik gerekiyorsa
yapılır. Ancak bizdeki uygulamalarda torba yasalarla alelacele getirilen teşvik
sistemleri, hem süreklilik, istikrar arz etmemekte hem de bir taraftan birtakım
haksız rekabetlere de yol açmaktadır.
Teşvik
sistemlerinin önemini biliyoruz ama bir kavram var, bütün finansçılar,
üretimciler, yatırımcılar bu kavramı bilir, “yatırım ortamı” diyoruz bu
kavrama. Bir ülkedeki yatırımcıların yatırım yapma arzusunu artırmaları için o
yatırım ortamının nasıl olduğunun çok önemi var aslında. Sadece yerli
yatırımcılar değil, yabancı yatırımcılar için de önemli bu yatırım ortamı.
Yatırım
ortamının önemli fonksiyonları var. Örneğin ucuz emek, iş gücünün olması önemli
bir teşvik, orada vergisel teşviklerin olması, bu da önemli, ham madde
kaynağına yakınlık, bu da önemli, teşvik sistemlerinin ne fayda sağladığı, bu
da önemli. Ama sayın vekiller, çok daha önemli bir şey var, güvenli bir yatırım
ortamı. Güvenli bir yatırım ortamı dediğinizde de o ülkede hukukun üstünlüğünün
gerçekten var olması ve yargıya olan güvenin sağlanıyor olması. Oysa ülkemizde
son dört yıl içerisinde, bakın, son dört yıl içerisinde, Hukukun Üstünlüğü
Endeksi’nde dünya sıralamasında 30 sıra aşağıya düştük. Böyle bir gerçeğimiz
var. Peki, o zaman hangi yatırım teşvik sistemi, hangi güvenli ortam? Bakın,
hâlâ OHAL süreci devam ediyor ve KHK’lerle bu ülke yönetiliyor. Bunlar varken,
OHAL devam ederken, Hukukun Üstünlüğü Endeksi’nde biz sürekli zemin
kaybederken, siz hangi teşvik sistemini hazırlarsanız hazırlayınız, inanın
yatırımlar üzerinde cezbedici olmayacaktır yani kuş kondurmayacaktır. 
Bu nedenle,
öncelikle yatırım teşvik sistemine dikkat etmeden önce yatırım teşvik
sisteminin de sağlıklı bir raya oturması açısından OHAL ortamının sona ermesi
ve bu ülkede hukukun üstünlüğünün ve yargıya olan güvenin sağlanması son derece
önemlidir. Bu, hepimizin de bildiği, bu, yerli yatırımcının da bildiği, yabancı
yatırımcının da bildiği en önemli gerekçedir. 
Diğer taraftan,
ocak ayında getirilen yeni cazibe merkezleriyle ilgili bir teşvik var…
(Mikrofon
otomatik cihaz tarafından kapatıldı) 
LALE KARABIYIK
(Devamla) – Süre alabilir miyim ya da böyle konuşayım mı? Çok kısa…
BAŞKAN – Bitirin
lütfen. 
LALE KARABIYIK
(Devamla) – Teşekkür ediyorum.
Ancak, burada,
asgari limitler, bölge ve şehirler arasında dengesizlik içerisinde; bu da
haksız rekabete yol açabilir, tekrar gözden geçirilmesi gerektiğini düşünüyorum
çünkü çok sağlıklı bir sistem olarak gelmemiş. Ayrıca, artık teşviklere sadece
bölgeler ve iller değil ilçeler bazında da bakılması gerektiğini düşünüyorum.
Teşekkür ederim.
(CHP sıralarından alkışlar)
BAŞKAN –
Teşekkür ederiz Sayın Karabıyık.
Adalet ve
Kalkınma Partisi Grubu adına Giresun Milletvekili Sayın Cemal Öztürk, buyurun.
(AK PARTİ sıralarından alkışlar)
Süreniz üç
dakika.
AK PARTİ GRUBU
ADINA CEMAL ÖZTÜRK (Giresun) – Sayın Başkan, değerli milletvekilleri;
Milliyetçi Hareket Partisi Grubu tarafından, ülkemizdeki yatırım teşvik
sisteminin sorunları ile bu sorunların çözüm yollarının incelenmesi, yapılacak
yasal düzenlemeler de dâhil olmak üzere alınacak önlemlerin tespiti amacıyla
verilen Meclis araştırması önergesi üzerinde AK PARTİ Grubu adına söz aldım.
Genel Kurulu saygıyla selamlıyorum.
Ayrıca,
kahraman ordumuzca icra edilen Zeytin Dalı Harekâtı’nın başarılı olmasını,
şehit olan askerlerimize Cenab-ı Allah’tan rahmet, yakınlarına ve aziz
milletimize başsağlığı, gazilerimize de acil şifalar diliyorum.
Her
şey değişiyor, ekonomik hayat da değişiyor. Dolayısıyla bu değişiklikleri
dikkate alarak yeni tedbirler ve teşvikler getirmek gerekiyor. Klasik ekonomi
anlayışı tarih oluyor. Emeğe, sermayeye, doğal kaynaklara, girişime ve
girişimciye dayalı üretim döneminden inovasyona endeksli bilgi çağına
geçiliyor. Teknolojiyi veri kabul eden “Solow” büyüme modelinden teknolojik
gelişmenin hızının istenilen düzeyde ayarlanabildiği büyüme modeline geçildiği
bir dönemde, yatırımları teşvik sisteminin de sürekli iyileştirilmesi
gerekiyor. 
Yatırım
teşvikleri, üretimi, istihdamı, ihracatı artırmak, kalkınmayı sağlamak amacıyla
devletin yatırımcıya sağladığı kolaylıklardır. Devlet yatırımcıya yatırım
ortamı hazırlamakla yükümlüdür, yatırım yapmak ise yatırımcının işidir.
Yatırımları teşvik sistemimiz, genel, bölgesel, büyük ölçekli, stratejik
yatırım teşvik uygulamaları olmak üzere dört ana başlık altında toplanmıştır. 
Araştırma
önergesinin gerekçesinde de belirtildiği gibi, daha geçtiğimiz ay, 5 Aralık
2017 tarihinde kabul edilen Bazı Vergi Kanunları ve Diğer Bazı Kanunlarda
Değişiklik Yapılmasına Dair Kanun’la yatırımcılarımıza, özellikle de serbest
bölgelerde yatırım yapan yatırımcılarımıza bazı kolaylıklar sağlanmıştır.
Elbette ülkemizde daha etkin bir teşvik sisteminin hayata geçirilmesi en büyük
temennimizdir. İktidar partisi olarak bunun için gayret ediyoruz, üretimin ve
çalışanın her zaman destekçisiyiz ve destekçisi olmaya devam edeceğiz. 
Bu
itibarla, MHP Grubu tarafından verilen araştırma önergesinin iyi niyetle
verilmiş olduğuna inanmakla birlikte, bu aşamada böyle bir araştırmaya gerek
olmadığını düşünüyor ve önergenin aleyhinde olduğumuzu belirterek Genel Kurulu
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederiz Sayın Öztürk. 
Milliyetçi
Hareket Partisi grup önerisini oylarınıza sunuyorum: Kabul edenler... Kabul
etmeyenler... Öneri kabul edilmemiştir. 
Birleşime
on dakika ara veriyorum.
Kapanma Saati:
18.13
ÜÇÜNCÜ OTURUM
Açılma Saati: 18.37 
BAŞKAN: Başkan
Vekili Pervin BULDAN
KÂTİP ÜYELER: Fehmi KÜPÇÜ (Bolu), Sema KIRCI (Balıkesir) 
-----0-----
BAŞKAN – Türkiye
Büyük Millet Meclisinin 52’nci Birleşiminin Üçüncü Oturumunu açıyorum.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
2.- HDP Grubunun, Grup Başkan Vekili İstanbul Milletvekili
Filiz Kerestecioğlu Demir ve Grup Başkan Vekili Muş Milletvekili Ahmet Yıldırım
tarafından, barış hakkına ve ifade özgürlüğüne yönelen baskıların araştırılması
amacıyla 30/1/2018 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, ön görüşmelerinin Genel Kurulun 30 Ocak
2018 Salı günkü birleşiminde yapılmasına ilişkin önerisi
30/1/2018
Türkiye Büyük Millet Meclisi Başkanlığına
Danışma
Kurulunun 30/1/2018 Salı günü (bugün) yaptığı toplantısında siyasi parti grupları
arasında oy birliği sağlanamadığından grubumuzun aşağıdaki önerisinin İç
Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim. 
 Ahmet
Yıldırım
 Muş
 Grup
Başkan Vekili
Öneri:
30 Ocak 2018
tarihinde İstanbul Milletvekili Grup Başkan Vekili Filiz Kerestecioğlu ve Muş
Milletvekili Grup Başkan Vekili Ahmet Yıldırım tarafından (6583 sıra numaralı)
barış hakkına ve ifade özgürlüğüne yönelen baskıların araştırılması amacıyla
Türkiye Büyük Millet Meclisine verilmiş olan Meclis araştırması önergesinin
diğer önergelerin önüne alınarak görüşmelerinin 30/1/2018 Salı günkü
birleşiminde yapılması önerilmiştir. 
BAŞKAN –
Halkların Demokratik Partisi grup önerisinde önerinin gerekçesini açıklamak
üzere öneri sahibi Halkların Demokratik Partisi Grubu adına Bitlis Milletvekili
Sayın Mizgin Irgat. 
Buyurun. (HDP
sıralarından alkışlar)
Süreniz beş
dakika. 
HDP GRUBU ADINA
MİZGİN IRGAT (Bitlis) – Sayın Başkan, değerli milletvekilleri; partimizin,
barış hakkına ve ifade özgürlüğüne yönelen baskılarla ilgili Meclis araştırması
açılması için sunmuş olduğu önerge üzerinde söz aldım. Barış dolu günler
dileyerek hepinizi tekrar saygıyla selamlıyorum. 
Aslında, sadece
son dönemde Afrin’le başlayan bir süreç değil, uzun süredir Türkiye’de en çok
ihlal edilen haklardan bir tanesi ifade özgürlüğü. Şu an, ifade özgürlüğünü
kullandığı için cezaevlerinde olan sayısız insan bulunmaktadır ve bunların her
birisi bir gün bu ülkeye ifade özgürlüğünün hâkim olmasını ve adil bir
yargılama yapılmasını beklemektedir. Hakeza, barış hakkı. Bugün burada, sabah
tartışılan, öğleden beri tartışılan Afrin meselesi başta olmak üzere, gerçekten
bu ülkenin siyasi iradesinin Meclisinde yani burada sadece savaşı konuşmak,
gerekçesini konuşmak ve bunu dillendirmek bizim açımızdan en büyük hayal
kırıklığıdır ve Türkiye halkları açısından da Orta Doğu halkları açısından da
Afrinliler açısından da en büyük hayal kırıklığıdır. Bu durumda bizler,
Birleşmiş Milletler sözleşmelerinde ve birçok uluslararası sözleşmelerde ve
Anayasa’da yer alan bu hakların son süreçte çok fazlaca ihlal edildiğini ve bu
anlamda orantısız bir gözaltı sisteminin başlatıldığını ve insanların mağdur
edildiğini buradan bir kez daha dile getiriyoruz. Yemin eden, Hipokrat yeminine
bağlı olan ve bunun için barış hakkını savunan ve barışı savunduğu için şu an
gözaltında olan TTB Merkez Konseyi üyeleri var. “Tweet” attığı için, kendi
fikrini beyan ettiği için şu anda sayısız insan gözaltında ve bir kısmı da
cezaevlerinde.
Hakeza,
partimize yönelik, partimiz üyelerinin açıklamalarına yönelik bir linç furyası
başlatılmış ve bu furya sonrası Pendik ilçemizde bir yangın söz konusu olmuş ve
ardından gözaltına alınanlar ise derhâl serbest bırakılmışlardır. 
Siyasi iktidar
ve otoriteler, çok şiddetli de olsa, eleştiri hakkı ve yaptıklarının tam aksine
olan fikirler karşısında tahammüllü olmalı, bunu kanıksamalı ve söylenen
sözleri, eleştirileri bir şekilde kabul etmelidir aynı zamanda.
Afrin’de
zeytinlerden bahsedilmekte, zeytinlerin yetiştiği yerlerin ortak noktası nedir
sayın vekiller? Barış ortamının hâkim olmasıdır. Yırca’da biz gördük neler
yapıldığını; halklar hep bir ağızdan, hep beraber orada yıkımın yapılmasına
“hayır” dediler. Afrin’de de bir barış ortamı mevcuttur, aynı zeytinleri gibi.
Türkmenler, Kürtler, orada yaşayan herkes ama herkes barış içinde, kendi
meclislerini kurarak bir hayat sürdürmektedirler. Bu Meclis, savaşa ve bunun
gerekçesinin haklı olduğuna bu kadar inanıyorsa ve bunu eleştirenleri de bu
kadar haksız görüyorsa, buyursun, bir Meclis araştırması açılsın, bir komisyon
kurulsun, hep beraber Afrin’e gidelim, bakalım oradaki insanlar yaşanan son
durumu nasıl değerlendiriyor, nasıl görüyor? Oradaki sivil insanlar,
halklarımız bu konuda ne diyor, buyurun, hep beraber gidelim, hep beraber
soralım, hep beraber öğrenelim.
İnsanlık tarihi
karanlık çağlardan geçerek barış hakkını ve ifade özgürlüğünü kazandı ve bu hiç
de kolay olmadı. İnsanlar engizisyondan geçti, insanlar adil yargılama
yapılmadan canından oldu ve insanlık tarihi barış hakkını, evrensel bütün
dinleri, dilleri, ırkları ve insanlığı kapsayan bir hak olarak bunu kabul
etmiştir, sözleşmeye bağlamıştır ve bunu, yaşanan acıların bir kez daha
yaşanmaması adına bir kural, bir sözleşme olarak kabul etmiştir ve insanlığa
hediye etmiştir. Bu hediyeyi, bütün evrensel duyguları ve en başta da barış
hakkını ve ifade özgürlüğünü ihlal etmeye hiç kimsenin hakkı yoktur,
iktidarların da hakkı yoktur. Yönetiyorsanız, iktidarsanız eleştiriye de
tahammül etmek durumundasınız; yaptıklarınızın eleştirilmesine bu kadar
kapalıysanız, bu kadar susturmak istiyorsanız demek ki gerçekten sakladığınız
bir şeyler var, gerçekten yaptıklarınıza tam olarak güvenmiyorsunuz.
(Mikrofon
otomatik cihaz tarafından kapatıldı)
MİZGİN IRGAT
(Devamla) – Bu temelde, böylesi bir konuda Meclis araştırması açılmasını bir
kez daha dile getiriyor, saygıyla selamlıyorum. (HDP sıralarından alkışlar)
BAŞKAN –
Teşekkür ederiz Sayın Irgat.
Cumhuriyet Halk
Partisi Grubu adına Antalya Milletvekili Sayın Niyazi Nefi Kara.
Buyurun. (CHP
sıralarından alkışlar)
Süreniz üç
dakika.
CHP GRUBU ADINA
NİYAZİ NEFİ KARA (Antalya) – Sayın Başkan, değerli milletvekilleri; HDP önerisi
üzerine söz almış bulunuyorum. Yüce Meclisimizi saygıyla selamlıyorum.
1915 yılında
Çanakkale Savaşı’na giden tıbbiye 1’inci sınıf öğrencilerinin hepsi özgürlük,
barış ve demokrasi mücadelesinde şehit olduğu için 1921’de mezun veremeyen
tıbbiyelilerin, Sivas Kongresi’nde “Manda ve himaye kabul edilemez. Tam
bağımsız Türkiye!” diyen Doktor Hikmet Boranların izinde olan hekimler
tarafından kurulan Türk Tabipleri Birliği Merkez Konseyi üyeleri bugün sabahın
erken saatlerinde gözaltına alınmışlardır. Sayın Cumhurbaşkanının hedef
göstermesi ve İçişleri Bakanlığının devreye girmesiyle, çağrıldığında gidip
ifade verebilecek olan, bunca yıldır devletin kurumlarında görev alan hekimler
evlerinden sabahın erken saatlerinde polis nezaretinde alınmışlardır. Neydi
peki gözaltına alınma nedenleri? “Biz hekimler uyarıyoruz: Savaş, doğada ve
insanda tahribat yapan, toplumsal yaşamı tehdit eden, insan eliyle yaratılan
bir halk sağlığı sorunudur.” diyor. Arkadaşlar, bunun neresinde suç var? 
HASAN
BASRİ KURT (Samsun) – CHP halk sağlığı sorunu, CHP!
NİYAZİ
NEFİ KARA (Devamla) – Yani sizin kafanıza yatmayan bir şey var mı arkadaşlar,
hangimizin? “Her çatışma, her savaş, fiziksel, ruhsal, sosyal ve çevresel
sağlık açısından onarılmaz sorunlara yol açarak büyük bir insani dramı da
beraberinde getirir.” Peki arkadaşlar, Suriye’deki savaş drama neden olmadı mı?
3,5 milyon Suriyeli nerede? Denizde ölen binlerce, on binlerce insan nerede? Bu
bir dram değil midir, bu ülke olarak bunu en çok yaşayanlardan biri biz değil
miyiz? “Yaşatmaya ant içmiş bir mesleğin mensupları olarak yaşamı savunmanın,
barış iklimine sahip çıkmanın birincil görevimiz olduğunu aklımızdan
çıkarmıyoruz.” Evet, biz hekimler böyleyiz. “Savaşla baş etmenin yolu, adil,
demokratik, eşitlikçi, özgür ve barışçıl bir yaşamı kurmak ve bunu sürekli
kılmaktır. Savaşa hayır, barış hemen şimdi!” Barış istemeyen var mı arkadaşlar
içimizde? Sanırım yoktur. 
Değerli
arkadaşlar, Türk Tabipleri Birliği bir meslek örgütüdür. Meslek örgütlerinin,
şiddeti çağırmadıkları sürece, yaptıkları açıklamalar her demokraside olduğu
gibi ifade özgürlüğü kapsamına girer. 
İSMAİL TAMER
(Kayseri) – Tabipler Birliği her dönem şiddeti çağırmıştır ve o şekilde de
açıklama yapmıştır. 
NİYAZİ NEFİ KARA
(Devamla) – Ancak maalesef, bugün yaşanan, Türkiye’de ifade özgürlüğünün de
ayaklar altına alındığının bir göstergesidir. 
İSMAİL TAMER
(Kayseri) – “Devlet terörüne son.” demiştir. 
NİYAZİ NEFİ KARA
(Devamla) – İsmail Bey…
İSMAİL TAMER
(Kayseri) – Söyle.
NİYAZİ NEFİ KARA
(Devamla) – Türk Tabipleri Birliğinin böyle bir açıklaması yok, lütfen. 
İSMAİL TAMER
(Kayseri) – Var.
NİYAZİ NEFİ KARA
(Devamla) – Açıklamayı okudum, işte burada.
İSMAİL TAMER
(Kayseri) – Bu kadar şehit gelirken bir kere de o zaman açıklama yapsaydı Türk
Tabipleri Birliği.
NİYAZİ NEFİ KARA
(Devamla) – Burada, açıklama burada, size başka gönderiyorlarsa bilmiyorum. 
(Mikrofon
otomatik cihaz tarafından kapatıldı)
NİYAZİ NEFİ KARA
(Devamla) – Türk Tabipleri Birliği barış istiyor, “Halk sağlığı sorunudur.”
diyor. Burada hiç kimsenin ismi var mı?
İSMAİL TAMER
(Kayseri) – Akıl sağlığı sorunları var onların.
NİYAZİ NEFİ KARA
(Devamla) – Var mı? Var mı, öyle bir sorunumuz var mı?
İSMAİL TAMER
(Kayseri) – Halk sağlığı sorunu değil, onların akıl sağlığında bozukluk var. 
FİLİZ KERESTECİOĞLU
DEMİR (İstanbul) – Bu nasıl bir dil ya! Bu nasıl bir dil, Allah aşkına ya!
ŞAHİN TİN
(Denizli) – Şehitler için de bir bildiri yayınlasalardı. 
NİYAZİ NEFİ KARA
(Devamla) – Kusura bakmayın, bir hekim olarak sizinle bunu tartışmayalım
isterseniz.
İSMAİL TAMER
(Kayseri) – Ben bir hekim olarak kabul etmiyorum zaten.
ŞAHİN TİN
(Denizli) – Şehitler için de bir bildiri yayınlasınlar o zaman. 
BAŞKAN –
Karşılıklı konuşmayalım lütfen.
NİYAZİ NEFİ KARA
(Devamla) – İsmail Bey, o sizin sorununuz, kendinizi ifade edebilseydiniz.
BAŞKAN – Sayın
Kara, teşekkür ediyoruz 
NİYAZİ NEFİ KARA
(Devamla) – Başkanım, ben bir dakikada bitirebilir miyim?
BAŞKAN – Süreniz
bitti ama peki, buyurun, tamamlayın.
NİYAZİ NEFİ KARA
(Devamla) – Değerli arkadaşlar…
İSMAİL TAMER
(Kayseri) – O kadar terör faaliyetlerinde de aynı şeyleri söyleseydi.
BAŞKAN –
Arkadaşlar, lütfen müdahale etmeyelim, hatibi dinleyelim.
NİYAZİ NEFİ KARA
(Devamla) – Peki, peki, ben söyleyeyim size o zaman, ben söyleyeyim size.
İSMAİL TAMER
(Kayseri) – Buyur, söyle bakayım.
NİYAZİ NEFİ KARA
(Devamla) – Diyarbakır’da çukurlar kazılırken bu Hükûmetin Başkanı ne
yapıyordu, emniyet güçleri ne yapıyordu, askeri ne yapıyordu; gördünüz mü?
Görmediniz, görmediniz.
İSMAİL TAMER
(Kayseri) – Diyarbakır’da çukurlar kazılırken bu adamlar niye duruyordu;
neredeydi bunlar, bu hekimler neredeydi?
NİYAZİ NEFİ KARA
(Devamla) – 600 kilometre duvar örülmüş bir yerden bahsediyorsunuz.
İSMAİL TAMER
(Kayseri) – Diyarbakır’daki çukurlar kazılırken bu hekimler neredeydi, ben de
sana soruyorum.
NİYAZİ NEFİ KARA
(Devamla) – Oraya giden bizim hekimlerimiz şu anda, cephede duran bizim
hekimlerimiz.
İSMAİL TAMER
(Kayseri) – Lice’de doktor öldürülürken, şehit edilirken neredeydi?
NİYAZİ NEFİ KARA
(Devamla) – Şu anda bizim arkadaşlarımız orada, sizin tosuncuklar nerede? Yok
hiçbiri.
ŞAHİN TİN
(Denizli) – Şehitler için de bildiri yayınlansın diyoruz.
İSMAİL TAMER
(Kayseri) – Şehitler için bir bildiri yayınlasın.
NİYAZİ NEFİ KARA
(Devamla) – Bakın, Türk Tabipleri Birliği yani bir hekim “Barış olsun, şehit
gelmesin, bir askerimiz yaralanmasın.” diyorsa bunun neresi suçtur ya? 
Saygılar
sunuyorum. (CHP sıralarından alkışlar) 
ŞİRİN ÜNAL
(İstanbul) – Öyle demiyor.
METİN GÜNDOĞDU
(Ordu) – Öyle demiyor, öyle demiyor.
BAŞKAN –
Teşekkürler Sayın Kara.
Adalet ve
Kalkınma Partisi Grubu adına Bartın Milletvekili Sayın Yılmaz Tunç.
Buyurun. (AK
PARTİ sıralarından alkışlar) 
Süreniz üç
dakika.
AK PARTİ GRUBU
ADINA YILMAZ TUNÇ (Bartın) – Sayın Başkan, değerli milletvekilleri; HDP Grubu
önerisi hakkında AK PARTİ Grubu adına söz almış bulunuyorum. Bu vesileyle Genel
Kurulu saygılarımla selamlıyorum.
HDP grup
önerisinde, Türk Tabipleri Birliğinin bildirisinden yola çıkarak, barış hakkına
ve ifade özgürlüğüne yönelen baskıların olduğu iddiasıyla bir araştırma
komisyonu kurulması istenmektedir. 
Değerli
milletvekilleri, Afrin’e gerçekleştirilen Zeytin Dalı Operasyonu PKK’yla
bağlantısı kesin olan PYD-YPG terör örgütlerinin ülkemize karşı ve bölgede
yaşayan insanlara karşı yürüttüğü terör faaliyetlerini ortadan kaldırmaya
yöneliktir. Operasyon, ülkemizin güney sınırında oluşturulmaya çalışılan terör
koridorunu bozmak ve yerinden yurdundan edilen insanlara yurtlarını yeniden
açabilmek için Birleşmiş Milletler Sözleşmesi’nin 51’inci maddesi ve diğer
uluslararası sözleşmelerden kaynaklanan meşru müdafaa hakkının kullanılmasından
ibarettir. Türk Tabipleri Birliğinin ve ona destek veren Türk Mühendis ve Mimar
Odaları Birliğinin, teröre ve teröriste karşı yapılan ve şimdiye kadar da
hiçbir sivil kaybın olmadığı bu operasyonu barışa karşı yapılan bir
operasyonmuş gibi nitelendirmesi esef vericidir. Tabipleri Birliği bu
tutumuyla, yaşam hakkını değil, masum sivillerin, çocukların, kadınların
öldürülmesini ve yurtlarından sürülmesini savunmaktadır. Bu açıklamanın ifade
özgürlüğüyle bir ilgisi, alakası bulunmamaktadır. Bugüne kadar terör örgütleri
tarafından şehit edilen sağlık çalışanlarımız var, doktorlarımız var. Kendi
üyelerinin yaşam hakkını savunmayan, şehitlerimizin yaşam hakkını savunmayan
Türk Tabipleri Birliği ve ona destek veren Türk Mühendis ve Mimar Odaları
Birliği, söz konusu teröristin öldürülmesi olunca, geçmişte olduğu gibi Afrin
operasyonunda da yine sahneye çıkarak bu talihsiz açıklamayla yaşam hakkının tarafında
değil, insanı katleden terör örgütlerinin yanında olduklarını bir kez daha
göstermişler, insan hakları ve barış kavramlarına sığınarak terör seviciliği
yapmışlardır. 
Askerimiz terör
örgütlerine karşı canı pahasına vatan mücadelesi verirken bunu yaşam hakkının
ihlali olarak nitelendirirseniz, sosyal medyada aslı astarı olmayan
fotoğraflarla karalama yaparsanız o zaman yargı devreye girer. Nitekim, yapılan
da budur; soruşturmalar başlamıştır, bu soruşturmalar yargının yaptığı
soruşturmalardır. Yargının yaptığı soruşturmalara yasama organının müdahalesi
söz konusu olamaz. Anayasa’mızın 138’inci maddesi açıktır: Yargının yaptığı
soruşturmalarla ilgili soru sorulamaz, araştırma komisyonu kurulamaz. Bu
nedenle, öncelikle, şiddeti savunmak ifade özgürlüğü değildir. Anayasa’nın
26’ncı maddesi açık, Avrupa İnsan Hakları Sözleşmesi’nin 10’uncu maddesi açık,
Birleşmiş Milletler Medeni ve Siyasal Haklar Sözleşmesi’nin 19’uncu maddesi
ortadadır. 
(Mikrofon
otomatik cihaz tarafından kapatıldı)
YILMAZ TUNÇ
(Devamla) – O nedenle böyle bir komisyonun kurulması da mümkün değildir diyor,
Genel Kurulu saygılarımla selamlıyorum. (AK PARTİ sıralarından alkışlar) 
BAŞKAN –
Teşekkür ederiz Sayın Tunç. 
FİLİZ
KERESTECİOĞLU DEMİR (İstanbul) – Sayın Başkan…
BAŞKAN – Sayın
Kerestecioğlu…
FİLİZ
KERESTECİOĞLU DEMİR (İstanbul) – “Şiddeti savunmak ifade özgürlüğü değildir.”
diyerek, “Bu konuda da bir araştırma önergesi verilemez.” diyerek aslında bir
sataşmada bulunmuştur. Çünkü, ne bu önergede ne de bu önergenin konu ettiği
herhangi bir şeyde şiddet savunusu söz konusu değildir. Bu nedenle söz talep
ediyorum. 
BAŞKAN –
Buyurun. (HDP sıralarından alkışlar) 
VII.- SATAŞMALARA İLİŞKİN KONUŞMALAR
1.- İstanbul Milletvekili Filiz Kerestecioğlu Demir’in,
Bartın Milletvekili Yılmaz Tunç’un HDP grup önerisi üzerinde AK PARTİ Grubu
adına yaptığı konuşması sırasında HDP Grubuna sataşması nedeniyle konuşması
FİLİZ
KERESTECİOĞLU DEMİR (İstanbul) – Sayın Başkan, değerli milletvekilleri; ben
aslında direkt olarak şunu önermek istiyorum: Birleşmiş Milletlerden çıkalım,
Avrupa Konseyinden çıkalım. Gerçekten, kendi okuduğunu kendi gibi anlayan,
sadece “Ben böyle anlıyorum ve böyledir o zaman.” diyen insanlar olarak iktidar
etmeye devam edin. 
Gerçekten,
okunan anlaşılmıyor mu? Bunu ciddi olarak soruyorum. “Savaş, doğada ve insanda
tahribat yapan, toplumsal yaşamı tehdit eden, insan eliyle yaratılan bir halk
sağlığı sorunudur.” demek bir düşünce midir, değil midir? Buna nasıl “terör
seviciliği” dersiniz? 
Siz böyle
düşünmüyor olabilirsiniz. Siz orada teröre karşı operasyon yaptığınızı
düşünüyor olabilirsiniz. 
SALİH CORA
(Trabzon) – Samimi değiller, samimi değiller. Art niyetli davranıyorlar. 
FİLİZ
KERESTECİOĞLU DEMİR (Devamla) – Biz şöyle düşünüyor olabiliriz, biz deriz ki:
Türkiye’deki aslında Kürt sorununu, emek sorununu, cinayetleri, çocuk
istismarlarını, bir dolu şeyi kamufle etmek için bir şey yapıyorsunuz. Oradan
kalkıp da bu tarafa atılan bir taş bile olmadı. Kurtuluş Savaşı’nda kapanmamış
bir Meclisi, siz “Tatil ediyoruz.” diye kapattınız. O zaman, eğer gerçekten çok
ciddi bir durum vardıysa bu Meclisin açık olması gerekirdi; bunu yapmadınız,
arkadan iş çevirdiniz, kapattınız Meclisi, görüşmelere kapattınız, bugün de
öyle yalap şap bir açıklamayla geçiştirmeye çalışıyorsunuz. Ama bunların hepsi
düşünce ayrılığıdır. Dü-şün-ce, üç heceli, dü-şün-ce… 
ŞAHİN TİN
(Denizli) – Ne düşüncesi ya? Adam silahla sana saldırıyor, ne düşünce ayrılığı
kardeşim? 
İSMAİL TAMER
(Kayseri) – Türk Tabipleri Birliği, mensubu olan, temsil ettiği doktorların da
hakkını savunsun. Doktorların hakkını savunsun Türk Tabipleri Birliği, gerçek
görevini yapsın. 
FİLİZ
KERESTECİOĞLU DEMİR (Devamla) – Bunlar terör değildir, bunlar şiddet değildir.
Barış haktır, barışı savunmak haktır. 
ŞAHİN TİN
(Denizli) – Böyle bir düşünce özgürlüğü yok! 
FİLİZ
KERESTECİOĞLU DEMİR (Devamla) – Sizin “terör” dediğiniz şeye terör dememek de
suç değildir. Bunun için insanlar öldürüldü bu ülkede. Yapmayın bunu. Size
dönecek bu keser; bunu da bilin. (HDP sıralarından alkışlar)
BAŞKAN – Teşekkürler
Sayın Kerestecioğlu.
ŞAHİN TİN
(Denizli) – Türkiye’ye saldırsın onlar, düşünce özgürlüğü olsun! Saçma sapan
savunma yapmayın, savunulacak bir tarafı yok bunun! 
MEHMET NACİ
BOSTANCI (Amasya) – Sayın Başkan…
BAŞKAN – Sayın
Bostancı…
MEHMET NACİ
BOSTANCI (Amasya) – Filiz Hanım yaptığı konuşmada bizim grubumuzdan
arkadaşımızın yapmış olduğu konuşmayı “yalap şalap bir konuşma” diye nitelemiş…
FİLİZ
KERESTECİOĞLU DEMİR (İstanbul) – “Yalap şap” bir hakaret değil yani. Yalap
şalap değil ayrıca, yalap şap.
MEHMET NACİ
BOSTANCI (Amasya) – …aynı zamanda başka işleri kapatmak için bunları gündeme
getirdiğimizi ifade etmiştir. Bu, açık bir çarpıtmadır. 
BAŞKAN -
Buyurun. (AK PARTİ sıralarından alkışlar) 
2.- Amasya Milletvekili Mehmet Naci Bostancı’nın, İstanbul
Milletvekili Filiz Kerestecioğlu Demir’in sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
MEHMET NACİ
BOSTANCI (Amasya) – Sayın Başkan, değerli arkadaşlar; savaş olmasın, barış
olsun. Bunu istemeyen kimse olmaz, kirli hesapları olanlar hariç, bölgede
karanlık emelleri olanlar hariç, Orta Doğu’yu Balkanlaştırıp oradaki insanları
birbirine düşürerek onların üzerinde egemenlik kurmak isteyenler hariç, bölgede
ne Kürt ne Türk ne Arap, hepsi barışı ister. 
Peki, bölgede bu
olaylar niye yaşanıyor, bu kadar savaş, bu kadar katliam niye yaşanıyor?
Bölgede bir emperyal hayalet var. Onlar, çetelerle, terör örgütleriyle,
başkalarının kafasına vurarak egemenlik kurmak isteyenlerle bağ kurmuşlar, bağ.
Türkiye’nin karşı olduğu, bu kirli ilişki. Siz bir emperyal güçle bir çete
olarak kirli bir ilişki kurarsanız, 5 bin tır dolusu silah alırsanız –gül
değil, silah- bunun adı açık bir savaştır. 
Barış mı
istiyorsun? Terör örgütüne karşı çıkacaksın, bölgedeki insanların kafasına vuran,
Kürt’ün, Arap’ın, Türk’ün kafasına vuran o terör örgütüne karşı çıkacaksın.
Soyut düzeyde barış sözleri söylemek, savaşa karşı olmak; hepimiz söyleriz
bunları ama hangi bağlamda söylüyorsun? Sen dün tırlarla o silahları
gönderirken, o terör örgütüne destek verilirken “barış” dedin mi, “Bölgede
karanlık işler çevriliyor.” dedin mi? Bu terör örgütü, o bölgede Arapların
köylerini yağma ve talan ederken, kendisine itaat etmeyen Kürtleri sürerken siz
ne yapıyorsunuz? Bunlara itiraz edildi mi, “barış” denildi mi? Denilmedi. Ne
zaman ki Türkiye Kürtler için –altını çiziyorum, Kürtler için- Türkler için,
Araplar için, bölgenin selameti için bir harekâta girişti, “barış” diyorsun.
Buna kimse inanmaz. 
Saygılarımla.
(AK PARTİ sıralarından alkışlar) 
BAŞKAN –
Teşekkürler. 
FİLİZ
KERESTECİOĞLU DEMİR (İstanbul) – Sayın Başkan…
BAŞKAN –
Buyurun. 
FİLİZ
KERESTECİOĞLU DEMİR (İstanbul) – Yerimden sadece kayda geçsin diye söylüyorum:
Yıllardır antiemperlayist olan, gerçekten bu gelenekten gelen bizleriz. 6’ncı
Filo denize dökülürken onlara izin verenler, bu ülkede İncirlik üssü ne kadar
zamandır kurulmuşken ve hâlâ onlara izin verilirken buna onay verenler biz
değiliz; bunun dışında, kalkıp gittiği her uluslararası görüşmede silah satın
alan ve ondan sonra insanları susturan da bizler değiliz. Antiemperyal olmak
böyle, lafla olmuyor. O bölgede olan karanlık emelleri biz uzun yıllardır
biliyor ve her seferinde de bunu ifade ediyoruz, etmeye de devam edeceğiz.
BAŞKAN –
Teşekkürler.
VI.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Grup Başkan Vekili İstanbul Milletvekili
Filiz Kerestecioğlu Demir ve Grup Başkan Vekili Muş Milletvekili Ahmet Yıldırım
tarafından, barış hakkına ve ifade özgürlüğüne yönelen baskıların araştırılması
amacıyla 30/1/2018 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, ön görüşmelerinin Genel Kurulun 30 Ocak
2018 Salı günkü birleşiminde yapılmasına ilişkin önerisi (Devam)
BAŞKAN – Sayın
milletvekilleri, Halkların Demokratik Partisi grup önerisini oylarınıza
sunuyorum: Kabul edenler… Kabul etmeyenler… Öneri kabul edilmemiştir.
Sayın
Bektaşoğlu, sisteme girmişsiniz.
Buyurun.
IV.- AÇIKLAMALAR (Devam)
30.- Giresun Milletvekili Bülent Yener Bektaşoğlu’nun,
Cumhuriyet Halk Partisi olarak ordunun terör örgütlerine karşı yürüttüğü
mücadelenin yanında olduklarına ve hiç kimsenin halkın birlik ve beraberlik
duygusunu sömürmeye kalkarak iç siyaset malzemesi yapmaması gerektiğine ilişkin
açıklaması 
BÜLENT YENER
BEKTAŞOĞLU (Giresun) – Teşekkür ederim Sayın Başkan.
Bin yıllık
geleneği temsil eden şanlı ordumuz hepimizin ortak değeridir. Siyasetin değil,
herhangi bir kişinin, bir zümrenin değil, Türkiye’nin, Türk milletinin
ordusudur. Birlikleri, kışlaları, karargâhları Peygamber ocağıdır. Ebedî
Başkomutanımız Gazi Mustafa Kemal önderliğinde halkla birlikte emperyalizme
karşı Kurtuluş Savaşı vermiş, cumhuriyeti kurmuş, dünyada eşi ve benzeri
olmayan bir ordudur. Cumhuriyetin kurucu unsuru olan Cumhuriyet Halk Partisi
olarak ordumuzun sınır ötesi terör örgütlerine karşı yürüttüğü mücadelenin
yanındayız, başarılı olması için de dua ediyoruz. Ancak Mehmetçiklerimiz orada
vatanı için canını, kanını verirken, hayatını ortaya koyarak güç koşullarda bir
mücadele yürütürken burada kin, nefret, öfke ve ayrımcılığı özendiren âdeta
ikinci bir cephe açma gayretleri vardır. Bu nedenle herkesi ama özellikle de
AKP Genel Başkanını aklıselime, dikkatli ve özenli olmaya davet ediyorum. Kimse
halkımızda oluşan birlik ve beraberlik duygusunu sömürmeye kalkarak iç siyaset
malzemesi yapmamalıdır.
Teşekkür
ediyorum. (CHP sıralarından alkışlar)
BAŞKAN – Sayın
milletvekilleri, Adalet ve Kalkınma Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım.
VI.- ÖNERİLER (Devam)
A) Siyasi Parti Grubu Önerileri (Devam)
3.- AK PARTİ Grubunun, Genel Kurulun çalışma gün ve saatleri
ile gündemdeki sıralamanın yeniden yapılmasına; 30 Ocak 2018 Salı günkü
birleşiminde sözlü soruların görüşülmemesine ve 437, 445, 449, 450, 452, 454,
455, 468, 484, 496, 500, 512, 420, 424, 436 ve 444 sıra sayılı Kanun Hükmünde
Kararname ve İç Tüzük’ün 128’inci maddesine göre doğrudan gündeme alınmasına
ilişkin Türkiye Büyük Millet Meclisi Başkanlığı Tezkerelerinin İç Tüzük’ün 91’inci
maddesine göre temel kanun olarak bölümler hâlinde görüşülmesine ilişkin
önerisi 
30/1/2018
Türkiye Büyük Millet Meclisi Başkanlığına
Danışma
Kurulunun 30/1/2018 Salı günü (bugün) yaptığı toplantıda siyasi parti grupları
arasında oy birliği sağlanamadığından İç Tüzük’ün 19’uncu maddesi gereğince
grubumuzun aşağıdaki önerisinin Genel Kurulun onayına sunulmasını arz ederim.
 Mustafa
Elitaş
 Kayseri
 Grup
Başkan Vekili
Öneri:
Gündemin “Kanun
Tasarı ve Teklifleri ile Komisyonlardan Gelen Diğer İşler” kısmında bulunan
437, 445, 449, 450, 452, 454, 455, 468, 484, 496, 500, 512, 420, 423, 424, 436,
444, 448, 453, 467, 470, 483, 498, 499 ve 511 sıra sayılı Kanun Hükmünde
Kararname ve İç Tüzük’ün 128’inci maddesine göre doğrudan gündeme alınmasına
ilişkin Türkiye Büyük Millet Meclisi Başkanlığı tezkerelerinin bu kısmın
sırasıyla 1, 2, 3, 4, 5, 6, 7, 8, 9, 10, 11, 12, 13, 14, 15, 16, 17, 18, 19, 20,
21, 22, 23, 24 ve 25’inci sıralarına alınması ve diğer işlerin sırasının buna
göre teselsül ettirilmesi, 
Genel Kurulun;
30 Ocak 2018
Salı günkü (Bugün) birleşiminde sözlü soruların görüşülmeyerek bu birleşiminde
454 sıra sayılı Kanun Hükmünde Kararname’ye kadar olan işlerin görüşmelerinin
tamamlanmasına kadar,
31 Ocak 2018
Çarşamba günkü birleşiminde 420 sıra sayılı Kanun Hükmünde Kararname’ye kadar
olan işlerin görüşmelerinin tamamlanmasına kadar,
01 Şubat 2018
Perşembe günkü birleşiminde 510 sıra sayılı Kanun Tasarısı’na kadar olan
işlerin görüşmelerinin tamamlanmasına kadar,
Yukarıdaki
birleşimlerde gece 24.00’te günlük programların tamamlanamaması hâlinde günlük
programların tamamlanmasına kadar çalışmalarına devam etmesi,
437, 445, 449,
450, 452, 454, 455, 468, 484, 496, 500, 512, 420, 424, 436 ve 444 sıra sayılı
Kanun Hükmünde Kararname ve İç Tüzük’ün 128’inci maddesine göre doğrudan
gündeme alınmasına ilişkin Türkiye Büyük Millet Meclisi Başkanlığı
tezkerelerinin İç Tüzük’ün 91’inci maddesine göre temel kanun olarak
görüşülmesi ve bölümlerinin ekteki cetvellerdeki şekliyle olması, 
Önerilmiştir.



437 Sıra Sayılı 
676 Sayılı Olağanüstü Hal
  Kapsamında Bazı Düzenlemeler Yapılması Hakkında Kanun (1/783)




Bölümler


Bölüm Maddeleri


Bölümdeki Madde Sayısı




1. Bölüm


1 ila 29’uncu maddeler


29




2. Bölüm


30 ila 57’nci maddeler


28




3. Bölüm


58 ila 73’üncü maddeler
(61’inci maddeye bağlı Geçici
  Madde 3; Geçici Madde 4; Geçici Madde 5; Geçici Madde 6 ve Geçici Madde 7 de
  dâhil)


20




4. Bölüm


74 ila 92’nci maddeler


19




Toplam Madde Sayısı


96







445 Sıra Sayılı 
678 Sayılı Olağanüstü Hal
  Kapsamında Bazı Düzenlemeler Yapılması Hakkında Kanun (1/790)




Bölümler


Bölüm Maddeleri


Bölümdeki Madde Sayısı




1. Bölüm


1 ila 21’inci maddeler


21




2. Bölüm


22 ila 39’uncu maddeler


18




Toplam Madde Sayısı


39







449 Sıra Sayılı 
680 Sayılı Olağanüstü Hal
  Kapsamında Bazı Düzenlemeler Yapılması Hakkında Kanun (1/805)




Bölümler


Bölüm Maddeleri


Bölümdeki Madde Sayısı




1. Bölüm


1 ila 21’inci maddeler


21




2. Bölüm


22 ila 43’üncü maddeler
(43’üncü maddeye bağlı Ek Madde
  5 ve Ek Madde 6 da dâhil)


23




3. Bölüm


44 ila 65’inci maddeler
(47’nci maddeye bağlı Ek Madde
  9; Ek Madde 10, Ek Madde 11 ve Ek Madde 12 ile 62’nci maddeye bağlı Geçici
  Madde 23 ve Geçici Madde 24 de dâhil)


26




4. Bölüm


66 ila 87’nci maddeler
(Geçici Madde 1 dâhil)


23




Toplam Madde Sayısı


93







450 Sıra Sayılı 
681 Sayılı Olağanüstü Hal
  Kapsamında Milli Savunma ile İlgili Bazı Düzenlemeler Yapılması Hakkında
  Kanun Hükmünde Kararname (1/804)




Bölümler


Bölüm Maddeleri


Bölümdeki Madde Sayısı




1. Bölüm


1 ila 28’inci maddeler


28




2. Bölüm


29 ila 52’nci maddeler
(46’ıncı maddeye bağlı Geçici
  Madde 42, Geçici Madde 43 ve Geçici Madde 44 ile 51’inci maddeye bağlı Ek
  Geçici Madde 95 ve Ek Geçici Madde 96 dâhil)


27




3. Bölüm


53 ila 72’nci maddeler


20




4. Bölüm


73 ila 100’üncü maddeler


28




Toplam Madde Sayısı


103







452 Sıra Sayılı 
682 Sayılı Genel Kolluk Disiplin
  Hükümleri Hakkında Kanun Hükmünde Kararname (1/808)




Bölümler


Bölüm Maddeleri


Bölümdeki Madde Sayısı




1. Bölüm


1 ila 21’inci maddeler


21




2. Bölüm


22 ila 39’uncu maddeler
(36’ncı maddenin birinci
  fıkrası, 36’ncı maddenin ikinci fıkrasına bağlı Ek Madde 4, 36’ncı maddenin
  ikinci fıkrasına bağlı Ek Madde 5, 36’ncı maddenin üçüncü fıkrası; 37’nci
  maddenin birinci fıkrası ve 37’nci maddenin ikinci fıkrası ile Geçici Madde 1
  dâhil)


23




Toplam Madde Sayısı


44







454 Sıra Sayılı 
684 Sayılı Olağanüstü Hal
  Kapsamında Bazı Düzenlemeler Yapılması 
(1/810)




Bölümler


Bölüm Maddeleri


Bölümdeki Madde Sayısı




1. Bölüm


1 ila 7’nci maddeler
(1’inci maddeye bağlı Ek Madde 3
  ve Geçici Madde 17 ile 3’üncü maddenin birinci fıkrası ve 3’üncü maddeye
  bağlı Geçici Madde 18 dâhil)


9




2. Bölüm


8 ila 13’üncü maddeler
(Geçici Madde 1 dâhil)


7




Toplam Madde Sayısı


16







455 Sıra Sayılı 
685 Sayılı Olağanüstü Hal
  İşlemleri İnceleme Komisyonu Kurulması (1/811)




Bölümler


Bölüm Maddeleri


Bölümdeki
Madde Sayısı




1. Bölüm


1 ila 7'nci maddeler


7




2. Bölüm


8 ila 15'inci maddeler
(Geçici Madde 1 dâhil)


9




Toplam Madde Sayısı


16







468 Sıra Sayılı 
687 Sayılı Olağanüstü Hal
  Kapsamında Bazı Düzenlemeler Yapılması (1/814)




Bölümler


Bölüm Maddeleri


Bölümdeki
Madde Sayısı




1. Bölüm


1 ila 6'ncı maddeler
(3'üncü maddeye bağlı Geçici
  Madde 17 ve Geçici Madde 18 dâhil)


7




2. Bölüm


7 ila 14'üncü maddeler


8




Toplam Madde Sayısı


15







484 Sıra Sayılı 
690 Sayılı Olağanüstü Hal
  Kapsamında Bazı Düzenlemeler Yapılması (1/836)




Bölümler


Bölüm Maddeleri


Bölümdeki Madde Sayısı




1. Bölüm


1 ila 26'ncı maddeler


26




2. Bölüm


27 ila 51'inci maddeler


25




3. Bölüm


52 ila 77'nci maddeler


26




Toplam Madde Sayısı


77







496 Sıra Sayılı 
691 Sayılı Olağanüstü Hal
  Kapsamında Bazı Düzenlemeler Yapılması (1/860)




Bölümler


Bölüm Maddeleri


Bölümdeki Madde Sayısı




1. Bölüm


1 ila 7'nci maddeler


7




2. Bölüm


8 ila 14'üncü maddeler


7




Toplam Madde Sayısı


14







500 Sıra Sayılı
694 Sayılı Olağanüstü Hal
  Kapsamında Bazı Düzenlemeler Yapılması Hakkında Kanun (1/870)




Bölümler


Bölüm Maddeleri


Bölümdeki
Madde Sayısı




1. Bölüm


1 ila 30'uncu maddeler


30




2. Bölüm


31 ila 59'uncu maddeler
(37'nci maddeye bağlı Ek Geçici
  Madde 97 ve Ek Geçici Madde 98 dâhil)


30




3. Bölüm


60 ila 89'uncu maddeler


30




4. Bölüm


90 ila 119'uncu maddeler


30




5. Bölüm


120 ila 149'uncu maddeler


30




6. Bölüm


150 ila 179'uncu maddeler


30







7. Bölüm


180 ila 205'inci maddeler
(185'inci maddeye bağlı Madde
  14/A ve Madde 14/B; 202'nci maddenin birinci fık-rası; ikinci fıkrası ve
  üçüncü, dördüncü, be-şinci ve altıncı fıkraları ile 203'üncü madde-nin
  birinci fıkrası ve ikinci fıkrası dâhil)





30




Toplam Madde Sayısı


210







512 Sıra Sayılı 
696 Sayılı Olağanüstü Hal
  Kapsamında Bazı Düzenlemeler Yapılması Hakkında Kanun Hükmünde Kararname
  (1/907)




Bölümler


Bölüm Maddeleri


Bölümdeki Madde Sayısı




1. Bölüm


1 ila 25'inci maddeler
(13'üncü maddeye bağlı Geçici
  Madde 25 ve Geçici Madde 26 ile 18'inci maddeye bağlı Geçici Madde 43 ve
  Geçici Madde 44 dâhil)


27




2. Bölüm


26 ila 47'nci maddeler
(29'uncu maddeye bağlı Ek Madde
  12 ve Ek Madde 13; 30'uncu maddeye bağlı Geçici Madde 10, Geçici Madde 11 ve
  Geçici Madde 12; 39'uncu maddeye bağlı Ek Madde 1 ve Ek Madde 2 ile 45'inci
  maddeye bağlı Geçici Madde 16 ve Geçici Madde 17 dâhil)


27




3. Bölüm


48 ila 74'üncü maddeler
(73'üncü maddeye bağlı Geçici
  Madde 9 ve Geçici Madde 10 ile 74'üncü maddenin birinci fıkrası ve ikinci
  fıkrası dâhil)


29




4. Bölüm


75 ila 92'nci maddeler
(80'inci maddeye bağlı Ek Madde
  3 ve Ek Madde 4; 81 'inci maddeye bağlı Geçici Madde 7 ve Geçici Madde 8;
  82'nci maddenin birinci fıkrası ve ikinci fıkrası ile 86'ncı maddeye bağlı Ek
  Madde 4 ve Ek Madde 5 dâhil)


22




5. Bölüm


93 ila 116'ncı maddeler


24




6. Bölüm


117 ila 137'nci maddeler
(126'ncı maddeye bağlı Ek Madde
  19, Ek Madde 20 ve Ek Madde 21; 127'nci maddeye bağlı Geçici Madde 23, Geçici
  Madde 24 ve Geçici Madde 25 ile 131'inci maddeye bağlı Geçici Madde 13 ve
  Geçici Madde 14 dâhil


25




Toplam Madde Sayısı


154







420 Sıra Sayılı 
670 Sayılı Olağanüstü Hal
  Kapsamında Alınması Gereken Tedbirler Hakkında Kanun Hükmünde Kararname
  (1/755)




Bölümler


Bölüm Maddeleri


Bölümdeki Madde Sayısı




1. Bölüm


1 ila 9'uncu maddeler


9




2. Bölüm


10 ila 12'nci maddeler
(10'uncu maddenin birinci
  fıkrası, ikinci fıkrası, üçüncü fıkrası, dördüncü fıkrası, beşinci fıkrası,
  altıncı fıkrası, yedinci fıkrası, sekizinci fıkrası, dokuzuncu fıkrası ve
  onuncu fıkrası dâhil)


12




Toplam Madde Sayısı


21







424 Sıra Sayılı 
673 Sayılı Olağanüstü Hal
  Kapsamında Bazı Tedbirler Alınması Hakkında Kanun Hükmünde Kararname (1/759)




Bölümler


Bölüm Maddeleri


Bölümdeki Madde Sayısı




1. Bölüm


1 ila 7'nci maddeler


7




2. Bölüm


8 ila 12'nci maddeler
(10'uncu maddenin birinci
  fıkrası, ikinci fıkrası ve üçüncü fıkrası dâhil)


7




Toplam Madde Sayısı


14







436 Sıra sayılı 
675 Sayılı Olağanüstü Hal
  Kapsamında Bazı Tedbirler Alınması Hakkında Kanun Hükmünde Kararname (1/782)




Bölümler


Bölüm Maddeleri


Bölümdeki Madde Sayısı




1. Bölüm


1 ila 12'nci maddeler


12




2. Bölüm


13 ila 19'uncu maddeler 
(17'nci maddenin birinci
  fıkrası, ikinci fıkrası, üçüncü fıkrası, dördüncü fıkrası, beşinci fıkrası ve
  altıncı fıkrası dâhil)


12




Toplam Madde Sayısı


24







444 Sıra Sayılı 
677 Sayılı Olağanüstü Hâl
  Kapsamında Bazı Tedbirler Alınması Hakkında Kanun Hükmünde Kararname (1/789)




Bölümler


Bölüm Maddeleri


Bölümdeki Madde Sayısı




1. Bölüm


1 ila 5'inci maddeler


5




2. Bölüm


6 ila 10'uncu maddeler


5




Toplam Madde Sayısı


10




BAŞKAN – Sayın
milletvekilleri, Adalet ve Kalkınma Partisi Grubunun önerisini okuturken bir
paragraf sehven eksik okunmuştur. Şimdi bu paragrafı tekrar okutuyorum:
“1 Şubat 2018
Perşembe günkü birleşiminde 510 sıra sayılı Kanun Tasarısı’na kadar olan
işlerin görüşmelerin tamamlanamaması hâlinde Genel Kurulun haftalık çalışma
günlerinin dışında 2 Şubat 2018 Cuma günü saat 14.00’te toplanarak bu
birleşimde “Kanun Tasarı ve Teklifleri ile Komisyonlardan Gelen Diğer İşler”
kısmında yer alan işlerin görüşülmesi ve 510 sıra sayılı Kanun Tasarısı’na
kadar olan işlerin görüşmelerinin tamamlanmasına kadar,”
BAŞKAN –
Önerinin gerekçesini açıklamak üzere, Adalet ve Kalkınma Partisi Grubu adına,
öneri sahibi Bilecik Milletvekili Sayın Halil Eldemir. 
Buyurun. (AK
PARTİ sıralarından alkışlar)
Süreniz beş
dakika. 
AK PARTİ GRUBU
ADINA HALİL ELDEMİR (Bilecik) – Teşekkür ediyorum Sayın Başkanım. 
Sayın Başkan,
değerli milletvekilleri; AK PARTİ Grubumuzun İç Tüzük’ün 19’uncu maddesi
gereğince vermiş olduğu grup önerimiz üzerine grubumuz adına söz almış
bulunuyorum. Bu vesileyle sizleri, sizlerin nezdinde de aziz milletimizi
saygıyla selamlıyorum. 
Bugün bu
topraklarda huzur ve güvenlik içerisinde yaşıyorsak, bu çatı altında rahat bir
şekilde çalışabiliyorsak bu, şehitlerimiz ve gazilerimiz sayesindedir. Aziz ve
necip milletimiz bu toprakların her karışını yüzyıllardır şehit kanıyla
sulamıştır.
Bu vesileyle
öncelikle Zeytin Dalı Operasyonu’nda şehit olan kahraman askerlerimizi ve tüm
şehitlerimizi rahmetle anıyorum. Şanlı ordumuza ve güvenlik güçlerimize Cenab-ı
Allah’tan muvaffakiyetler diliyorum. 
Sayın Başkan,
değerli milletvekilleri; grup önerimiz Meclisin çalışma programıyla alakalı. Daha
önce burada kanun hükmünde kararnamelerle ilgili olarak, bugüne kadar, 15
Temmuz hain darbe girişimi sonrası ilan edilen OHAL’den bugüne 31 tane kanun
hükmünde kararname çıktı, biz Meclisimizde bunların 5 tanesini görüştük.
Geçtiğimiz haftalarda sürekli olarak, ısrarla, kanun hükmünde kararnamelerin
Meclis Genel Kuruluna getirilmesi ve bunların da görüşülmesiyle ilgili bilhassa
ana muhalefetin ciddi ve ısrarcı talebi vardı. Bizler de burada, geçen hafta
hatiplerimizin ve bizlerin yapmış olduğu bütün bu talepler karşısındaki
konuşmalarımızda da 5 tanesini görüşmüş olduğumuzu, bundan sonra da Meclisin,
Genel Kurulun kendi gündemine hâkim olduğunu ve bu noktada da grupların kendi
aralarında bir uzlaşı içerisinde bunu Genel Kurula taşıyabileceğini söylemiştik.
Şimdi de 26 tane bekleyen, 25 tanesi sıra sayısı almış kanun hükmünde
kararnamenin 5 tanesinin bugün, 7 tanesinin yarın ve geri kalanının da perşembe
günü görüşülerek tamamlanmasını bu grup önerimizde programlamış oluyoruz. 
Grup
önerimizi Genel Kurulun takdirine sunuyor, yüce heyetinizi tekrar saygıyla
selamlıyorum. (AK PARTİ sıralarından alkışlar)
BAŞKAN –
Teşekkür ederiz Sayın Eldemir. 
Milliyetçi
Hareket Partisi Grubu adına Manisa Milletvekili Sayın Erkan Akçay. 
Süreniz üç
dakika. 
Buyurun. (MHP
sıralarından alkışlar) 
MHP GRUBU ADINA
ERKAN AKÇAY (Manisa) – Sayın Başkan, değerli milletvekilleri; Adalet ve
Kalkınma Partisinin grup önerisi üzerinde söz aldım, hepinizi saygıyla
selamlıyorum. 
Bu grup
önerisiyle olağanüstü hâle dayalı olarak bugüne kadar çıkarılan kanun hükmünde
kararnamelerin Genel Kurulda görüşülmesi hususu gündeme alınmaktadır ve
Milliyetçi Hareket Partisi olarak bu öneriyi yerinde ve gerekli gördüğümüzü
belirtmek istiyorum. 
Yine aynı konuda
bundan tam yirmi bir gün evvel, 9 Ocak tarihinde, yine bu kürsüden yaptığım bir
çağrıyı buradan izninizle tekrarlamak istiyorum. Bizim Milliyetçi Hareket
Partisi Grubu olarak bu konudaki önerimiz şuydu: “Başta OHAL kararnameleri
olmak üzere, bunların Genel Kurulda görüşülmesi hususunda bütün gruplar olarak
bir mutabakat sağlayabileceğimiz kanaatindeyiz.” Ve bütün gruplar, bir araya
gelerek bir an evvel yasalaşması için ortak tutum almaya davet etmiştik. Bugün
sevinerek görüyoruz ki 4 grupla bu KHK’lerin Genel Kurul gündeminde görüşülmesi
önemli bir gelişmedir. Biz de Milliyetçi Hareket Partisi olarak gereken katkıyı
vereceğiz.
Bildiğiniz üzere
20 Temmuz 2016 sonrasındaki KHK sayısı toplam 31, 5’i kanunlaştı. Bunların 23’ü
Genel Kurulun gündeminde ve 1’i de komisyonda, sanırım o da yarın görüşülecek.
Fakat bir diğer husus daha var, o da inşallah Genel Kurulun gündeminin müsait
olduğu bir zamanda gündeme getirilir, o da şu: Bu 20 Temmuz 2016’dan sonra
çıkarılan olağanüstü hâle dayalı KHK’lerin dışında, Genel Kurulda belki otuz
yılı aşkın süredir biriken -bizim tespitlerimize göre- 268 adet kanun hükmünde
kararname Genel Kurulun gündeminde bekliyor. Bu 268 kanun hükmünde kararnamenin
16’sı da daha evvelki olağanüstü hâle dayanılarak çıkarılan KHK’ler. Bunun da
Genel Kurulun gündeminin müsait olduğu bir zamanda yine gruplar olarak bir
ortak mutabakatla ele alınmasında biz fayda görüyoruz. Geçmiş 24’üncü Dönemde
de belli bir mesafe alınmakla birlikte bu, maalesef, Genel Kurulda
görüşülemedi. İnşallah bundan sonraki süreçte diğer kanun hükmünde
kararnameleri de Genel Kurul gündeminde görüşerek kabulünü sağlarız diyor ve
hepinizi saygıyla selamlıyorum. (MHP sıralarından alkışlar) 
BAŞKAN –
Teşekkür ederiz Sayın Akçay.
Halkların
Demokratik Partisi Grubu adına Gaziantep Milletvekili Sayın Mahmut Toğrul…
Buyurun. (HDP
sıralarından alkışlar) 
Süreniz üç
dakika.
HDP GRUBU ADINA
MAHMUT TOĞRUL (Gaziantep) – Teşekkür ederim Sayın Başkan.
Bu vesileyle
Genel Kurulu ve Genel Kurulun emekçilerini saygıyla selamlıyorum.
Sayın Başkan, 15
Temmuz darbe girişiminden sonra aslında buradaki 4 siyasi parti yani
Parlamentoda grubu bulunan 4 siyasi parti darbeye karşı ortak bir tavır sergilemiş ve darbeyle ilgili hesaplaşılması noktasında
hiç kimsenin bir rezervi yokken Hükûmet 20 Ağustosta, maalesef, hiç gerek
yokken bu ülkede olağanüstü hâl ilan etti. Daha da ötesine geçti, hemen
sonrasında bugüne kadar toplumsal hayatı tamamen bertaraf eden, herkesin yaşam
hakkını, çalışma hakkını ihlal eden, hatta aslında darbeyle ilgisi olmayan,
darbeyle bir bağlantısı bulunmayan birçok konuda toplam 31 adet KHK çıkarıldı.
Şimdi, bu KHK’ler birçok bakımdan aslında Anayasa’ya da aykırıydı ancak Anayasa
Mahkemesi bu KHK’lerin Anayasa’ya aykırılığını inceleme yetkisini, gücünü ve
cesaretini kendisinde görmedi. Ne yaptı peki? Hükûmete teslim oldu. Aslında tek
ele teslim oldu. Yasama, yürütme, yargı bir elde birikti ve bu ülkede maalesef,
tüm basın, ifade, çalışma özgürlükleri tamamen yok edildi. “Bu ülkede savaş
olmasın, bu ülkede barış olsun." diyen akademisyenlerden tutun da “Çocuklar
ölmesin." diyen Ayşe Öğretmenlere kadar birçok insana işinden el
çektirildi, hatta çeşitli cezalar verilmeye çalışıldı, şu anda yargılanıyorlar.
Şimdi, bu koşullarda bu ülke tamamen içeride bir kaotik hâl, neredeyse bir
savaş hâli yaşarken şimdi de üzerine hiç gereği yokken bu ülkeye Suriye iç
savaşından bu yana yedi yıllık savaşta tek pat patın bile patlatılmadığı
Afrin’e yönelik bir operasyon, bir işgal girişiminde bulunuldu. Bu aslında ülke
içerisinde yaratılan bu kaotik hâlin yürütülmesi için dışarıdan da bir düşman
yaratılarak tek kişi iktidarının güçlendirilmesinden başka bir şey değil.
Yıllardır oradaki bölgeden size yönelik bir çakıl taşı atılmamışken
sizin kalkıp bugün orayı bir tehdit gibi algılatmanız, aslında toplumda hiçbir
inandırıcılığı olmayan, sadece suni ve sadece aslında, özünde kendi ülkesinde
yaşadığı Kürt meselesinin çözümsüzlüğünün kendince daha da güçlendirilmesi için
tutulmuş bir yoldur. 
(Mikrofon
otomatik cihaz tarafından kapatıldı) 
MAHMUT TOĞRUL
(Devamla) – Sayın Başkan, son bir otuz saniye…
BAŞKAN –
Buyurun, tamamlayın. 
MAHMUT TOĞRUL
(Devamla) – Bu KHK’lerin Mecliste tartışılması değil, bu KHK’lerin yasalaşması
değil; bu KHK’lerin derhâl ülke gündeminden çekilmesi gerekiyor. Hepimiz bu
ülkede eşit ve adil yaşayacaksak, herkes kendisini güvende hissedecekse
herkesin üzerindeki bu Demokles’in kılıcının bir an önce çekilmesi gerekir
diyor, Meclisi saygıyla selamlıyorum. (HDP sıralarından alkışlar) 
BAŞKAN –
Teşekkürler Sayın Toğrul.
Cumhuriyet Halk
Partisi Grubu adına Manisa Milletvekili Sayın Özgür Özel.
Buyurun. (CHP
sıralarından alkışlar)
Süreniz üç
dakika. 
CHP GRUBU ADINA
ÖZGÜR ÖZEL (Manisa) – Sayın Başkan, değerli milletvekilleri; hepinizi saygıyla
selamlıyorum.
Mecliste pek az
rastlanacak bir durumla karşı karşıyayız, Adalet ve Kalkınma Partisinin grup
önerisini destekliyoruz, hatta kendi grup önerimizi de bu yüzden çektik. 
Biraz önce
değerli hatip Adalet ve Kalkınma Partisi Grubu adına konuşurken ifade etti.
Aylardır, yıllardır, haftalardır bu grup önerisini getirmenizi söylüyoruz; biz
getiriyoruz, siz reddediyorsunuz; biz getiriyoruz, siz reddediyorsunuz. Ve dedi
ki: “Ana muhalefet partisi özellikle çok ısrarla söyledi, biz de bunu
yapabileceğimizi hep söyledik ama…” Bunu ana muhalefet partisi şu yüzden
söylüyor: Ettiğimiz yemine ve Anayasa’ya sadık olduğumuz için. Anayasa’nın
91’inci maddesi diyor ki: Bir OHAL KHK’si Cumhurbaşkanı başkanlığındaki
Bakanlar Kurulunca çıkarılır, o gün Meclise yollanır, o gün yayımlanır; yirmi
gün içinde Komisyonda, 30’uncu gün Mecliste kanunlaşır. 
Örneğin sizin
birazdan görüşmeyi tasarladığınız 670 no.lu KHK’yi 17 Ağustos 2016 günü
çıkarmış Bakanlar Kurulu, on sekiz aydır -on sekiz ay olmak üzere-
görüşülmüyor. On yedi aydır Anayasa’yı ihlal suçu, on yedi aydır biz diyoruz.
Genel Başkanınız diyor ki: “At izi it izine karıştı.” “Kurunun yanında yaş
yandı.” Bu konuda, kurunun yanında yanan yaş “Yandım Allah.” diye derdini
anlatacak merci arıyor, o merci “OHAL KHK’lerinin içine bakmam.” deyip size
teslim olmuş, siz on yedi aydır çatır çatır Anayasa’yı çiğniyorsunuz. Bugün
Anayasa’yı ihlal, Anayasa’ya karşı hukuksuzca direnme ve millî iradeye karşı
meydan okuma ve bir sivil darbe sürecinde bir yanlıştan en uzunu on sekiz, en
kısası birkaç ay olmak üzere dönme durumu var, elbette destekliyoruz. Gerekirse
sabahlara kadar çalışacağız ama hiç değilse kurunun yanında yanan yaşlar için,
at izinin it izine karıştığı süreçler için, hukukun ayaklar altına aldığı ve
kimsenin kendini güvencede hissetmediği bu süreçte hukuk yolunun açılmasını
önemsiyoruz ama Anayasa Mahkemesi daha sonraki süreçte nasıl davranır, bu saray
düzeni içinde, bu teslimiyet süreci içinde diplomalarını, ettikleri yeminleri
hatırlarlar mı? Ve içine ne koyarsan koy, size açık çeki verdi hukuk ihlalinde
ve siz kar lastiğini, don lastiğini, taşerona uygulamayı “OHAL KHK’si” dediniz,
bu “İçine bakmam.” dedi ama şimdi içine bakabileceği bir sürece doğru
ilerlenecek. Bu doğrudur, önemli bir adımdır. Gecikmelidir, son derece
ayıplıdır, demokrasi ve Parlamento tarihi açısından bir kara leke dönemidir ama
gelinen noktada ana muhalefetin ısrarla söylediği bu şeye bugün “Tamam
diyoruz.” diyorsanız bu gecikmeli de olsa doğru bir şeydir. Grup önerinizi
destekliyoruz. 
Saygılar
sunuyoruz, sağ olun var olun. (CHP sıralarından alkışlar)
BAŞKAN –
Teşekkür ederiz Sayın Özel. 
Adalet ve
Kalkınma Partisi grup önerisini oylarınıza sunuyorum: Kabul edenler… Kabul
etmeyenler… Öneri kabul edilmiştir. 
BAŞKAN – İç
Tüzük’ün 37’nci maddesine göre verilmiş bir doğrudan gündeme alınma önergesi
vardır, okutup işleme alacağım ve oylarınıza sunacağım. 
V.- BAŞKANLIĞIN GENEL KURULA SUNUŞLARI (Devam)
A) Önergeler (Devam)
2.- Bursa Milletvekili Kadir Koçdemir’in, (2/671) esas
numaralı 30 İlde İl Özel İdaresi 559 Köyde Belediye Kurulması ve Bazı
Kanunlarda Değişiklik Yapılmasına Dair Kanun Teklifi’nin doğrudan gündeme
alınmasına ilişkin önergesi (4/128)
Türkiye Büyük
Millet Meclisi Başkanlığına
(2/671) esas
numaralı Kanun Teklifi’min İç Tüzük’ün 37’nci maddesine göre doğrudan Genel
Kurulun gündemine alınmasını arz ederim. 
Saygılarımla. 
 Kadir
Koçdemir 
 Bursa

BAŞKAN – Teklif
sahibi olarak Bursa Milletvekili Sayın Koçdemir…
Buyurun, süreniz
beş dakika. 
KADİR KOÇDEMİR
(Bursa) – Sayın Başkan, saygıdeğer milletvekilleri; Genel Kurulu saygıyla
selamlıyorum.
Cenab-ı Allah’tan
kahraman ordumuza tez zafer, şehitlerimize rahmet, gazilerimize acil şifalar ve
sağlık, milletimize birlik beraberlik ve dirlik düzenlik vermesini diliyorum.
Bugünler tefrikadan uzak durmamıza, yüreklerimizin top bile sindiremeyecek
biçimde toplu vurmasına vesile olsun. Meclisimiz ülkemizin terör ve fitne
belasından kurtarılması, bölgeye huzur ve barış gelmesi yolunda Anayasa’nın
117’nci maddesi gereği manevi varlığından ayrılamayacak olan başkomutanlık
görevini layıkıyla yerine getirsin.
Hassas bir dönemden
geçiyoruz. AK PARTİ iktidarlarının yaptığı hatalar birikerek ülkeyi bir beka
meselesiyle karşı karşıya getirdi. En son 15 Temmuz melun darbe girişimi
milletimizde büyük bir travmaya yol açtı. Devam eden süreçte bazı hatalardan
dönüldü. Biz beka meselesinin medeni hukukta bir kişinin yaşama hakkının
kendisine karşı bile korunmasına benzer şekilde her şeyin üstünde olduğuna
inanıyor ve buna yönelik adımları destekliyoruz. Ancak millî direncimiz, millî
mukavemet gücümüz aradan geçen zaman içinde olması gerektiği kadar güçlenmedi.
Kendi saflarını sıkılaştırma uğruna milleti kamplaştırma, kutuplaştırma,
dışlama davranışları devam ediyor. Dış politikamız millî imkânlarla millî
hedefleri bağdaştırmada yeteri kadar başarılı değil. Siyasetin dili zehirlenmiş
durumda. En güçlü olmamız gereken zamanda birbirimizle didişip boğuşuyoruz.
Sebepler ve yapılması gerekenler hakkında çok şey söyleyebilirim ama vaktim
yok. Onun için, en önemli gördüğüm hususu ifadeyle yetineceğim. 
Sizlerin
dikkatine iki ülkeyi, Almanya ve Kore’yi getirmek istiyorum. 1949’a kadar
kültürü, coğrafyası, altyapısı, maddi ve beşerî sermayesi, teknolojik düzeyi,
bilgi birikimi, eğitim seviyesi velhasıl aklınıza her ne geliyorsa her şeyi
aynı olan bir millet ikiye bölündü, kırk iki sene sonra tekrar birleştiklerinde
birbirlerini tanıyamadılar. Aynı şey Kore için de geçerli. Gerçi onlar henüz
birleşmedi ancak ayrıldıktan elli sene sonra, 2005 yılında kuzeyde ortalama
ömür güneyden on üç yıl daha kısaydı. Buradan çıkan sonuç şu arkadaşlar: Birlikte
yaşamanın verimli, nizasız ve başarılı olmasının, insanların kendilerini en iyi
biçimde gerçekleştirmesinin izahı, kültürde, coğrafyada, yer altı, yer üstü
zenginliklerinde, iklimde değil, hukuktadır. Diğer şartlar aynı olduğunda
belirleyici olan hukuktur, hukukun meşruiyeti de usule bağlıdır. Kore’nin
güneyinde ve Almanya’nın batısında diğer kısımdan farklı olarak öngörülebilir,
hesaplanabilir bir ortam tesis edilmişti, insanlığın binlerce yılda oluşturduğu
birikimden yararlanılmıştı. 
Bugün ülkemizde
en endişe verici olan alan hukuktur. Bu alandaki eksiğimiz maalesef bugüne
mahsus bir durum da değildir. Derecesi değişmekle birlikte mahiyeti aynı
kalmaktadır, hatta son yıllarda durum hızla kötüleşmektedir. Hukuka ve yargıya
güven yerlerde sürünmektedir. Neyin suç olarak damgalandığının ceza hukuku
giriş kitaplarındaki suç tarifiyle uzaktan yakından bir ilgisi kalmamıştır.
Ödüllendirme-cezalandırma, terfi-tenzil mekanizmalarında keyfîlik hakimdir.
Ayırma, kayırma ve buyurma hâkim tarz olmuştur. Ehil, emin ve halka yakın
olmayan insanlar hak etmedikleri güçlerle donatılmaktadır. İlginin, sevginin,
bilginin yararı değil, zararı vardır. İnsanlar önünü görememekte, bırakın beş
altı yılı, beş altı ay sonrası için bile plan yapamamaktadır, çünkü hiçbir
hesap tutmamaktadır. Siyaset, hukukun hem en önemli kaynağı hem de meşruiyet
tabanıdır. Böyle olduğu için genellikle ikisi birden kötüleşmekte ya da
iyileşmektedir. Ülkemizde de durum böyledir.
(Mikrofon
otomatik cihaz tarafından kapatıldı)
KADİR KOÇDEMİR
(Devamla) – Sayın Başkanım, tamamlayabilir miyim?
BAŞKAN – Tabii,
buyurun, tamamlayın lütfen.
KADİR KOÇDEMİR
(Devamla) – Siyaset olması gerektiği gibi değildir arkadaşlar. Gündem
belirleme, kanaat, irade oluşturma, karar alma ve denetleme mekanizmaları
normal siyasi süreçlerin dışına kaymıştır. Daha da vahimi bu hâl giderek
normalleşmektedir. Siyasi aktörlerin kimi alenen kimi tersinden kimi gizlice
statükonun sürmesi için elinden geleni yapmaktadır. Meclis etkisiz hâle
getirilmiştir. “Ben Ahmet’ten, ben Ali’den, hatta ben kendimden daha hızlı
koşarım.” diyemeyen sporcu olamaz. Siyaset de gündem belirleme, irade
oluşturma, karar alma ve denetim süreçlerinde herkesten daha etkin olma
iddiasıdır. Ama günümüzde böyle değil, kabalık, ufuksuzluk, tembellikle
statükonun sürdürülmesi avantaj sağlayabiliyor, bu da hukukun ve usulün devre
dışı bırakılmasıyla mümkün oluyor.
Vaktim yok, şu
kadarını söyleyebilirim: Bugün, Yunus’un yaşadığı çağla pek çok benzerliğimiz
var. 
(Mikrofon
otomatik cihaz tarafından kapatıldı)
KADİR KOÇDEMİR
(Devamla) – Yedi yüz yıl önceki gibi bugün de gün “Gelin tanış olalım, işi
kolay kılalım, sevelim sevilelim, dünya kimseye kalmaz.” deme günüdür. Bugün
Türk devlet geleneğinden gerekli dersleri alıp hukuku, meşruiyeti ve usulü en
üstte tutma günüdür, aklın ve sözün hürriyetini savunma günüdür. İstiklal
Marşı’mızdaki “yarından da yakın” denen şeyi dünden de uzak yapmamanın yolu
bundan geçmektedir. Gelin buna bu teklifi kabul ederek başlayalım.
Saygılar
sunuyorum.
BAŞKAN –
Teşekkür ederiz Sayın Koçdemir.
ÖZGÜR ÖZEL
(Manisa) – Sayın Başkanım, müsaade ederseniz oylamadan önce bir şey söylemek
istiyorum.
BAŞKAN – Peki,
buyurun Sayın Özel.
IV.- AÇIKLAMALAR (Devam)
31.- Manisa Milletvekili Özgür Özel’in, Bursa Milletvekili
Kadir Koçdemir’in vermiş olduğu kanun teklifine Cumhuriyet Halk Partisi olarak
destek verdiklerine ilişkin açıklaması 
ÖZGÜR ÖZEL
(Manisa) – Sayın Başkan, İç Tüzük 37 milletvekillerine böyle bir olanak
sağlıyor; komisyonda gündeme alınmayanın doğrudan gündeme alınması. 
Bu kanun
teklifinin gündeme alınması son derece doğru ama içeriğine baktığımızda,
örneğin Denizli gibi, Manisa gibi bu işten son derece muzdarip birçok il yok
ancak gündeme alınması durumunda üzerindeki görüşmelerde önerge işlemi
yapılabileceği için önergelerle genişletilmesi ve beldelerin kapatılmasıyla
ilgili mağduriyetin, büyükşehir belediye veya kamuoyunda “bütünşehir” olarak
bilinen kanunun yarattığı tüm mağduriyetlerin giderilmesine fırsat tanıyacağı
için sayın milletvekilinin teklifine Cumhuriyet Halk Partisi olarak destek
verdiğimizi ifade etmek isterim.
BAŞKAN – Peki,
teşekkür ederiz Sayın Özel.
V.- BAŞKANLIĞIN GENEL KURULA SUNUŞLARI (Devam)
A) Önergeler (Devam)
2.- Bursa Milletvekili Kadir Koçdemir’in, (2/671) esas
numaralı 30 İlde İl Özel İdaresi 559 Köyde Belediye Kurulması ve Bazı
Kanunlarda Değişiklik Yapılmasına Dair Kanun Teklifi’nin doğrudan gündeme
alınmasına ilişkin önergesi (4/128) (Devam)
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Sayın
milletvekilleri, birleşime yirmi dakika ara veriyorum.
Kapanma Saati: 19.33
DÖRDÜNCÜ OTURUM
Açılma Saati: 20.03
BAŞKAN: Başkan
Vekili Pervin BULDAN
KÂTİP ÜYELER: Fehmi KÜPÇÜ (Bolu), Sema KIRCI (Balıkesir) 
-----0-----
BAŞKAN – Sayın
milletvekilleri, Türkiye Büyük Millet Meclisinin 52’nci Birleşiminin Dördüncü
Oturumunu açıyorum.
Alınan karar
gereğince sözlü soru önergeleri ile diğer denetim konularını görüşmüyor ve
gündemin “Kanun Tasarı ve Teklifleri ile Komisyonlardan Gelen Diğer İşler”
kısmına geçiyoruz.
1’inci sıraya
alınan 676 Sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname (1/783) ile İçtüzük’ün 128’inci Maddesine
Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi’nin görüşmelerine başlayacağız.
VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- 676 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname (1/783) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 437) (x)
BAŞKAN –
Komisyon? Yerinde. 
Hükûmet?
Yerinde.
Komisyon raporu
437 sıra sayısıyla bastırılıp dağıtılmıştır.
Sayın
milletvekilleri, alınan karar gereğince, bu kanun hükmünde kararname İç
Tüzük’ün 91’inci maddesi kapsamında temel kanun olarak görüşülecektir. Bu
nedenle, kanun hükmünde kararname, tümü üzerindeki görüşmeler tamamlanıp
maddelerine geçilmesi kabul edildikten sonra bölümler hâlinde görüşülecek ve
bölümlerde yer alan maddeler ayrı ayrı oylanacaktır.
Kanun hükmünde
kararnamenin tümü üzerindeki ilk konuşmacı Milliyetçi Hareket Partisi Grubu
adına Osmaniye Milletvekili Sayın Ruhi Ersoy.
Buyurunuz. (MHP
sıralarından alkışlar)
MHP GRUBU ADINA
RUHİ ERSOY (Osmaniye) – Sayın milletvekilleri, değerli hazırun; öncelikle,
kanun hükmünde kararnameler tartışılırken, konunun uzmanı arkadaşlardan aldığım
kanun hükmünde kararnamenin tarihçesiyle ilgili bazı bilgileri paylaşmak,
hatırlatmak istiyorum. 
Kanun hükmünde
kararname bize 1876 Birinci Meşrutiyet’le birlikte geliyor. Yani o da o dönem
içerisinde, Meclis onayına sunulmadan alınan kararların direktman
uygulanmasıyla ilgili bir husus. Zaman içerisinde 1961 Anayasası’yla beraber
-tabii, o kanun hükmünde kararnamelerin o dönemdeki adı “kanunu muvakkat”
vakitli kanun demek, bir süreliğine geçerli kanun- 1961’de “muvakkat” “kanun
hükmünde kararname”ye dönüşüyor isim olarak. 1971’de Nihat Erim, kanunu
muvakkatı hatırlatarak yeniden “muvakkat” isminin gündeme gelmesi hususunda
ifadelerde bulunuyor. Tabii, 1971’de şartlar OHAL’den çok daha yoğun olduğu
için, olağanüstü hâlin de olağanüstüsü olduğu için o şartlar içerisinde “kanunu
muvakkat”ın tartışmaları 1980’de yeniden “kanun hükmünde kararname”ye
dönüştürülüyor. OHAL ile kanun hükmünde kararnamenin varlığı 1982 Anayasası’yla
birlikte yürürlüğe giriyor. Zaman içerisinde bu yürürlüğe girme iki aşamalı
olarak bugün uygulanıyor: Birincisi, olağanüstü şartlarda, OHAL şartlarında
kanun hükmünde kararname Cumhurbaşkanının Bakanlar Kuruluna hükûmet etmesi
esnasında alınan kararlar. Bir de olağanüstü hâl olmayan normal şartlarda
Bakanlar Kurulunun aldığı kanun hükmünde kararnameler vardır, bu da işleri seri
bir şekilde çözmek adına alınan kararlar ve daha sonra Meclis onayına giden
uygulamalar. 
Bugün
tartışmaların temelinde OHAL ve KHK ilişkisi var. Şimdi, OHAL’in varlığını biz
parti olarak destekliyoruz ve OHAL’in varlığına siyaseten inanmış ve memleketin
bu kriz ve darboğazdan çıkması adına OHAL’in devam etmesine oy vermiş bir
partinin milletvekili olarak, grubun üyesi olarak konuşuyorum. OHAL şartlarında
da kanun hükmünde kararnamenin kaçınılmazlığı söz konusu yani işlerin seri
yürütülmesiyle ilgili. Tabii, bunun içerisinde eleştiri konusu olan detaylar
yani kar lastiği örneğinden diğer türevlere kadar birtakım konular
tartışılabiliyor. 
Burada
asıl üzerinde durulması gereken ve hatırlatmak istediğim bir husus var değerli
milletvekilleri, o da şudur: Bugün itibarıyla tartıştığımız kanun hükmünde
kararname ve OHAL şartlarının ürünü olan bu serilik hükûmet etmenin, devlet
yönetmenin kaçınılmaz bir sonucu olarak ortaya çıkmıştır. Memlekette anlık
kararlar alarak uygulamaya koymak ve çözüm üretmeniz gerekiyor ve bu bize
şimdi, “Kanun hükmünde kararnamelerle ülke yönetiyoruz, böyle şey mi olur?”
gibi eleştiriler yapmaya sebebiyet veriyor ama bir hatırlatma yapmakta fayda
var, bu hatırlatma da şudur: Artık biz Cumhurbaşkanlığı hükûmet etme sistemine
anayasal olarak geçtik ama Cumhurbaşkanlığı hükûmet etme sisteminin sonucu olan
Anayasa’nın gereği seçim 2019’da yapılacak. O seçim 2019’da yapıldıktan sonra
bugünkü kanun hükmünde kararname olarak gözüken pek çok kararname
Cumhurbaşkanlığı kararnamesi olarak zaten çıkacak. Cumhurbaşkanlığı hükûmet
sistemine geçmenin gayesi de seri bir şekilde, bürokrasiye takılmadan, anlık
kararlar alarak devleti daha aktif yönetebilmenin gereğiydi değil mi? O sebeple
Cumhurbaşkanlığı hükûmet sistemine geçtik. Bugün itibarıyla, Cumhurbaşkanının
Bakanlar Kuruluna başkanlık yapmış olduğu uygulamalarda ortaya çıkan olağanüstü
hâl ve KHK ilişkileri tartışma konusu. Yarın, Cumhurbaşkanlığı hükûmet etme
sistemine 2019’dan sonra geçilip ilk seçimden sonraki uygulamalarda bugünkü
KHK’ler Cumhurbaşkanlığı kararnamesi olarak zaten karşımıza gelecek.
Cumhurbaşkanlığı kararnamelerinin de en geç üç ay içerisinde Meclis onayına
sunularak burada yasalaşması mecbur. Dolayısıyla, biz, şimdi 2019’dan sonraki
yapılacak olan uygulamalarla ilgili egzersizle meşgulüz diyebiliriz, daha doğrusu
buna bir benzetme ve böyle bir değerlendirme yaparak ben konuşmaya başlamak
istedim. 
Üzerinde
değerlendirme yaptığımız konulara da baktığımda 29/10/2016 tarihli kanun
hükmünde kararnamelerin içeriklerinde çok da “Bu alan istismar edilmiş de ondan
dolayı bunun içerisine konulmuş. Neden buraya konuldu?” diyeceğimiz hususlar
yok çünkü savunma ve güvenlikle ilgili, yargıyla ilgili bir dizi düzenlemeleri,
ülkemizin asıl gündemine dair, güvenlik personelinin teminiyle ilgili mevzuatın
değişikliği gibi hususları görüyoruz. Ama bu çerçevede tartışmalar yapılırken
bizim üzerinde durulmasını daha çok arzu ettiğimiz konu, Türk milletinin,
kamuoyunun gündemi ile Büyük Millet Meclisinin gündeminin birbiriyle örtüşmesi
meselesi. Yani bugün itibarıyla “Türkiye normaldir.” diyemeyiz. Gerçekten
Türkiye'nin normal olmadığını, olağanüstü şartlar yaşadığını birazcık şöyle
başınızı kaldırır izlerseniz ekranlarda görürsünüz, birazcık zaman harcar, emek
harcar, mesai harcar yola çıkarsanız da hemen yanı başınızda görürsünüz. Ben
dün akşam itibarıyla Hatay’ın Hassa ilçesindeydim; Kırıkhan-Hassa-Kilis
üçgeninde birtakım temaslarda bulundum. Bölgedeki çatışmanın sıcaklığını
gördüm, gözlemledim; terörle mücadelenin sıcaklığını gördüm, gözlemledim.
Memleketin gerçekten bir olağanüstü… Hem siyasetin hem askerin hem de bölgede
yaşayan vatandaşın olağanüstü gündemlerle meşgul olduğunu gördüm. Kilis’te o
gece saat iki buçukta roketle saldırılan o caminin hâlini görmek ayrı bir
dramdı, diğer tarafta Mehmetçik’in canhıraş bir şekilde terörle mücadelesini
görmek başka bir duyguydu. 
Sayın
milletvekilleri, burada şu hususun altını çizmek lazım: Pozitif değerler
setlerini kullanarak birtakım söylemler geliştirilebilir, temel hak ve
özgürlükler ve insan hakları çerçevesindeki bu değerler setleri aynı zamanda
istismar alanlarına açık konular hâline getirilebilir. Bir düşünür diyor ki:
“En iyi yalanlar içerisinde doğru olan yalanlardır.” Bunun içerisine doğruların
bir kısmını serpiştirir, daha sonra birtakım algılar yapabilirsiniz. Öncelikle
şu hakikati bilmek lazım: Türkiye Cumhuriyeti devleti terörle mücadele veriyor,
Türkiye Cumhuriyeti devleti bir savaş hâlinde değil. Buna “savaş” diyerek iki
ülke arasındaki denkleştirmeyle, mütekabiliyet esasıyla bir kavramı kullanmak
bir kere yanlış. Terörle mücadele verilirken iki stratejisi var Türkiye
Cumhuriyeti devletinin: Birincisi, kendisiyle 910 kilometre uzunluğunda olan
bir sınırın en az 400 kilometresinde PKK’nın uzantısı olan PYD ve YPG’nin ele
geçirmeye çalıştığı, butik devletçikler hayali kurduğu yapılanmaları
bölgesinden, sınırından uzaklaştırmak ve ülkesinin güvenlik koridorunu
oluşturmak istiyor; bu en doğal hakkı. Birleşmiş Milletler Anlaşması’nın
51’inci maddesinden de haklarını alarak -uluslararası hukuktaki- bu haklarını
koruyor. Ama öte yandan, Türkiye Cumhuriyeti devleti, bu coğrafyada kendi
hâlinde, sınırlı sayıda, 81 vilayetle var olmuş bir devlet değil; imparatorluk
bakiyesi üzerinden gelen, Selçuklu-Osmanlı-cumhuriyet müktesebatından var olan
bu ülkenin bu gönül coğrafyası içerisinde var olan kendi medeniyetinin
insanlarına karşı da vicdani sorumlulukları var. Genel anlamda da Türk
milletinin insanlığa söyleyecek sözü var, yanı başında insanların terör zulmüne
maruz kaldıklarını göre göre sessiz kalamaz. 
Türk devletinin
bugün Afrin’de varlığının, dün El Bab’da varlığının ikinci gerekçesi de terör
zulmünden inleyen insanlara insani yardım götürmektir. Bu temel yaklaşımları
toplumun büyük bir çoğunluğu kabul etmiş durumda. İşte bu genel kabulün yani
yüzde 90’lara, 98’lere varan kabulün içerisinde her türlü siyasal görüşten
insanlar var. Bu husus bu şekilde kabul görmüşken bunu birtakım odakların
provoke etmesi, terminoloji olarak terörle mücadeleyi savaşa dönüştürmesi
veyahut da “Savaşa hayır!” kavramıyla “Terörle mücadeleye hayır!” noktasına
geliniyor olması gerçekten kamu vicdanı açısından da çok üzücü bir durumdur.
Çünkü bugün itibarıyla bölgeye baktığımızda mücadele verilen yerin yani “Afrin”
denilen coğrafyanın PKK’nın ana karargâhlarından birisi olduğunu görüyorsunuz.
Yani Şemdinli, Eruh 1984 operasyonlarında bebek katili, cinayet işleyen,
bebekleri öldüren, kümesteki tavuğunu öldüren, ahırdaki ineğini öldüren,
insanlarını öldüren PKK’nın otorite sağlamasının aynısı bugün itibarıyla PYD
tarafından, bölgede halka zulmederek bu insanlara hâkimiyet, egemenlik
kurmasıyla, yapılmaya çalışılıyor. 
Öte taraftan,
“Afrin” denilen coğrafyaya baktığımızda, Suriye-Türkiye arasındaki genel ova ve
düz ova anlamındaki coğrafyanın ötesinde Afrin dağlık bir bölge, bir adım
sonrasına gittiğinizde bu dağlık bölge bebek katili Öcalan’ın bir şekliyle
Bekaa Vadisi’ne gitmeden önce Afrin’de muhafaza edildiği ve oradan hareketle
karargâhını Bekaa Vadisi’ne taşıdığı destansı bir alan. Bu alanı kendi
kültürlerinde referans alanlar 2003 yılında PYD’yi de Afrin’de kurmuşlar. PYD
eşittir PKK’nın Suriye karşıtı, Afrin’de kurulmuş bir yapı. 
(Mikrofon
otomatik cihaz tarafından kapatıldı) 
RUHİ ERSOY
(Devamla) – Sayın Başkanım, sözlerimi tamamlayayım ama süre konusunda…
BAŞKAN –
Buyurun. 
RUHİ ERSOY
(Devamla) – 2011-2014 arasında da PYD burayı kanton ilan etmiş arkadaşlar.
İşte, bu butik devletçikler üzerinden böylesine, âdeta karargâh hâline
getirilen, Amanoslardan başlayarak Akdeniz havzasına kadar, Ege’ye, Muğla’ya
kadar giden terör koridorunun merkez üssü olarak gözüken bir yerdir bugün
Afrin. Türk ordusu bugün bu terör yuvalarını âdeta temizliyor ve -bu temizlik
harekâtı Türkiye’yi rahatlatırken- bölgede zulüm gören insanları da terörden
kurtarmanın mücadelesini veriyor. Bu mücadeleyi gölgelememek adına elden gelen
hassasiyeti her türlü göstermek lazım. Yani burada siyaseten Hükûmetin, iktidar
çevrelerinin bu büyük desteği çok iyi kullanması bir tarafta, diğer tarafta da
böylesine destansı bir mücadeleye karşı gölge düşürecek bir tutum içerisine
girmeme hususunda da bu memlekette yaşayan her bir vatandaşın ayrı bir
hassasiyet göstermesi gerekiyor diyor, Genel Kurulu saygıyla selamlıyorum. (MHP
sıralarından alkışlar)
BAŞKAN –
Teşekkür ediyoruz Sayın Ersoy.
Halkların
Demokratik Partisi Grubu adına Diyarbakır Milletvekili Sayın Altan Tan.
Buyurun. (HDP
sıralarından alkışlar)
HDP GRUBU ADINA
ALTAN TAN (Diyarbakır) – Sayın Başkan, sayın milletvekilleri; kanun hükmünde
kararnamelerle ilgili olarak huzurlarınızdayım.
Değerli
arkadaşlar, bu kanun hükmünde kararnameler, işte biliyorsunuz, son dönem
siyasetimizin neredeyse ana unsuru hâline geldi. İlk olarak 15 Temmuz
darbesinden sonra olağanüstü hâl ilan edildiği vakit Sayın Numan Kurtulmuş
yaptığı bir konuşmada “Bir buçuk ay zarfında inşallah normale döneriz ve bu
olağanüstü hâl şartlarından kurtuluruz.” demişti. Bir buçuk ayın üzerinden şu
an on sekiz ay geçti ama maalesef, öyle gözüküyor ki bu iş seçimlere kadar
böyle gidecek, seçimlerden sonra da bu sefer yine Cumhurbaşkanlığı
kararnameleriyle Meclis neredeyse tamamen devre dışı kalacak. Demokrasi
açısından hiç de iç açıcı bir şey değil ama maalesef, Türkiye, biz gözümüzü
açtık açalı bu fırtınalı durumdan kurtulup doğru düzgün bir demokrasiye
geçemiyor.
Bugün de benden
evvel konuşan arkadaşlarımızın da değindikleri bir sınır ötesi harekât var şu
an, bundan önce de olmuştu Cerablus’ta, Bab’da. O Bab’daki operasyon olmadan
bir ay evvel ben Mecliste bir basın toplantısı yaptım. Dedim ki: Arkadaşlar,
bakın, kapalı kapılar arkasında Halep’in verilip Bab’ın alınacağı söyleniyor. Ve
maalesef o benim yaptığım konuşmadan bir ay sonra bu durum gerçekleşti. Bugün
de İdlib üzerinden çok farklı pazarlıklar, çok farklı senaryolar gündeme
geliyor ama ne yazık ki bunu bilenler biliyor ama bilmesi gereken birinci yer
olan Türkiye Büyük Millet Meclisi bu kapalı kapılar arkasındaki pazarlıklarla
ilgili hiçbir şey bilmiyor. 
Tabii,
bu konuda çok fazla polemiğe girmek istemiyorum. Sayın Ahmet Davutoğlu,
Başbakanlığı döneminde “Orta Doğu’da bundan sonra bizden habersiz yaprak bile
kıpırdamaz, kıpırdayamaz, kıpırdamayacak.” demişti. Türkiye’nin bütün bir Orta
Doğu’da oyun kurucu olduğunu ve bundan sonraki bütün gelişmelerde en başaktör
olacağını söylemişti. Keşke öyle olsaydı yani keşke Türkiye’de ciddi bir devlet
aklı olsaydı, bütün Orta Doğu’daki halkların yararına, Türklerin, Kürtlerin,
Arapların, Ezidilerin, Süryanilerin, Nasturilerin, Şiilerin, Alevilerin,
Sünnilerin -kim varsa Orta Doğu’da yaşayan- bunların lehine bir oyun
kurulabilseydi.
Siyasal
bilgiler fakültelerinde bir ders okutulur. Dünyadaki devletler tasnif edilir,
kabaca bir tasnifi vardır. Bir: Oyunbozan ve oyun kuran ülkeler. Yani bir
operasyona girdiği vakit Orta Doğu’da, Orta Asya’da, Afrika’da, Avrupa’da,
dünyanın neresinde olursa olsun önce mevcut statükoyu bozan sonra da kendine
göre yeni bir düzen kuran ülkeler. Tarihte de bu ülkeler vardı, bugün de var.
Mesela bir İngiltere, Amerika, Rusya, bu birinci kategorideki ülkeler. Tarihte
Osmanlı İmparatorluğu da böyle bir devletti, hem oyunbozan hem de oyun
kurabilen bir yeteneği vardı. İkinci sınıftaki ülkeler ise ne oyun bozabilen ne
de oyun kurabilen ülkeler. Yani Afrika’da, Asya’da hatta Avrupa’da onlarca
böyle ülke var. Mesela Avrupa’da da var mı derseniz? Bir Macaristan var,
Bulgaristan var, Norveç var. Ama bir de üçüncü kategori var, oyun bozma gücü
olan ülkeler. Şimdi, Türkiye oyun kurma iddiasından bugün oyun bozma seviyesine
geldi maalesef. Tamam, Orta Doğu’da Türkiye’nin kabullenmediği, Türkiye’ye
rağmen Türkiye’ye tehdit oluşturabilecek bazı girişimleri Türkiye engelleyebiliyor.
Neyle engelleyebiliyor? Siyasi gücüyle engelleyebiliyor, askerî gücüyle
engelleyebiliyor, diplomatik temaslarıyla engelleyebiliyor. Oyun bozma yeteneği
hâlen var ama maalesef değerli arkadaşlar, oyun kurma yeteneği yok.
Şimdi,
Cerablus’a girildi, Afrin’e girildi veya Mesut Barzani’nin Kürdistan
bölgesindeki bağımsızlık referandumu bir şekilde engellendi, boşa çıkarıldı;
peki bundan sonra yani bu oyun bozma stratejisinden sonra nasıl bir oyun
kurulacak, ne olacak? Mesela isterseniz Kürdistan Bölgesel Yönetimi’nden,
Irak’tan başlayalım, Kerkük’ten başlayalım. Mesela kıyametler koptu burada,
siyasal partiler birbirleriyle milliyetçilikte yarıştılar Kerkük’le ilgili;
peki bugün Kerkük’te ne oldu? Kerkük’e olduğu gibi Bağdat’taki Şii rejimi geldi,
İran siyaseti oturdu, Kerkük petrolleri de bugün İran’a satılıyor, bugün fiilî
durum bu. Peki, Türkiye burada ne kazandı, ne kaybetti yani Türkiye derken
hepimizi koyuyorum içine? Bu, Irak siyaseti, Irak’taki Kürdistan siyaseti,
Musul siyaseti, Kerkük siyaseti şu an nereye vardı? Her gün Irak Türkmenlerini
konuşan arkadaşlara soruyorum ben: Bugün Türkmenlerin Irak’taki hangi sorunu
çözüldü, ne oldu? Yani ana dilde eğitim hakları ne oldu, siyasi durumları ne
oldu, ekonomik durumları ne oldu? Eskisinden çok daha kötü bir tablo çıktı ve
unutuldu yani en kötüsü, daha da kötüsü gündemden çıktı ve devre dışı kaldı. Şu
an Irak Türkmenleri diye –yani Kürtleri bir yana bırakalım- bu Parlamentoda
artık bir sorun yok, konuşulmuyor. Aynı şeyi ben Suriye’ye getirmek istiyorum
işte bugün. Diyelim ki Cerablus’ta yarın ne olacak, Afrin’de ne olacak? 10 bin
asker, 100 bin asker, 500 bin askerle girdik; bütün bir Suriye’nin bizce,
Türkiye’ce, kendince tehlike addettiği yerlere girildi. Peki, sonra nasıl bir
düzen kurulacak? Suriye’deki Kürtlerin, Arapların, Sünnilerin, Alevilerin,
Hristiyanların statüsü ne olacak, nasıl bir Suriye kurulacak? Bugün PKK’ye
karşı bir duruş sergileniyor. Peki, Suriye’deki Kürtlerin temsilcisi kim
olacak, meşru hakları ne olacak? Otonomi mi olacak, federatif bir Suriye mi
olacak, demokratik bir Suriye mi olacak, nasıl bir düzen kurulacak? Bu konuda
burada gelip de Dışişleri Bakanımız başta olmak üzere bir proje anlatan
arkadaşımız yok maalesef. 
Peki, Irak’taki
Kürtlerle ilgili bundan sonra ne olacak, Türkmenler ve Kürtlerle ilgili? Orayla
da ilgili bir proje yok. Yani, Irak Hükûmeti ne yapacak? Türkiye kime nasıl
yaklaşacak, kimi destekleyecek, kime köstek olacak? Ekonomik ilişkiler ne
olacak, ithalat, ihracat, petrol bunlar ne olacak? Bunlarla da ilgili bir proje
yine yok. 
Gelelim
Türkiye’nin içine. Türkiye bir çözüm sürecini yaşadı, Türkiye’de aklıselim
herkesin desteklediği, barışın, kardeşliğin, huzurun hâkim olduğu bir iki üç
yıl geçirdik hep beraber. Bunların tamamı rafa kaldırıldı, sen bozdun, ben
bozdum, öbürü bozdu, diğeri bozdu, kim bozduysa bozdu. Peki, nasıl düzelecek?
Yani burada polemik yapmak da kolay, birbirimizi suçlamak da kolay. Ben sorular
soruyorum Irak’la ilgili, Suriye’yle ilgili ve Türkiye’yle ilgili. Ne olacak
bundan sonra? Kürt sorunu nereye evrilecek? 
Şimdi, bütün
arkadaşlar Kürt sorunu denildiği vakit PKK’yi gerekçe gösterip, şu anki
çatışmalı ortamı gösterip bir şeyler anlatıyorlar ama bugün öyle bir noktaya
geldik ki başından beri iktidarı destekleyen gazetelerde AK PARTİ’nin
politikalarını savunan bir Müfit Yüksel’den İlhami Işık’a kadar tasfiye
ediliyor. Yani, İslami kesimde Kürt meselesine hassasiyet duyan, bir şeyler
söyleyen kendince ve iktidarı destekleyen unsurların da tamamı tasfiye
ediliyor, görevlerine son veriliyor. Gazetelerdeki, televizyondaki yazılarına,
programlarına son veriliyor. 
Onun
için değerli arkadaşlar, ben bu on dakikada klasik bir tartışma ve çatışma
üslubu yerine bu soruları sormayı daha doğru buldum. Önümüzde, bütün bir Orta
Doğu’da -Suriye’de, Irak’ta, Türkiye’de- Türkiye'nin önünde Kürt sorunu var,
çözüm bekliyor; bununla ilgili oyun bozmanın ötesinde bir oyun kurma
senaryosunu tartışmadığımız müddetçe, bu konuda birbirimizi çıkıp da burada
ikna etmediğimiz müddetçe maalesef hepimiz kaybedeceğiz. Bütün bu coğrafyada
yaşayan bütün halklar kaybedecek, Kerkük’teki Türkmen ve Kürt de kaybedecek,
Afrin’deki de, Diyarbakır’daki de, İstanbul’daki de, Ankara’daki de. Bu kadar
bombaların, silahların dağlara gitmesi bile bizim için büyük bir millî kayıp, yazık.
Onun için tekrar söylüyoruz: Çözüm, çözüm, çözüm; aklıselim, aklıselim,
aklıselim; proje, proje, proje. 
Saygılar
sunuyorum. (HDP sıralarından alkışlar) 
BAŞKAN
– Teşekkür ederiz Sayın Tan. 
Cumhuriyet
Halk Partisi Grubu adına Çanakkale Milletvekili Sayın Muharrem Erkek. 
Buyurun.
(CHP sıralarından alkışlar)
CHP
GRUBU ADINA MUHARREM ERKEK (Çanakkale) – Sayın Başkan, değerli milletvekilleri;
676 Sayılı Kanun Hükmünde Kararname üzerinde Cumhuriyet Halk Partisi Grubu
adına söz aldım, Yüce Meclisi saygıyla selamlıyorum.
Öncelikle
tüm şehitlerimize Allah’tan rahmet diliyorum, ailelerine sabır diliyorum,
milletimizin başı sağ olsun. Özellikle şunu ifade etmek istiyorum: Bu ülkede,
bu memlekette hiç kimse şehitlerimizin kanı üzerinden siyaset yapmasın, şehitlerimizin
kanı üzerinden de seçim yatırımı yapmasın; bunu, şehitlerimize, milletimize,
Türk Silahlı Kuvvetlerimize yapmayalım. Suriye’nin birliğini bütünlüğünü
gerçekten samimi olarak destekliyorsak -ki bizim için çok çok önemli-
Suriye’deki terör yapılarıyla da birlikte hareket etmeyelim.
Değerli
milletvekilleri, KHK’yle ilgili değerlendirmeme geçmeden önce bugün AK PARTİ
Genel Başkanı Sayın Erdoğan’ın grup toplantısında yaptığı konuşma çok önemli ve
vahim bir tabloyu ortaya koydu, laik cumhuriyetle çok açık bir hesap olduğu çok
açık bir şekilde ifade edildi. Sayın Erdoğan, AK PARTİ Genel Başkanı, bugün
Avrupa’daki monarşileri örnek göstererek bu monarşilerde demokrasi olup
olmadığını sordu, “Buralarda da demokrasi var, monarşilerde de demokrasi var.”
dedi. Tabii ki var ama Avrupa’da monarşilerdeki demokrasi, oralarda monarşi
olduğu için değil, yüzyıllardır verilen demokrasi mücadelesinin sonucudur. AK
PARTİ Genel Başkanı Sayın Erdoğan, İspanya’daki kralı, İngiltere’deki
kraliçeyi, maalesef, üzülerek söylüyorum, herhâlde başkan zannediyor. Onlar
başkan değil, onlar sembolik olarak orada görev yapıyorlar. Avrupa’daki
monarşileri, o devletleri seçilmiş hükûmetler, parlamentolar yönetiyor.
Dünyanın her yerinde -monarşi olsun, cumhuriyet olsun, başkanlık olsun, parlamenter
sistem olsun- siyasi güç merkezlerinin meclisler, parlamentolar olduğunu sakın
unutmayın. Demek ki laik cumhuriyetle bir hesap var. Demek ki ulusal egemenlik
şahsileştirilmek isteniyor. Demek ki ulusal egemenlik milletten alınıp bir
aileye devredilmek isteniyor. Bugün aslında grup toplantısının, AK PARTİ grup
toplantısının özeti bu. Çünkü bizim cumhuriyetimiz yalnızca bir yönetim biçimi
değil, bizim cumhuriyetimiz aynı zamanda ulusal egemenlik. 
Egemenlik,
millet tarafından Anayasa’da belirtilen yetkili organları eliyle kullanılır. Bu
yetkili organlar -yasama, yürütme, yargı- bizzat saray rejimi tarafından yok
edildiği için, kuvvetler ayrılığı yıkıldığı için işte şimdi monarşiler örnek
gösterilerek belli mesajlar verilmeye çalışılıyor. Bu, büyük bir
talihsizliktir. Türkiye Cumhuriyeti’nin kuruluş felsefesi ortadadır. Laik
cumhuriyeti demokrasiyle taçlandırmak yerine onu yıkmaya çalışmak maalesef hiç
kimsenin haddi de değil, hiç kimsenin gücü de yetmez; bunu özellikle samimi
olarak paylaşmak istedim. 
Ayrıca bugün
Türkiye Tabipler Birliğine yapılan operasyon bir hukukçu olarak, bir
milletvekili olarak açıkça ifade ederim ki tam bir hukuksuzluktur.
Düşüncelerine katılmayabilirsiniz ama düşüncelerini açıkladığı için hekimleri,
üniversite hocalarını aynı Ergenekon, Balyoz, Kumpas süreçlerinde olduğu gibi
sabaha karşı evlerine baskın yaparak almak hiç yakışmadı, hiç yakışmadı.
FETÖ’den ne farkınız kaldı, ne farkınız kaldı? O insanlarla ilgili bir
soruşturma yapılacaksa bir davetiye gönderip ifadeye çağırmak çok mu zor?
Neden? Siz, düşüncelerini açıkladığı için bu ülkenin gazetecilerini,
hekimlerini, akademisyenlerini, insanlarını hapsederseniz bu memlekete en büyük
zararı verirsiniz ve Türkiye Cumhuriyeti devleti maalesef saygınlığını sizin
döneminizde çok yitirdi. Ama şunu asla unutmayın: İnsanları hapsedebilirsiniz
ama düşünceleri asla hapsedemezsiniz. 
Sayın Başkan,
değerli milletvekilleri; olağanüstü hâl biliyorsunuz 12 Eylül darbe hukukunun
tipik bir uygulamasıdır. Olağanüstü hâl rejimi 12 Eylül Anayasası’yla bizim
içimize, mevzuatımıza girmiştir, ondan önce yoktu ve siz maalesef 12 Eylül
darbe hukukuna sarılarak şu anda ülkeyi yönetiyorsunuz. OHAL KHK’leriyle
kanunları değiştiriyorsunuz. Genel kalıcı düzenlemeler yapıyorsunuz. Oysa OHAL
KHK’leri OHAL bittiğinde ortadan kalkması gereken hükümlerdir. OHAL rejimi
OHAL’in gerektirdiği konularda yani FETÖ’yle mücadele için kullanılmalıdır,
FETÖ’yle mücadele için. Erdal İnönü’nün dediği gibi “Olağanüstü hâl aslında
olağanüstü hukuksuzlukların kanun hükmüne bağlanmasıdır.” İşte OHAL’in,
aslında, 12 Eylül darbe hukukunun tipik uygulaması olan OHAL’in anlamı budur ve
siz maalesef OHAL rejiminde Türkiye’yi bir felakete sürüklemeye devam
ediyorsunuz.
Şimdi, Meclis
Genel Kuruluna, komisyonlara sunulmadan, komisyonlarda görüşülmeden Genel
Kurulun gündemine aldığınız KHK’leri bir irdeleyelim.
Bir hukukçu
olarak bence bu KHK’lerin tamamı yok hükmündedir çünkü Resmî Gazete’de
yayımlandıktan sonra, Resmî Gazete’de yayımlanıp yürürlüğe girdikten sonra
-Anayasa ve İç Tüzük hükümlerini birlikte yorumladığınızda- otuz gün içerisinde
bu Genel Kurulda tartışılmadan, görüşülmeden, karara bağlanmadan uygulamada
olan KHK’ler aslında yok hükmündedir. Şu anda büyük bir hukuksuzlukla
Türkiye’yi yönetiyorsunuz. Bu uygulamaların hukuksal dayanağı yok çünkü
KHK’leri buraya getirip otuz gün içinde, maalesef, görüştürmediniz, karara
bağlamadınız. 
Şimdi, şimdi
görüştüğümüz KHK’nin içeriğinden bir madde okuyacağım size, Karayolları Trafik
Kanunu’nda değişiklik yapan bir hüküm: “Araç tescil belgesini araçta
bulundurmayan veya tescil plakasını monte edilmesi gereken yerin dışında farklı
bir yere takan sürücülere 92 Türk lirası idari para cezası verilir.”
Karayolları Trafik Kanunu’nda değişiklik yapıyorsunuz. Neden? FETÖ’yle
mücadeleyle bunun ne ilgisi var? OHAL FETÖ’yle ve terörle mücadele için
çıkarılmadı mı, amacı o değil mi? Bakıyorsunuz, birçok kanunda değişiklikler
yaptığınız hükümlerin FETÖ’yle mücadeleyle hiçbir ilgisi yok. FETÖ’yle,
maalesef, mücadeleye de büyük zarar veriyorsunuz. Aslında mücadele
edemiyorsunuz çünkü, maalesef, AK PARTİ kuruluşundan bu yana FETÖ’yle paralel
bir yapı olduğu için bugün bu mücadeleyi de samimi olarak gösteremiyor.
OHAL’i 15 Temmuz
hain darbe girişiminden sonra bir fırsata çevirdiniz ve Meclisi devre dışı bıraktınız;
evet, Türkiye Büyük Millet Meclisi devre dışı. Türkiye’de, maalesef, bir saray
rejimi hâkim ve her geçen gün bu fiilî tek adam rejimi tahkim ediliyor, tahkim
ediliyor. Bu vatan işgal altındayken bile kurtuluş mücadelesi, Millî Mücadele
yıllarında bu Meclis açıktı ve Gazi Mecliste bütün kararlar tartışılıyordu,
bütün kararlar Meclisten çıkartılıyordu. 
Her zaman örnek
verdiğiniz Fransa’da…
BÜLENT TURAN
(Çanakkale) – Şu an ne görüşüyoruz? 
MUHARREM ERKEK
(Devamla) – Geç kaldınız, çok geç kaldınız.
Bakın, her zaman
örnek verdiğiniz Fransa’da OHAL KHK’leri hiçbir zaman çıkmadı, OHAL döneminde
dahi KHK’ler çıkamıyor. Bütün düzenlemeler, Fransa’da terörle mücadeleyle
ilgili bütün düzenlemeler Meclisten kanun olarak çıktı ama siz bunu
yapamadınız. Çok geç kaldınız, evet bugün KHK’leri görüşüyoruz ama ben bir
hukukçu olarak aslında yok hükmünde olan hükümleri görüştüğümüzü düşünüyorum. 
Tabii, Anayasa
Mahkemesi, maalesef büyük vebal altındadır. Anayasa Mahkemesi Resmî Gazete’de
bu kanun hükmünde kararnameler yayınlandığı zaman yalnızca başlığına baktı,
“Olağanüstü hâl kanun hükmünde kararnamesi yazıyorsa ben denetleyemem.” dedi,
hâlbuki içeriğine bakmalıydı. 
CELALETTİN
GÜVENÇ (Kahramanmaraş) - Anayasa öyle diyor. 
MUHARREM ERKEK
(Devamla) - İçeriğine baksaydı, bunların aslında bir olağan dönem kanun
hükmünde kararnamesi olduğunu görecek ve denetleyecekti çünkü siz darbeyi,
yaşadığımız bu sıkıntıları bir fırsata çevirip OHAL KHK’leriyle bütün
düzenlemeleri yapmaya kalktınız. Rektör seçimlerinin OHAL KHK’siyle ne ilgisi
var, taşeron düzenlemesinin ne ilgisi var, ekonomik alanda yapılan
düzenlemelerin ne ilgisi var? OHAL rejimiyle demokrasiyi ve hukuku askıya
alarak bu memlekete iyilik yapmadınız, büyük kötülükler yaptınız. 
Bugün barış
isteyenleri, bugün kardeşlik isteyenleri, bugün demokrasi isteyenleri, hukuk
isteyenleri gözaltına alıyorsunuz ve biz de onun için Cumhuriyet Halk Partisi
olarak… 
(Mikrofon
otomatik cihaz tarafından kapatıldı) 
BÜLENT TURAN
(Çanakkale) – Onlar terör yanlısı, PYD yanlısı diye alındı, yapmayın ya!
MUHARREM ERKEK
(Devamla) - Bakın, kimin terörist olup olmadığına yargı karar verir. 
BÜLENT TURAN
(Çanakkale) – Tabii ki, ondan adım atıldı işte. 
MUHARREM ERKEK
(Devamla) – Evet, bizim için PKK-YPG terör yapılanmasıdır ve biz onunla mücadele
ediyoruz. Ben onu kastetmiyorum. Düşünce ve ifade özgürlüğünü yok ederek bu
memlekete en büyük kötülüğü yapıyorsunuz. Biz onun için demokrasi demeye, hak,
hukuk, adalet demeye devam edeceğiz ve bu otoriter rejime, bu tek adam rejimine
karşı milyonlarla birlikte demokrasiyi savunacağız çünkü Türkiye'nin önündeki
mesele artık belli. Demokrasi mi otoriter bir rejim mi? Bütün meselemiz bu.
MEHMET UĞUR
DİLİPAK (Kahramanmaraş) – CHP’deki tek adamlığı çöz de gel, ondan sonra. 
MUHARREM ERKEK
(Devamla) - Teşekkür ediyorum, yüce Meclisi saygıyla selamlıyorum. (CHP
sıralarından alkışlar)
BAŞKAN –
Teşekkür ederiz Sayın Erkek.
Sayın
milletvekilleri, Kanun Hükmünde Kararnamenin tümü üzerindeki görüşmeler
tamamlanmıştır.
Maddelerine
geçilmesini oylarınıza sunuyorum: Kabul edenler... Kabul etmeyenler... Kabul
edilmiştir. 
Şimdi, birinci
bölümün görüşmelerine başlıyoruz. 
Birinci bölüm 1
ila 29’uncu maddeleri kapsamaktadır. 
Birinci bölümde
yer alan maddeleri, varsa o madde üzerindeki önerge işlemlerini yaptıktan sonra
ayrı ayrı oylarınıza sunacağım.
1’inci madde
üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 437 sıra sayılı Tezkerenin 1’inci maddesinin Tezkere metninden
çıkarılmasını arz ve teklif ederiz.
 Filiz
Kerestecioğlu Demir Ahmet Yıldırım Mahmut
Toğrul
 İstanbul Muş Gaziantep
 İbrahim
Ayhan Mizgin Irgat
 Şanlıurfa Bitlis
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz.
BAŞKAN – Hükûmet
katılıyor mu?
BAŞBAKAN
YARDIMCISI BEKİR BOZDAĞ (Yozgat) – Katılmıyoruz.
AHMET YILDIRIM
(Muş) – Gerekçe…
BAŞKAN –
Gerekçeyi okutuyoruz.
Gerekçe:
15 Temmuz Darbe
Girişimi sonrası, 20 Temmuz 2016 tarihinde 2016/9064 sayılı Bakanlar Kurulu
Kararı’yla Anayasa’nın 120’nci maddesi uyarınca tüm ülkede 21 Temmuz 2016'dan
başlamak üzere doksan gün süreyle olağanüstü hâl ilan edilmiştir. Bu Bakanlar
Kurulu Kararı, Anayasa’nın 121’inci maddesinin birinci fıkrası uyarınca Resmî
Gazete'de yayımlanarak Parlamentonun onayına sunulmuş ve Meclisten 21/07/2016
tarih ve 1116 sayılı Kararı’yla onaylanarak bütün ülkede OHAL ilan edilmiştir.
Başında OHAL'in sadece devlet içerisindeki darbeci yapıya karşı çıkarıldığı ve
vatandaşların hiçbir suretle etkilenmeyeceği ve kısa süreceği bizzat Başbakan
Binali Yıldırım ve Hükûmet yetkilileri tarafından açıklanmıştı. Ancak
sonrasında hepimizin şahit olduğu üzere OHAL kapsamında çıkarılan KHK'lerin ve
OHAL'in günlük hayatta yarattığı uygulamaların, doğrudan vatandaşları
ilgilendiren, hatta ülkeyi bir bütün olarak baskı altına almayı öngören bir
sürece evirildiği görülmüştür. Üstelik kısa sürede bitirileceği ifade edilen
OHAL'in; 20 Temmuz 2016 tarihinden bu yana, on sekiz ayı aşkın süredir devam
ettiği ve 6 kez uzatıldığını, hatta bunun siyasal iktidar tarafından âdeta bir
rejim biçimine dönüştüğünü de deneyimlemiş bulunuyoruz.
Geride
bıraktığımız on sekiz aylık OHAL sürecinde; 31 KHK çıkarılmış ve bunun sadece
beş tanesi Mecliste görüşülmüştür. KHK'lerle Anayasa'ya aykırı olduğu hâlde, OHAL
kapsamı dışında yüzlerce kanunda değişiklik yapılmış ve 100 binlerce kamu
personeli hukuk dışı bir biçimde görevlerinden ihraç edilmiştir. Dolayısıyla,
KHK düzenlemeleriyle Meclisin Anayasa'nın 7’nci maddesinde belirtilen yasama
yetkisi ihlal edilmiş ve 121’inci maddede yer alan OHAL koşullarında çıkarılan
KHK'lerin, olağanüstü hâlin gerekli kıldığı konuları içermediği çıkarılan 31
KHK’yle açıkça görülmüştür. Zira adı geçen kanun hükmünde kararnamelerle
cezaevlerinde tek tip kıyafet uygulaması, sivil kimselere cezasızlık zırhının
getirilmesi, milyonlarca emekçiyi ilgilendiren taşeron düzenlemeleri, birçok
önemli kurumun Cumhurbaşkanına bağlanması, kışlık lastiklere dair düzenlemeler,
kamu personellerinin özlük haklarına dair yasa ve yönetmelik değişiklikleri,
yerleşim yerlerinin taşınması, rektörlük seçimlerinin kaldırılması,
yükseköğretime dair onlarca değişiklik gibi olağanüstü hâlle alakası olmayan
yüzlerce kanunda değişikliğe gidilmiştir. Bu durum, Parlamento'nun devre dışı
bırakılması ve ülkenin OHAL rejiminde KHK'lerle yönetilmesi anlamına
gelmektedir. OHAL döneminde çıkarılan KHK'lerin Anayasa’nın 15’inci maddesinin
ikinci fıkrasında sayılan temel hak ve özgürlükler ile güvencelere
dokunulamayacağı gibi düzenlemeler durumun gerektirdiği ölçüde olmak zorundadır.
Çıkarılan birçok KHK'de temel hak ve özgürlüklerle ilgili güvenceler
sınırlandırılmış, baskı altına alınmış veya tümden kaldırılmak istenmiştir.
Ayrıca Anayasa'ya göre nasıl ki OHAL kanunu ancak olağanüstü hâl süresinde
uygulanabilecek ise OHAL KHK'leri de olağanüstü hâl süresince uygulanabilecek
ve OHAL kalktıktan sonra uygulamadan kalkmalıdır. Dolayısıyla OHAL KHK'leriyle
yürürlükte bulunan kanunların değiştirilmesi ya da yürürlükten kaldırılması da
olanaksızdır. Ancak AKP Hükûmeti Anayasa'nın getirdiği bu sınırlandırmayı da
umursamadan KHK'lerin birçoğuyla OHAL'in sona ermesinden sonra da uygulanacak
kurallar getirerek Anayasa'yı ihlal etmiştir. 
Partimiz ülkenin
KHK'lerle yönetilen, OHAL Rejiminin uygulandığı bir ülkeye dönüşmesine şiddetle
karşıdır. KHK'ler, antidemokratik yasa ve uygulamalar aracılığıyla demokratik
düzeni, hukuku, insan hak ve özgürlüklerini askıya aldığı için partimiz
tarafından ilkesel olarak tümden reddedilmektedir. Bu sebepten olağanüstü hâl
dışında kalan ve KHK'lerle düzenlenen bütün düzenlemelerin, Anayasa'nın 7’nci
maddesi gereği yasama yetkisine sahip olan TBMM'de komisyonlarca görüşülüp
demokratik ilke ve yöntemlere göre yasalaştırılması demokratik bir ülkenin
temel özelliğidir. Bu nedenle bu tezkereye konu olan KHK'deki düzenlemelerin
madde metninden çıkarılmasını öngörmekteyiz.
BAŞKAN –
Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
ÖZGÜR ÖZEL
(Manisa) – Sayın Başkan...
BAŞKAN – Sayın
Özel, söz talebiniz var.
Buyurun.
IV.- AÇIKLAMALAR (Devam)
32.- Manisa Milletvekili Özgür Özel’in, 676 sayılı Kanun
Hükmünde Kararname’nin her maddesi üzerinde önerge vermemelerinin nedeninin
usul ekonomisi olduğuna ve bunun kanun hükmünde kararnameleri destekledikleri
anlamına gelmediğine ilişkin açıklaması
ÖZGÜR ÖZEL
(Manisa) – Sayın Başkan, Anayasa’nın otuz gün içinde görüşülmesini emrettiği bu
KHK’yi on sekiz ay sonra görüşüyoruz. Bu hafta uzun süredir dile getirdiğimiz
şekilde ilk 25 sıraya KHK’ler alındı.
Usul ekonomisi
açısından ve aynı amaca hizmet ettiği için biraz önce 1’inci maddede, avukat
sınırlamasıyla ilgili maddede verilen önergeye “evet” oyu verdik yani madde
metninden çıkarılmasını destekledik. Bundan sonra, görevini yapamayan
avukatlarla ilgili işlemler, avukatla görüşmeyi kısıtlama, davayı uzatacak
durumlarda taleplerin reddi gibi hem avukatlık, savunma mesleğini kısıtlamaya
yönelik maddeler ile köy korucularıyla ilgili maddeler, güvenlik korucularıyla
ilgili maddeler, Sahil Güvenlik teşkilatıyla ilgili maddelerde kanun metninden
çıkarma önergeleri vermeyeceğiz, tek tek okutmak ve şey olmasın… Bir an önce bu
KHK’lerin hukuka kavuşması, hukuk denetimine girmesi lazım. Ama ilgili
maddelere vereceğimiz ret oylarının, bu konudaki grubumuzun kanaatini ve kanun
metninden çıkarma önergesi olarak değerlendirilmesini yüce Meclisin takdirine
sunuyor, tutanaklara böyle geçmesini talep ediyorum. 
Teşekkür ederim.

BAŞKAN –
Teşekkür ederiz Sayın Özel. 
Tutanaklara
geçmiştir. 
Sayın Yıldırım,
sizin de söz talebiniz var. 
Buyurun. 
33.- Muş Milletvekili Ahmet Yıldırım’ın, 676 sayılı Kanun
Hükmünde Kararname’nin her maddesi üzerinde önerge vermemelerinin nedeninin
usul ekonomisi olduğuna ve bunun kanun hükmünde kararnameleri destekledikleri
anlamına gelmediğine ilişkin açıklaması
AHMET YILDIRIM
(Muş) – Teşekkür ederim Sayın Başkan. 
İlk KHK’nin ilk
bölümünün ilk maddesi olduğu için biz de usul ekonomisi açısından sadece bir
önerge verdik 1’inci maddeyle ilgili. Ancak bundan sonrakileri vermememiz, o
maddeleri desteklediğimiz anlamına gelmemeli; kökten, bütün KHK’lerin bütün
maddelerine karşıyız.
Sözüm ona, bazı
yurttaşların lehine, işte en son bir ay önce çıkarıldığı üzere taşeron
işçilerin kadroya alınacağı yönündeki içinde maalesef aldatmacayı da barındıran
KHK’ye de karşıyız. Bir yandan, sözüm ona taşeron işçilerini kadroya alma
maddesi içeriyorken diğer yandan bazı maddelerde ise onların özlük haklarını
kısıtlayan ve bazı güvencelerini ortadan kaldıran bir sözleşmeye, teminata imza
atma zorunluluğu getirilmiştir. Bu temelde desteklediğimiz hiçbir maddesi
yoktur. Ülke bu kadar olağanüstülüğü değil, olağan hâli ve demokratik rejimi;
KHK’leri değil, anayasal düzeni ve hukukun üstünlüğünü hak edebilecek
müktesebata sahiptir. İktidarın kendisinden bu tahayyüllerinden vazgeçmesini,
bir an önce bunları tümüyle iptal etmesini talep ediyoruz. 
Teşekkür
ederim. 
BAŞKAN
– Teşekkür ederiz Sayın Yıldırım, sizin de sözleriniz tutanaklara geçmiştir. 
VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 676 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname (1/783) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 437) (Devam)
BAŞKAN
– Şimdi 1’inci maddeyi oylarınıza sunuyorum: Kabul edenler… Kabul etmeyenler…
Madde kabul edilmiştir. 
2’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
3’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
4’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
5’inci
maddede 1 adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 437 sıra sayılı Olağanüstü Hâl Kapsamında Bazı Düzenlemeler Yapılması
Hakkında Kanun Hükmünde Kararnamenin 5’inci maddesinin aşağıdaki şekilde
değiştirilmesini arz ve teklif ederiz. 
“MADDE
5 – 5271 sayılı Kanunun 188’inci maddesinin birinci fıkrasına aşağıdaki cümle
eklenmiştir. 
“Müdafiin
mazeretsiz olarak duruşmaya gelmemesi veya duruşmayı terk etmesi hâlinde
duruşmaya devam edilir.”
 Mehmet
Naci Bostancı Mehmet Doğan Kubat Ramazan
Can
 Amasya İstanbul Kırıkkale

 Halil
Eldemir Ayşe Doğan  Necip
Kalkan 
 Bilecik
 Tekirdağ  İzmir

BAŞKAN –
Komisyon önergeye katılıyor mu? 
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Takdire bırakıyoruz. 
BAŞKAN – Hükûmet
katılıyor mu? 
BAŞBAKAN
YARDIMCISI BEKİR BOZDAĞ (Yozgat) – Katılıyoruz. 
BÜLENT TURAN
(Çanakkale) – Gerekçe…
BAŞKAN –
Gerekçeyi okutuyorum:
Gerekçe: 
696 sayılı Kanun
Hükmünde Kararname’nin 96’ncı maddesiyle yapılan değişiklik metne
yansıtılmaktadır. 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul edilen
önerge doğrultusunda maddeyi oylarınıza sunuyorum: Kabul edenler… Kabul
etmeyenler… 5’inci madde kabul edilmiştir. 
ÖZGÜR ÖZEL
(Manisa) – Sayın Başkan…
BAŞKAN – Sayın
Özel, buyurun. 
IV.- AÇIKLAMALAR (Devam)
34.- Manisa Milletvekili Özgür Özel’in, 676 sayılı Kanun
Hükmünde Kararname’nin 5’inci maddesiyle ilgili önergenin kabul edilmesi ve
OHAL KHK’lerinin ivedilikle görüşülmesinin önemine ilişkin açıklaması
ÖZGÜR ÖZEL
(Manisa) – Sayın Başkanım, teşekkür ediyorum. 
Bu maddenin ve
önergenin içeriği -OHAL ilan edileli on sekiz ay oldu- avukat olmadan da
duruşmalara devam edilebilme maddesi, biraz önce bir iktidar önergesiyle –ki
herkes destekledi- geri çekildi. Bugün bu KHK’yi burada görüştüğümüz için çok
uzağına düştüğümüz hukuk devletine bir adım geri geldik şimdi ve bu Resmî
Gazete’de yayınlandıktan sonra artık duruşmalar avukatsız devam etmeyecek. Aksi
durumun ne anlama geldiğini gördüğümüz bir noktada OHAL KHK’lerinin ivedilikle
görüşülebilmesi konusundaki Meclis iradesinin bir kez daha altını çizmek
istedik. 
Teşekkür
ediyorum.
BAŞKAN –
Teşekkür ederiz Sayın Özel.
VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 676 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname (1/783) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 437) (Devam)
BAŞKAN – 6’ncı
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
7’nci maddeyi
oylarınıza sunuyorum: Kabul edenler... Kabul etmeyenler... Kabul edilmiştir. 
8’inci maddede
bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 437 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 8’inci maddesinin aşağıdaki şekilde
değiştirilmesini arz ve teklif ederiz. 
 Mehmet
Naci Bostancı Mehmet Doğan Kubat Ramazan
Can
 Amasya İstanbul Kırıkkale
 Halil
Eldemir Ayşe Doğan Necip
Kalkan
 Bilecik Tekirdağ İzmir
"MADDE 8-
18/3/1924 tarihli ve 442 sayılı Köy Kanununun 74 üncü maddesinde yer alan
"geçici köy” ibareleri "güvenlik” şeklinde, 74 üncü ve ek 18 inci
maddelerinde yer alan "Geçici köy” ibareleri "Güvenlik” şeklinde, 74
üncü maddesinde yer alan "Geçici Köy” ibaresi "Güvenlik” şeklinde, 74
üncü maddesinin birinci fıkrasında yer alan "gönüllü korucu” ibaresi
"gönüllü güvenlik korucusu” şeklinde ve aynı fıkrada yer alan
"gönüllü korucular” ibaresi "gönüllü güvenlik korucuları” şeklinde
değiştirilmiştir.”
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkanım. 
BAŞKAN – Hükûmet
katılıyor mu?
BAŞBAKAN
YARDIMCISI BEKİR BOZDAĞ (Yozgat) – Katılıyoruz Başkanım.
MEHMET DOĞAN
KUBAT (İstanbul) – Gerekçe…
BAŞKAN –
Gerekçeyi okutuyorum:
Gerekçe: 
690 sayılı Kanun
Hükmünde Kararname’nin 28’inci maddesiyle yürürlükten kaldırılan ek 16’ncı ve
ek 17’nci maddelere ilişkin atıflar madde metninden çıkarılmaktadır. 
BAŞKAN –
Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir.
Kabul edilen
önerge doğrultusunda maddeyi oylarınıza sunuyorum: Kabul edenler... Kabul
etmeyenler... Madde kabul edilmiştir.
9’uncu maddeyi
oylarınıza sunuyorum: Kabul edenler... Kabul etmeyenler... Kabul edilmiştir. 
10’uncu maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
11’inci maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
12’nci maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
13’üncü madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 437 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 13’üncü maddesinin aşağıdaki şekilde
değiştirilmesini arz ve teklif ederiz.
"MADDE 13-
6136 sayılı Kanunun 7 nci maddesinin üçüncü fıkrasına "yetki veren kayıt
ve belgeler” ibaresinden sonra gelmek üzere “ile 442 sayılı Kanunun 74 üncü
maddesine göre görevlendirilen güvenlik korucuları ile köy veya mahalle
muhtarları ve belediye başkanlarının edinecekleri en fazla bir adet silaha ait
taşıma veya bulundurmaya yetki veren kayıt ve belgeler” ibaresi, beşinci
fıkrasına "sayılan kişilere ait silahlar” ibaresinden sonra gelmek üzere
“ile 442 sayılı Kanunun 74 üncü maddesine göre görevlendirilen güvenlik
korucuları ile köy veya mahalle muhtarları ve belediye başkanlarının
edinecekleri en fazla bir adet silah” ibaresi eklenmiş ve aynı maddenin yedinci
fıkrası aşağıdaki şekilde değiştirilmiştir.
"Ateşli
silahla işlenen suçlardan hükümlü bulunanlar ile taksirli suçlar hariç olmak
üzere bir yıldan fazla hapis cezasına mahkûm olanlara, affa uğramış olsalar
bile ateşli silah taşıma ve bulundurma izni verilemez.”
 Mehmet
Naci Bostancı Mehmet Doğan Kubat Ramazan
Can
 Amasya İstanbul Kırıkkale
 Hasan
Basri Kurt Necip Kalkan
 Samsun İzmir
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkan.
BAŞKAN – Hükûmet
katılıyor mu?
BAŞBAKAN
YARDIMCISI BEKİR BOZDAĞ (Yozgat) – Katılıyoruz Başkanım.
BAŞKAN –
Gerekçeyi mi okutuyorum?
BÜLENT TURAN
(Çanakkale) – Evet, evet.
BAŞKAN –
Gerekçeyi okutuyorum:
Gerekçe:
696 sayılı Kanun
Hükmünde Kararname’nin 4’üncü maddesiyle yapılan değişiklik metne
yansıtılmaktadır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul edilen
önerge doğrultusunda maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir.
14’üncü madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 437 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 14’üncü maddesinde yer alan "Milli
Savunma Bakanlığına” ibaresinin "Savunma Sanayii Müsteşarlığına” şeklinde
değiştirilmesini arz ve teklif ederiz.
 Mehmet
Naci Bostancı Halil Eldemir Necip
Kalkan
 Amasya Bilecik İzmir
 Mehmet
Doğan Kubat Ayşe Doğan Ramazan
Can
 İstanbul Tekirdağ Kırıkkale
 Hasan
Basri Kurt
 Samsun
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkan.
BAŞKAN – Hükûmet
katılıyor mu?
BAŞBAKAN
YARDIMCISI BEKİR BOZDAĞ (Yozgat) – Katılıyoruz Başkanım.
BAŞKAN –
Gerekçeyi okutuyorum:
Gerekçe:
696 sayılı Kanun
Hükmünde Kararname’nin 41’inci maddesiyle yapılan ibare değişikliği metne
yansıtılmaktadır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul edilen
önerge doğrultusunda maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir.
15’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
16’ncı madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 437 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 16’ncı maddesinin metinden çıkarılmasını
arz ve teklif ederiz. 
 Mehmet
Naci Bostancı Mehmet Doğan Kubat Ramazan
Can
 Amasya İstanbul Kırıkkale
 Halil
Eldemir  Ayşe Doğan  Necip
Kalkan 
 Bilecik Tekirdağ İzmir
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkan. 
BAŞKAN – Hükûmet
katılıyor mu?
BAŞBAKAN
YARDIMCISI BEKİR BOZDAĞ (Yozgat) – Katılıyoruz Başkanım. 
BAŞKAN –
Gerekçeyi okutuyorum. 
Gerekçe:
Bu maddede
öngörülen düzenlemeler 6756 sayılı Kanun’un 112’nci maddesine önergelerle
yansıtılarak kabul edilmiş olduğundan ihtiyaç kalmayan madde metinden
çıkarılmaktadır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Madde metinden
çıkarılmıştır. 
17’nci madde
üzerinde bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 437 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 17’nci maddesinin metinden çıkarılmasını
arz ve teklif ederiz. 
 Mehmet
Naci Bostancı Mehmet Doğan Kubat Ramazan
Can
 Amasya İstanbul Kırıkkale
 Halil
Eldemir  Ayşe Doğan  Necip
Kalkan 
 Bilecik Tekirdağ İzmir
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkan. 
BAŞKAN – Hükûmet
katılıyor mu?
BAŞBAKAN
YARDIMCISI BEKİR BOZDAĞ (Yozgat) – Katılıyoruz Başkanım. 
BAŞKAN –
Gerekçeyi okutuyorum. 
Gerekçe: 
Bu maddede
öngörülen düzenleme, 6755 sayılı Kanun’un 16’ncı maddesine önergeyle
yansıtılarak kanunlaştığından metinden çıkarılmaktadır.
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmiştir.

Madde metinden
çıkarılmıştır. 
18’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
19’uncu madde
üzerinde bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 437 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 19’uncu maddesinin aşağıdaki şekilde
değiştirilmesini arz ve teklif ederiz. 
 Mehmet
Naci Bostancı Mehmet Doğan Kubat Ramazan
Can
 Amasya İstanbul Kırıkkale
 Halil
Eldemir  Ayşe Doğan  Necip
Kalkan 
 Bilecik Tekirdağ İzmir
“MADDE 19- 2803
sayılı Kanuna aşağıdaki geçici madde eklenmiştir.
“Yürürlükteki
anlaşmalar
GEÇİCİ MADDE 7-
Jandarma Genel Komutanlığının halihazırda devam eden yabancı ülkeler ile eğitim
ve işbirliği anlaşmaları ve protokollerinde belirtilen esaslara göre İçişleri
Bakanlığı tarafından yürütülür.”
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkan. 
BAŞKAN – Hükûmet
katılıyor mu?
BAŞBAKAN
YARDIMCISI BEKİR BOZDAĞ (Yozgat) – Katılıyoruz Başkanım. 
BAŞKAN –
Gerekçeyi okutuyorum. 
Gerekçe:
690 sayılı Kanun
Hükmünde Kararname’nin 22’nci maddesiyle yapılan değişiklik metne
yansıtılmaktadır.
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmiştir.

Kabul edilen
önerge doğrultusunda maddeyi oylarınıza sunuyorum: Kabul edenler… Kabul etmeyenler…
Madde kabul edilmiştir. 
20’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
21’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
22’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
23’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
24’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
25’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
26’ncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
27’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
28’inci
madde üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 437 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 28’inci maddesinin metinden çıkarılmasını
arz ve teklif ederiz.
 Mehmet
Naci Bostancı Mehmet Doğan Kubat Ramazan
Can
 Amasya İstanbul Kırıkkale
 Halil
Eldemir Ayşe Doğan Necip
Kalkan
 Bilecik Tekirdağ İzmir
 İsmail
Tamer
 Kayseri

BAŞKAN –
Komisyon önergeye katılıyor mu? 
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkan.
BAŞKAN – Hükûmet
katılıyor mu?
BAŞBAKAN
YARDIMCISI BEKİR BOZDAĞ (Yozgat) – Katılıyoruz Başkanım.
BAŞKAN –
Gerekçeyi okutuyorum:
Gerekçe:
Bu maddede
öngörülen düzenleme, 6757 sayılı Kanun’un 23’üncü maddesine önergeyle
yansıtılarak kanunlaştığından metinden çıkarılmaktadır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Madde metninden
çıkarılmıştır. 
29’uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
ÖZGÜR ÖZEL
(Manisa) – Sayın Başkan…
BAŞKAN – Sayın
Özel, buyurun.
ÖZGÜR ÖZEL
(Manisa) – Teşekkür ederim Sayın Başkan.
Biraz önce
olağanüstü hâl KHK’siyle düzenlenen Kamu Personeli Seçme Sınavı şartı aranmadan
özel harekâtçı alınabilmesine olanak tanıyan maddeyi Meclis kanun metninden
çıkardı ve yeniden KPSS aranıyor. Sayın Bakandan bu aradaki dönemde KPSS şartı
aranmadan kaç özel harekât personelinin alındığıyla ilgili, eğer varsa, bilgiyi
Meclise vermesini, yoksa, yazılı olarak da gönderecek olursa onun da bizim
açımızdan yeterli olduğunu ifade etmek istiyorum. 
BAŞKAN –
Teşekkürler Sayın Özel. 
Sayın Bakan,
şimdi mi...
BAŞBAKAN
YARDIMCISI BEKİR BOZDAĞ (Yozgat) – Şu anda yanımda bir bilgi yok, bilahare arz
ederim. 
BAŞKAN – Peki,
daha sonra yazılı da olabilir. 
Teşekkürler. 
Sayın
milletvekilleri, birinci bölümde yer alan maddelerin oylamaları tamamlanmıştır.

Şimdi, ikinci
bölümün görüşmelerine başlıyoruz. 
İkinci bölüm 30
ila 57’nci maddeleri kapsamaktadır. 
İkinci bölümde
yer alan maddeleri, varsa o madde üzerindeki önerge işlemlerini yaptıktan sonra
ayrı ayrı oylarınıza sunacağım. 
30’uncu madde
üzerinde bir önerge var, okutuyorum: 
Türkiye Büyük Millet Meclisi Başkanlığına
Görüşülmekte
olan 437 sıra sayılı Olağanüstü Hâl Kapsamında Bazı Düzenlemeler Yapılması
Hakkında Kanun Hükmünde Kararname’nin 30’uncu maddesinin metinden çıkarılmasını
arz ve teklif ederiz. 
 Mehmet
Naci Bostancı Mehmet Doğan Kubat Ramazan
Can
 Amasya İstanbul Kırıkkale
 Hasan
Basri Kurt Necip Kalkan
 Samsun İzmir
BAŞKAN –
Komisyon önergeye katılıyor mu? 
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkanım. 
BAŞKAN –
Hükûmet? 
BAŞBAKAN YARDIMCISI
BEKİR BOZDAĞ (Yozgat) – Katılıyoruz Başkanım. 
BAŞKAN –
Gerekçeyi okutuyorum: 
Gerekçe: 
Bu maddede
öngörülen değişiklik 696 sayılı Kanun Hükmünde Kararname’nin 62’nci maddesiyle
uygulama kabiliyetini kaybettiğinden metinden çıkarılmaktadır. 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Madde metinden
çıkarılmıştır.
31’inci madde
üzerinde bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 437 sıra sayılı Olağanüstü Hâl Kapsamında Bazı Düzenlemeler Yapılması
Hakkında Kanun Hükmünde Kararname’nin 31’inci maddesinin metinden çıkarılmasını
arz ve teklif ederiz. 
 Mehmet
Naci Bostancı Halil Eldemir Mehmet
Doğan Kubat
 Amasya
 Bilecik İstanbul
 Necip
Kalkan Hasan Basri Kurt
 İzmir Samsun
BAŞKAN –
Komisyon önergeye katılıyor mu? 
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkan. 
BAŞKAN –
Hükûmet? 
BAŞBAKAN
YARDIMCISI BEKİR BOZDAĞ (Yozgat) – Katılıyoruz Başkanım. 
BAŞKAN –
Gerekçeyi okutuyorum: 
Gerekçe: 
Bu maddede
öngörülen değişiklik 696 sayılı Kanun Hükmünde Kararname’nin 55’nci maddesiyle
uygulama kabiliyetini kaybettiğinden metinden çıkarılmaktadır. 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Madde metinden
çıkarılmıştır. 
32’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
33’üncü maddeyi
oylarınıza sunuyorum: Kabul edenler... Kabul etmeyenler... Kabul edilmiştir. 
34’üncü maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
35’inci maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
36’ncı maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
37’nci maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
38’inci maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
39’uncu madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 437 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 39’uncu maddesinin metinden çıkarılmasını
arz ve teklif ederiz..
 Mehmet
Naci Bostancı Mehmet Doğan Kubat Ramazan
Can
 Amasya İstanbul Kırıkkale
 Halil
Eldemir Ayşe Doğan
 Bilecik Tekirdağ
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkan.
BAŞKAN –
Hükûmet?
BAŞBAKAN
YARDIMCISI BEKİR BOZDAĞ (Yozgat) – Katılıyoruz Sayın Başkan.
BAŞKAN –
Gerekçeyi okutuyorum:
Gerekçe: 
Bu maddede
öngörülen düzenleme, 6755 sayılı Kanun’un 36’ncı maddesine önergeyle
yansıtılarak kanunlaştığından metinden çıkarılmaktadır.
BAŞKAN -
Önergeyi oylarınıza sunuyorum: Kabul edenler... Kabul etmeyenler... Kabul
edilmiştir.
Madde metinden
çıkarılmıştır.
40’ıncı maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
41’inci madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 437 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 41’inci maddesinin metinden çıkarılmasını
arz ve teklif ederiz..
 Mehmet
Naci Bostancı Mehmet Doğan Kubat Ramazan
Can
 Amasya İstanbul Kırıkkale
 Necip
Kalkan Hasan Basri Kurt
 İzmir Samsun
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkan.
BAŞKAN – Hükûmet
katılıyor mu?
BİLİM, SANAYİ VE
TEKNOLOJİ BAKANI FARUK ÖZLÜ (Düzce) - Katılıyoruz Sayın Başkan.
BAŞKAN –
Gerekçeyi okutuyorum:
Gerekçe: 
Bu maddede
öngörülen düzenleme, 6755 sayılı Kanun’un 21’inci maddesine önergeyle
yansıtılarak kanunlaştığından metinden çıkarılmaktadır.
BAŞKAN -
Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir.
Madde metinden
çıkarılmıştır.
42’nci madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 437 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 42’nci maddesiyle 2803 sayılı Kanun’a
eklenen geçici maddenin numarasının “(8)” şeklinde teselsül ettirilmesini arz
ve teklif ederiz.
 Mehmet
Naci Bostancı  Lütfiye İlksen Ceritoğlu Kurt Necip
Kalkan
 Amasya Çorum İzmir
 Mehmet
Doğan Kubat Ramazan Can
 İstanbul Kırıkkale
BAŞKAN – Komisyon
önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkan.
BAŞKAN – Hükûmet
katılıyor mu?
BİLİM, SANAYİ VE
TEKNOLOJİ BAKANI FARUK ÖZLÜ (Düzce) – Katılıyoruz Sayın Başkan.
BAŞKAN –
Gerekçeyi okutuyorum:
Gerekçe:
Madde
numaralarının teselsülü sağlanmaktadır.
BAŞKAN –
Oylarınıza sunuyorum: Kabul edenler… Kabul etmeyenler… Önerge kabul edilmiştir.
Kabul edilen
önerge doğrultusunda maddeyi oylarınıza sunuyorum: Kabul edenler… Kabul etmeyenler…
Madde kabul edilmiştir.
43’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
44’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
45’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
46’ncı maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
47’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
48’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
49’uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
50’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
51’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
52’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
53’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
54’üncü madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 437 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 54’üncü maddesinin metinden çıkarılmasını
arz ve teklif ederiz.
 Mehmet
Naci Bostancı Mehmet Doğan Kubat Ramazan
Can
 Amasya İstanbul Kırıkkale
 Necip
Kalkan  Hasan Basri Kurt
 İzmir Samsun
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkan.
BAŞKAN – Hükûmet
katılıyor mu?
BİLİM, SANAYİ VE
TEKNOLOJİ BAKANI FARUK ÖZLÜ (Düzce) – Katılıyoruz Sayın Başkan.
BAŞKAN –
Gerekçeyi okutuyorum:
Gerekçe:
357 sayılı Kanun
694 sayılı Kanun Hükmünde Kararname’nin 203’üncü maddesiyle yürürlükten
kaldırıldığından, uygulama kabiliyeti kalmayan madde metinden çıkarılmaktadır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Madde metinden
çıkarılmıştır. 
55’inci madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 437 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 55’inci maddesinin metinden çıkarılmasını
arz ve teklif ederiz. 
 Mehmet
Naci Bostancı Mehmet Doğan Kubat Ramazan
Can
 Amasya İstanbul Kırıkkale
 Lütfiye
İlksen Ceritoğlu Kurt  İsmail Tamer  Necip
Kalkan 
 Çorum Kayseri İzmir
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkan. 
BAŞKAN – Hükûmet
katılıyor mu?
BİLİM, SANAYİ VE
TEKNOLOJİ BAKANI FARUK ÖZLÜ (Düzce) – Katılıyoruz efendim. 
BAŞKAN –
Gerekçeyi okutuyorum. 
Gerekçe: 
671 sayılı Kanun
Hükmünde Kararname’nin kabulüne dair 6757 sayılı Kanun’un 3’üncü maddesi bu
maddede öngörülen düzenlemeleri mündemiç olduğundan, ihtiyaç kalmayan madde
metinden çıkarılmaktadır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Madde metinden
çıkarılmıştır.
56’ncı madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 437 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 56’ncı maddesinin metinden çıkarılmasını
arz ve teklif ederiz. 
 Mehmet
Naci Bostancı Mehmet Doğan Kubat Ramazan
Can
 Amasya İstanbul Kırıkkale
 Lütfiye
İlksen Ceritoğlu Kurt  İsmail Tamer  Necip
Kalkan 
 Çorum Kayseri İzmir
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkan. 
BAŞKAN – Hükûmet
katılıyor mu?
BİLİM, SANAYİ VE
TEKNOLOJİ BAKANI FARUK ÖZLÜ (Düzce) – Katılıyoruz Sayın Başkan. 
BAŞKAN –
Gerekçeyi okutuyorum. 
Gerekçe: 
671 sayılı Kanun
Hükmünde Kararname’nin kabulüne dair 6757 sayılı Kanun’un 6’ncı maddesi, bu
maddede öngörülen düzenlemeleri mündemiç olduğundan, ihtiyaç kalmayan madde
metinden çıkarılmaktadır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Madde metinden
çıkarılmıştır.
57’nci maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
İkinci bölümde
yer alan maddelerin oylamaları tamamlanmıştır.
Şimdi üçüncü
bölümün görüşmelerine başlıyoruz. 
Üçüncü bölüm
61’inci maddeye bağlı geçici madde 3, geçici madde 4, geçici madde 5, geçici
madde 6 ve geçici madde 7 de dâhil 58 ila 73’üncü maddeleri kapsamaktadır.
Şimdi, üçüncü
bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
58’inci madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 437 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 58’inci maddesinin metinden çıkarılmasını
arz ve teklif ederiz.
 Mehmet
Naci Bostancı Hasan Basri Kurt Mehmet
Doğan Kubat
 Amasya Samsun
 İstanbul
 Ramazan
Can İsmail Tamer Necip
Kalkan
 Kırıkkale Kayseri İzmir
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkan.
BAŞKAN – Hükûmet
katılıyor mu?
BİLİM, SANAYİ VE
TEKNOLOJİ BAKANI FARUK ÖZLÜ (Düzce) – Katılıyoruz efendim.
BAŞKAN –
Gerekçeyi okutuyorum:
Gerekçe:
669 sayılı Kanun
Hükmünde Kararname’nin kabulüne dair 6756 sayılı Kanun’un 35’inci maddesi, bu
maddede öngörülen düzenlemeleri mündemiç olduğundan ihtiyaç kalmayan madde
metinden çıkarılmaktadır.
BAŞKAN -
Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir. 
Sayın
milletvekilleri, bu şekilde madde metinden çıkarılmıştır.
59’uncu madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 437 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 59’uncu maddesinin metinden çıkarılmasını
arz ve teklif ederiz.
 Mehmet
Naci Bostancı Mehmet Doğan Kubat Halil
Eldemir 
 Amasya İstanbul Bilecik
 Ayşe
Doğan Ramazan Can Necip
Kalkan
 Tekirdağ Kırıkkale İzmir
BAŞKAN –
Komisyon önergeye katılıyor mu?
İÇİŞLERİ KOMİSYONU
BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın Başkan.
BAŞKAN – Hükûmet
katılıyor mu?
BİLİM, SANAYİ VE
TEKNOLOJİ BAKANI FARUK ÖZLÜ (Düzce) – Katılıyoruz efendim.
BAŞKAN –
Gerekçeyi okutuyorum:
Gerekçe:
6756 sayılı
Kanun’un 37’nci maddesi, bu maddede öngörülen düzenlemeleri mündemiç olduğundan
ihtiyaç kalmayan madde metinden çıkarılmaktadır.
BAŞKAN -
Önergeyi oylarınıza sunuyorum: Kabul edenler... Kabul etmeyenler... Kabul
edilmiştir. 
Madde metinden
çıkarılmıştır.
60’ıncı maddeyi
oylarınıza sunuyorum: Kabul edenler... Kabul etmeyenler... Kabul edilmiştir. 
Madde
61 geçici madde 3’ü oylarınıza sunuyorum: Kabul edenler... Kabul etmeyenler...
Kabul edilmiştir. 
Madde
61 geçici madde 4 üzerinde bir adet önerge var, okutuyorum: 
Türkiye Büyük Millet Meclisi Başkanlığına
Görüşülmekte
olan 437 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 61’inci maddesiyle 1325 sayılı Kanun’a
eklenen geçici 4’üncü maddede yer alan “bir yıl içerisinde” ibaresinin “iki yıl
içerisinde” şeklinde değiştirilmesini arz ve teklif ederiz. 
 Mehmet
Naci Bostancı Mehmet Doğan Kubat Ramazan
Can
 Amasya İstanbul Kırıkkale
 İsmail
Tamer Ayşe Doğan Necip
Kalkan
 Kayseri Tekirdağ İzmir
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkan.
BAŞKAN – Hükûmet
katılıyor mu?
BİLİM, SANAYİ VE
TEKNOLOJİ BAKANI FARUK ÖZLÜ (Düzce) – Katılıyoruz efendim. 
BAŞKAN –
Gerekçeyi okutuyorum:
Gerekçe: 
694 sayılı Kanun
Hükmünde Kararname’nin 42’nci maddesiyle yapılan değişiklik metne
yansıtılmaktadır. 
BAŞKAN –
Önergeyi oylarınıza sunuyorum: Kabul edenler... Kabul etmeyenler... Kabul
edilmiştir. 
Kabul edilen
önerge doğrultusunda madde 61 geçici madde 4’ü oylarınıza sunuyorum: Kabul
edenler... Kabul etmeyenler... Kabul edilmiştir. 
Madde 61 geçici
madde 5’i oylarınıza sunuyorum: Kabul edenler... Kabul etmeyenler... Kabul
edilmiştir. 
Madde 61 geçici
madde 6’yı oylarınıza sunuyorum: Kabul edenler... Kabul etmeyenler... Kabul
edilmiştir. 
Madde 61 geçici
madde 7’yi oylarınıza sunuyorum: Kabul edenler... Kabul etmeyenler... Kabul
edilmiştir. 
62’nci madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 437 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 62’nci maddesinin metinden çıkarılmasını
arz ve teklif ederiz. 
 Mehmet
Naci Bostancı Mehmet Doğan Kubat Ramazan
Can
 Amasya İstanbul Kırıkkale
 Ayşe
Doğan Salih Cora 
 Tekirdağ Trabzon

BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkan.
BAŞKAN – Hükûmet
katılıyor mu?
BİLİM, SANAYİ VE
TEKNOLOJİ BAKANI FARUK ÖZLÜ (Düzce) – Katılıyoruz efendim. 
BAŞKAN –
Gerekçeyi okutuyorum:
Gerekçe: 
6758 sayılı
Kanun’un 43’üncü maddesi, bu maddede öngörülen düzenlemeleri mündemiç
olduğundan ihtiyaç kalmayan madde metinden çıkarılmaktadır. 
BAŞKAN –
Önergeyi oylarınıza sunuyorum: Kabul edenler... Kabul etmeyenler... Kabul
edilmiştir. 
Madde metinden
çıkarılmıştır. 
63’üncü madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 437 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 63’üncü maddesinin metinden çıkarılmasını
arz ve teklif ederiz. 
 Mehmet
Naci Bostancı Mehmet Doğan Kubat Ramazan
Can
 Amasya İstanbul Kırıkkale
 İsmail
Tamer Ayşe Doğan Necip
Kalkan
 Kayseri Tekirdağ İzmir
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkan. 
BAŞKAN – Hükûmet
katılıyor mu?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılıyoruz efendim.
BAŞKAN
– Gerekçeyi okutuyorum:
Gerekçe:

6757
sayılı Kanun’un 11’inci maddesi, bu maddede öngörülen düzenlemeleri mündemiç
olduğundan ihtiyaç kalmayan madde metinden çıkarılmaktadır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmiştir.
Madde
metinden çıkarılmıştır. 
64’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
65’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
66’ncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
67’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
68’inci
maddede bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 437 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 68’inci maddesinin aşağıdaki şekilde
değiştirilmesini arz ve teklif ederiz.
 Mehmet
Naci Bostancı Mehmet Doğan Kubat Ramazan
Can
 Amasya İstanbul Kırıkkale
 Hasan
Basri Kurt Necip Kalkan İsmail
Tamer
 Samsun İzmir Kayseri
"MADDE 68-
11/4/2002 tarihli ve 4752 sayılı Astsubay Meslek Yüksek Okulları Kanununa
aşağıdaki geçici madde eklenmiştir.
"GEÇİCİ
MADDE 4- Bu maddenin yürürlüğe girdiği tarihten itibaren bir yıl içinde
yapılacak temin faaliyeti ile astsubay meslek yüksek okullarına üniversitelerin
ilgili bölümlerinden öğrenci alınabilir. Astsubay meslek yüksek okullarına
geçişe ilişkin usul ve esaslar Millî Savunma Bakanlığı ile Yükseköğretim Kurulu
tarafından müştereken belirlenir.”
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkan.
BAŞKAN – Hükûmet
katılıyor mu?
BİLİM, SANAYİ VE
TEKNOLOJİ BAKANI FARUK ÖZLÜ (Düzce) – Katılıyoruz efendim.
BAŞKAN -
Gerekçeyi okutuyorum: 
Gerekçe: 
694 sayılı Kanun
Hükmünde Kararname’nin 130’uncu maddesiyle yapılan değişiklik metne
yansıtılmaktadır. 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul
edilmiştir. 
Kabul edilen
önerge doğrultusunda maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir. 
69’uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
70’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
71’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
72’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
73’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
Üçüncü bölümde
yer alan maddelerin oylamaları tamamlanmıştır.
Şimdi, dördüncü
bölümün görüşmelerine başlıyoruz. 
Dördüncü bölüm
74 ila 92’nci maddeleri kapsamaktadır. 
Dördüncü bölümde
yer alan maddeleri, varsa o madde üzerindeki önerge işlemlerini yaptıktan sonra
ayrı ayrı oylarınıza sunacağım.
74’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
75’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
76’ncı maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
77’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
78’inci maddede
bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 437 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 78’inci maddesinin aşağıdaki şekilde
değiştirilmesini arz ve teklif ederiz.
 Mehmet
Naci Bostancı Mehmet Doğan Kubat Ramazan
Can
 Amasya İstanbul Kırıkkale
 Hasan
Basri Kurt Necip Kalkan İsmail
Tamer
 Samsun İzmir Kayseri
 Salih
Cora
 Trabzon
"MADDE 78-
5580 sayılı Kanuna aşağıdaki ek madde eklenmiştir.
"EK MADDE
2- Okullar ile özel öğretim kursları hariç olmak üzere başka adlarla da olsa
ilköğretim ve ortaöğretim örgün eğitim programlarının aynısı veya bir kısmını
uygulayan ya da bu programlara yönelik deneme, seviye tespit sınavı gibi
adlarla toplu sınav organizasyonları yapmak üzere faaliyet göstermek için yüz
yüze veya uzaktan öğretim yöntemi ile özel öğretim kurumları veya yerler
açılamaz, işletilemez, öğretim programları oluşturulamaz. Sivil toplum kuruluşları
ile yükseköğretim kurumlarının sürekli eğitim merkezleri gibi birimlerinde de
bu faaliyetler yürütülemez. Belediyeler ise il millî eğitim müdürlükleri ile
yapılan ve Bakanlıkça onaylanan ortak işbirliği protokolleri çerçevesinde,
örgün eğitim programlarına destek mahiyetinde ücretsiz kurslar açabilir.”
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkan.
BAŞKAN – Hükûmet
katılıyor mu?
BİLİM, SANAYİ VE
TEKNOLOJİ BAKANI FARUK ÖZLÜ (Düzce) – Katılıyoruz efendim. 
BAŞKAN –
Gerekçeyi okutuyorum: 
Gerekçe:
678 sayılı Kanun
Hükmünde Kararname’nin 34’üncü maddesiyle yapılan değişiklikler metne
yansıtılmaktadır. 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul edilen
önerge doğrultusunda maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir. 
79’uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
80’inci madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 437 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 80’inci maddesinin metinden çıkarılmasını
arz ve teklif ederiz.
 Mehmet
Naci Bostancı  Mehmet Doğan Kubat Ramazan
Can
 Amasya İstanbul Kırıkkale
 Hasan
Basri Kurt Necip Kalkan İsmail
Tamer
 Samsun İzmir Kayseri
 Salih
Cora
 Trabzon
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkan.
BAŞKAN – Hükûmet
katılıyor mu?
BİLİM, SANAYİ VE
TEKNOLOJİ BAKANI FARUK ÖZLÜ (Düzce) – Katılıyoruz efendim.
BAŞKAN –
Gerekçeyi okutuyorum:
Gerekçe: 
Bu maddede yer
alan düzenlemenin 6755 sayılı Kanun’un 4’üncü maddesine eklenerek kanunlaşması
nedeniyle uygulama kabiliyeti kalmadığından metinden çıkarılmaktadır. 
BAŞKAN -
Önergeyi oylarınıza sunuyorum: Kabul edenler… Kabul etmeyenler… Kabul
edilmiştir.
Madde metinden
çıkarılmıştır.
81’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
82’nci maddede
bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 437 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 82’nci maddesinin metinden çıkarılmasını
arz ve teklif ederiz.
 Mehmet
Naci Bostancı  Mehmet Doğan Kubat Ramazan
Can
 Amasya İstanbul Kırıkkale
 İsmail
Tamer Salih Cora Necip
Kalkan
 Kayseri Trabzon İzmir
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkan.
BAŞKAN – Hükûmet
katılıyor mu?
BİLİM, SANAYİ VE
TEKNOLOJİ BAKANI FARUK ÖZLÜ (Düzce) – Katılıyoruz Sayın Başkan.
BAŞKAN –
Gerekçeyi okutuyorum:
Gerekçe: 
Bu maddede yer
alan düzenlemenin 6758 sayılı Kanun’un 1’inci maddesine eklenerek kanunlaşması
nedeniyle uygulama kabiliyeti kalmadığından metinden çıkarılmaktadır. 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Madde metinden
çıkarılmıştır.
83’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
84’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
85’inci maddeyi
oylarınıza sunuyorum…
ÖZGÜR ÖZEL
(Manisa) – Sayın Başkan…
BAŞKAN - Kabul
edenler… Kabul etmeyenler… Kabul edilmiştir.
Sayın Özel, söz
talebiniz var, buyurun.
IV.- AÇIKLAMALAR (Devam)
35.- Manisa Milletvekili Özgür Özel’in, 676 sayılı Kanun
Hükmünde Kararname’nin kabul edilen 85’inci maddesinin Meclisin daha önceki
tutumuyla çelişkili olduğuna ilişkin açıklaması
ÖZGÜR ÖZEL
(Manisa) – Sayın Başkan, aslında, 85’inci maddenin oylaması geçti ama tam bu
aşamada şunun altını çizmek gerekir: Rektör seçimlerinin kaldırıldığı ve
Cumhurbaşkanı tarafından doğrudan atama yapılmasıyla ilgili bir madde. Bunun
daha hafifi bu Meclis tarafından görüşülüp dört grubun ortak önergesiyle geri
çekilmişti. Bunu KHK’yle getirdiler ve biraz önce, iktidar partisi kendi
iradesiyle ve önergesiyle çekilmiş olan rektör seçimleriyle ilgili maddeyi
buradaki uzun tartışmalardan sonra kendisine yapılan OHAL KHK darbesini şimdi
kabul ederek tutumunu sürdürmedi ve bunu kanunlaştırmış oluyor. Bu tarihî bir
noktadır, elbette Anayasa Mahkemesi denetimine açılacaktır, gidecektir bu ama
bu Meclisin kararına karşı OHAL KHK’sine Meclisin burada boyun eğmek yerine bu
maddenin metinden çıkarılmasını teklif etmesi gerekirdi. Tekririmüzakere
yoluyla bunun yapılabilmesi mümkündür. Meclisin takdirlerine arz ediyorum.
Teşekkür
ederim.
BAŞKAN
– Teşekkür ederiz Sayın Özel.
Bunu
sanırım değerlendirecektir Adalet ve Kalkınma Partisi Grubu, sizin ifade
ettiğiniz konuyu. 
Ben
maddeleri oylamaya devam edeceğim.
ÖZGÜR
ÖZEL (Manisa) – Tabii efendim.
VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 676 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname (1/783) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 437) (Devam)
BAŞKAN
– 86’ncı maddeyi oylarınıza sunuyorum: Kabul edenler… Kabul etmeyenler… Madde
kabul edilmiştir. 
87’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
88’inci
madde üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 437 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 88’inci maddesinin metinden çıkarılmasını
arz ve teklif ederiz.
 Mehmet
Naci Bostancı Mehmet Doğan Kubat Ramazan
Can
 Amasya İstanbul Kırıkkale
 Necip
Kalkan Hasan Basri Kurt
 İzmir Samsun
 BAŞKAN –
Komisyon önergeye katılıyor mu? 
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkan.
BAŞKAN – Hükûmet
önergeye katılıyor mu? 
BİLİM, SANAYİ VE
TEKNOLOJİ BAKANI FARUK ÖZLÜ (Düzce) – Katılıyoruz efendim.
BAŞKAN –
Gerekçeyi okutuyorum:
Gerekçe:
Bu maddede yer
alan düzenlemenin 6757 sayılı Kanun’un 27’nci maddesine eklenerek kanunlaşması
nedeniyle uygulama kabiliyeti kalmadığından metinden çıkarılmaktadır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Madde metinden
çıkarılmıştır.
89’uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
90’ıncı maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
91’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
92’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Sayın Başkanım…
BAŞKAN -
Buyurun.
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Kanunun son oylamasından
önce bir redaksiyon talebimiz olacak, arz ediyorum.
Görüşülmekte
olan 437 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname Genel Kurulun kabulüyle kanunlaşacağından
düzenlemenin adının “Olağanüstü Hal Kapsamında Bazı Düzenlemeler Yapılması
Hakkında Kanun” şeklinde değiştirilmesi, ayrıca metinde geçen ve görüştüğümüz
kanun hükmünde kararnameye atıfta bulunan “Kanun Hükmünde Kararname”
ibarelerinin “Kanun” olarak değiştirilmesine yönelik redaksiyon talebimizi
sunuyorum.
Arz
ederim.
BAŞKAN
– Sayın milletvekilleri, Komisyon Başkan Vekilinin ifade ettiği gerekli
redaksiyon kanun yazılırken dikkate alınacaktır.
Çıkarılan
maddeler nedeniyle gerekli teselsül kanun yazımı sırasında Başkanlığımızca
yapılacaktır. 
Ayrıca,
açık oylamanın ertelenmesine ilişkin bir ifadeyi arz etmek istiyorum sayın
milletvekilleri. 
Kanun
hükmünde kararnamenin tümünün oylaması açık oylamaya tabidir. İç Tüzük’ün 145’inci
maddesinin ikinci fıkrasında “Başkanın gerekli görmesi halinde açık oylama
oturumun sonuna veya haftanın belli bir gününe bırakılabilir.” denilmektedir.
Bu hüküm çerçevesinde -oturumu yöneten Başkan olarak- tasarının tümünün açık
oylaması 1 Şubat 2018 Perşembe gününe bırakılmıştır. Belirtilen gündeki
birleşimde gündemin “Oylaması Yapılacak İşler” kısmında tasarının tümünün açık
oylaması yapılacaktır. 
Bilgilerinize
sunulur.
ÖZGÜR
ÖZEL (Manisa) – Sayın Başkanım, bir kısa söz talebim var.
BAŞKAN
– Sayın Özel, buyurun.
IV.- AÇIKLAMALAR (Devam)
36.- Manisa Milletvekili Özgür Özel’in, 676 sayılı Kanun
Hükmünde Kararname’nin açık oylamasının 1 Şubat 2018 Perşembe gününe
bırakılması kararının 4 grubun mutabakatıyla olduğuna ilişkin açıklaması
ÖZGÜR
ÖZEL (Manisa) – İç Tüzük’ün verdiği bir hakla perşembe gününe bu bırakılıyor
çünkü yol almak istiyoruz. Buna grubumuzun da mutabakatı var ama bunun bir
suistimal örneği olmaması açısından bu konunun 4 grubun mutabakatıyla olduğu
için tarafınızdan uygun görüldüğü ve emsal teşkil etmeyeceğini kayda
geçirebilirsek bence çok doğru olur.
AHMET
YILDIRIM (Muş) – Doğrudur.
ERKAN
AKÇAY (Manisa) – Doğrudur.
BAŞKAN
– Sayın milletvekilleri, İç Tüzük’ün bana vermiş olduğu takdir yetkisini
kullanarak zaten ben de bunu yaptım ama evet, 4 grubun anlaşması üzerine bu
gerçekleşmiştir.
Teşekkür
ediyoruz Sayın Özel.
Sayın
milletvekilleri, birleşime on dakika ara veriyorum. 
Kapanma Saati: 21.26
BEŞİNCİ OTURUM
Açılma Saati:21.39
BAŞKAN: Başkan
Vekili Pervin BULDAN
KÂTİP ÜYELER: Fehmi KÜPÇÜ (Bolu), Sema KIRCI (Balıkesir) 
-----0-----
BAŞKAN – Sayın
milletvekilleri, Türkiye Büyük Millet Meclisinin 52’nci Birleşiminin Beşinci
Oturumunu açıyorum.
2’nci sıraya
alınan 678 Sayılı Olağanüstü Hâl Kapsamında Bazı Düzenlemeler Yapılması
Hakkında Kanun Hükmünde Kararname (1/790) ile İçtüzük’ün 128’inci Maddesine
Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi’nin görüşmelerine başlayacağız.
VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
2.- 678 Sayılı Olağanüstü Hâl Kapsamında Bazı Düzenlemeler
Yapılması Hakkında Kanun Hükmünde Kararname (1/790) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 445) (x)
BAŞKAN –
Komisyon? Yerinde. 
Hükûmet?
Yerinde.
Komisyon raporu
445 sıra sayısıyla bastırılıp dağıtılmıştır.
Sayın
milletvekilleri, alınan karar gereğince, bu kanun hükmünde kararname İç
Tüzük’ün 91’inci maddesi kapsamında temel kanun olarak görüşülecektir. Bu
nedenle, kanun hükmünde kararname tümü üzerindeki görüşmeler tamamlanıp
maddelerine geçilmesi kabul edildikten sonra bölümler hâlinde görüşülecek ve
bölümlerde yer alan maddeler ayrı ayrı oylanacaktır.
Şimdi, kanun
hükmünde kararnamenin tümü üzerinde Milliyetçi Hareket Partisi Grubu adına
Hatay Milletvekili Sayın Mehmet Necmettin Ahrazoğlu konuşacak. 
Buyurun Sayın
Ahrazoğlu. (MHP sıralarından alkışlar)
MHP GRUBU ADINA
MEHMET NECMETTİN AHRAZOĞLU (Hatay) -Sayın Başkanım, değerli milletvekilleri;
678 sayılı Olağanüstü Hal Kapsamında Bazı Düzenlemeler Yapılması Hakkında Kanun
Hükmünde Kararname üzerinde Milliyetçi Hareket Partisi Grubu adına söz almış
bulunuyorum. Heyetinizi saygıyla selamlıyorum.
Değerli
milletvekilleri, konuşmama başlamadan önce… Kahraman Türk askerlerinin huzur
için, istikrar için, güvenlik için, sükûnet ve selamet için başlattığı Zeytin
Dalı Harekâtı bugün itibarıyla 11’inci gününü tamamlamıştır. Afrin'e 13
kilometre uzaklıkta bulunan ve son derece stratejik bir mevki olan Burseya
Tepesi hainlerden temizlenmiştir. Beton kuleler yok edilmekte, teröristler
tutundukları alanlardan sökülüp atılmakta, bir yandan can verirlerken diğer
yandan da can havliyle Rajo, Cinderes ve Afrin merkeze doğru kaçmaktadır. 
Bölge halkı,
özellikle Hassa, Kırıkhan ve Reyhanlı –Hatay’daki ilçelerimizin- sınırlarında
olan ve Afrin’e komşu köylerde yaşayan ve Afrin'de akrabaları bulunan
vatandaşlarımızla yaptığımız görüşmelerde -bölgede- Suriye tarafındaki
akrabalarının harekâtı kendilerinin de desteklediklerini, teröristlerden bir
kurtuluş olduğunu söylemektedirler. 
Ordumuz,
emperyalist güçler gibi bölgeyi işgale değil, ülke güvenliği ve bölge
insanlarına huzur ve güven içinde yaşama hakkı sağlamak için oradadır. Bu
nedenle de bölge insanları bu harekâtı desteklemektedir; ordumuzu kucaklamakta
ve kurbanlar keserek karşı tarafa göndermektedir. Özellikle PYD ve PKK
tarafından buralardan atılan ve bölgemizde bulunan Kürt kökenli kardeşlerimize
yönelik saldırılar Hatay’a atılan roketlerle devam ettirilmektedir. İstismar
edilmektedir, onlar istismar edilirken bir vesileyle de onlara karşı
durmalarını söylemekte ancak Hataylı hemşehrilerimiz, Hataylı vatandaşlarımız
bu teröristlere itibar etmemektedir. Bu vesileyle Cenab-ı Allah'tan, tarih
yazan Afrin kahramanlarının hepsini korumasını, kollamasını niyaz ediyor, aziz
şehitlerimizi de rahmetle anıyorum.
Değerli
milletvekilleri, 15 Temmuz hain darbe girişimi sonrası 21 Temmuz 2016
tarihinden sonra Türkiye Büyük Millet Meclisine sevk edilen olağanüstü hâl
kanun hükmünde kararname sayısı 31 olmuştur. Bu kanun hükmünde kararnamelerden
bugüne kadar 5'i Türkiye Büyük Millet Meclisinde görüşülmüştür, şu an Genel
Kurulda 25 adet ve komisyonda da 1 adet kanun hükmünde kararname bulunmaktadır.
Görüşmekte olduğumuz 768 sayılı Kanun Hükmünde Kararname 12’nci sırada
bulunmakta olup 2 bölüm ve 39 maddeden oluşmaktadır. Bu kanun hükmünde
kararname Büyük Millet Meclisine 22/11/2016 tarihinde gelmiştir. O tarihten
itibaren de beklemekteydi.
Değerli
milletvekilleri, 678 sayılı Kanun Hükmünde Kararname neyi kapsıyor, onu bir
hatırlatmak isterim. Kararname 49 yaşını dolduran güvenlik korucularının
emeklilik hakkı, özel veya resmî her türlü konaklama tesislerinin tüm
kayıtlarının bilgisayarlarda günü gününe kaydedilmesi, genel kolluk
kuvvetlerine bilgi verilmesi, 15 Temmuz 2016 tarihinde gerçekleştirilen darbe
teşebbüsü ve terör eylemleriyle bu eylemlerin devamı niteliğindeki eylemlere
görevi olmadığı hâlde mukavemet ederken şehit olan kahraman insanlarımızın
kendilerinden olma çocukları ile aynı anne ve babadan kardeşlerinin istekli
olmadıkça silah altına alınmaması, silah altındakilerin istemeleri hâlinde ise
terhis edilmesi, Özel Kuvvetler Komutanlığının emrinde görev yapan subaylarla
ilgili düzenleme yapılması, terör örgütleriyle iltisakı yahut bunlarla irtibatı
olduğu Millî İstihbarat Teşkilatı veya Emniyet Genel Müdürlüğü tarafından
belirlenen gerçek ve tüzel kişilerin 4734 sayılı Kanun kapsamındaki ihalelere
alınmalarının engellenmesi gibi birtakım maddeleri kapsamaktadır. 
Değerli
milletvekilleri, Türkiye’nin önünde mutlaka aşması ve sonuçlandırması gereken
üç ayaklı bir terör sorunu bulunmaktadır. Bunun birinci ayağını FETÖ’yle
mücadele oluşturmaktadır; ikincisi elbette ki PKK, diğeri ise güney
sınırlarımız boyunca zehir kusan PYD ve YPG ittifakıdır. Bu terör örgütlerinin
hepsiyle amansız bir mücadele yapıldığını görüyor ve bunu da memnuniyetle
izliyoruz. Cenab-ı Allah’tan bunlarla mücadele eden tüm güvenlik güçlerimizi
korumasını, kollamasını niyaz ediyorum. 
Türk milleti 15
Temmuzda vahşi ve vandal bir saldırıya maruz kalmıştır. 15 Temmuz FETÖ darbe
teşebbüsü 250 vatan evladının şehadetine, 2.194 vatan evladının yaralanmasına
neden olmuştur.
Yüce dinimizi
emellerine alet eden imansızlar, safiyane duyguları sömüren inançsızlar himmet
toplayarak, hizmet yaygarası kopararak Türkiye’yi imha etmeye kalkışmışlardır.
Bu ihaneti, Türk milleti göğsünü siper ederek durdurmuştur.
Değerli
milletvekilleri, adalet olmadan devletin varlık göstermesi, egemenlik haklarını
meşru zeminlerde müdafaa ihtimali yoktur. Eğer suçu, günahı olmayan bir masum
şu anda FETÖ iftirasıyla pençeleşiyor, kendini temize çıkarmak için
çırpınıyorsa bundan sadece bir kişi değil, insanım diyen, insanlık değerlerine
hürmet eden herkes zarar görecektir. Mahkeme kararı olmadan bir kişiye suçlu
muamelesi yapmak kuşkusuz felakettir ve hukuken anlamsızdır.
Genel Başkanımız
Sayın Devlet Bahçeli Bey’in belirttiği konulara dikkatinizi çekmek istiyorum.
FETÖ'yle mücadelede devlet aklı topyekûn devrede midir, yoksa sınırlı sayıda
kişinin, kısıtlı sayıda devlet ve siyaset adamının gayret ve çabasıyla mı süreç
ilerlemektedir? FETÖ'yle mücadelenin bir stratejisi var mıdır, bir konsepti
hazırlanmış mıdır, siyasi ve hukuki bir eylem planı kurgulanmış mıdır; fikrî
temelleri, millî hedefleri, hukuki sınırları berrak bir zihin ve siyaset
kavrayışıyla belirlenmiş midir? Bu terör örgütüyle mücadelenin öncelikleri
nelerdir, neler olmalıdır? FETÖ'cülüğün standart bir tanımı ve tasviri yapılmış
mıdır? Biriken sosyal maliyeti, devlete karşı yükselen ön yargıları, toplumsal
tabana yayılan mağduriyetleri nasıl ve hangi tedbir zinciriyle bertaraf
edeceğiz? İşte, diyorum ki bunlara kulak verilmesi gerekmektedir.
FETÖ hıyanetinin
kökünün kazınma seferberliğinde yargı organları arasındaki anlaşmazlık ve
kutuplaşma kabul edilebilir, millet vicdanında normal görülen şeyler değildir.
FETÖ davaları artık süratle karara bağlanmalı, süregelen mahkeme safhaları
nihai hükmü açıklanmalıdır. Mahkemelerden takipsizlik kararı alan ve
mağduriyeti ispatlananların bir an önce göreve iadeleri, mağduriyetlerin
giderilmesi gerekmektedir diyor, hepinizi saygıyla selamlıyorum. (MHP
sıralarından alkışlar)
BAŞKAN –
Teşekkür ederiz Sayın Ahrazoğlu.
Halkların
Demokratik Partisi Grubu adına Iğdır Milletvekili Sayın Mehmet Emin Adıyaman. 
Buyurun Sayın
Adıyaman. (HDP sıralarından alkışlar) 
HDP GRUBU ADINA
MEHMET EMİN ADIYAMAN (Iğdır) – Teşekkür ederim.
Sayın Başkan,
değerli milletvekilleri; tabii, kanun hükmünde kararnamelerin onaylanması
Meclis gündeminde. Aslında başından beri hep ifade ettiğimiz gibi 31 kanun
hükmünde kararname çıkarıldı ama kanun hükmünde kararnamelerin Meclise
sunulması gerek Anayasa gerekse İç Tüzük’teki düzenlemelerle aslında
komisyonlarda en fazla yirmi gün içinde ve Anayasa’ya göre de otuz gün içerisinde
OHAL kanun hükmünde kararnamelerinin Meclis onayına sunulması gerekiyordu. Ama
maalesef on sekiz ay geçmesine rağmen kanun hükmünde kararnameler sadece kanun
hükmünde kararname olarak yürürlüğe konuldu; Meclisin, Anayasa’nın 7’nci
maddesinden kaynaklanan yasama yetkisi baypas edildi ve kanun hükmünde
kararnameler rejimi Türkiye'de inşa edildi. 
Şimdi, tabii,
kanun hükmünde kararnamelere ihtiyaç var. Baskıcı, dışlayıcı, kurumları ve
değerleri hiçe sayan, kendini ülkenin tek sigortası gören, kişisel yaklaşımını
tek doğru sanan bir lider ve onun temsil ettiği zihniyetin bu ülkeye verdiği
zararların da aslında tarihsel belgeleri olarak kanun hükmünde kararnameler
Türkiye siyaset tarihinde yerini almış olacaktır. Kanun hükmünde kararnameler
rejimi, demokrasinin, Anayasa ve yasaların hiç edildiği; özgürlüklerin düşünce
ve ifade özgürlüğünün rafa kaldırıldığı; tekçi, totaliter rejimin adım adım
inşa edilmesinin birer aracı olarak da kullanılıyor maalesef bugünkü siyasal
iktidar tarafından. 
Olağan şartlarda
ülkeyi yönetemeyeceğini gören AKP iktidarı en kolay yol olarak olağanüstü hâl
ve olağanüstü hâle bağlı kanun hükmünde kararnamelerle toplumu baskılamaya,
halkı baskı altında tutmaya... AKP dışında iktidarı eleştiren, iktidara muhalif
olan herkesi susturan, tüm toplumu biat etmeye zorlayan ve verilene razı olan,
ses çıkarmayan, biat eden bir toplumu yaratmanın en kolay yolu tabii ki
olağanüstü hâl rejimi ve bu olağanüstü hâle dayalı, hukuku hiçe sayan,
Anayasa’yı ve Meclis İçtüzüğü’nü hiçe sayan kanun hükmünde kararnameler
rejimidir. Bu, AKP için en kolay yönetme yoludur. Bunun dışında başka türlü
yönetme şansı yok çünkü olağan koşullarda demokratik sistem içerisinde elbette
muhalefetin sesi yükselecektir, halk tepkilerini ortaya koyacaktır ve AKP için
yönetilemez bir süreç başlayacaktır. İşte, bunun en basit yolu, kanun hükmünde
kararnamelerle toplumu âdeta içtimaya geçirmek, bütün ülkeyi bir açık cezaevine
dönüştürmektir. “Ben olmazsam ülke yıkılır.” “Bana biat etmeyen düşmandır.” HDP
düşmandır, aydınlar düşman, üniversite akademisyenleri düşman, sivil toplum
kuruluşları düşman, sendikalar düşman, emekçi yığınlar düşman, kısacası AKP’nin
mantalitesine uymayan, AKP’ye biat etmeyen, AKP’nin milliyetçi ve selefi
anlayışını benimsemeyen herkes bu ülkede düşman. Dolayısıyla düşman olan veya
düşman sayılan halk yığınlarının da maruz kaldığı şey, cezaevleri ve kanun
hükmünde kararnamelerle işten, görevden atılmalar, kamu görevinden ihraç
edilmeler şeklinde kendisini tezahür ettiriyor. 
Şimdi, değerli
arkadaşlar, evet, AKP ve Erdoğan iktidarının elinde kalan tek araç, kanun
hükmünde kararnameler dedik. Kanun hükmünde kararnamelerle demokratik sistemin
öngördüğü bütün yasal düzenlemeler bir gecede bir iradeyle, tek kişinin
iradesiyle ülkenin gündemine sokulur. Ama, tabii bu kanun hükmünde kararnameler
sistemini devam ettirmek için de AKP iktidarının sürekli bir biçimde çatışmalı
ortama ihtiyacı var. Hem ülke içinde hem ülke dışında sürekli bir korku, bir
fobi yaratması gerekiyor ve olağanüstü hâl ilanından bu tarafa, sürekli bir
biçimde: “Bütün dünya Türkiye’ye düşman. Türkiye her an bölünecek bir konumda.
Sağımız solumuz, işte, önümüz arkamız her tarafımız düşmanla kuşatılmış.
Dolayısıyla, işte birtakım karanlık güçler sürekli Türkiye’de operasyon
yapıyor. Aman, bu operasyonu durdurabilecek tek lider Tayyip Erdoğan. Sağcısı
solcusu, dindarı ateisti, herkes Tayyip Erdoğan’ın etrafında bütünleşmeli.
Ülkede Kurtuluş Savaşı yürütüyoruz…” Tam da bu mantalite üzerinden işte halkın
milliyetçi duygularını, dini inançlarını sömürüye dayanan ama esasında kendi
iktidarını çok daha rahat devam ettirmeye yönelik bir politika maalesef bu
ülkede devam ettiriliyor. Ama, çok iyi biliyoruz ki 80 milyonluk Türkiye halkı
eninde sonunda sizin bu iktidarınızı devam ettirmeye yönelik, yalan üzerine
inşa olmuş, yalana dayalı, gerçeği altüst etmeye dayalı bu politikalarınızı
mutlaka ama mutlaka deşifre edecek, mutlaka gerçekler su yüzüne çıkacaktır. Ve
işte o zaman bu halkı artık bir daha kandıramayacaksınız. Bir daha bu halkın
milliyetçi duygularıyla, dini duygularıyla oynamayacaksınız,
oynayamayacaksınız. İktidarınız tarihe çok kötü bir iktidar olarak, totaliter
bir iktidar olarak, bu ülkede olağanüstü hâl rejimiyle, kanun hükmünde
kararnamelerle ülkeyi yöneten, ülkede ifade özgürlüğünü, demokrasiyi yok eden
bir iktidar olarak tarihe geçeceksiniz. 
Bakın, değerli
arkadaşlar, kanun hükmünde kararnameler, özellikle OHAL kanun hükmünde
kararnameleri Anayasa’nın 119 ve 121’inci maddesine göre çıkarılıyor ve otuz
gün içerisinde mutlaka Meclis onayına sunulması gerekiyor ama 31 kanun hükmünde
kararnameden bugüne kadar sadece 5 tanesi Meclis onayına sunuldu. Peki, geriye
kalan 26 kanun hükmünde kararnameye dayanan idari işlemler, yapılan atamalar ya
da yapılan tasarrufların hukuki ve Anayasal dayanağı var mıdır? Elbette yoktur
çünkü emredici kural olan Anayasa’nın 121’inci maddesi ve İç Tüzük’ün 128’inci
maddesine göre mevcut kanun hükmünde kararnameler Meclis onayından süresi
içerisinde geçirilmemiştir, dolayısıyla bu kanun hükmünde kararnamelere
dayanarak yapılan tüm idari tasarruflar hükümsüzdür çünkü ortada hukuka uygun,
Anayasa’ya uygun ve İç Tüzük’e uygun yürürlükte OHAL kanun hükmünde
kararnameleri yoktur. 
Öte taraftan, bu
kanun hükmünde kararnameler Anayasa’nın 7’nci maddesine de aykırı olan kanun hükmünde
kararnameler. Çünkü, OHAL kanun hükmünde kararnameleri, amaca uygun, OHAL’in
amacına, gerekliliğine uygun konular hakkında kanun hükmünde kararnameler
çıkarılabiliyor. Oysa, biz, bugüne kadar çıkarılan kanun hükmünde
kararnamelerin içeriğine baktığımız zaman, bu kanun hükmünde kararnamelerin
büyük çoğunluğu olağanüstü hâlin gerektirdiği koşulların veya şartların
dışında, normalde, Meclisin yasama yetkisi içerisinde olan hususlara ilişkin
düzenlemeleri getirmiştir. Bu anlamıyla da kanun hükmünde kararnameler
Anayasa’nın 7’nci maddesini açıkça ihlal etmiştir. 
Yine, değerli
arkadaşlar, kanun hükmünde kararnameler olağanüstü hâl süresince geçerli olan
kararnamelerdir. Olağanüstü hâl kalktığı zaman, olağanüstü hâle dayalı tüm
işlemler, tüm kanun hükmünde kararnameler hükmünü yitirir. Dolayısıyla, esasen
yok olan, yok sayılan, yok kabul edilen kanun hükmünde kararnameler her ne
kadar fiilen bugün Hükûmet tarafından yürürlüğe konuluyorsa da birtakım
tasarruflar, birtakım idari işlemler yapılıyorsa da aslında yürürlükten
kaldırdığı tüm mevzuat, tüm hükümler, olağanüstü hâlin kalkmasıyla birlikte bu
kanun hükmünde kararnameler de hükmünü yitireceğinden…
(Mikrofon
otomatik cihaz tarafından kapatıldı) 
MEHMET EMİN
ADIYAMAN (Devamla) – …esasen yürürlüğe girmiş olacaktır. 
Özetle, AKP
iktidarının kanun hükmünde kararnameler rejimiyle bu ülkenin siyasal tarihine
bir kara leke olarak geçtiğini ifade etmek istiyorum.
Hepinizi
saygıyla selamlıyorum. (HDP sıralarından alkışlar) 
BAŞKAN – Teşekkür
ederiz Sayın Adıyaman.
Cumhuriyet Halk
Partisi Grubu adına Denizli Milletvekili Sayın Kazım Arslan.
Buyurun. (CHP
sıralarından alkışlar) 
CHP GRUBU ADINA
KAZIM ARSLAN (Denizli) – Sayın Başkan, değerli milletvekilleri; 445 sıra sayılı
Kanun Hükmünde Kararname’yi görüşmek ve Cumhuriyet Halk Partisi Grubu adına
düşüncelerimizi söylemek üzere söz aldım. Hepinizi sevgiyle saygıyla
selamlıyorum.
Görüşmekte
olduğumuz 445 sıra sayılı Kanun Hükmünde Kararname 39 maddeden oluşmaktadır.
Her bir maddeye baktığımızda gerçekten bu maddenin olağanüstü hâlle ilgisinin
olmadığı, dolaylı bir şekilde olsa bile aslında Mecliste görüşülüp karara
bağlanması gereken, kanunla düzenlemesinin yapılması gereken konular olduğunu
görüyoruz. O nedenle, bu kanun hükmünde kararnamenin tamamının Anayasa'ya
aykırı olduğunu açıklıkla belirtmek istiyorum ki burada bu kanun hükmünde
kararnamenin kanunlaşmaması için bütün milletvekili arkadaşlarımızdan da bir
ret kararının çıkarılmasını istiyorum. Şayet kabulü yönünde bir karar çıkacak
olursa Cumhuriyet Halk Partisi Grubu olarak Anayasa Mahkemesine gitmek üzere bu
kanundaki sakıncaları ortaya koymak ve Anayasa’ya aykırılığını ispatlamak
suretiyle de Anayasa Mahkemesi tarafından iptal edilmesini istemek durumundayız
ve bunu gerçekleştirmek istiyoruz.
Değerli
milletvekilleri, Anayasa’mızın 121’inci maddesinde aynen şu şekilde bir ibare
var: Olağanüstü hâl döneminde çıkarılacak kanun hükmünde kararnamelerin ancak
OHAL’le irtibatlı olması, ilgili olması ve OHAL’i gerektirecek nedenlerin
ortadan kaldırılması için düzenlemelerin yapılması gerekirken, bugün
görüştüğümüz birçok kanun hükmünde kararnamelerde ve uygulamalarında çok farklı
alanlarda düzenlemelerin yapıldığını, Anayasa’ya aykırı olarak uygulandığını
görüyoruz.
Değerli
arkadaşlarım, biz sosyal bir hukuk devletiyiz. Hukuk devleti olma ilkemizi
kesinlikle göz ardı edemeyiz; ettiğimiz takdirde öncelikle ülkemizdeki
yurttaşlarımızın güvenini sarsmış, yarınını garanti edememiş, yurt dışındaki
uluslararası ilişkilerimizde de kesinlikle Türkiye’nin imajını zedelemiş
oluruz. O nedenle, ülkemiz içindeki iş dünyasının bakışını ve bu alandaki
eleştirilerini dikkate almak suretiyle artık bu tür düzenlemelerin kanun
hükmünde kararnameyle değil, kesinlikle Meclisimizde yapılması gerektiğini
belirtmek istiyorum.
Değerli
arkadaşlarım, gerçekten, o kadar çok ilgisiz alanlarda kanun hükmünde
kararnameler çıkarıldı ki devletin temelini teşkil eden düzenlemeler yapıldığı
gibi, OHAL’le kesinlikle hiç alakası olmayan, ilgisi olmayan konularda da
düzenlemelerin yapıldığını ve uygulamaya sokulduğunu görüyoruz. 
Şimdi görüşmekte
olduğumuz kanun hükmünde kararnamenin maddelerine şöyle bir göz atalım, bakın
neleri düzenliyor. 2’nci, 3’üncü, 4’üncü maddede 1774 sayılı Yasa’da değişiklik
yapılıyor; hiç ilgisi, alakası yok değerli arkadaşlarım. 
5’inci madde de
yine aynı şekilde.
6’ncı maddede
3194 sayılı İmar Kanunu’nda değişiklik yapılıyor, OHAL’le ne alakası var
arkadaşlar? Lütfen, bunu değerlendirmek, görmek zorundayız.
7’nci ve 8’inci
maddede Kıyı Kanunu’nda değişiklik yapılıyor, OHAL’le ilgisi var mı Kıyı
Kanunu’nun değerli arkadaşlarım? Yani, ne yapacağız, Kıyı Kanunu’nda düzenleme
yapmakla gerçekten OHAL’i ortadan kaldıracak şartları oluşturabilecek miyiz? E,
böyle bir şey yoksa bu tür düzenlemelerin gerçekten kanun hükmünde
kararnamelerle değil, mutlaka ve mutlaka Mecliste yapılması gerekiyor. 
Yine, 9’uncu
maddede 4925 sayılı Karayolu Taşıma Kanunu’nda değişiklik yapılıyor, hiç
alakası yok değerli arkadaşlarım. 
10’uncu madde de
5018 sayılı Kamu Mali Yönetimi ve Kontrol Kanunu’yla ilgili değişiklik
içeriyor. 
11’inci maddede
5393 sayılı Belediye Kanunu’nda değişiklik yapılıyor. Değerli dostlarım,
değerli arkadaşlarım, gerçekten, yani, bu kanunların bir içeriğine baktığımız
zaman OHAL’le hiç ilgisinin, irtibatının olmadığını görüyoruz. 
Yine, 13’üncü,
14’üncü, 15’inci maddede 926 sayılı Türk Silahlı Kuvvetleri Personel Kanunu’nda
değişiklik yapılıyor. 
16’ncı maddede
5510 sayılı Kanun’da değişiklik yapılıyor. 
17’nci, 18’nci
maddede 1325 sayılı Kanun’da değişiklik yapılıyor. 
19’uncu maddede,
20’nci maddede, yine 21’inci maddede değişik kanunlarda değişiklik yapılıyor. 
Yine, 23’üncü ve
24’üncü maddede Yükseköğretim Kanunu’nda değişiklik yapılıyor. OHAL’le ilgisi
var mı değerli arkadaşlarım, değerli Meclis üyeleri?
Şimdi, yine,
3359 sayılı Yasa’da 25’inci maddeyle değişiklik yapılıyor, kanunun adı Sağlık
Hizmetleri Temel Kanunu değerli arkadaşlarım. 
26’ncı maddede
4447 sayılı İşsizlik Sigortası Kanunu’nda değişiklik yapılıyor. 
27’nci maddede
4456 sayılı Kanun’la Türkiye Kalkınma Bankasının kuruluşuna ilişkin kanunda
değişiklik yapılıyor. OHAL’le Bankacılık Kanunu’nun bir ilgisi var mı değerli
arkadaşlarım, nasıl böyle bir düzenlemenin içine girebiliyor? Yani bu kadar,
550 milletvekilinin olduğu bu Mecliste bunu bir kenara bırakıyoruz orada
iktidar mensuplarının kendisine göre düzenlediği kanun hükmünde kararnamelerle
ülkeyi yönetmeye kalkıyoruz.
Yine,
4562 sayılı Kanun’da değişiklik yapılıyor, 4706 sayılı Kanun’da değişiklik
yapılıyor.
Değerli
milletvekilleri, iktidar olarak -Cumhurbaşkanının taraflı bir şekilde- aynı
zamanda 15 Temmuz darbe kalkışmasını da fırsat bilerek yapmakta olduğunuz bu
düzenlemeyle hukuk devletini ortadan kaldırıyorsunuz, tamamen kişiye bağlı,
Anayasa’yı askıya aldığınız bir devlet düzenini sürdürmeye çalışıyorsunuz.
Peki, bunun sonucunda ne oluyor? Ülke içinde barışımız bozulduğu gibi,
ayrışmalar arttığı gibi, birçok insan üzerinde baskılar arttığı gibi iş
dünyasının üzerinde de baskılar artıyor, korkular artıyor. Hiç kimse yeniden
bir yatırım yapma, iş yapma, rahat bir şekilde işini döndürme gibi bir
çalışmanın içinde olamıyor, korku içinde işini döndürmeye gayret ediyor. Böyle
bir nokta var. Ve bu insanlar yatırım yapmıyor, işletmesini büyütmüyor, yerinde
sayıyor. İşsizlik giderek artıyor. Dolayısıyla bu işsizliğin arttığı bir
ortamda problemlerin daha da artacağı görülüyor değerli arkadaşlarım.
Ayrıca,
değerli arkadaşlarım, uluslararası boyutta baktığımız zaman, birçok eleştiriye
kulak tıkıyorsunuz, diyorsunuz ki: “Bizim işimize ne karışıyorsunuz?” Yok öyle
şey değerli arkadaşlarım. Türkiye’yi uluslararası ilişkilerden
soyutlayamazsınız. Kesinlikle, mutlaka hem siyasi alanda hem ticari alanda
ilişkilerinizi, başta komşularınız olmak üzere, iyi bir şekilde sürdürmek
zorundasınız.
KADİM
DURMAZ (Tokat) – Güven verecek şekilde.
KAZIM
ARSLAN (Devamla) – Evet.
Eğer
bunu sürdürmezseniz her tarafınızda terör sarmalı bizleri baskı altında tutar,
korku altında tutar. Sonra kendi ülkeniz içinde halledemediğiniz meseleleri başka
ülkelerin sınırları içinde, toprakları içinde bertaraf etmeye çalışırsınız. 
Değerli
arkadaşlarım, mutlaka ve mutlaka Türkiye, bir an önce OHAL uygulamasından
vazgeçmeli, Türkiye normalleşmelidir. Gerçekten, uluslararası boyutta,
uluslararası finans kuruluşlarının, yatırımcıların güvenini yeniden sağlamak
istiyorsak, Türkiye’ye doğrudan yatırımların gelmesini istiyorsak, Türkiye'yi
yine kalkınan bir ülke konumuna getirmek istiyorsak bir an önce Türkiye’yi
normalleştirmek ve bu OHAL uygulamalarından vazgeçmek gerektiğini belirtmek
istiyorum, bu çok önemli. 
O nedenle,
sizleri özellikle uyarıyorum. Bu kanun hükmünde kararnamenin reddedilmesini
istiyorum. 
Hepinizi
sevgiyle, saygıyla selamlıyorum. 
Teşekkür ederim.
(CHP sıralarından alkışlar) 
BAŞKAN – Teşekkür
ederiz Sayın Arslan. 
Sayın
milletvekilleri, kanun hükmünde kararnamenin tümü üzerindeki görüşmeler
tamamlanmıştır. 
Şimdi,
maddelerine geçilmesini oylarınıza sunuyorum: Kabul edenler… Kabul etmeyenler…
Kabul edilmiştir. 
Birinci bölümün
görüşmelerine başlıyoruz. 
Birinci bölüm 1
ila 21’inci maddeleri kapsamaktadır. 
Birinci bölümde
yer alan maddeleri, varsa o madde üzerindeki önerge işlemlerini yaptıktan sonra
ayrı ayrı oylarınıza sunacağım. 
1’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
2’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
3’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
4’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
5’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
6’ncı maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
7’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
8’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
9’uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
10’uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
11’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
12’nci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
13’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
14’üncü maddede
bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 445 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 14’üncü maddesine “Bunlardan ikinci dönem
eğitimde de” ibaresinden sonra gelmek üzere “sağlık nedenleri ile” ibaresinin
eklenmesini arz ve teklif ederiz.
 Bülent
Turan Mehmet Doğan Kubat Mehmet
Altay
 Çanakkale İstanbul Uşak
 Halil
Eldemir Ramazan Can Hilmi
Bilgin
 Bilecik Kırıkkale Sivas
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkan.
BAŞKAN – Hükûmet
katılıyor mu?
BİLİM, SANAYİ VE
TEKNOLOJİ BAKANI FARUK ÖZLÜ (Düzce) – Katılıyoruz efendim.
BAŞKAN –
Gerekçeyi okutuyorum:
Gerekçe:
696 sayılı Kanun
Hükmünde Kararname’nin 19’uncu maddesiyle yapılan değişiklik metne
yansıtılmaktadır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul edilen
önerge doğrultusunda maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
15’inci maddede
bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 445 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 15’inci maddesinin aşağıdaki şekilde
değiştirilmesini arz ve teklif ederiz.
 Bülent
Turan Mehmet Doğan Kubat Ramazan
Can
 Çanakkale İstanbul Kırıkkale
 Mehmet
Altay Hilmi Bilgin Halil
Eldemir
 Uşak Sivas Bilecik
"MADDE 15-
926 sayılı Kanunun 68 inci maddesinin birinci fıkrasının (b) bendine aşağıdaki
cümle ile dördüncü fıkrasına "atandıkları görevde bir yıllık” ibaresinden sonra
gelmek üzere "(doğrudan Özel Kuvvetler Komutanlığı emrinde görev yapmak
üzere astsubay nasbedilenler için iki yıl)” ibaresi ve aynı fıkraya aşağıdaki
cümleler eklenmiştir.
“Doğrudan Özel
Kuvvetler Komutanlığı emrinde görev yapmak üzere astsubay nasbedilecek
olanların yaş ve diğer giriş şartları Genelkurmay Başkanlığının görüşü alınarak
Millî Savunma Bakanlığınca belirlenir.”
“Doğrudan Özel
Kuvvetler Komutanlığı emrinde görev yapmak üzere astsubay nasbedilenlerin
deneme süresi iki yıldır. Doğrudan Özel Kuvvetler Komutanlığında görev yapmak
üzere astsubay nasbedilenler sınıflarına bakılmaksızın Özel Kuvvetler
Komutanlığında eğitime tabi tutulurlar. Bu eğitimlerde sağlık nedenleri hariç
olmak üzere başarı gösteremeyenlerin Türk Silahlı Kuvvetleri ile ilişikleri
kesilir ve aldıkları aylıkları dışında Devletçe bunlara yapılan masraflar,
kanuni faizleriyle birlikte kendilerinden tahsil olunur. Sağlık nedenleri ile
başarı gösteremeyenler bir sonraki dönem eğitimine katılırlar. Bunlardan ikinci
dönem eğitimde de sağlık nedenleri ile başarı gösteremeyenler kuvvet
komutanlıklarınca sınıf ve rütbelerine uygun görevlere atanırlar. Doğrudan Özel
Kuvvetler Komutanlığında görev yapmak üzere astsubay nasbedilenlerden sonradan
Özel Kuvvetler Komutanlığı dışına atananlar, ayrıca sınıflarına ilişkin
eğitimlere tabi tutulurlar.”
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkan. 
BAŞKAN – Hükûmet
katılıyor mu?
BİLİM, SANAYİ VE
TEKNOLOJİ BAKANI FARUK ÖZLÜ (Düzce) – Katılıyoruz efendim. 
BAŞKAN –
Gerekçeyi okutuyorum: 
Gerekçe: 
696 sayılı Kanun
Hükmünde Kararname’nin 21’inci maddesiyle yapılan eklemeler metne
yansıtılmaktadır. 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul edilen
önerge doğrultusunda maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir.
16’ncı maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
17’nci madde
üzerinde bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 445 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 17’nci maddesinde yer alan “ve 10/6/1985
tarihli ve 3225 sayılı Millî Savunma Bakanlığı, Kara, Deniz ve Hava Kuvvetleri
Komutanlıklarına Bağlı Kurumlar ile Asker Hastanelerinde Döner Sermaye Teşkili
ve İşletilmesine İlişkin Kanun” ibaresinin metinden çıkarılmasını arz ve teklif
ederiz. 
 Bülent
Turan Mehmet Doğan Kubat Mehmet
Altay
 Çanakkale İstanbul Uşak
 Halil
Eldemir Ramazan Can Hilmi
Bilgin
 Bilecik Kırıkkale Sivas
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkan. 
BAŞKAN – Hükûmet
katılıyor mu?
BİLİM, SANAYİ VE
TEKNOLOJİ BAKANI FARUK ÖZLÜ (Düzce) – Katılıyoruz efendim. 
BAŞKAN –
Gerekçeyi okutuyorum: 
Gerekçe: 
696 sayılı Kanun
Hükmünde Kararname’nin 31’inci maddesiyle yapılan değişiklik metne
yansıtılmaktadır. 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul edilen
önerge doğrultusunda maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
18’inci maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
19’uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
20’nci madde
üzerinde bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 445 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 20’nci maddesinin aşağıdaki şekilde
değiştirilmesini arz ve teklif ederiz.
 Bülent
Turan Ramazan Can Mehmet
Doğan Kubat
 Çanakkale Kırıkkale İstanbul
 Mehmet
Altay Hilmi Bilgin Halil
Eldemir
 Uşak Sivas Bilecik
"MADDE 20-
21/4/2005 tarihli ve 5335 sayılı Bazı Kanun ve Kanun Hükmünde Kararnamelerde
Değişiklik Yapılmasına Dair Kanunun 30 uncu maddesinin dördüncü fıkrasına
aşağıdaki bent eklenmiştir.
"j)
27/7/1967 tarihli ve 926 sayılı Türk Silâhlı Kuvvetleri Personel Kanununun ek
36 ncı maddesi kapsamında istihdam edilen ihtiyat pilotlar ile Milli Savunma
Bakanlığı ve bağlı birimlerinde personel ve askeri öğrenci temin faaliyetine
yönelik hizmetlerin yürütülmesi için görevlendirilen emekli subay ve
astsubaylar,”
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkan.
BAŞKAN – Hükûmet
katılıyor mu?
BİLİM, SANAYİ VE
TEKNOLOJİ BAKANI FARUK ÖZLÜ (Düzce) – Katılıyoruz efendim.
BAŞKAN – Gerekçeyi
okutuyorum:
Gerekçe:
678
sayılı Kanun Hükmünde Kararnameyle 5335 sayılı Kanun’un 30’uncu maddesinin
dördüncü fıkrasına eklenen (j) bendi, söz konusu bende bilahare 681 sayılı
Kanun Hükmünde Kararname’nin 72’nci maddesiyle yapılan ilaveyle uyumlu hâle getirilmektedir.
BAŞKAN
- Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir. 
Kabul
edilen önerge doğrultusunda maddeyi oylarınıza sunuyorum: Kabul edenler...
Kabul etmeyenler... Madde kabul edilmiştir. 
21’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
Birinci bölümde
yer alan maddelerin oylamaları tamamlanmıştır.
Şimdi ikinci
bölümün görüşmelerine başlıyoruz. İkinci bölüm 22 ila 39’uncu maddeleri
kapsamaktadır. İkinci bölümde yer alan maddeleri, varsa o madde üzerindeki
önerge işlemlerini yaptıktan sonra ayrı ayrı oylarınıza sunacağım.
22’nci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
23’üncü
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
24’üncü
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
25’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
26’ncı
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
27’nci
maddede bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 445 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 27’nci maddesinin metinden çıkarılmasını
arz ve teklif ederiz.
 Bülent
Turan Mehmet Doğan Kubat Ramazan
Can
 Çanakkale İstanbul Kırıkkale
 Mehmet
Altay Hilmi Bilgin Halil
Eldemir
 Uşak Sivas Bilecik
BAŞKAN – Komisyon
önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkan.
BAŞKAN – Hükûmet
katılıyor mu?
BİLİM, SANAYİ VE
TEKNOLOJİ BAKANI FARUK ÖZLÜ (Düzce) – Katılıyoruz efendim. 
BAŞKAN –
Gerekçeyi okutuyorum:
Gerekçe: 
Söz
konusu madde, 696 sayılı Kanun Hükmünde Kararname’nin 135’inci maddesinin
birinci fıkrasının (a) bendiyle yürürlükten kaldırıldığından metinden
çıkarılmaktadır. 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Kabul
edilmiştir. 
Madde
metinden çıkarılmıştır. 
28’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
29’uncu
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
30’uncu
madde üzerinde bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 445 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 30’uncu maddesinin aşağıdaki şekilde
değiştirilmesini arz ve teklif ederiz. 
 Bülent
Turan Mehmet Doğan Kubat Halil
Eldemir
 Çanakkale İstanbul Bilecik
 Ramazan
Can Hilmi Bilgin
 Kırıkkale Sivas
"MADDE 30-
4/1/2002 tarihli ve 4734 sayılı Kamu İhale Kanununun 11 inci maddesinin birinci
fıkrasına aşağıdaki bent ve aynı maddeye aşağıdaki fıkra eklenmiştir.
"g) Terör
örgütlerine iltisakı yahut bunlarla irtibatı olduğu Emniyet Genel Müdürlüğü
tarafından bildirilen gerçek ve tüzel kişiler ile bu kapsamda olduğu Millî
İstihbarat Teşkilatı Müsteşarlığı tarafından bildirilen yurt dışı bağlantılı
gerçek ve tüzel kişiler.”
"Birinci
fıkranın (g) bendi kapsamındaki bildirimlere ilişkin usul ve esaslar Bakanlar
Kurulunca belirlenir. Söz konusu bent kapsamında olduğu tespit edilen
istekliler ihale dışı bırakılır, ancak bunların teminatları hakkında dördüncü
fıkrada yer alan hüküm uygulanmaz. Aynı bent kapsamındaki işlemlerin
yürütülmesinde görev alan kamu görevlilerinin, yaptıkları iş ve işlemler
nedeniyle hukuki, idari, mali ve cezai sorumluluğu doğmaz. Söz konusu bent
hükümlerine göre yürütülen faaliyetler çerçevesinde elde edilen bilgi ve
kayıtları, hukuka aykırı olarak kullanan, bir başkasına veren, yayan veya ele
geçiren kişi, 26/9/2004 tarihli ve 5237 sayılı Türk Ceza Kanunu hükümlerine
göre cezalandırılır.”
ÖZGÜR ÖZEL
(Manisa) – Sayın Başkan...
BAŞKAN – Sayın
Özel...
ÖZGÜR ÖZEL
(Manisa) – Sayın Başkan, tabii, çok sağlıksız bir yasama yolu tercih etmiş
durumdayız, zaten özensiz çıkarılmış KHK’ler var, birbirini değiştirmiş falan.
Çok tartışmalı bir madde, yine bir önergeyle çok tartışmalı bir başka biçime
dönüştürülüyor ama yanlış mı anlıyoruz, bu konuda Hükûmetten veya önerge
sahiplerinden... Yani gerekçeyi de okudum, hiçbir şey anlamadım, çok kısa bir
gerekçe var. 
Mesele şu: Bir
terör örgütüyle irtibatlı, iltisaklı olduğu birisi kamu ihalesine girmesin.
Tabii, girmesin zaten, terör örgütüyle irtibatlı, iltisaklıysa kamu ihalesinde
değil, hani ortalıkta ne işi var, ayrı bir konu da… Ama bununla ilgili iş ve
işlemleri yapanların cezai sorumluluğunu muaf tutan bir madde. Burada şöyle bir
güvenceye ihtiyaç var: Bir kamu görevlisi aslında bir terör örgütüyle hiçbir
irtibatı ve iltisakı olmayan birisini -çünkü gizli raporlardan falan
bahsediliyor- kamu ihalelerinden menettiği takdirde ve bu kişi, aslında böyle
bir şey yoksa ve haksızlığa uğradıysa, bu iftiradan dolayı uğradığı zararlar ve
kendi hakkını aramayla ilgili hak ortadan kaldırılıyor. Yani hukuk devletinde…
(Mikrofon
otomatik cihaz tarafından kapatıldı) 
BAŞKAN – Buyurun,
tamamlayın. 
ÖZGÜR ÖZEL
(Manisa) – Teşekkür ederim anlayışınız için.
Eğer maddeyi
yanlış anlamadıysak yani madde şunu murat ediyorsa tam bunu ifade etmiyor: Bu
konuda işlem yaptı, adam da dava açtı. “Benim hakkımda işlem yapmasaydı ihale
alacaktım, para kazanacaktım.” Tamam, o başka bir şey ama ya iftira attıysa ya
gerçek değilse ya bu ticari meseleyi karıştırmak için sadece yaptıysa. Bir de
gizli raporlarla falan verilen bir karar bu sonuçta, işin içinde MİT var. 
Bu konuda
Hükûmet ya da önerge sahipleri gerekçeden daha açık bir gerekçe izah ederlerse
herkes anlamış olur ne yaptığımızı veya ne yapılmaya çalışıldığını. 
BAŞKAN –
Teşekkür ederim Sayın Özel. 
Komisyon bir
açıklama yapacak mı? Sonra oylayacağım. 
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkanım yani.
BAŞKAN – Peki.
Hükûmet?
BİLİM, SANAYİ VE
TEKNOLOJİ BAKANI FARUK ÖZLÜ (Düzce) – Sayın Başkan, önergeye katılıyoruz. 
Burada bir
düzenleme var, Millî İstihbarat Teşkilatının görevlerini yurt dışıyla
sınırlandırıyor. Onun dışında bir ilave cümle var.
Önergeye
katılıyoruz.
ÖZGÜR ÖZEL
(Manisa) – Ama sorduğumuz o değil ki. 
AYTUĞ ATICI
(Mersin) – Bir açıklama duyma hakkımız yok mu?
BAŞKAN –
Açıklama değil. Belki daha sonra yazılı olarak bir açıklama gönderebilirler
Sayın Özel. 
ÖZGÜR ÖZEL
(Manisa) – Sayın Başkan…
AYTUĞ ATICI
(Mersin) – Niye efendim? Gruplar bir açıklama yapsın.
ÖZGÜR ÖZEL
(Manisa) – Ama yasalaşmış olacak. Önerge sahipleri açıklasın veya yani…
MEHMET DOĞAN
KUBAT (İstanbul) – Başkanım, gerekçesini okutalım. Bu konuda…
BAŞKAN -
Gerekçeyi okutacağım.
ÖZGÜR ÖZEL
(Manisa) – Tamam, biz itirazımızı kayda geçirdik, bir açıklama gelirse…
BAŞKAN – Peki,
kayıtlara geçti Sayın Özel.
Gerekçeyi
okutuyorum: 
Gerekçe:

Madde
metni, 680 sayılı Kanun Hükmünde Kararname’nin 65’inci maddesi ve 684 sayılı
Kanun Hükmünde Kararname’nin 3’üncü maddesiyle yapılan değişiklikleri içerecek
şekilde düzenlenmektedir. 
KADİM
DURMAZ (Tokat) – Bu gerekçeden anlayan varsa helal olsun. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir.
31’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
32’nci
maddede bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 445 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 32’nci maddesinin metinden çıkarılmasını
arz ve teklif ederiz.
 Bülent
Turan Mehmet Doğan Kubat Ramazan
Can
 Çanakkale İstanbul Kırıkkale
 Halil
Eldemir Hilmi Bilgin
 Bilecik Sivas
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkan. 
BAŞKAN – Hükûmet
katılıyor mu?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılıyoruz Sayın Başkan.
BAŞKAN
– Gerekçeyi okutuyorum:
Gerekçe:

Bu
maddeyle yapılan ekleme 696 sayılı Kanun Hükmünde Kararname’nin 85’inci
maddesiyle yürürlükten kaldırıldığından ilgili madde metinden çıkarılmaktadır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Madde
metinden çıkarılmıştır. 
33’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
34’üncü
maddede bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 445 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 34’üncü maddesinin metinden çıkarılmasını
arz ve teklif ederiz.
 Bülent
Turan Mehmet Doğan Kubat Ramazan
Can
 Çanakkale İstanbul Kırıkkale
 Halil
Eldemir Hilmi Bilgin
 Bilecik Sivas
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkan. 
BAŞKAN – Hükûmet
katılıyor mu?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılıyoruz Sayın Başkan.
BAŞKAN
– Gerekçeyi okutuyorum:
Gerekçe:

676 sayılı Kanun
Hükmünde Kararname’nin 78’inci maddesinin kanunlaşması aşamasında bu maddede
öngörülen değişikliklerin önergeyle metne yansıtılması nedeniyle bu maddenin
taslaktan çıkarılması gerekmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Madde metinden
çıkarılmıştır.
35’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
36’ncı
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
37’nci maddede
iki önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 445 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 37’nci maddesinin (1)’inci ve (2)’nci
fıkrasının aşağıdaki şekilde değiştirilmesini arz ve teklif ederiz.
 Bülent
Turan  Mehmet Doğan Kubat Halil
Eldemir
 Çanakkale İstanbul Bilecik
 Ramazan
Can Hilmi Bilgin
 Kırıkkale Sivas
"TMSF'nin
kayyım olarak atandığı şirketlerin kefaleti
MADDE 37- (1)
Tasarruf Mevduatı Sigorta Fonunun kayyım olarak atandığı şirketlerde, şirketin
doğrudan veya dolaylı borçlarının ödenmesi için öncelikle şirket lehine kefil
olan ve şahsi malvarlığı değerlerine kayyım atanmamış ortak, yönetici veya
üçüncü gerçek veya tüzel kişilerin malvarlığına müracaat edilir. Tasarruf
Mevduatı Sigorta Fonu, bu kapsamda şirket borçlarının ödenmesi ya da şirket
sermaye ihtiyacının karşılanmasını teminen öncelikle şahsi malvarlığı
değerlerine kayyım atanmamış kefillerin varlıklarına müracaat edilmek kaydıyla
kefillerin varlıklarının doğrudan veya ticari ve iktisadi bütünlük yoluyla
satılması konusunda yetkilidir.
(2) Tasarruf
Mevduatı Sigorta Fonunun kayyım olarak atandığı şirketlerin, müşterek
müteselsil borçluluğu kapsayan kefaletler dahil, kefil olduğu borçlarda ise
kayyımlık kararının devamı süresince borcun öncelikle asıl borçludan ya da
diğer kefillerden tahsili yoluna gidilir.”
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkan.
BAŞKAN – Hükûmet
katılıyor mu?
BİLİM, SANAYİ VE
TEKNOLOJİ BAKANI FARUK ÖZLÜ (Düzce) – Katılıyoruz efendim.
BAŞKAN – Gerekçeyi
okutuyorum:
Gerekçe:
Madde metni 679
sayılı Kanun Hükmünde Kararname’nin 6’ncı maddesi ve 694 sayılı Kanun Hükmünde
Kararname’nin 195’inci maddesiyle yapılan değişiklikleri içerecek şekilde
düzenlenmektedir.
BAŞKAN -
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 445 sıra sayılı Olağanüstü Hal Kapsamında Bazı Düzenlemeler Yapılması
Hakkında Kanun Hükmünde Kararname’nin 37’nci maddesine aşağıdaki fıkranın
eklenmesini arz ve teklif ederiz.
 Bülent
Turan  Mehmet Doğan Kubat Halil
Eldemir
 Çanakkale İstanbul Bilecik
 Ramazan
Can Hilmi Bilgin
 Kırıkkale Sivas
“(3) 694 sayılı
Kanun Hükmünde Kararname ile bu maddenin birinci fıkrasında yapılan değişiklik
hükümleri, 694 sayılı Kanun Hükmünde kararnamenin yayımlandığı tarih itibarıyla
başlatılmış olan takip ve tahsil işlemleri hakkında da uygulanır.”
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Takdire bırakıyoruz Sayın
Başkan.
BAŞKAN – Hükûmet
katılıyor mu?
BİLİM, SANAYİ VE
TEKNOLOJİ BAKANI FARUK ÖZLÜ (Düzce) – Katılıyoruz efendim.
BAŞKAN –
Gerekçeyi okutuyorum:
Gerekçe:
678 sayılı Kanun
Hükmündeki Kararname’ye 694 sayılı Kanun Hükmünde Kararname’nin 196’ncı
maddesiyle eklenen geçici maddenin değiştirilerek kabulü öngörülmektedir.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir
Kabul edilen
önergeler doğrultusunda maddeyi oylarınıza sunuyorum: Kabul edenler… Kabul
etmeyenler… Kabul edilmiştir. 
Sayın Özel,
buyurun.
IV.- AÇIKLAMALAR (Devam)
37.- Manisa Milletvekili Özgür Özel’in, 678 sayılı Kanun
Hükmünde Kararname’nin 35’inci maddesiyle Bakanlar Kuruluna grev ve lokavt
erteleme yetkisi verilmesinin Türkiye için geri adım olduğuna ilişkin
açıklaması
ÖZGÜR ÖZEL
(Manisa) – Sayın Başkan, bu KHK’nin sonuna geldik. 35 oylanmadan istedim ama
ben geciktim, duyuramadım sesimi. 
Biraz önce şunu
yaptık, Meclis şunu yaptı: Bakanlar Kurulunun grev ve lokavt erteleme
yetkisiyle ilgili KHK’yi yasa gücüne taşıdı. Bunda ne yapıyoruz? Büyükşehir
belediyelerinin şehir içi toplu taşıma hizmetleri ile bankalarda yapılabilecek
grevleri erteleme yetkisi. Bütün dünyanın büyük metropollerinde işçi
örgütlenmeden, üretimden yana hizmet sunumundan gelen gücünü kullanarak örneğin
toplu taşımayı yavaşlattığında o şehirde hayat güçleşir ve işçinin amacı,
maksadı hasıl olur; yahu bu adamın derdi ne diye bakarlar. Bizim de
büyükşehirlerimiz var, iktidar partisinin de var, Milliyetçi Hareket Partisinin
de var. Bu, büyükşehirlerdeki toplu taşımayı bile kamu güvenliğini tehdit
ediyor diye Bakanlar Kuruluna erteleme yetkisini veriyor. Biz bir kayıt
düşelim, bu, sendikalar açısından, örgütlenme hakkı açısından, sendikal
mücadelenin yüzlerce yıllık kazanımları açısından bakıldığında Türkiye’de
önemli bir geri adımdır ve Meclis biraz önce daha neyi oyladığımızı bile fark
edemeden bu OHAL KHK’siyle yapılmış… Bu bir vehimden… Ya bunlar bir şey
yaparlarsa OHAL’de erteleyelim deyip şimdi bu örgütlenme ve grev hakkında büyük
bir geri adım atmıştır.
Bilgilerinize
arz ederim, sağ olun.
BAŞKAN –
Teşekkür ederiz Sayın Özel, sözleriniz kayıtlara geçmiştir.
VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
2.- 678 Sayılı Olağanüstü Hâl Kapsamında Bazı Düzenlemeler
Yapılması Hakkında Kanun Hükmünde Kararname (1/790) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 445) (Devam)
BAŞKAN - 38’inci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
39’uncu maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Sayın Başkan…
BAŞKAN – Kanun
hükmünde kararnamenin tümünün oylamasından önce Komisyonun redaksiyon talebi
vardır.
Buyurunuz.
İÇİŞLERİ
KOMİSYONU BAŞKAN VEKİLİ AYHAN SEFER ÜSTÜN (Sakarya) – Sayın Başkanım,
görüşülmekte olan 445 sıra sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname Genel Kurulun kabulüyle
kanunlaşacağından düzenlemenin adının “Olağanüstü Hal Kapsamında Bazı
Düzenlemeler Yapılması Hakkında Kanun” şeklinde değiştirilmesi, ayrıca metinde
geçen ve görüştüğümüz kanun hükmünde kararnameye atıfta bulunan “Kanun Hükmünde
Kararname” ibarelerinin “Kanun” olarak değiştirilmesine yönelik redaksiyon
talebimizi Başkanlığınıza sunarız.
Saygılarımla.
ÖZGÜR
ÖZEL (Manisa) – Sayın Başkan...
BAŞKAN
– Bir saniye Sayın Özel.
Sayın
milletvekilleri, Komisyonun ifade ettiği şekilde, kanunun başlığında ve madde
metinlerinde geçen “Kanun Hükmünde Kararname” ibarelerinin “Kanun” şeklinde
değiştirilmesi ve çıkarılan maddeler doğrultusunda madde teselsülü
Başkanlığımızca kanun yazımı sırasında yerine getirilecektir.
Buyurun
Sayın Özel.
IV.- AÇIKLAMALAR (Devam)
38.- Manisa Milletvekili Özgür Özel’in, 678 sayılı Kanun
Hükmünde Kararname üzerinde İçişleri Komisyonunun talep ettiği redaksiyon
yetkisine ilişkin açıklaması
ÖZGÜR
ÖZEL (Manisa) – Sayın Başkan, şimdi Komisyon redaksiyon yetkisini aşan bir
yetki talep etti, siz de Başkanlık olarak “O işi size bırakmayız, biz yaparız.”
dediniz. Şahsınızdan bağımsız ve bu Meclise bu usulü getiren Kanunlar ve
Kararlara da bir eleştiri olsun. Burada bir ayda gelmesi gereken bir şey on
sekiz aydır gelmiyor, on sekiz ay sonra geliyor. İsmini düzenleyecek bir önerge
ve madde metnindeki bütün ifadeleri değiştirebileceğimiz bir önerge
çalışmasından mahrum Meclis ve bu eksikliği redaksiyon yetkisini çok aşan bir
yetkiyle yapıyor, siz de dönüp haklı olarak belki de “Bu size redaksiyon
yetkisini verebileceğimiz bir şey değil. Madem öyle oldu biz Meclis Başkanlığı
olarak yapacağız bunu.” diyorsunuz. Bir yanlışı bir başka yanlışla örtüyoruz
ama Hükûmetin ve Komisyonunun acziyetinin ve ihmalinin altını çizmek isteriz.
Teşekkür
ederim.
BAŞKAN
– Bütün ihmal Komisyona ve Hükûmete aittir Sayın Özel.
Teşekkür
ediyorum.
VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
2.- 678 Sayılı Olağanüstü Hâl Kapsamında Bazı Düzenlemeler
Yapılması Hakkında Kanun Hükmünde Kararname (1/790) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S. Sayısı: 445) (Devam)
BAŞKAN
– Sayın milletvekilleri, ikinci bölümde yer alan maddelerin oylamaları
tamamlanmıştır.
Kanun
hükmünde kararnamenin tümünün oylaması açık oylamaya tabidir. 
İç
Tüzük’ün 145’inci maddesinin (2)’nci fıkrasında “Başkanın gerekli görmesi
hâlinde açık oylama oturumun sonuna veya haftanın belli bir gününe
bırakılabilir.” denilmektedir. Bu hüküm çerçevesinde oturumu yöneten Başkan
olarak tasarının tümünün açık oylaması 1 Şubat 2018 Perşembe gününe
bırakılmıştır. Belirtilen gündeki birleşimde gündemin “Oylaması Yapılacak
İşler” kısmında tasarının tümünün açık oylaması yapılacaktır. 
Bilgilerinize
sunulur. 
Beş dakika ara
veriyorum. 
Kapanma Saati: 22.36
ALTINCI OTURUM
Açılma Saati: 22.37
BAŞKAN: Başkan
Vekili Pervin BULDAN
KÂTİP ÜYELER: Fehmi KÜPÇÜ (Bolu), Sema KIRCI (Balıkesir) 
-----0-----
BAŞKAN – Türkiye
Büyük Millet Meclisinin 52’nci Birleşiminin Altıncı Oturumunu açıyorum.
3’üncü sırada
yer alan, 449 sıra sayılı Kanun Hükmünde Kararname’nin görüşmelerine
başlayacağız. 
3.- 680 Sayılı Olağanüstü Hal Kapsamında Bazı Düzenlemeler
Yapılması Hakkında Kanun Hükmünde Kararname (1/805) ile İçtüzük’ün 128’inci
Maddesine Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi (S.Sayısı:449)
BAŞKAN –
Komisyon? Yok.
Ertelenmiştir.
4’üncü sırada
yer alan, 450 sıra sayılı Kanun Hükmünde Kararname’nin görüşmelerine
başlayacağız. 
4.- 681 Sayılı Olağanüstü Hal Kapsamında Milli Savunma ile
İlgili Bazı Düzenlemeler Yapılması Hakkında Kanun Hükmünde Kararname (1/804)
ile İçtüzük’ün 128’inci Maddesine Göre Doğrudan Gündeme Alınmasına İlişkin
Türkiye Büyük Millet Meclisi Başkanlığı Tezkeresi (S. Sayısı: 450)
BAŞKAN –
Komisyon? Yok.
Ertelenmiştir.
Bundan sonra da
komisyonun bulunamayacağı anlaşıldığından alınan karar gereğince, kanun tasarı
ve teklifleriyle komisyonlardan gelen diğer işleri sırasıyla görüşmek için, 31
Ocak 2018 Çarşamba günü saat 14.00’te toplanmak üzere birleşimi kapatıyorum. 
Kapanma Saati: 22.38




(x) Bu bölümde hatip tarafından Türkçe
olmayan bir kelime ifade edildi.


(x) 437 S. Sayılı Basmayazı tutanağa
eklidir.


(x) 445 S. Sayılı Basmayazı tutanağa
eklidir.




