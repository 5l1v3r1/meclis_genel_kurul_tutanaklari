


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















T.B.M.M.

TUTANAK DERGİSİ

CİLT : 13

12 nci Birleşim

24 . 10 . 1996 Perşembe

İÇİNDEKİLER

I. - GEÇEN TUTANAK ÖZETİ

II. - GELEN KÂĞITLAR

III. - YOKLAMALAR

IV. - BAŞKANLIĞIN GENEL KURULA SUNUŞLARI

A) GÜNDEMDIŞI KONUŞMALAR

1. - Tekirdağ Milletvekili Enis Sülün'ün, çiftçilerin
ve hayvan üreticilerinin sorunlarına ilişkin
gündemdışı konuşması

2. - Edirne Milletvekili Mustafa İlimen'in, çeltik
üreticisinin sorunlarına ilişkin gündemdışı
konuşması

3. - İçel Milletvekili Halil Cin'in, seracılıkla
uğraşan çiftçilerin sorunlarına
ilişkin gündemdışı konuşması

B) GENSORU, GENEL GÖRÜŞME, MECLİS SORUŞTURMASI
VE MECLİS ARAŞTIRMASI ÖNERGELERİ

1. - Tekirdağ Milletvekili Fevzi Aytekin ve 20 arkadaşının,
sağlığa zararlı şeker ithal edildiği
iddialarının araştırılarak alınması
gereken tedbirlerin belirlenmesi amacıyla Meclis araştırması
açılmasına ilişkin önergesi (10/117)

C) TEZKERELER VE ÖNERGELER

1. - Afyon Milletvekili Yaman Törüner'in, (10/17) esas
numaralı Meclis Soruşturma Komisyonu üyeliğinden
çekildiğine ilişkin önergesi (3/530)

V. - ÖNERİLER

A) SİYASÎ PARTİ GRUBU ÖNERİLERİ

1. - 107 sıra sayılı 5680 sayılı
Basın Kanununa İki Ek Madde Eklenmesine Dair Kanun
Teklifinin gündemdeki yeri ve çalışma
süresine ilişkin RPGrubu önerisi

VI. - KANUN TASARI VE TEKLİFLERİYLE KOMİSYONLARDAN
GELEN DİĞER İŞLER

1. - 926 Sayılı Türk Silahlı Kuvvetleri
Personel Kanununa Bir Geçici Madde Eklenmesine İlişkin
488 Sayılı Kanun Hükmünde Kararname ve
Millî Savunma Komisyonu Raporu (1/215) (S. Sayısı
: 23)

2. - Özürlüler İdaresi Başkanlığı
Kurulmasına ve Özürlülerin Durumları
ile İlgili Çeşitli Kanun ve Kanun Hükmünde
Kararnamelerde Değişiklik Yapılmasına
Dair Yetki Kanunu Tasarısı ve Sağlık,
Aile, Çalışma ve Sosyal İşler
Komisyonu Raporu (1/438) (S. Sayısı : 101)

3. - Adana Milletvekili Halit Dağlı ve 7 Arkadaşı
ile Refah Partisi Grup Başkanvekili Sıvas Milletvekili
Temel Karamollaoğlu ve 4 Arkadaşının,
Toprakkale Adıyla Bir İlçe ve Osmaniye Adıyla
Bir İl Kurulması Hakkında Kanun Teklifleri;
Sıvas Milletvekili Muhsin Yazıcıoğlu
ve 6 Arkadaşının, Adana İli Osmaniye
İlçesinin İl Olması Hakkında
Kanun Teklifi; Adana Milletvekili Erol Çevikçe'nin,
Bir İl Kurulması Hakkında Kanun Teklifi ile
Adana Milletvekili Uğur Aksöz ve 6 Arkadaşının,
Bir İlçe ve Bir İl Kurulması Hakkında
Kanun Teklifi ve İçişleri ve Plan ve Bütçe
komisyonları raporları (2/446, 2/457, 2/401, 2/439,
2/447) (S. Sayısı : 108)

4. - 190 Sayılı Genel Kadro ve Usulü Hakkında
Kanun Hükmünde Kararnamenin Eki Cetvellerde Değişiklik
Yapılmasına Dair Kanun Tasarısı ve
Plan ve Bütçe Komisyonu Raporu (1/408) (S. Sayısı
100)

5. - Refah Partisi Grup Başkanvekili Kayseri Milletvekili
Salih Kapusuz ile Doğru Yol Partisi Grup Başkanvekili
Denizli Milletvekili Mehmet Gözlükaya'nın, 5680
Sayılı Basın Kanununa İki Ek Madde
Eklenmesine Dair Kanun Teklifi ve Adalet Komisyonu Raporu (2/469)
(S. Sayısı 107)

VII. - SORULAR VE CEVAPLAR

A) YAZILI SORULAR VE CEVAPLARI

1. - Artvin Milletvekili Süleyman Hatinoğlu'nun, Artvin,
Bartın ve Çankırı illerine bugüne
kadar vali atanmaması nedenine ilişkin Başbakandan
sorusu ve İçişleri Bakanı Mehmet Ağar'ın
yazılı cevabı (7/1278)

2. - İstanbul Milletvekili Mehmet Sevigen'in, Trafik Yasa
Tasarısına ilişkin sorusu ve İçişleri
Bakanı Mehmet Ağar'ın yazılı cevabı
(7/1296)

3. - Niğde Milletvekili Akın Gönen'in, Niğde
Gümrük Müdürlüğüne yapılacak
personel atamalarına ilişkin sorusu ve Devlet Bakanı
Ayfer Yılmaz'ın yazılı cevabı
(7/1309)

4. - Konya Milletvekili Nezir Büyükcengiz'in, cezası
kesinleşen bir şahsın yakalanmama nedenlerine
ilişkin sorusu ve İçişleri Bakanı
Mehmet Ağar'ın yazılı cevabı (7/1329)

5. - İstanbul Milletvekili Bülent Akarcalı'nın,
vakıf eserlerinin kiraya verilme şartlarına
ilişkin sorusu ve Devlet Bakanı Ahmet Cemil Tunç'un
yazılı cevabı (7/1361)

6. - Muğla Milletvekili Fikret Uzunhasan'ın, Muğla-Yatağan
İlçesine bir SSK hastanesi yapılmasına
ilişkin sorusu ve Çalışma ve Sosyal
Güvenlik Bakanı Necati Çelik'in yazılı
cevabı (7/1371)

7. - Muğla Milletvekili Zeki Çakıroğlu'nun,
Sakarya İl Belediye Başkanlığınca
işten çıkarılan işçilere
ilişkin sorusu ve Çalışma ve Sosyal
Güvenlik Bakanı Necati Çelik'in yazılı
cevabı (7/1383)

8. - Samsun Milletvekili Yalçın Gürtan'ın,
Samsun Gümrüğü ve Gümrük Müdürüne
ilişkin sorusu ve Devlet Bakanı Ayfer Yılmaz'ın
yazılı cevabı (7/1403)

9. - Bartın Milletvekili Cafer Tufan Yazıcıoğlu'nun,
oyuncak türündeki patlayıcı madde satışının
yasaklanmasına ve halka açık yerlerde tombala
oynatılmamasına ilişkin sorusu ve İçişleri
Bakanı Mehmet Ağar'ın yazılı cevabı
(7/1427)

10. - Tekirdağ Milletvekili Bayram Fırat Dayanıklı'nın,
telefon fatura bedellerinin banka şubelerine ödenebilmesine
ilişkin sorusu ve Ulaştırma Bakanı Ömer
Barutçu'nun yazılı cevabı (7/1440)

11. - Tekirdağ Milletvekili Bayram Fırat Dayanıklı'nın,
Çorlu Havaalanı inşaatının geçikme
nedenlerine ilişkin sorusu ve Ulaştırma Bakanı
Ömer Barutçu'nun yazılı cevabı
(7/1441)

I. - GEÇEN TUTANAK ÖZETİ

TBMM Genel Kurulu saat 15.00'te açıldı.

Ankara Milletvekili Yılmaz Ateş, doğalgaz satış
fiyatlarını düzenleyen Enerji ve Tabiî
Kaynaklar Bakanlığı tebliğlerine,

Kars Milletvekili Yusuf Selahattin Beyribey de, Kars İlinin
76 ncı Kurtuluş Yıldönümüne
ve ekonomik, sosyal sorunları ile alınması
gereken önlemlere,

İlişkin gündemdışı birer
konuşma yaptılar.

İstanbul Milletvekili Erdoğan Toprak'ın, Güneydoğu
Anadolu'da mobil eğitim konulu projeye ilişkin gündemdışı
konuşmasına, Millî Eğitim Bakanı
Mehmet Sağlam cevap verdi.

Rusya Federasyonuna gidecek olan :

Devlet Bakanı Ayfer Yılmaz'a, dönüşüne
kadar, Devlet Bakanı H. Ufuk Söylemez'in vekillik
etmesinin uygun görülmüş olduğuna,

Cumhurbaşkanı Süleyman Demirel'e, dönüşüne
kadar, Türkiye Büyük Millet Meclisi Başkanı
Mustafa Kalemli'nin vekâlet edeceğine,

İlişkin Cumhurbaşkanlığı
tezkereleri ile;

Pakistan Meclis Başkanının davetine icabetle
bu ülkeyi ziyaret edecek Parlamento Heyetine Doğru Yol
Partisinden Manisa Milletvekili Rıza Akçalı
yerine, Sıvas Milletvekili Tahsin Irmak'ın katılacağına,

Doğ Yol Partisi Grubunca Türkiye-ATKarma Parlamento Komisyonu
Eşbaşkanlığında boş bulunan
bir üyelik için İstanbul Milletvekili Hasan
Tekin Enerem'in ve Anavatan Partisi Grup Başkanlığınca
Kuzey Atlantik Asamblesi Türk Grubu yedek üyeliğinde
boş bulunan bir üyelik için Sakarya Milletvekili
Ahmet Neidim'in aday gösterildiğine,

İlişkin Başkanlık tezkereleri;

Genel Kurulun bilgisine sunuldu.

22.10.1996 tarihli Gelen Kâğıtlarda yayımlanan
ve bastırılıp dağıtılan
108 sıra sayılı Bir İl ve İki
İlçe Kurulmasına Dair Kanun Teklifinin, 48
saat geçmeden, gündemin "Kanun Tasarı
ve Teklifleriyle Komisyonlardan Gelen Diğer İşler"
kısmının 3 üncü sırasına,
gündemin 28 inci sırasında yer alan 100 sıra
sayılı kanun tasarısının 4
üncü sırasına, 23 üncü sırasında
yer alan 75 sıra sayılı kanun tasarısının
5 inci sırasına, 25 inci sırasında
yer alan 77 sıra sayılı kanun tasarısının
6 ncı sırasına, 29 uncu sırasında
yer alan 106 sıra sayılı kanun tasarısının
7 nci sırasına alınmasına ve 23.10.1996
Çarşamba günkü birleşimde sözlü
soruların görüşülmemesine; 3 Kasım
1996 Pazar günü yapılacak olan mahallî
ara seçimler nedeniyle 30.10.1996 Çarşama
ve 31.10.1996 Perşembe günlerinde Genel Kurul çalışmalarına
ara verilmesine ilişkin Danışma Kurulu önerisi
kabul edildi.

Plan ve Bütçe Komisyonunda boş bulunan ve bağımsızlara
düşen bir üyeliğe Çorum Milletvekili
Hasan Çağlayan seçildi.

Gündemin "Kanun Tasarısı ve Teklifleriyle
Komisyonlardan Gelen Diğer İşler" kısmının;

1 inci sırasında bulunan 23,

2 nci sırasında bulunan 101,

S. sayılı kanun tasarılarının
görüşmeleri, komisyon yetkilileri Genel Kurulda
hazır bulunmadıklarından, ertelendi.

Üç İlçe ve Bir İl Kurulması
ile 190 Sayılı Kanun Hükmünde Kararnamenin
Eki Cetvellerde Değişiklik Yapılması Hakkında
Kanun Teklifinin (2/446, 2/457, 2/401, 2/439, 2/447) (S Sayısı
: 108) müzakerelerine başlanarak geçici madde
1'e kadar kabul edildi.

24 Ekim 1996 Perşembe günü saat 15.00'te toplanmak
üzere, birleşime 18.51'de son verildi.

Kamer Genç

Başkanvekili

Ünal Yaşar Mustafa Baş

Gaziantep İstanbul

Kâtip Üye Kâtip Üye

II. - GELEN KÂĞITLAR

24 . 10 . 1996 PERŞEMBE

Rapor

1. - Ankara Milletvekili Yücel Seçkiner ve 11 Arkadaşının,
5.1.1961 Tarihli ve 237 Sayılı Taşıt
Kanununa Bağlı (1) Sayılı Cetvelde Değişiklik
Yapılması Hakkında Kanun Teklifi ve Plan
ve Bütçe Komisyonu Raporu (2/322) (S. Sayısı
: 111) (Dağıtma tarihi : 24.10.1996) (GÜNDEME)

Meclis Araştırması Önergesi

1. - Tekirdağ Milletvekili Fevzi Aytekin ve 20 arkadaşının,
sağlığa zararlı şeker ithal edildiği
iddialarını araştırarak alınması
gereken tedbirlerin belirlenmesi amacıyla Anayasanın
98 inci, İçtüzüğün 104 ve 105
inci maddeleri uyarınca bir Meclis araştırması
açılmasına ilişkin önergesi (10/117)
(Başkanlığa geliş tarihi : 23.10.1996)

BİRİNCİ OTURUM

Açılma Saati: 15.00

24 Ekim 1996 Perşembe

BAŞKAN : Başkanvekili Kamer GENÇ

KÂTİP ÜYELER : Ünal YAŞAR (Gaziantep),
Mustafa BAŞ (İstanbul) 

BAŞKAN - Türkiye Büyük Millet Meclisinin
12 nci Birleşimini açıyorum.

III. - YOKLAMA

BAŞKAN - Ad okunmak suretiyle yoklama yapılacaktır;
sayın milletvekillerinin, salonda bulunduklarını
yüksek sesle belirtmelerini rica ediyorum.

(İçel Milletvekili Ali Er'e kadar yoklama yapıldı)

BAŞKAN - Sayın milletvekilleri, toplantı yetersayımız
vardır; çalışmalarımıza
başlıyoruz.

Gündeme geçmeden önce, üç sayın
milletvekili arkadaşımıza gündemdışı
söz vereceğim.

IV. - BAŞKANLIĞIN GENEL KURULA SUNUŞLARI

A) GÜNDEMDIŞI KONUŞMALAR

1. - Tekirdağ Milletvekili Enis Sülün'ün,
çiftçilerin ve hayvan üreticilerinin sorunlarına
ilişkin gündemdışı konuşması

BAŞKAN - Gündemdışı ilk sözü,
çiftçilerin ve hayvan üreticilerinin sorunlarına
ilişkin olarak, Tekirdağ Milletvekili Sayın Enis
Sülün'e veriyorum.

Buyurun Sayın Sülün. (ANAP sıralarından
alkışlar)

Süreniz 5 dakikadır.

ENİS SÜLÜN (Tekirdağ) - Sayın Başkan,
değerli milletvekilleri; sözlerime başlamadan önce,
hepinizi saygıyla selamlıyorum.

Tarımsal gayri safî üretim değerimizin yüzde
30'unu oluşturan hayvancılık, ilimiz için
önemli bir tarımsal faaliyet koludur. Meraya dayalı
hayvancılık kolu olan koyunda sayısal azalmalar
görülürken, büyükbaş hayvan varlığımız
138 bin 644'e ulaşmış bulunmaktadır.

Bilindiği gibi, hayvansal ürünlere gün geçtikçe
artan talebin karşılanmasında, hayvan sayısını
artırmak veya birim başına verimi yükseltmek
gibi iki seçenek mevcuttur. Hayvan sayısını
sürekli olarak artırmak mümkün ve ekonomik
olmadığından, hayvan başına verimin
yükseltilmesi gerekmektedir. Bu da, ancak, ırk, ıslah
ve çevre şartlarının iyileştirilmesiyle
mümkündür.

Ülkemizde, 1987 yılından itibaren, hayvancılığın
geliştirilmesi, damızlık hayvan kalitesinin
yükseltilmesi amacıyla, devlet ve özel sektör
eliyle binlerce ithal inek getirilmiştir. İlimizde
16 firma, 11.9.1996 tarihine kadar, 14 bin 799 baş saf kan
damızlık gebe düve ithal etmişir.

Özellikle, ilk yıllarda, sektördeki firmaların
ve Hükümetin daha seçici davranması sebebiyle
iyi sonuçlar elde edilmiş; ancak, geçtiğimiz
son yıllarda, gerek firma sayısının
hızla artması gerekse ithal olayının
ticarî yöne kayması, hayvancılığımızı
olumsuz etkilemiştir. Üretici perişan olmuştur.
Bugün, gelinen noktada üreticimiz korumasız kalmıştır.
Gelişmiş ülkelerin yetiştiricileri, devletten,
büyük teşvikler ve krediler alırken, bizim
üreticilerimiz, uygulanan yanlış politikalar
sebebiyle elindeki hayvanları satar duruma getirilmiştir;
rekabet imkânı ise tamamen bitmiştir.

İthal edilen hayvan sayısına ve hayvanların
dağıtıldığı işletmelere
baktığımızda, işletme başına
3 hayvan düşmektedir; yani, bu, şu demektir:
İşletmeci, hayvancılık faaliyetlerinden
kolayca vazgeçecek durumdadır. Zira, 3 başlık
işletme için sütten başka bir gelir yoktur.
Bunun için, süratle, en az 20'şer başlık
işletmelerin yaygınlaştırılması
gerekmektedir.

Kapasiteyle birlikte ucuz kredi temin edilmelidir.

İşletmelerimizin, geleneksel polikültür
üretim yapan işletme görüntüsünden
kurtarılarak, ihtisaslaşmış, ekonomik
boyutta üretim yapan işletmelere dönüştürülmesi
şarttır.

Sayın milletvekilleri, üretici gerçekten sıkıntıdadır.
İthal edilen hayvanların yüzde 20'si hastalıklıdır,
yüzde 20'si kısırdır. Devlet desteği
sağlanmadığı gibi, bir yıldır
hiçbir devlet desteği de olmamıştır.
Faizler çalışmaktadır. Bu, ölen
hayvan için de geçerlidir. Bu, nasıl mantıktır
ki, ödenmesi gereken yüzde 26'lar ödenmemiş;
ayrıca, bu miktar üzerinden faiz uygulanarak üretici
cezalandırılmıştır. Ölen
hayvanların, bugüne kadar, hâlâ sigortaları
ödenmemiştir. Ne hazindir ki, hayvanını
celeplere satmaya kalkan üretici, 3 150 marka aldığı
hayvanını 50 milyona dahi satamıyor.

Bugünlerde, mağdur olan üretici, bir de Ziraat Bankasının
hacziyle karşı karşıyadır. Burada,
Hükümete görev düşmektedir. "Faiz
haramdır; çiftçi borçları ertelenecektir"
diyen Hükümete sesleniyorum: Üretici perişandır;
üretici ayaktadır; üretici öfkelidir...
Bu sese kulak tıkanmamalıdır.

Sayın milletvekilleri, Trakya, bu yıl kurak bir
mevsim geçirdi. Bu, aynı zamanda yemde de sıkıntı
olacağı anlamına gelmektedir. Bugün, bir
çuval yem 1 milyon 250 bin TL'dir. İleriki günlerde,
bu fiyat, kuşkusuz daha da artacaktır. Tedbir alınmaması
sebebiyle üretici açlığa mahkûm edilmiştir.
Günde 10 kilo yem, 10 kilo saman yediğinde, bu, 1 kilogram
ete tekabül etmektedir. Kısacası, bir gündeki
maliyeti 1 kilogram et olmaktadır. Bu anlayışla,
gelecek günler, hayvan besiciliği adına parlak
görünmemektedir. Süratle, faiz, borç ertelenmesi
konusunda ciddî tedbirler alınmalıdır.

(Mikrofon otomatik cihaz tarafından kapatıldı)

BAŞKAN - Efendim, size, eksüre veriyorum; lütfen,
toparlayın.

Buyurun.

ENİS SÜLÜN (Devamla) - Sonuç olarak, elimizdeki
damızlıkların nitelikleri korunarak, gelecek
nesillere aktarılması sağlanmalıdır.
Damızlık hayvan talebini karşılamak
için, kendi damızlık hayvanlarımız
yetiştirilmeli ve bu konuda üreticilere gerekli destek
verilmelidir. Koruyucu hekimlik uygulaması desteklenmelidir.
İlimizde yüzde 99 oranında ıslah olan
ineklerden elde edilen düvelerin, tespit ve kayıtları
düzenli tutulmalıdır. Hayvan ihtiyacı
olan besicilere, bunlar, Ziraat Bankası aracılığıyla
uygun fiyatlarla verilmelidir. İthalatçı
firmaya ödenen desteklemenin, direkt olarak üreticilere
verilmesi, hayvancılığın gelişmesi
ve ileri ülkelerle rekabete hazırlanması bakımından
önem arz etmektedir.

Hepinize saygılar sunarım. Teşekkür ederim.
(ANAP sıralarından alkışlar)

BAŞKAN - Teşekkür ederim Sayın Sülün.

Gündemdışı konuşmaya Hükümet
cevap vermiyor.

2. - Edirne Milletvekili Mustafa İlimen'in, çeltik
üreticisinin sorunlarına ilişkin gündemdışı
konuşması

BAŞKAN - Gündemdışı ikinci sözü,
çeltik hasadının büyük hızla
devam ettiği bu günlerde, çeltik üreticisinin
sorunlarıyla ilgili olarak, Edirne Milletvekili Sayın
Mustafa İlimen'e veriyorum.

Buyurun efendim. (DSP sıralarından alkışlar)

Süreniz 5 dakika Sayın İlimen.

MUSTAFA İLİMEN (Edirne) - Sayın Başkan,
değerli milletvekilleri; çeltik hasadının
devam ettiği şu günlerde, üreticinin karşılaştığı
probemlerle ilgili gündemdışı söz
almış bulunuyorum; sizleri saygıyla selamlarım.

Tarımsal yapımız, içerisinde, bugünkü
haliyle, ülke nüfusunun yarısına yakın
bir bölümü, önemli ekonomik ve sosyal sorunlarla
yaşamaktadır. Sektörün ekonomik gelişimi,
son on yılda durduğu gibi, birçok alanda temel
sorunlarımıza kaynak teşkil etmekte, ekonomik
gelişmemizi olumsuz etkilemeye devam etmektedir.

Terörün artmasıyla başlayan içgöçün
yarattığı sorunlar, aslında, tarım
politikalarının ve stratejilerinin doğru tespit
edilerek, uygulanmamasından kaynaklanmıştır.
Sektör, yılda, ortalama 2 milyon kişiye yakın
bir nüfusu kırsal alandan kentlere aktarmaktadır.
Tarımsal kesimdeki gelir düşüklüğü
ve dengesizliği, çok önemli boyutlara ulaşarak
sosyal yapımızı bozan bir karakter taşımaktadır.

Cumhuriyetimizin kuruluşundan günümüze kadar
geçen yetmişüç yıl içerisinde
sarf edilen bütün çabalara rağmen, hayvancılığımız
yok olmaya başlamış, bitkisel üretimde
ise, kendimize yeterliliğimiz bitmiş, tütün,
çay ve fındıkta ise fazla ekimden dolayı
sökmek, azaltma yapmak zorunda kalmışız.

İşte, bu açıklamalardan sonra, ülkemiz
çeltik üreticisinin bugünkü durumunu kısaca
açıklamak isterim. Neden çeltik; çünkü,
son on yıldır uygulanan yanlış tarım
politikaları, bu ürünün çıktısı
olan pirinçte ülkemizi tamamen dışa bağımlı
hale getirmiştir. Olaylar, hep, günlük ve kısa
vadeli olarak düşünülmüştür.
Örneğin, geçen yıl, seçim takviminin
başlamasıyla birlikte, yıllardır çeltiği
nazlı alan Toprak Mahsulleri Ofisi, büyük miktarda
çeltik alımına gitmiştir. Buna, üretici
de, bir noktada sevinmiş ve en azından, piyasa fiyatının
düşmesi önlenmiştir.

Ülkemizde yıllık 400 bin ton civarında
pirinç tüketilmekte olup, bunun çeltik olarak
karşılığı 700 bin tondur. Bugün,
sadece Edirne İlinde yaklaşık 300 bin dekar
çeltik ekimi yapılmakta ve beklenen üretim
150-180 bin ton civarındadır; ülke üretiminin
yaklaşık yüzde 40'ı.

Çeltiğin girdileri büyük miktarda ithal girdilerdir.
Şu anda, kilogram maliyeti 33-35 bin lira arasındadır.
Ayrıca, tarım sulamasında kullanılan
elektrik fiyatlarının 1996 yılı başından
itibaren büyük bir artış göstermesi,
maliyet artışının en önemli nedenidir;
bunun mutlaka düşürülmesi gerekmektedir.

Çeltikte, Hükümetin verdiği 44, 46 ve 48
bin liralık fiyat, üretici tarafından tepkiyle
karşılanmasına rağmen, geçen yıl
büyük bir süratle ürün alımı
yapan Toprak Mahsulleri Ofisinin, bu yıl, maalesef, ince
eleyip sık dokuması, ürün fiyatının
35 bin liraya kadar düşmesine neden olmuştur.
Ayrıca, Edirne baldosu, uzun taneli çeltik olmasına
rağmen, 43 bin lira başfiyattan işlem görmektedir.
Bunun, derhal düzeltilmesi gerekir. Bunun yanı sıra,
Ofis tarafından ödeme yapılmamaktadır.
Tabiî ki, serbest ekonomiden yana olan tüccar ve sanayicimiz
de, haklı olarak, bu düşük fiyattan çeltik
alımı yapmaktadır.

Peki, üretici bunu hak etti mi? Pirincin marketteki fiyatı
100-130 bin lira arasında seyrederken, çeltiği
35 bin liradan satan üretici mi kazanacak; yoksa, pirinci
100-130 bin liradan yiyen tüketici mi? Hayır; ikisi
de değil; malı depo yapan tüccar, ucuza kapatan
sanayici ve sonuçta, üretim yetersiz kaldığı
için ithalatı yapan ithalatçı kazanacak;
çünkü, çeltik üretimi, 300-350 bin
ton; İhtiyaç ise, 600-700 bin ton; sonuç,
üretimin bir katı kadar ithalat...

Peki, hazine arazilerinden, olmamış köprüden
kaynak arayan bu Hükümet, üreticiye hakkını
vererek üretimin artmasına zemin hazırlasa
kötü mü olur? İşte, bu, siyasî
tercih meselesidir. Bu, ancak, Demokratik Sol Parti iktidarında
gerçekleşecektir. (DSP sıralarından
alkışlar)

Ayrıca, kuraklıktan zarar gören Lalapaşa,
Süleoğlu ve Edirne merkez köylerinin borçlarının
faizsiz olarak bir yıl süreyle ertelenmesi, çiftçiyi
memnun etmiş; ancak, Resmî Gazetede yayımlanmasına
rağmen, Ziraat Bankası ve Tarım Kredi Kooperatiflerinde,
bugüne kadar, herhangi bir işlem yapılamamıştır.
Üretici, bunu, hemen beklemektedir.

(Mikrofon otomatik cihaz tarafından kapatıldı)

BAŞKAN - Sayın İlimen, size, eksüre veriyorum;
lütfen, konuşmanızı toparlayınız.

MUSTAFA İLİMEN (Devamla) - Ben diyorum ki, ülke
nüfusunun yarısını barındıran
tarım kesiminde yaşayan insanların insanca
yaşamasını istiyorsanız, kentlerdeki
gecekondu problemini halletmek istiyorsanız, çiftçinin
ürününe, hak ettiği fiyatı veriniz.
Tarım kesiminde akılcı destekleme politikalarıyla,
kayıtdışı bu sektörü kayıt
altına alınız ve en önemlisi, sosyal
güvenceden yoksun bu kesimi, Demokratik Sol Partinin verdiği
yasa teklifini değerlendirerek sağlık sigortası
kapsamına alınız. Yoksa, çiftçiyi
aldatıcı politikalarla bir yere varamazsınız.
Artık, tarım kesimi insanları, boş
nutuklara, rantiye ve adil düzen söylemlerine kanmayacaktır.
Sokağa dökülen işçi ve memuru, çok
kısa zamanda, üretici takip ederse hiç şaşırmayınız.

Yüce Meclisi saygıyla selamlarım. (DSP sıralarından
alkışlar)

BAŞKAN - Teşekkür ederim Sayın İlimen.

Gündemdışı konuşmaya, Hükümet
cevap vermek istememektedir.

EVREN BULUT (Edirne) - Sayın Başkan, Tarım
ve Köyişleri Bakanı burada yok; bana müsaade
eder misiniz Komisyon Sözcüsü olarak?!.

BAŞKAN - Siz, bakan olduğunuz zaman, size de söz
veririm; şimdi, bakan olmadığınız
için söz veremiyorum, kusura bakmayın. Aslında,
gönlüm, sizin bakan olmanızı da istiyor
ama... (ANAP sıralarından alkışlar)

3. - İçel Milletvekili Halil Cin'in, seracılıkla
uğraşan çiftçilerin sorunlarına
ilişkin gündemdışı konuşması

BAŞKAN - Efendim, üçüncü gündemdışı
sözü, seracılıkla uğraşan topraksız
ve az topraklı çiftçilerin sorunlarıyla
ilgili olarak, İçel Milletvekili Prof. Dr. Halil
Cin'e veriyorum.

Buyurun Sayın Cin. (ANAP sıralarından alkışlar)

Süreniz 5 dakikadır.

HALİL CİN (İçel) - Sayın Başkan,
değerli milletvekilleri; bilindiği gibi, ülkemizin
güneyinde, özellikle İçel İlinde,
pek çok insan seracılıkla uğraşmaktadır.
Bu yolla, bir yandan geçimlerini temin ederken, diğer
yandan da ülke ekonomisine önemli katkıda bulunmaktadırlar.
1990 nüfus sayımına göre, İçel
nüfusunun 500 bini köylerde yaşamaktadır.
İlde, tarım arazileri oranı yüzde 24,5'tir;
orman varlığı yüzde 55'tir.

Seracılık, gerek bölge çiftçisi
gerekse ülke ekonomisi açısından, son
derece önemlidir. Bu alanda karşılaşılan
sorunların çözümlenmesi, bölgeye
yeni iş imkânları ve çiftçiye
refah getirecektir. Bölge çiftçisinin seracılık
yapmak için yeterli toprağının olmaması;
orman-köylü ilişkilerinin doğurduğu ihtilaflar;
ilaç, gübre, naylon fiyatlarındaki olağanüstü
artışlar, çiftçiyi rahatsız
eden darboğazlardır.

Akdeniz Bölgesinin, dağlık olması sebebiyle,
tarım alanları fazla değildir. Arazinin yüzde
88'i çeşitli eğimlerdeki arazidir. Ayrıca,
sahil şeridine yakın olan ve ıslah edilmek
suretiyle seracılığa elverişli hale getirilebilecek
olan alanlar da, devletin hüküm ve tasarrufu altında
ve bu bakımdan, özel mülkiyete konu olmayan yerlerdir.
Önemli ölçüde taşlık, kayalık,
çalılık olan bu araziyi atıl halde
bırakmak yerine, sera kurmak veya bahçe yapmak isteyen
çalışkan bölge çiftçisinin
istifadesine sunmak, hem bölge çiftçisi hem
de ülke ekonomisi bakımından önemli bir
kaynak yaratmak olur. Kaynak arayan Refahyol Hükümetinin,
kaynak anlayışına uygun bir durumdur diğer
taraftan bu.

Bölge köylüsünü rahatsız eden
diğer bir konu da, Orman Kanununun 2/b maddesi gereğince,
orman sınırları dışına
çıkarılıp, hazine adına tescil
edilen alanların zilyetlerine devri işlemlerinin
henüz tamamlanmamış olmasıdır.
Ne yazık ki, İçel İli, görünüşte
Türkiye'nin zengin illerinden biri gibi olsa da, İstanbul'dan
sonra en çok göç alan ve kalkınmada
geri kalmış bir ildir. Toros Dağları üzerindeki
köyler, henüz elli yıl önceki Türkiye'nin
şartlarında yaşamaktadır. İlin,
Taşeli ve Toroslarda bulunan ilçe ve köyleri,
kalkınmada öncelikli yöre olmayı beklemektedir.
Bu suretle, büyük bir sebze ve meyve potansiyeli olan
bölgeye, tarıma dayalı sanayi getirilecektir.

Toprağın sınırlı olmasının
olumsuz sonuçları, entansif tarım ve sulamayla
telafi edilebilir. Bölgede, Anavatan Partisi İktidarının
uygulamaya koyduğu, programa aldırdığı,
almayı planladığı sulama ve gölet
projeleri -1991 yılında- bırakıldığı
yerde kalmıştır. Bunların hayata geçirilmesi,
Taşeli ve Toroslardan bereket fışkırmasını
sağlayacak, bölge halkı yoksulluğu yenecek
ve millî ekonomiye büyük katkı sağlanacak,
köyden şehire göç duracaktır.

Bütün bunlara ilaveten İçel, tarihî
kültür mirası, iklimi, coğrafyası
itibariyle haiz olduğu eşsiz turizm potansiyelini, bir
havaalanının bulunmaması, turizmde öncelikli
yöre statüsüne kavuşamamış olması
sebebiyle, ülkenin hizmetine koyamamış, kıyıların
büyük bir kısmı yanlış yapılaşma,
kirlenme, arazi yağmaları dolayısıyla
kaybedilmiştir.

Devlete özel bir yatırım külfeti tahmil
etmeden bulunacak en etkili çare, bölge köylüsüne
seracılık yapabileceği toprağı sağlamaktır.
Bu da, basit kanunî düzenlemelerle mümkündür.

Akdeniz kıyılarında atıl vaziyette
duran dağlık, taşlık, çalılık
araziler, bir kanunî düzenlemeyle ülke ekonomisinin
hizmetine sokulabilir. Medenî Kanunun 641 ve 751 inci maddeleri
hükümleriyle, Kadastro Kanunundan yararlanılarak,
bu topraklar üzerinde, bu yerler üzerinde, üst
hakkı tesis edilmek suretiyle, çiftçiye,
uzun süreli, 99 yıl süreli tasarruf hakkı
verilebilir. Bu hak, mirasçıya intikal eder, başkasına
devri yasaklanır ve böylece, bölgede atıl
halde duran büyük bir kaynak, milletin, millî
ekonominin istifadesine sunulmuş olur.

(Mikrofon otomatik cihaz tarafından kapatıldı)

BAŞKAN - Sayın Cin, size de eksüre veriyorum;
lütfen, toparlar mısınız efendim.

Buyurun.

HALİL CİN (Devamla) - Teşekkür ederim
efendim.

Sayın Başkan, değerli milletvekilleri; 16 Ekim
1996 günü, Genel Kurul toplantısında yapmış
olduğum gündemdışı konuşmada
yer alan, Atatürk sevgisiyle ilgili sözlerim üzerine,
Refah Partisinden bir milletvekilinin, faşist suçlamasıyla
şahsıma hakarette bunduğunu, tutanaklardan öğrenmiş
bulunuyorum.

ŞİNASİ YAVUZ (Erzurum) - Bu konuşmayla
onun ne alakası var?

HALİL CİN (Devamla) - Bu arkadaşa şunu
söylemek isterim: Atatürk'ü sevmek ve onun izinden
yürümek faşistlikse, bunu, şeref sayar,
yüzbin kere faşist olurum. (ANAP sıralarından
alkışlar)

Ancak, Atatürk düşmanlığını
da, burada ettiğimiz yemine, vatan ve insanlığa
ihanet saydığımı, aynı inanç
ve kararlılıkla burada tekrar ederim.

Saygılarımla. (ANAP sıralarından alkışlar)

BAŞKAN - Teşekkür ederim Sayın Cin.

MEHMET EMİN AYDINBAŞ (İçel) - Atatürk'e
en büyük kötülüğü sen yapıyorsun.

BAŞKAN - Efendim, lütfen... Müdahale etmeyelim.

Gündemdışı konuşmaya cevap?.. Yok.

Sayın Cin, aslında, sataşmaya cevap vermek
gerekmez; çünkü, bayatlaşmış
sataşmalara cevap vermek pek değer ifade etmiyor. (ANAP
sıralarından "Bravo" sesleri, alkışlar)

Efendim, doğruyu söyledim; sataşmaya, anında
cevap verirseniz makuldur; bayatlayınca, eski etkinliğini
pek göstermiyor.

Gündemdışı konuşmalar bitmiştir.

Bir Meclis araştırması önergesi vardır;
okutuyorum:

B) GENSORU, GENEL GÖRÜŞME, MECLİS SORUŞTURMASI
VE MECLİS ARAŞTIRMASI ÖNERGELERİ

1. - Tekirdağ Milletvekili Fevzi Aytekin ve 20 arkadaşının,
sağlığa zararlı şeker ithal edildiği
iddialarının araştırılarak alınması
gereken tedbirlerin belirlenmesi amacıyla Meclis araştırması
açılmasına ilişkin önergesi (10/117)

Türkiye Büyük Millet Meclisi Başkanlığına

Anavatan Partisi-Doğru Yol Partisi Koalisyon Hükümeti
döneminde, Tarım ve Köyişleri Bakanının
talimatıyla tahlil raporlarının olumsuz çıkmasına
rağmen, ülkemize kükürtdioksit oranı
yüksek kristal tozşekeri sanayii ürünü
olarak ithal edilmiştir. İthal edilen tozşeker,
Türk Standartları Enstitüsünce saptanan
azamî kükürtdioksit oranının (Max
20ppc) çok üstünde kükürtdioksit içermektedir.

Tozşeker, Bulgaristan Enagro Enerji Gıda ve Tarımsal
Ürünler Sanayi ve Ticaret A.Ş. tarafından
gemiyle Tekirdağ Limanına getirildiğinde, Tekirdağ
Tarım il Müdürlüğü tarafından
numuneler alınmıştır. Bu numunelerden
biri İstanbul Tarım İl Müdürlüğü
Şenlikköy Laboratuvarına gönderilmiş,
bir numune de ilgili firmaya verilmiştir.

27.6.1996 tarihinde yapılan analiz sonucunda kükürtdioksit
oranı standardın çok üzerinde 47,04
ppc olarak çıkmıştır. Bunun
üzerine firma yetkilileri, kendi ellerindeki numunenin tahlilini
2.7.1996 tarihinde İstanbul İl Kontrol Laboratuvarına
yaptırmışlardır. Bu kez de 54,40 ppc
kükürtdioksit oranı ile karşılaşılmıştır.

İthal edilen tozşekerin geri gönderilmesi gerekirken,
Bakanlık tarafından verilen telefon talimatı
üzerine gemiden yeni bir numune alınıp 8.7.1996
tarihinde Bursa Gıda Teknolojisi Araştırma
Enstitüsünce tahlil yaptırılmış,
bu kez de, yine, Türk Standartları Enstitüsünce
saptanan orandan yüksek, 22,40 mg/kg kükürtdioksit
oranı saptanmıştır. Bakanlık,
tahlil sonucunu değerlendirerek, limite yakın olması
nedeniyle tolere edilebilir olduğunu belirtmiş, sanayide
kullanılması koşuluyla ve satıcı
firmadan taahhütname alınarak, gemiden Tekirdağ
Limanına 2 100 ton tozşekerin indirilmesine izin
vermiştir.

Kendisi sanayi ürünü olan şekerin hangi sanayide
kullanılacağı insan sağlığının
tehlikeye girmesi karşısında nasıl
bu denetimin uygulanacağı belirsizdir.

Tozşekerin ithalinden çok kısa bir süre
sonra aynı şirketin Bulgaristan'dan gelen bir gemisi
Tekirdağ Limanına, yine, şeker yüklü
olarak gelmiştir. Tekirdağ Tarım İl Müdürlüğü
tarafından İstanbul Şenlikköy'e gönderilen
numune üzerinden yapılan tahlilde 41,6 mg/kg; Bursa
Gıda Teknolojisi Araştırma Enstitüsünce
bu kez farklı bir kişi tarafından yapılan
tahlilde 40,8 mg/kg oranında kükürtdioksite rastlanmıştır.
Bu kez, aynı limandan aynı kalitede gelen şeker,
sanayi ürünü olarak boşaltılamamıştır.

Bilim adamları, özellikle ithal edilen şekerin
sağlığa zararlı maddelere ve boyalara karşı
çok iyi denetlenmesi gerektiğini belirtmektedirler.
Sağlığa aykırı şeker, hamile
kadınların anormal doğum yapmasına neden
olabilmektedir. Para için kendi insanını,
çocuklarını, bebeklerini zehirleyen zihniyetteki
insanları, bu ülkede sağlıksız bir
nesil yetişmesine neden olanlar, bu ülkeye büyük
kötülük yapmış olmaktadırlar.

Yüce Atatatürk bu ülkeyi gençliğe emanet
etmiştir. Gençlik dinamik, zeki ve sağlıklı
olduğu sürece ülkemizin geleceği güvence
altına alınmış demektir.

Sonuç olarak, Anayasanın 98 inci, Meclis İçtüzüğünün
104 ve 105 inci maddeleri uyarınca Meclis araştırması
açılmasını arz ve teklif ederiz.

1. Fevzi Aytekin (Tekirdağ)

2. Hilmi Develi (Denizli)

3. Necdet Tekin (Kırklareli)

4. Mustafa İlimen (Edirne)

5. Sema Pişkinsüt (Aydın)

6. Emin Karaa (Kütahya)

7. Bülent H.Tanla (İstanbul)

8. Hasan Gemici (Zonguldak)

9. Hayati Korkmaz (Bursa)

10. Hakan Tartan (İzmir)

11. Nami Çağan (İstanbul)

12. Ahmet Piriştina (İzmir)

13. Mehmet Tahir Köse (İstanbul)

14. Mehmet Aydın (İstanbul)

15. Cafer Tufan Yazıcıoğlu (Bartın)

16. Erol Karan (Karabük)

17. Aydın Tümen (Ankara)

18. Yüksel Aksu (Bursa)

19. Halil Çalık (Kocaeli)

20. Mustafa Güven Karahan (Balıkesir)

21. Hasan Gülay (Manisa)

BAŞKAN - Bilgilerinize sunulmuştur.

Önerge, gündemde yerini alacak ve Meclis araştırması
açılıp açılmaması konusundaki
öngörüşmeler sırasında karara
bağlanacaktır.

Komisyondan istifa önergesi vardır; okutuyorum:

C) TEZKERELER VE ÖNERGELER

1. - Afyon Milletvekili Yaman Törüner'in, (10/17)
esas numaralı Meclis Soruşturma Komisyonu üyeliğinden
çekildiğine ilişkin önergesi (3/530)

Türkiye Büyük Millet Meclisi Başkanlığına

(10/17) Esas No'lu Zorunlu Tasarruf Kesintilerinin Değerlendirilmesi
Araştırma Komisyonundaki görevimden istifa ediyorum.

Gereğini bilgilerinize arz ederim.

Yaman Törüner

Afyon

BAŞKAN - Bilgilerinize sunulmuştur.

Sayın milletvekilleri, Refah Partisi Grubunun, İçtüzüğün
19 uncu maddesine göre verilmiş bir önerisi vardır;
okutup oylarınıza sunacağım:

V. - ÖNERİLER

A) SİYASÎ PARTİ GRUBU ÖNERİLERİ

1. - 107 sıra sayılı 5680 sayılı
Basın Kanununa İki Ek Madde Eklenmesine Dair Kanun
Teklifinin gündemdeki yeri ve çalışma
süresine ilişkin RPGrubu önerisi

Türkiye Büyük Millet Meclisi Başkanlığına

Danışma Kurulunun 24.10.1996 Perşembe günü
yapılan toplantısında siyasî parti
grupları arasında oybirliği sağlanamadığından,
Grubumuzun aşağıdaki önerisinin, İçtüzüğün
19 uncu maddesi gereğince, Genel Kurulun onayına sunulmasını
saygılarımla arz ederim.

Salih Kapusuz

RP Grubu Başkanvekili

Öneri:

Gündemin "Kanun Tasarı ve Teklifleriyle Komisyonlardan
Gelen Diğer İşler" kısmının
31 inci sırasında yer alan 107 sıra sayılı
5680 Sayılı Basın Kanununa İki Ek
Madde Eklenmesine Dair Kanun Teklifinin, bu kısmın
5 inci sırasına alınması ve 6 ncı
sıraya kadar olan tasarı ve tekliflerin görüşmelerinin
tamamlanmasına kadar çalışma süresinin
uzatılması önerilmiştir.

MİLLÎ SAVUNMA BAKANI TURHAN TAYAN (Bursa) - Sayın
Başkan, karar yetersayısının aranmasını
istiyoruz.

BAŞKAN - Bir dakika efendim... Öneriyi henüz işleme
koymadık...

Öneri üzerinde söz isteyen?.. Yok.

Öneriyi oylarınıza sunuyorum: Kabul edenler...
Kabul etmeyenler... Öneri kabul edilmiştir; karar yetersayısı
vardır. (RP sıralarından alkışlar)

Sayın milletvekilleri, şimdi, gündemin "Kanun
Tasarı ve Teklifleriyle Komisyonlardan Gelen Diğer
İşler" kısmına geçiyoruz.

VI. - KANUN TASARI VE TEKLİFLERİYLE KOMİSYONLARDAN
GELEN

DİĞER İŞLER

1. - 926 Sayılı Türk Silahlı Kuvvetleri
Personel Kanununa Bir Geçici Madde Eklenmesine İlişkin
488 Sayılı Kanun Hükmünde Kararname ve
Millî Savunma Komisyonu Raporu (1/215) (S. Sayısı
: 23)

BAŞKAN - 926 Sayılı Türk Silahlı
Kuvvetleri Personel Kanununa Bir Geçici Madde Eklenmesine
İlişkin 488 Sayılı Kanun Hükmünde
Kararnameyle ilgili tasarının müzakeresine
başlayacağız.

Komisyon?.. Yok.

Ertelenmiştir.

2. - Özürlüler İdaresi Başkanlığı
Kurulmasına ve Özürlülerin Durumları
ile İlgili Çeşitli Kanun ve Kanun Hükmünde
Kararnamelerde Değişiklik Yapılmasına
Dair Yetki Kanunu Tasarısı ve Sağlık,
Aile, Çalışma ve Sosyal İşler
Komisyonu Raporu (1/438) (S. Sayısı : 101)

BAŞKAN - Özürlüler İdaresi Başkanlığı
Kurulmasına ve Özürlülerin Durumları
ile İlgili Çeşitli Kanun ve Kanun Hükmünde
Kararnamelerde Değişiklik Yapılmasına
Dair Yetki Kanunu Tasarısının müzakeresine
başlayacağız.

Komisyon?.. Yok.

Ertelenmiştir.

3. - Adana Milletvekili Halit Dağlı ve 7 Arkadaşı
ile Refah Partisi Grup Başkanvekili Sıvas Milletvekili
Temel Karamollaoğlu ve 4 Arkadaşının,
Toprakkale Adıyla Bir İlçe ve Osmaniye Adıyla
Bir İl Kurulması Hakkında Kanun Teklifleri;
Sıvas Milletvekili Muhsin Yazıcıoğlu
ve 6 Arkadaşının, Adana İli Osmaniye
İlçesinin İl Olması Hakkında
Kanun Teklifi; Adana Milletvekili Erol Çevikçe'nin,
Bir İl Kurulması Hakkında Kanun Teklifi ile
Adana Milletvekili Uğur Aksöz ve 6 Arkadaşının,
Bir İlçe ve Bir İl Kurulması Hakkında
Kanun Teklifi ve İçişleri ve Plan ve Bütçe
Komisyonları raporları (2/446, 2/457, 2/401, 2/439,
2/447) (S. Sayısı : 108) (Devam) (1)

BAŞKAN - Adana Milletvekili Halit Dağlı ve 7
Arkadaşı ile Refah Partisi Grup Başkanvekili
Sıvas Milletvekili Temel Karamollaoğlu ve 4 Arkadaşının;
Toprakkale Adıyla Bir İlçe ve Osmaniye Adıyla
Bir İl Kurulması Hakkında Kanun Teklifleri;
Sıvas Milletvekili Muhsin Yazıcıoğlu
ve 6 Arkadaşının; Adana İli Osmaniye
İlçesinin İl Olması Hakkında
Kanun Teklifi; Adana Milletvekili Erol Çevikçe'nin,
Bir İl Kurulması Hakkında Kanun Teklifi ile
Adana Milletvekili Uğur Aksöz ve 6 Arkadaşının;
Bir İlçe ve Bir İl Kurulması Hakkında
Kanun Teklifi ve İçişleri ve Plan ve Bütçe
Komisyonları raporlarının müzakeresine
kaldığımız yerden devam ediyoruz.

Komisyon ve Hükümet yerlerini aldılar.

Sayın milletvekilleri, bildiğiniz üzere, bu kanun
teklifinin 3 üncü maddesi müzakere edilerek kabul
edilmişti.

2 nci maddede kabul edilen öneri doğrultusunda, 4 sayılı
listede geçen bazı yer isimlerinde Kanunlar Müdürlüğü
elemanlarının yaptıkları redaksiyon
çalışmaları sırasında
tereddütleri hâsıl olmuştur.

Tecirli Bucağı mı diyeceğiz arkadaşlar;
onu söyler misiniz?

MEHMET ALİ BİLİCİ (Adana) - Tecirli
Bucağı.

BAŞKAN - Tecirli...

Bir "Sarayova" bir de "Sarayoba" diye geçiyor;
hangisi doğru efendim?

İÇİŞLERİ BAKANI MEHMET AĞAR
(Elazığ) - Sarayoba.

BAŞKAN - Peki.

(x) 108 S.Sayılı Basmayazı 23.10.1996
tarihli 11 inci Birleşim Tutanağına eklidir.

Sumbas mı, Sunbaş mı?

İÇİŞLERİ BAKANI MEHMET AĞAR
(Elazığ) - Sayın Başkanım, Sumbas.

BAŞKAN - Yine "Sinanova" ve "Sinanoba"
diye geçiyor; hangisi doğru?

İÇİŞLERİ BAKANI MEHMET AĞAR
(Elazığ) - Sinanova.

BAŞKAN - Peki efendim.

Geçici 1 inci maddeyi okutuyorum:

GEÇİCİ MADDE 1. - Bu Kanunla kurulan il ve
ilçelerde merkezi idare tarafından oluşturulacak
teşkilatla ilgili her türlü atama işlemleri
bu Kanunun yürürlüğe girişinden itibaren
geçecek 60 günlük süre içinde tamamlanır.

Bu süre içinde yeni kurulan il ve bu ile bağlanan
ilçelerde merkezî ve mahallî idarelere ait
her türlü iş ve işlemler ile idarî
ve adlî davalar ve bunlara ilişkin bütün
iş ve işlemler halihazır bağlılık
durumuna göre yürütülür.

BAŞKAN - Madde üzerinde söz isteyen?.. Yok.

Önerge yok.

Oylarınıza sunuyorum: Kabul edenler... Kabul etmeyenler...
Geçici 1 inci madde kabul edilmiştir.

Geçici 2 nci maddeyi okutuyorum:

GEÇİCİ MADDE 2. - Bu Kanunla kurulan ilin
il genel meclisi, merkez ilçe ile bu İle bağlanan
ilçelerin halihazır il genel meclis üyelerinden
teşekkül eder. İl genel meclisi, valinin davetiyle
toplanır, organlarını seçer ve bütçesini
yapar.

Toprakkale, Cevdetiye ve Kırmıtlı ilçelerinin
il genel meclisi üyelerinin seçimi, yapılacak
ilk mahallî idareler ara seçimiyle birlikte yapılır.

BAŞKAN - Madde üzerinde söz isteyen?.. Yok.

Maddeyle ilgili bir önerge var...

HÜSAMETTİN KORKUTATA (Bingöl) - Sayın
Başkan, Komisyon bir şey söylemek istiyor.

BAŞKAN - Buyurun.

PLAN VE BÜTÇE KOMİSYONU BAŞKANI İ.
ERTAN YÜLEK (Adana) - Sayın Başkan, daha evvel
kabul edilen bir önerge ile Cevdetiye ve Kırmıtlı
çıkarılmış idi. Zannediyorum,
redaksiyonda bunu da düzeltmek lazımdır.

Arz ediyorum.

BAŞKAN - O konuda önerge var da, onun için.

PLAN VE BÜTÇE KOMİSYONU BAŞKANI İ.
ERTAN YÜLEK (Adana) - Önerge şimdi geldi Sayın
Başkanım.

BAŞKAN - Önergeyi okutuyorum:

Türkiye Büyük Millet Meclisi Başkanlığına

Görüşülmekte olan kanun teklifinin Geçici
2 nci maddesindeki "Cevdetiye" ve "Kırmıtlı"
ibarelerinin "Hasanbeyli" ve "Sumbas" olarak
değiştirilmesini arz ve teklif ederiz.

Salih Kapusuz Saffet Arıkan Bedük Ali Rıza
Gönül

Kayseri Ankara Denizli

RP Grubu Başkanvekili DYP Grubu Başkanvekili DYP Grubu
Başkanvekili

Temel Karamollaoğlu Ertuğrul Eryılmaz Hasan Ekinci

Sıvas Sakarya Artvin

BAŞKAN - Önergeye, Komisyon katılıyor
mu efendim?

PLAN VE BÜTÇE KOMİSYONU BAŞKANI İ.
ERTAN YÜLEK (Adana) - Katılıyoruz Sayın
Başkan.

BAŞKAN - Hükümet?..

İÇİŞLERİ BAKANI MEHMET AĞAR
(Elazığ) - Katılıyoruz Sayın Başkan.

BAŞKAN - Zaten, bu, 1 inci maddede kabul ettiğimiz esasa
göre bir düzeltmedir.

Önergeyi oylarınıza sunuyorum: Kabul edenler...
Kabul etmeyenler... Önerge kabul edilmiştir.

Geçici 2 nci maddeyi, kabul edilen önerge yönündeki
değişik şekliyle oylarınıza sunuyorum:
Kabul edenler... Kabul etmeyenler... Geçici 2 nci madde
kabul edilmiştir.

Geçici 3 üncü maddeyi okutuyorum:

GEÇİCİ MADDE 3. - Bu Kanunla kurulan İle
bağlanan ilçelerdeki il özel idaresinin bütün
nakit, varidat, tahakkuk, tahsilat, bakaya, muamele ve hesapları,
menkul ve gayrimenkulleri, hak, alacak ve borçları
ve bunlarla ilgili defter, dosya ve evrak, Kanunun yürürlüğe
girmesini takip eden 90 ıncı günden itibaren
bu ilçelerin bağlandığı İl
Özel İdaresine geçer ve bu tarihi takip eden
10 günlük süre içinde devir ve teslimi yapılır.

Gayrimenkullerin tapu kayıtları harçsız
olarak yeni kurulan İlin özel idaresi adına
tashih ve tescil edilir.

Özel idare kadrolarında bulunup bu Kanunun yürürlüğe
girdiği tarihte görev yapan memur ve sözleşmeli
personel, kadroları ve her türlü hak ve alacakları
ile birlikte başkaca bir işleme gerek kalmaksızın
Kanunun yürürlüğe girdiği tarih itibariyle
bu ilçelerin bağlandığı İl
Özel İdaresine devredilmiş sayılır.

Bu personelin, Kanunun yürürlüğe girdiği
tarihi takip eden 90 günlük süre içindeki
maaş ve ücretleri ile her türlü hak ve alacakları
halen bağlı bulundukları il özel idaresince
karşılanır. 90 günlük sürenin
bitiminin maaş ve ücret ödeme tarihine denk gelmemesi
halinde bu süre peşin ödenmiş olan en son
maaş ve ücretin ait olduğu zaman sonuna kadar uzatılmış
sayılır. Bu ödemeyi yapmış olan
il özel idaresince herhangi bir iade talebinde bulunulamaz.

Bu Kanunla kurulan İlin özel idare bütçesinin
yürürlüğe girmesine kadar geçen süre
içinde bu ile bağlanan ilçelerdeki özel
idarelere ait personelin özlük haklarına ilişkin
her türlü ödemelerin mahsubu bilahara yapılmak
üzere, halen bağlı bulundukları il özel
idaresince karşılanmasına devam olunur.

BAŞKAN - Madde üzerinde söz isteyen?.. Yok

Önerge yok.

Maddeyi oylarınıza sunuyorum: Kabul edenler... Kabul
etmeyenler... Geçici 3 üncü madde kabul edilmiştir.

Geçici 4 üncü maddeyi okutuyorum:

GEÇİCİ MADDE 4. - Bir defaya mahsus olmak
üzere 237 sayılı Taşıt Kanununun
10 uncu maddesinin birinci fıkrasının uygulanmaması
kaydıyla bu Kanun ile kurulacak Osmaniye Valiliği için
1996 yılı Genel Bütçe Kanununa ekli
(T) işaretli cetvelin (1.a) sırasından bir
adet binek otomobil satın alınır.

BAŞKAN - Madde üzerinde söz isteyen?.. Yok.

Bir önerge var; okutuyorum:

Türkiye Büyük Millet Meclisi Başkanlığına

Görüşülmekte olan kanun teklifinin geçici
4 üncü maddesinde geçen "adet" ibaresinden
sonra gelmek üzere, "yine bu Kanunla kurulacak Toprakkale,
Hasanbeyli ve Sumbas ilçeleri kaymakamlıkları
için aynı Bütçe Kanununa ekli (T) işaretli
cetvelin ikinci sırasından üç adet"
ibaresinin eklenmesini arz ve teklif ederiz.

Salih Kapusuz Ali Rıza Gönül Oğuzhan Asiltürk

RP Grup Başkanvekili DYP Grup Başkanvekili RP Grup
Başkanvekili

Muhammet Polat Abdulkadir Öncel

Aydın Şanlıurfa

BAŞKAN - Komisyon önergeye katılıyor
mu efendim?

PLAN VE BÜTÇE KOMİSYONU BAŞKANI İ.
ERTAN YÜLEK (Adana) - Katılıyoruz Sayın
Başkan.

BAŞKAN - Hükümet?..

İÇİŞLERİ BAKANI MEHMET AĞAR
(Elazığ) - Katılıyoruz Sayın Başkan.

BAŞKAN - Hükümet ve Komisyon önergeye katılıyor.

Önergeyi oylarınıza sunuyorum: Kabul edenler...
Etmeyenler... Önerge kabul edilmiştir.

Geçici 4 üncü maddeyi, kabul edilen bu önerge
doğrultusunda oylarınıza sunuyorum: Kabul edenler...
Kabul etmeyenler... Geçici 4 üncü madde, kabul
edilen bu önerge doğrultusunda kabul edilmiştir.

4 üncü maddeyi okutuyorum:

MADDE 4.- Bu Kanun yayımı tarihinde yürürlüğe
girer.

BAŞKAN - Madde üzerinde söz isteyen?..

MEHMET BÜYÜKYILMAZ (Adana) - Şahsım adına
söz istiyorum efendim.

BİLTEKİN ÖZDEMİR (Samsun) - Ben de şahsım
adına söz istiyorum efendim.

BAŞKAN - Peki efendim.

Sayın Büyükyılmaz, buyurun.

Süreniz 5 dakika efendim,

MEHMET BÜYÜKYILMAZ (Adana) - Sayın Başkan,
sayın milletvekilleri; Osmaniye'nin il olmasıyla
ilgili kanunu görüşüyoruz, bitmesi de yakın.
Yalnız, Osmaniye'ye bağlanan ilçelerimiz arasında
Kadirli'nin bu konuda çok büyük tepkisi var.
Burada, tüm siyasî partilerin ilçe başkanlarının,
imzaları olan bir dilekçesi var. Yalnız,
biz, Demokratik Sol Parti olarak, dilekçemizi verdiğimiz
zaman, Meclis Başkanlığı "2 nci maddenin
tekrar müzakere edilebilmesi için ya İktidar
Grubundan yahut da Komisyon Başkanlığından
teklif gelmesi lazım" dediler. Onun için, burada,
Komisyonu ve Hükümet üyelerini, bu dilekçemizi
desteklemeye davet ediyoruz. Bu dilekçemiz desteklendiği
takdirde, Kadirli, Adana'ya bağlı olarak kalacaktır;
zaten Kadirliler de bunu istemektedir. Çünkü,
burada, tüm siyasî partilerin ilçe başkanlarının
imzası vardır efendim.

Hepinize teşekkür ediyorum ve desteğe davet ediyorum.

Sağ olun. (DSP sıralarından akışlar)

BAŞKAN - Teşekkür ederim Sayın Büyükyılmaz.

Yalnız, sizin bu beyanatınıza itibar etmek
mümkün değil. Bizim İçtüzüğümüze
göre tekriri müzakere sistemi yok. (DSP sıralarından
"Var" sesleri) Tekriri müzakere sistemi olmayınca,
kabul edilmiş bir maddeyi, tekrar, ikinci bir defa müzakere
ederek...

M. İSTEMİHAN TALAY (İçel) - Var Sayın
Başkan...

BAŞKAN - Sayın Sıtkı Cengil?.. Söz
istemiyorlar.

Sayın Biltekin Özdemir, buyurun.

ORMAN BAKANI MEHMET HALİT DAĞLI (Adana) - Sayın
Başkan, Sayın Cevheri Grup adına konuşacak.

BAŞKAN - Grup adına konuşmalar geçti.

Sayın Özdemir, süreniz 5 dakikadır.

BİLTEKİN ÖZDEMİR (Samsun) - Teşekkür
ediyorum Sayın Başkanım.

Değerli milletvekili arkadaşlarım, bugün,
gerçekten "Osmaniye" adıyla Türkiye
mülkî taksimatına yeni bir ili kavuşturmanın
mutluluğunun arifesindeyiz. Ancak, Hükümetin, Osmaniye'nin
il olması konusunda huzurunuza ciddî hiçbir
çalışma getiremediğini, esasen, Osmaniye'nin
il oluşunu, çeşitli partilere mensup değerli
milletvekili arkadaşlarımın bir teklifi muvacehesinde
buraya geldiğini, haddizatında, Türkiye'nin mülkî
taksimatı ve devletin yapılanması söz
konusu olduğunda, bu nevi düzenlemelerin, Hükümet
aşamasında her boyutuyla değerlendirilerek Büyük
Millet Meclisinin huzuruna getirilmesi gerektiğini bir kez
daha dikkatlerinize sunuyorum. Nitekim, biraz önce, bir sayın
milletvekili arkadaşım, Osmaniye'nin il olarak teşekkülünü
kapsayan ilçeler içerisinde; örneğin, Andırın
gibi bazı ilçelerimizin bulunmayışının,
bu yörede huzursuzluk yarattığına işaret
etmiş, ifade etmişlerdir.

Tabiî, olay, sadece, bununla da sınırlı
değildir. Türkiye'nin çeşitli yörelerinde,
Osmaniyemiz gibi, il olmaya ekonomik yönden, sosyal yönden,
coğrafî yönden, hulasa, toplumun gereksinimleri
yönünden layık birçok yerleşim alanlarımız
vardır. Gönül arzu ederdi ki, Hükümet,
bu konularda da tutarlı ve hazırlıklı
olarak huzurunuzda bulunabilsin.

Osmaniye'ye, yarın öbür gün il olma durumuna
geldiği zaman, Hükümet tarafından çeşitli
harcamalar yapılacaktır. Hükümeti burada
ikaz ediyor ve uyarıyorum. Haddizatında, böyle,
masraf getirici bir düzenlemenin kaynağının
gösterilmesi gerekir. Buraya yapılacak hizmetlerin
kaynaklarının, getirilen bu teklifte gösterilmesi
gerekir; ama, Hükümete ışık tutuyorum:
Hazırlanmış olan 1996 yılı Bütçesinde,
Maliye Bakanlığı Bütçesinde, bu
nevi beklenmeyen hizmetler için, biz, Anavatan Partisi
Hükümeti döneminde ekkaynaklar öngördük.
Lütfen, Hükümet, hiç olmazsa, bu hazırlıklar
sırasında, bu kaynakları geciktirmeden, herhangi
bir mazeret ve bahane göstermeden Osmaniyemizin hizmetine
süratle aktarsın.

Ben, bu düzenlemenin Osmaniyeli hemşerilerimize hayırlı
olmasını diliyorum ve Osmaniyeli hemşerilerimizin
ne yazık ki, bir seçim arifesine getirilmek suretiyle
önlerine sunulan bu il olma teklifini de her boyutuyla iyi
değerlendireceklerini düşünüyorum.

Bu vesileyle, hepinize saygılar sunuyorum. (ANAP sıralarından
alkışlar)

BAŞKAN - Teşekkür ederim Sayın Özdemir.

MEHMET ALİ YAVUZ (Konya) - Sayın Başkan...

BAŞKAN - Buyurun.

MEHMET ALİ YAVUZ (Konya)- Sayın Başkan, Biltekin
Bey, "Osmaniye ve il olacak bu tür yerler için
sadece ve sadece Anavatan Partisi kaynak aktardı"
diyor. O zaman Doğru Yol Partisi Hükümet ortağı
idi; kendi cebinden mi ayırmış oldu?! (DYP
sıralarından "Bravo"sesleri, alkışlar)

BAŞKAN - Peki; teşekkür ederim.

Madde üzerindeki konuşmalar bitmiştir.

Önerge yok.

Maddeyi oylarınıza sunuyorum: Kabul edenler... Etmeyenler...
4 üncü madde kabul edilmiştir.

5 inci maddeyi okutuyorum :

MADDE 5- Bu Kanun hükümlerini Bakanlar Kurulu yürütür.

BAŞKAN - Madde üzerinde, ANAP Grubu adına Sayın
Mustafa Küpeli söz istemişlerdir.

Buyurun.

SAFFET ARIKAN BEDÜK (Ankara) - Sayın Başkan,
DYP Grubu adına Sayın Cevher Cevheri konuşacak.

BAŞKAN - Peki efendim.

Sayın Küpeli, süreniz 10 dakikadır; buyurun.

ANAP GRUBU ADINA MUSTAFA KÜPELİ (Adana) -Sayın
Başkan, değerli milletvekilleri; 108 sıra sayılı
yasa teklifinin 5 inci maddesi üzerinde, Anavatan Partisi
Grubu adına söz almış bulunuyorum.

Dün vermiş olduğum önergemde, Erzinlilerin
ve Osmaniyelilerin istekleri doğrultusunda Erzin İlçesinin
Osmaniye'ye bağlanmasını talep etmiştim.

LEVENT MISTIKOĞLU (Hatay) - Erzinlilerin öyle bir talebi
yok!

ORMAN BAKANI MEHMET HALİT DAĞLI (Adana) - Kendi önergene
el kaldırdın mı?!

MUSTAFA KÜPELİ (Devamla) - Ama, ne yazık ki,
iktidar partileri tarafından bu önergemiz reddedilmiştir.

Sayın Bakanımız oradan söylüyor;
İçişleri Komisyonunda kabul edildi, Plan ve
Bütçe Komisyonunda bir saat kadar Erzin İlçesi
Osmaniye'ye bağlandı ve daha sonra Genel Kurulda reddedildi.

Şimdi, bunun yanında, tabiî, yine, Plan Bütçe
Komisyonunda gerek Cevdetiye gerekse Kırmıtlı
ilçe oldu; daha sonra burada Yüce Meclisimizde, iktidar
partilerinin oylarıyla yine reddedildi.

Biz, Sumbas'ın ve Hasanbeyli'nin ilçe olmalarına
karşı falan değiliz. Keşke, hem Kırmıtlı
hem de Cevdetiye ilçe olsaydı, diğer iki ilçemiz
de ona bağlanmış olsaydı... Neden, o zaman,
Plan ve Bütçe Komisyonunda mutabakat sağladık,
hep birlikte kabul ettik?.. Yani, ikisini de Plan ve Bütçe
Komisyonunda biz kabul ettik; daha sonra, Genel Kurulda, sizlerin
reyleriyle reddedildi ve arkasından, Sumbas ve Hasanbeyli
yeniden ilçe yapıldı. Demek ki, istenseydi
hem Cevdetiye hem Kırmıtlı da kalabilirdi.

MEMDUH BÜYÜKKILIÇ (Kayseri) - 3 kilometrelik
yer ilçe olur mu?!.

MUSTAFA KÜPELİ (Devamla) - Şimdi, tabiî,
Andırın İlçesine geldiğimiz zaman,
Andırın, yine Osmaniye'ye bağlandı; daha
sonra, tekrar çıkarıldı; yani, Osmaniye
için, güzel Osmaniyemiz için yanlış
yapıldı, yanlışlık oldu.

Ben, buradan, yine de, bu duygular içerisinde bunun hem
Osmaniyelimize hem ülkemize hayırlı olmasını
diliyor; iktidar partilerine de, Osmaniye'nin il olmasıyla
ilgili Anavatan Partisi Grubu adına teşekkür
ediyorum.

Saygılar sunuyorum. (ANAP sıralarından alkışlar)

BAŞKAN - Teşekkür ederim Sayın Küpeli.

NİHAT MATKAP (Hatay) - CHP Grubu adına Sayın
Nezir Büyükcengiz konuşacak Sayın Başkan.

BAŞKAN - Peki.

DSP Grubu adına, Sayın Arif Sezer; buyurun.

DSP GRUBU ADINA ARİF SEZER (Adana) - Sayın Başkan,
değerli milletvekilleri; hepinizi saygıyla selamlıyorum.

Osmaniye'nin il olması nedeniyle, diğer ilçeler
hakkında da arkadaşlarım konuştu. Plan
ve Bütçe Komisyonunda, hemşerimiz Sayın
Ertan Yülek'e ve Komisyon üyelerine, Andırın'dan
gelen Belediye Meclisinin kararını, tüm ilçe
teşkilatlarının imzalı belgelerini
sundum. Kendisinin verdiği yanıt, "Osmaniye'ye
bağlanmak için, Meclis belirli bir eğilimi belirler,
daha sonra vilayete sunar; bilahara bağlanır"
oldu. Komisyon Başkanı Sayın Yülek buradalar.
Bu konuyu açıklamak için geldim; ama, dün
kızan Kahramanmaraşlı milletvekili hemşerilerimin
ellerinde belgeler var sanıyorum, tüm Andırın
ilçe teşkilatlarının imzaları
var; Meclisin kararları var.

Teşekkür eder; saygılar sunarım.

AHMET DÖKÜLMEZ (Kahramanmaraş) - Andırın
il olacak.

BAŞKAN - Teşekkür ederim Sayın Sezer.

PLAN VE BÜTÇE KOMİSYONU BAŞKANI İ.
ERTAN YÜLEK (Adana) - Sayın Başkan, müsaade
eder misiniz...

BAŞKAN - Buyurun.

PLAN VE BÜTÇE KOMİSYONU BAŞKANI İ.
ERTAN YÜLEK (Adana) - Sayın Başkan, değerli
milletvekilleri; gerçekten, Andırınlılardan
-bütün ilçe başkanları ve belediye
meclis üyeleri- imzalı böyle bir yazı
geldi ve arkadaşlar tarafından bize iletildi; ayrıca
da bize gelmişti.

Ancak, mesele şu: Teknik bir zorluk vardı. O teknik
zorluk şudur: Bir tekriri müzakere hadisesi... Öncelikle,
ya Hükümetin ya da Komisyonun istemesi lazım,
teklifi geri çekmesi lazım. Bu da kâfi değil,
ondan sonra, Danışma Kurulunun toplanması
lazım. Yani, Danışma Kurulunun da buna "evet"
demesi lazım. Dolayısıyla, bu teknik zorluk
içerisinde bunu yapmak mümkün değildi. Kaldı
ki, biz, Komisyon üyeleri arasında da bir mutabakat
sağlayamamıştık. Bu sebeple, bunu, teknik
yönden almak mümkün değildi.

AHMET DÖKÜLMEZ (Kahramanmaraş) - Altı ay
sonra...

PLAN VE BÜTÇE KOMİSYONU BAŞKANI İ.
ERTAN YÜLEK (Adana) - İkinci mesele de arkadaşlar,
tabiî, biz, burada, falan yeri veya falan yeri bağlayalım
derken, endişe ettik ki, Osmaniyeliler, şu anda, bir
an evvel, Osmaniye'nin il olmasını bekliyorlar.
Dün akşam, bütün gün Meclisi seyretmişler
ve Meclisten hayırlı bir haberi nasıl alacağız
diye hepsi heyecan içinde, davullar çalmışlar,
mehter takımları gitmiş...

Şimdi, tekrar, böyle, teknik bir detaya girer de, eğer,
birtakım rahatsız edici hadiseler ortaya çıkarsa,
endişemiz odur ki, Osmaniye'ye iyilik yapalım derken
kötülük yapılır. O bakımdan,
teknik bir zorluk sebebiyle bu meseleyi Komisyon olarak geri isteyemiyoruz.

Arz ediyorum.

Teşekkür ediyorum.

BAŞKAN - Teşekkür ediyorum Sayın Komisyon
Başkanı.

Doğru Yol Partisi Grubu adına, Sayın Cevher
Cevheri; buyurun efendim.

DYP GRUBU ADINA İ. CEVHER CEVHERİ (Adana) - Sayın
Başkan, sayın milletvekilleri; Osmaniye'nin il olmasıyla
ilgili görüşülmekte olan kanun teklifinin,
en son, yürürlük maddesine gelmişken ve tüm
Osmaniye halkı 63 yıllık rüyalarının
gerçekleşmesi noktasında büyük bir
heyecan ve sevinç içerisindeyken, bu heyecana ve
sevince gölge düşürücü bazı
sözlerin, Osmaniyelileri yanıltıcı mahiyetteki
bazı ifadelerin, burada, Yüce Meclisin önüne
getirilmesini üzüntüyle karşılıyoruz.

Sayın milletvekilleri, dün, Anavatan Partisi Grubundan
değerli hemşerim, milletvekilim, Sayın Mustafa
Küpeli, Erzin'le ilgili vermiş olduğu önergeye
kendisi dahi el kaldırmadı. Kaldı ki, Anavatan
Partisi Grubu içinde, bizzat Anavatan Partisinden miletvekili
arkadaşlarımın bu konuda itirazları
var. O yüzden, Erzin meselesinin, burada, şu anda istismar
edilmesini doğru bulmuyoruz, bu konuda, kamuoyunun yanıltılmasını
da doğru kabul etmiyoruz.

Kadirli İlçemizle ilgili, gerçekten, dün,
kanun teklifinin ilgili maddeleri geçtiğinden bu yana,
tüm Kadirlilerin -hepimize yönelik- bazı itirazlarını
alıyoruz. Kadirlilerin bu konuda gösterdikleri duyarlılığa
karşı, biz de gerekeni yaptık; ancak, biraz
önce Komisyon Başkanımızın ifade
ettiği gibi, eğer, bir tekriri müzakere yoluna gidilse,
burada, Danışma Kurulunun da toplanması zarureti
karşısında, belki, Osmaniye ile ilgili kanunun
bugün Meclisten geçememesi gibi bir tehlikeyle karşı
karşıyayız. Zira, bugün, Meclisimiz 5
Kasıma kadar çalışmalarına ara
verecektir. Osmaniyelilerin bu haklı beklentilerini tehlikeye
sokmamak düşüncesiyle, Plan ve Bütçe
Komisyonumuz tekriri müzakere talebinde bulunmamıştır.
Ancak, biz, Kadirlilerin bu taleplerini -halkoyuna başvurulması
koşuluyla- Kadirli'nin Osmaniye'ye bağlı kalmak
ya da Adana'ya bağlanmak yönündeki isteğini
hayata geçirebilmek düşüncesiyle, 5 Kasımdan
itibaren yeni bir kanun teklifi vereceğiz, bunu da Yüce
Meclisin önüne getireceğiz.

Bu vesileyle, 20 nci Dönem Meclisine, Osmaniyemizin 63 yıllık
rüyasının gerçekleşmesi yönünde
gösterdikleri katkı ve anlayıştan dolayı,
tüm Osmaniyeliler adına teşekkür ediyoruz.

Yine, Cevdetiye ve Kırmıtlı beldelerimizin
de, bu istikamette, zayi olan ya da zayi olduğu iddia edilen
haklarının yeniden iadesi hususunda da gereken yasal
düzenlemenin yapılması için Doğru
Yol Partisi Adana miletvekilleri olarak gereğini yapacağımızı
ifade ediyor; Yüce Meclisinizi saygılarımızla
selamlıyoruz. (DYP sıralarından alkışlar)

BAŞKAN - Teşekkür ederim Sayın Cevheri.

Cumhuriyet Halk Partisi Grubu adına, Sayın Nezir
Büyükcengiz; buyurun efendim. (CHP sıralarından
alkışlar)

Süreniz 10 dakika.

CHP GRUBU ADINA NEZİR BÜYÜKCENGİZ (Konya)
- Sayın Başkan, değerli milletvekilleri; iki
günden beri Osmaniye İlçemizin il olması
konusunu görüşüyoruz. Dünkü görüşmelerde,
Adana Milletvekilimiz ve Genel Başkan Yardımcımız
Sayın Erol Çevikçe, konuyu -diğer grup
temsilcilerinin de anlattığı gibi- çok
güzel bir şekilde ve bizim bakış açımızı
da açıklayıcı bir biçimde dile
getirdi; Andırın ve Erzin İlçelerinin
Osmaniye iline bağlanmadan çıkarılacak
bir yasanın eksik olacağını, gerek teknik,
gerek ekonomik ve sosyal ve gerekse coğrafî konum itibariyle
bu eksikliğin giderilmesi için bu iki ilçemizin
Osmaniye ilinin sınırları içerisine
dahil edilmesi gerektiğini sizlere açıklamıştı.
Ancak, ne var ki, Refah Partisi Grubu, siyasî mülahazalarla,
gelecekteki siyasî çıkarlarını
düşünerek, bu kanun teklifinin eksik çıkması
yönünde çaba gösterdi. Öyle anlaşılıyor
ki, Komisyon da bu yanlışlığı anladı
ve Sayın Komisyon Başkanı, biraz evvel, özür
diler biçimde bu hususu dile getirdi.

Yanlışlıktan dönülebilirdi; Komisyon,
Danışma Kurulu kararıyla, geçen hafta
görüştüğümüz Trafik Yasasında
olduğu gibi, tekriri müzakereyle huzurlarınıza
gelip bu yanlışlığı düzeltebilirdi.

Değerli arkadaşlarım, Osmaniye İlçemizin
il olmasına hiçbir siyasî partimiz ve Cumhuriyet
Halk Partisi olarak biz de karşı çıkmadık;
Yüce Meclis bu yasa teklifini oybirliğiyle kabul ediyor;
ancak, bu eksiklikleri dile getirmek için söz aldım.

Yapılan hatayı, Osmaniye halkına buradan
tekrar duyurmak istiyorum; Andırın ve Erzin İlçelerinin
Osmaniye sınırları içerisinde olmaması
çok büyük bir eksikliktir; bunu dile getirmek
için söz aldım.

Hepinize teşekkür ediyor; saygılar sunuyorum.

BAŞKAN - Teşekkür ederim Sayın Büyükcengiz.

Refah Partisi Grubu adına, Sayın Yakup Budak; buyurun
efendim. (RP sıralarından alkışlar)

RP GRUBU ADINA YAKUP BUDAK (Adana) - Sayın Başkan,
Meclisimizin değerli üyeleri; bugün, burada, Osmaniyemizin
il olmasıyla ilgili tekliflerin neticesine gelmiş
bulunuyoruz. Dolayısıyla, sözlerime başlarken,
Meclisimizin değerli üyelerini, bu konuda gösterdikleri
duyarlılıktan dolayı, katkılarından
dolayı tebrik ediyorum, teşekkür ediyorum; hayırlı
olsun diyorum.

Şunu da ifade etmek istiyorum: Elbette, Osmaniyemiz il olmuştur;
7 ilçesiyle, 9 beldesiyle, 154 köyüyle ve 400
bini aşan nüfusuyla yeni bir ilimiz Türkiye'nin
coğrafî taksimatına katılmıştır;
bundan mutluluk duyuyoruz; fakat, üzüntü duyduğumuz
bir nokta var. Bazı arkadaşlarımız,
iki gündür, temcit pilavı gibi önümüze
birtakım şeyleri sürüp duruyorlar. Bu arkadaşlarımıza
şunu sormak istiyorum: Acaba, düne kadar neredeydiler?..

EROL ÇEVİKÇE (Adana) - Buradaydık.

YAKUP BUDAK (Devamla) - Düne kadar neredeydiler, bu tekliflerini,
daha önce niye yapmadılar, tek başına
iktidardayken niye bunları gündeme getirmediler?..
(RP sıralarından alkışlar) Onun için,
vatandaşın hislerine ve heyecanlarına itiraz
etmek suretiyle, Meclisimizin mehabetine yakışmayacak
tarzda birtakım ifadelerin olmasını hoş
karşılamıyoruz.

Elbette, biz de, Refeh Partisi Grubu olarak, Andırın'ın,
Erzin'in Osmaniye iline katılmamasından dolayı
üzüntü duyuyoruz; ama, memleketimizin gerçekleri,
coğrafî birtakım şartlar ve sosyal sebeplerden
dolayı katılamamış olmasını
da anlayışla karşıladığımızı
ifade etmek istiyorum.

Muhterem arkadaşlar, Osmaniye İlçemizin il
olmasından dolayı bütün arkadaşlarımızın
mutluluk ve huzur duyduğunu ifade etmek istiyorum; ama, bazı
arkadaşlarımız, her nedense -tabirimi bağışlayın-
birtakım şeylerin ellerinden gittiğini düşünerek,
iki gündür, birtakım şeyleri istismar ediyorlar;
bu, yanlış bir şeydir diyoruz. Efendim, şu
ilçe de olsun, bu ilçe de olsun... Elbette, biz
de, sırada olan ilçelerimizin teker teker il olması
noktasında, Parti Grubu olarak düşüncelerimizi
beyan edeceğiz. Önümüzde günler var; yani,
bu ilçelerin il olma konusu bugün kapanmıyor.
Büyük Millet Meclisi tatile girmiyor ki, bundan sonra
da, yine Meclis çalışacak, yine teklifler
gelecek, yine burada tartışmalar yapacağız.
Yani, burada, tartışmaları uzatmak suretiyle,
Osmaniye'nin bir an evvel il olmasına arkadaşlarımız
niye engel olmaya çalışıyorlar; bunu
anlamakta güçlük çekiyorum.

Osmaniye'nin il olmasından dolayı mutluluk duyduğumuzu
ifade ediyor; Osmaniyeli hemşerilerim adına hepinize
sevgiler, saygılar sunuyorum. (RP ve DYP sıralarından
alkışlar)

BAŞKAN - Teşekkür ederim Sayın Budak.

MUSTAFA KÜPELİ (Adana) - Sayın Başkan,
yerimden cevap vermek istiyorum.

BAŞKAN - Öyle bir usul yok efendim.

MUSTAFA KÜPELİ (Adana) - Vermiş olduğumuz
önergeler var, sayın hemşerim bizim önergeleri
okumamış.

BAŞKAN - Efendim, zaten kimse karşı çıkmıyor...
Bu kanunun çıkması için partilerarası
bir rekabet var.

MEHMET KEÇECİLER (Konya) - Şahsım adına
söz istiyorum.

BAŞKAN - Şahsı adına, Sayın Avni
Doğan; buyurun efendim.

AVNİ DOĞAN (Kahramanmaraş) - Sayın Başkan,
değerli milletvekilleri; son ilimiz olan, il olmasından
büyük sevinç duyduğumuz, il olmasını
yürekten desteklediğimiz Osmaniyemizi kutluyoruz.

Biz, Osmaniye'nin il olmasının arkasında
olduk. Bunu bütün Türkiye'ye ilan etmekten de şeref
duyuyorum. Elbette, son il olan, son il olacak olan ilçe
Osmaniye değildir; başka ilçelerimizin de talebi
vardır. Esas sorun, hangi ilçelerin il olacağı
konusunda sağlıklı birtakım kıstaslar
getirip, sağlıklı birtakım ölçüler
getirip, bu talepleri çok kısa zamanda değerlendirip,
yerine getirmektir. İnşallah, biz bunun da peşinde
olacağız, bunun da arkasında olacağız.

Andırın, Maraş'ta olmuş, sevgili Osmaniye'de
olmuş; hiç fark etmez. Bu iş kapanmış
da değildir; ileride, daha sonra, konu, Andırın
halkına rahatlıkla sorulabilir. Onların vereceği
karara bizim saygımız var. (RP sıralarından
alkışlar) Kahramanmaraş da bizim ilimizdir,
Osmaniye de bizim ilimizdir; ikisi de gönlümüzdedir,
ikisinin de arkasındayız.

Ben, son olarak, il olmayı çoktan hak etmiş,
Dulkadiroğullarına başkentlik yapmış,
kendisine en yakın vilayete 120 kilometre, bağlı
bulunduğu Kahramanmaraş'a 160 kilometre uzaklıkta
olan, Türkiye'nin beşinci büyük ovası
üzerinde kurulu Elbistan İlçesinin de, il olması
konusunda, gerektiği zaman Yüce Meclisin desteğini
bekliyor; teşekkür ediyor;. Osmaniye'yi kutluyorum.
(RP sıralarından alkışlar)

BAŞKAN - Teşekkür ederim Sayın Doğan.

Sayın Mehmet Keçeciler, buyurun efendim.

Süreniz 5 dakika.

MEHMET KEÇECİLER (Konya) - Sayın Başkan,
değerli milletvekilleri; çok hayırlı
bir hizmete, hayırlı bir kanuna nokta koymak üzereyiz.
İnşallah, 80 inci ilimiz olarak, Osmaniyemiz, birkaç
dakika sonra, yüce takdirlerinizle ve oylarınızla
kurulmuş olacak.

Ancak, burada, son olarak söz alan, şahsı adına
konuşan Refah Partili arkadaşıma kısaca
cevap vermek isterim. Aşağı yukarı, bütün
partiler, Osmaniye'nin il olması konusunda hemfikirler
ve meseleyi, uzatmadan, bir an evvel karara bağlamak için
de çaba harcamışlar. Zaten, verilen tekliflerden
belli; her partiye mensup arkadaşın, bu manada teklifi
var.

Yalnız, bizim, burada, tescil ve tespit etmek istediğimiz
bir nokta var; yani, Osmaniye'de başka türlü konuşup,
Meclis kürsüsünden başka türlü
mesajlar vermeyin. Şu, Plan ve Bütçe Komisyonundan
geçen metin_ Burada, Andırın İlçesi
var mı; var. Kabul edilmiş mi; kabul edilmiş.
Oybirliğiyle kabul edilmiş mi; edilmiş. Burada
önergeyi veren kim; iktidar grupları, yani Refah Partisi
ile DYP. "Çıkardık" dediniz, çıkardınız,
tamam, mesele bu_ Kararı siz verdiniz. Yani, gidip, Osmaniyelilere
"efendim, biz Andırın'ı almak istiyorduk
da, onu alamadık_" demeyin; yani, burada, biz, Andırın'ı
koyduk; ama, muhalefet bizi engelledi de, bize mâni oldu
da ondan koyamadık filan demeyin; bunu, açık
ve seçik olarak tespit edelim. Siz, zaten, şu Komisyon
raporunu, burada olduğu gibi kabul etseydiniz, önergeyle
değiştirmeseydiniz, Andırın, bugün,
Osmaniye'nin bir ilçesi olarak çıkacaktı;
buna, biz mâni olmuş değiliz. Lütfen, Osmaniyelilere
yanlış mesaj vermeyin. Erzin için de bizim
önergemiz vardı; reddettiniz; bunu da, bizim, burada
tescil etmek, hakkımız. Önergemiz de meydanda;
işleme konuldu, reddedildi; tamam.

Cevdetiye ile Kırmıtlı'yı Komisyonda
kabul ettiniz ve oradaki insanlar, iki gün, üç
gün, ilçe olduk diye sevindiler, bayram yaptılar.
Geldiniz, burada çoğunluğunuza dayanarak, sayınıza
dayanarak çıkardınız; ama, bunu siz
çıkardınız. Yaptığınız
işin sorumluluğunu taşıyın. Dediniz
ki: "Hasanbeyli ile Sumbas'ı istiyoruz; Cevdetiye
ile Kırmıtlı'yı istemiyoruz."
Biz de size, "Cevdetiye ve Kırmıtlı
kalsın; Hasanbeyli ile Sumbas da olsun; yani, 5 ilçeli
bir il olacağına, 7 ilçeli bir il olsun; ne
mânisi var" dedik. Arkadaşlarımız
çıktılar, "araları çok
yakın" dediler. Hasanbeyli ile Bahçe'nin arası
5 kilometre. Benim ömrüm oralarda geçti. Her
birinde miting yaptım, biliyorum, adım gibi biliyorum,
karış karış biliyorum, gezdim ben oraları.

ORMAN BAKANI MEHMET HALİT DAĞLI (Adana) - Havadan mı
karadan mı ?!

MEHMET KEÇECİLER (Devamla) - Ondokuz senedir ben
siyasetin içerisindeyim, her tarafı dolaştım.

Değerli arkadaşlarım, eksiğiniz var; yani,
ileri sürdüğünüz tezlerde eksiğiniz
var. Açıkça ifade edin, deyin ki, efendim,
Cevdetiye'ye, Anavatan Partili belediye başkanıydı,
ona ceza verdik, onu düşürdük; bunun yerine
başkasını koyduk... Bunu söyleyin. (ANAP
sıralarından alkışlar) Siz çoğunluktasınız,
bunu yapıyorsunuz; yalnız, şunu unutmayın;
Osmaniye'ye siz hiçbir şey vermiş değilsiniz;
Osmaniye, demokratik hakkını kullanarak almıştır;
hakkıdır, il olmak hakkıdır. (RP sıralarından
"niye zamanında yapmadınız" sesleri)
Niye hakkıdır; çünkü, GAP ile limanlar
arasında çok ciddî bir köprü konumdadır;
200 bin nüfusludur. Seçim sırasında
bunu yapmanız, Osmaniye'linin demokratik hakkını
kullanarak sizden aldığı bir gerçektir,
bir haktır. Dolayısıyla, Osmaniyelinin, hiçbirimize
-biz de dahil- diyet borcu yoktur. (ANAP sıralarından
alkışlar) Osmaniyeli, seçimde, reyini, hür
vicdanına göre verecektir. Biz, bunun takipçisi
olacağız; biz, bunun için uğraşıyoruz;
Osmaniyeliyi baskı altına almayın lütfen.

Hepinize saygılar sunuyorum. (ANAP sıralarından
alkışlar)

BAŞKAN - Teşekkür ederim Sayın Keçeciler.

Madde üzerindeki müzakereler bitmiştir.

Önerge yok.

Maddeyi oylarınıza sunuyorum: Kabul edenler... Etmeyenler...
5 inci madde kabul edilmiştir.

Sayın milletvekilleri, teklifin tümü üzerindeki
müzakereler sona ermiştir.

Teklifin oylamasının açık oylama şeklinde
yapılması için bir önerge vardır;
okutuyorum:

Türkiye Büyük Millet Meclisi Başkanlığına

Görüşülmekte olan, "Osmaniye'nin il
yapılmasına ilişkin" yasa teklifinin
tümünün açık oylama şeklinde
yapılmasını teklif ederiz.

BAŞKAN - Şimdi, önergede imzası bulunan
milletvekillerini arayacağım:

Salih Kapusuz?.. Burada.

Mehmet Emin Aydınbaş?.. Burada.

Yakup Budak?.. Burada.

Sıtkı Cengil?.. Burada.

Cemalettin Lafçı?.. Burada.

Kahraman Emmioğlu?.. Burada.

Nurettin Aktaş?.. Burada.

Tevhit Karakaya?.. Burada.

Hasan Öz?.. Burada.

Hasan Belhan?.. Burada.

Muhammet Polat?.. Burada.

Rıza Ulucak?.. Burada.

Şaban Şevli?.. Burada.

Mikail Korkmaz?.. Yok.

Murtaza Özkanlı?.. Burada.

Cafer Güneş?.. Burada.

Ali Oğuz?.. Burada.

Maliki Ejder Arvas?.. Burada.

Memet Emin Aydın?.. Yok.

İsmail Coşar?.. Burada.

Ömer Faruk Ekinci?.. Yok.

İLYAS ARSLAN (Yozgat) - Önergeye katılıyorum
Sayın Başkan.

ASLAN POLAT (Erzurum) - Sayın Başkan, ben de önergeye
katılıyorum.

BAŞKAN - Sayın İlyas Arslan ve Sayın
Aslan Polat da önergeye katıldılar.

Açık oy talebi için gerekli imza sayısı
tamam.

Açık oylamanın, kupaların sıralar
arasında dolaştırılmak suretiyle yapılmasını
oylarınıza sunuyorum: Kabul edenler... Kabul etmeyenler...
Açık oylama, kupalar sıralar arasında
dolaştırılmak suretiyle yapılacaktır.

Kupalar dolaştırılsın.

(Oylar toplandı)

BAŞKAN - Oyunu kullanmayan sayın üye var mı?..
Yok.

Oylama işlemi bitmiştir.

Kupalar kaldırılsın.

(Oyların ayırımı yapıldı)

BAŞKAN - Sayın milletvekilleri, Üç İlçe
ve Bir İl Kurulması ile 190 Sayılı
Kanun Hükmünde Kararnamenin Eki Cetvellerinde Değişikliklik
Yapılması Hakkında Kanun Teklifinin açık
oylamasına 302 sayın milletvekili katılmış;
295 kabul, 1 çekimser, 4 mükerrer ve 2 geçersiz
oy çıkmış ve böylece kanun teklifi
kabul edilmiştir. (Alkışlar)

Osmaniyeli hemşerilerimize, ülkemize ve milletimize
hayırlı olmasını diliyorum ve darısı,
sırada, gerçekten il olmayı bekleyen ilçelerimizin
başına diyorum.

İBRAHİM HALİL ÇELİK (Şanlıurfa)
- Siverek'in başına...

BAŞKAN - Siverek'e de, İskenderun'a da, Tarsus'a
da...

MEHMET ALİ BİLİCİ (Adana) - Sayın
Başkan, Anavatan Partisi seçimi kazanırsa,
orada, bir sokağa sizin adınızı vereceğiz.

BAŞKAN - Efendim, Sayın Hükümet bir teşekkür
konuşması yapmak istiyor.

Buyurun Sayın Bakan.

İÇİŞLERİ BAKANI MEHMET AĞAR
(Elazığ) - Sayın Başkan, değerli milletvekillerimiz;
bugün yapılan bu çalışmanın
nihayetlenmesiyle, yüksek tasdikten sonra, Resmî Gazetede
ilanı müteakip, Osmaniye, inşallah, 80 inci
ilimiz olarak idarî taksimattaki yerini alacaktır.

Tabiî, burada, bu konuyla ilgili olarak konuşan bütün
milletvekillerimizin hissiyatını anlıyoruz,
ne ölçüde mesaj vermek istediklerini anlıyoruz;
büyük bir hoşgörüyle de bakıyoruz
buna. Hiç şüphesiz ki, değerli Osmaniyeliler,
bu konunun takdirindedirler. Hiç kimse "bir diyet
ödensin" arzususuyla bu yasanın çıkarılması
gayreti içerisinde olmamıştır; bu,
Sayın Cevher Cevheri'nin de, net bir şekilde ifade
ettikleri gibi, altmışüç yıllık
bir özlemin giderilmesi ve bir hakkın teslimi biçiminde
tecelli etmiştir. Bunun takdiri içerisinde olma durumundadır
değerli Osmaniyeliler; hangi gayretlerin samimî olup
olmadığı konusundaki takdiri yaparlar. Sevindirici
olan husus şudur: Bu uzun bekleyişin 54 üncü
Hükümetimiz dönemine rastlaması ve 20 nci
Dönem Yasama Organımızın büyük
gayretleriyle bunun gerçekleşmesi gözler önündedir.
Bundan dolayı, gerçekten, Yüce Meclisimize
şükranlarımızı ifade ediyoruz.

Bakanlık olarak tasarı göndermiş idik;
ancak, zamanın yetersizliği söz konusu engel olarak
karşımıza çıktı. Başbakanlığın
diğer bakanlıklardan fikir sorması, bu tasarının
Hükümet tasarısı olarak gelişine
engel teşkil etti. Onu da şu açıdan
söylüyorum: Daha önce, müzakereler sırasında,
değerli milletvekillerimiz "bakanlığın
veya Hükümetin bu konuda herhangi bir girişimi
yok mu" diye sormuşlardı; ekim başında,
bu girişim, İçişleri Bakanlığımız
tarafından yapılmıştı.

Sonuç olarak, Türkiye büyük bir gelişim
ve değişim içinde. Bu gelişim ve değişimin
getirdiği idarî taksimatta ihtiyaç hâsıl
oldukça, benzer yasaların Yüce Meclisimize
sunulacağı tabiîdir. Ancak, altmışüç
yıllık bir beklentiye sahip olan ve mevcut objektif
şartları itibariyle de il olmayı hak eden
Osmaniyemiz, bugün, bu uzun süren beklentisinin sonucunda,
mutlu ve nihaî sona ulaşmıştır.
Biz, hayırlı olmasını diliyoruz; Yüce
Meclisimize de şükranlarımızı,
teşekkürlerimizi ifade ediyoruz.

Osmaniyemiz, inşallah, il sıfatıyla, il hüviyetiyle,
büyümesini, gelişimini daha da hızlandırma
imkânına sahip olacak. Osmaniye'nin, yeni kurulan
ilçeleriyle birlikte, Çukurovamızın
çok güzel bir noktasında, yakın bir
zaman içerisinde, ülkemizin her açıdan
ileri gitmiş illeri arasında yerini alacağına
olan inancımızı tekraren ifade ediyor, içten
saygılarımı sunuyorum. (DYP ve RP sıralarından
alkışlar)

BAŞKAN - Teşekkür ediyorum Sayın Bakan.

Sayın milletvekilleri, çalışmalarımıza
devam ediyoruz.

4. - 190 Sayılı Genel Kadro ve Usulü Hakkında
Kanun Hükmünde Kararnamenin Eki Cetvellerde Değişiklik
Yapılmasına Dair Kanun Tasarısı ve
Plan ve Bütçe Komisyonu Raporu (1/408) (S. Sayısı
100) (1)

BAŞKAN - 190 Sayılı Genel Kadro ve Usulü
Hakkında Kanun Hükmünde Kararnamenin Eki Cetvellerde
Değişiklik Yapılmasına Dair Kanun Tasarısı
ve Plan ve Bütçe Komisyonu raporunun müzakeresine
başlıyoruz.

Komisyon?.. Burada.

Hükümet?.. Burada.

Komisyon ve Hükümet yerlerini aldılar.

Raporun okunup okunmaması hususunu oylarınıza
sunacağım: Raporun okunmasını kabul edenler...
Kabul etmeyenler... Komisyon raporunun okunması kabul edilmemiştir.

Tümü üzerinde söz isteyen?.. Sayın
Ali Haydar Şahin.

CHP Grubu adına, Sayın Ali Haydar Şahin; buyurun
efendim.

Sayın Şahin, süreniz 20 dakika efendim.

CHP GRUBU ADINA ALİ HAYDAR ŞAHİN (Çorum)
- Sayın Başkan, sayın milletvekilleri; Kredi
ve Yurtlar Kurumu Genel Müdürlüğü nezdinde,
merkez ve taşra teşkilatında çalıştırılmak
üzere, kadro ilavesini öngören kanun tasarısıyla
ilgili olarak, Cumhuriyet Halk Partisinin görüşlerini
açıklamak üzere söz almış
bulunuyorum; bu vesileyle, Meclisin Sayın Başkanı
ve değerli üyelerini saygıyla selamlıyorum.

(1) 100 S. Sayılı Basmayazı tutanağa
eklidir.

Yükseköğrenim gören öğrencilere kredi
vermek, yurtlar yaptırmak ve yurt işletmeciliğini
sağlamak suretiyle, gençlerin yükseköğrenimlerini,
sosyal ve kültürel gelişmelerini kolaylaştırmak
amacıyla, 1961 yılında kurulan Yüksek
Öğrenim Kredi ve Yurtlar Kurumu Genel Müdürlüğü
kadrolarında, 1990 yılından bu yana herhangi
bir artış sağlanmamıştır.
Buna rağmen, yükseköğrenime devam eden öğrenci
sayısı oranında, kurumun hizmet alanı
ve hizmet yoğunluğunda sürekli gelişme olmuştur.
Mevcut 8 bölge müdürlüğünün
sayısı 20'ye çıkarılmıştır.
Bu durumda, Kredi ve Yurtlar Kurumunun personelle takviyesi ihtiyaç
haline gelmiştir.

Kurum, halen, 67 il, 21 ilçede, 142 yurt binasında;
68 384'ü kız, 86 502'si erkek olmak üzere, toplam
154 886 yatak kapasitesiyle hizmet vermektedir. Türk uyruklu
yabancı öğrenciler, 1992 yılından
itibaren, kurum yurtlarında, tüm hizmetlerden yararlanarak
ücretsiz barınmaktadırlar; bunların
sayısı ise, 1996 yılı itibariyle 6
995'tir. Bu durum göstermektedir ki, yükseköğretim
kurumları ve öğrenci sayılarında
hızlı artışlar olmaktadır. Öğrenci
sayısındaki hızlı artış,
yurtlara olan talebi giderek artırmakta; ancak, Kurum,
istenilen düzeyde talepleri karşılayamamaktadır.

Yüksek Öğretim Kurulunca, büyük şehirlerde
öğrenci kontenjanları yüksek düzeyde
tutulmakta olup, yurt odalarına kapasitesinin üzerinde
yatak ilavesi yapılmakta; öğrencilerin verimi
düşürülmektedir. Üç büyük
ilimizde bu oran, yüzde 60 seviyesindedir.

Yeni üniversiteler açılırken altyapılarından
biri olan Kredi ve Yurtlar Kurumu ile işbirliği yapılmadığı
görülmektedir. Bu nedenle, birçok öğrencimiz
yer bulamamakta; hatta, dargelirlilerin çocukları
yükseköğrenimi bile yapamamaktadır.

Eğitim ve öğretim, bir ülkenin kalkınması
ve gelişmesinde çok önemli bir yere sahip olup,
temel taşların başında gelir. Bu nedenle,
tasarruf tedbirleri, öğrenciler ve eğitimi kapsamamalıdır
diyoruz. Aksi halde, eğitim ve öğretim zafiyete uğrar.

Yükseköğrenim gören dar ve sabit gelirli ailelerin
çocuklarının durumu yürekler acısıdır.
Yurtlarda yer bulamayan bu çocuklarımız,
tek odalı gecekondularda beş altı kişi
kalmakta, sabahları sıcak bir çorba dahi
içemeden okulun yolunu tutmaktadırlar. Okulda da
kuru simit dışında başka bir şey
yeme imkânları bile yoktur. Verilen krediler, bu
enflasyon ve hayat pahalılığı ortamında
çok yetersiz kalmaktadır.

Eğitim ve öğretim, böyle kısmî
iyileştirmelerle değil, sil baştan ele alınmalıdır;
altyapısıyla, çağdaş eğitimiyle,
laik yapısıyla yenilenmelidir. Millî Eğitim
Şûrasında geniş eğitimci kadrosunun
almış olduğu tavsiye kararları uygulamaya
geçirilmelidir. Sekiz yıllık zorunlu temel
eğitime mutlaka ve mutlaka en kısa zamanda geçilmelidir.
Bu konuya çok önem verdiğimiz için, İzmir
Milletvekilimiz Birgen Keleş'in hazırlayarak verdiği,
sekiz yıllık zorunlu temel eğitimi gerçekleştirmek
için gerekli yasa değişikliği tekliflerini,
Cumhuriyet Halk Partisi Grubu olarak kabul ettik ve Türkiye
Büyük Millet Meclisine sunduk. Dileriz ki, eğitimin
çağdaşlaşmasından yana olan milletvekilleri
destek verirler. Millî Eğitim Şûrasında
söz konusu kararların alınmasında ciddî
çalışmalar yapan Millî Eğitim eski
Bakanımız Sayın Turhan Tayan'a şükranlarımı
sunarken, yeni Millî Eğitim Bakanımızdan
bu kararların uygulamaya geçirilmesinde ve teklifimizin
desteklenmesinde katkılarını bekliyoruz.

Sayın Başkan, değerli milletvekilleri; Plan ve
Bütçe Komisyonunca, Türkiye Büyük Millet
Meclisi Başkanlığına önerilen, 60'ı
kurumun genel müdürlüğü nezdinde ve 1
325'i taşrada kullanılmak üzere, toplam 1 385
adet kadro ilavesi önerisinin yerinde olduğunu belirtmek
istiyorum. Cumhuriyet Halk Partisi olarak da bu kanun tasarısına
olumlu oy vereceğiz.

Sayın Başkan, değerli milletvekilleri; hepinize
saygılarımı sunarken, eğitim camiasının
tüm öğrenci, öğretmen ve öğretim
üyelerine başarılar diliyorum. (CHP sıralarından
alkışlar)

BAŞKAN - Teşekkür ederim Sayın Şahin.

DSP Grubu adına, Sayın Fikret Ünlü; buyurun
efendim. (DSP sıralarından alkışlar)

Süreniz 20 dakika Sayın Ünlü.

DSP GRUBU ADINA FİKRET ÜNLÜ (Karaman) - Sayın
Başkan, Sayın milletvekilleri; hepinizi saygıyla
selamlıyorum. İzninizle, Osmaniye'nin il olduğu
bu tarihî günde, ben de sevincimi belirtirken -gerçi,
şu anda, Sayın Yülek'in dediği gibi, davul
zurna sesleri arasında, sanıyorum, bizi duyamıyorlardır-
onları kutluyor, bu arada, il sırasını
bekleyen, her birimizin, gözlerinin içerisine baka
baka il sözü verdiğimiz onlarca ilçenin darısı
başına diyorum.

Sayın Başkan, değerli arkadaşlarım;
bugün, 1961 yılında kurulan Yüksek Öğrenim
Kredi ve Yurtlar Kurumu, en son değişikliklerle -1993
yılında Bakanlar Kurulunun yaptığı
bir değişiklikle- 20 bölge müdürlüğünde,
67 ilimizde ve 23 ilçemizdeki toplam 144 yurtla görev
yapmaktadır, hizmetini sürdürmektedir. Tabiî,
geri kalan 8 il ve 173 ilçemizde, Yurt-Kur'un kurumu, öğrencilerimizin
kalabileceği, barınabileceği yurtlar bulunmamaktadır.

Beden Terbiyesi Genel Müdürlüğü yaptığım
ve doğal olarak da Yurt-Kur'un yönetim kurulu üyesi
olarak çalıştığım günden
bu yana, buradaki birçok değerli eski genel müdür
arkadaşım gibi ben de bu yurtlarla ilgiliyim. Hiç
kimseyi suçlamadan, objektif bir değerlendirme yapmak
istiyorum. Her dönemde, iyi niyetle, Yurt-Kur'un bu hizmet
açığı kapatılmak istenmiş
ise de, ne yazık ki, başarılı olunamamıştır.
Benden önce konuşan Cumhuriyet Halk Partisinin değerli
konuşmacısı arkadaşımın
da çok açık bir şekilde ifade ettiği
gibi, bugün, yurtlarımızda barınan veya
barınamayan binlerce öğrencimizin her birinin
hayatı acı bir senaryodur, acı bir hikâyedir.

Değerli arkadaşlarım, sizler de takdir edersiniz
ki, spordan sanata her konuda başarının temel
koşulu önce moral güçtür. Öğrencilerimizi
insanca yatıp kalkabilecekleri bir yurda kavuşturmadan,
onlara, gerekli beslenme olanaklarını sağlamadan,
biz, bu değerli öğrencilerimizden, sevgili evlatlarımızdan,
ne yazık ki, başarı bekleyemeyiz.

Sevgili arkadaşlarım, bugün söyledim, Yurt-Kur'un
144 tane yurdu var; öbür tarafta, vakıflara,
derneklere, özel ve tüzelkişilere ait 1 980 tane
yurt var. 1 980 yurtta da yaklaşık 100 bin öğrenci
barınıyor. Gerçi, Yurt-Kur'un barındırdığı
öğrenci sayısı kadar yok; ama, bu aradaki
uçurumu, ben, önce Sayın Bakanın ve
sonra, değerli akadaşlarım olarak sizlerin dikkatinize
sunmak istiyorum: Türkiye'de özel yurtların sayısı
1 980, devletin yurtlarının sayısı
144'tür.

Bugün, hepimiz çok iyi biliyoruz ki, takdir edersiniz
ki, eskiden ülkemizde ilçelerden ile, köyden
kente ekonomik nedenlerle göç yapılıyordu;
işsizlik nedeniyle göç yapılıyordu;
bugün, eğitimden ötürü, insanlarımız
evlatlarına güzel bir eğitim olanağı
sağlayabilmek düşüncesiyle kendi yurtlarını,
kendi memleketlerini terk etmektedirler. Hem de nasıl...
Çok çarpıcı bir örnek vermek
istiyorum. En doğru bildiğim için de, kendi memleketimden
örnek vermek istiyorum.Yüz tane aile sayabilirim...
Kocası ilçede çalışıyor,
Ermenek'te; eşini, çocuğunun arkasından
bir başka ile gönderiyor. Bu, sanıyorum, her
birimizin ilinde ilçesinde yaşanan olaydır.

Değerli arkadaşlarım, bir memlekette Yüksek
Öğretim Kurulu Başkanlığı yapmış
bir bilim adamının, o ülkede, Millî Eğitim
Bakanlığının başına getirilmesi
çok önemli bir şanstır. Refahyol Hükümetinin
ömrü ne kadar olur onu bilemiyorum; ama, ben, bu süre
içerisinde, Sayın Sağlam'ın, bu şansı,
ülke yararına, hiç değilse cumhuriyeti
koruma kollama görevini verdiğimiz, yüklediğimiz
yükseköğrenim gençliğinin kredi ve yurtlar
konusundaki sorunlarının çözümü
konusunda başarıyla kullanmasını bekliyorum;
bunu iyi niyetle diliyorum.

Değerli arkadaşlarım, bugün, yine söylüyorum,
Karaman'dan ve kendi memleketim Ermenek'ten -özür dileyerek-
bir örnek vermek istiyorum. Bu ülkede 7 tane ziraat
fakültesi varken 3 tanesinin dekanı Ermenekliydi;
200 profesör varken Türkiye'de, 15'i Ermenek kökenliydi.
Danıştay başkanlıkları, başsavcılıklar,
Yargıtay, Sayıştay üyelikleri yapmış
-hâlâ, onlarcası üye olarak bulunuyor-
Anayasa Mahkemesi üyeliklerine kadar yükselmiş
bürokratları, hâkimleri, bilim adamları,
yazarları, ozanları var; bu yıl, Türkiye'de,
üniversiteyi kazanan bir tek öğrencisi yok. Sayın
Bakan, bir tek öğrencisi yok; 300'e yakın öğrenci
okuyor yükseköğrenim kurumlarında; öğrencilerin
kalabileceği bir yurt yok; bu acı hepimizin -en doğru
bildiğim için, kendi memleketimden örnek veriyorum-
biz, bu eksikleri gidermek zorundayız.

Değerli arkadaşlarım, baştan söyledim;
en azından, ailelerin, eğitim sorunları nedeniyle,
kendi ilçelerinden, kendi köylerinden, memleketlerinden
göçünü, biz, hep beraber önlemek zorundayız;
bunu önleyemezsek, bunun vebali hepimizin boynunda kalır.
Bu açıdan, Sayın Millî Eğitim Bakanımızdan,
ben, gerçekten, bu konuda bir proje, bir performans bekliyorum.
Kendisine güvenimi, baştan ifade ettim; ama, eğer,
bu görev süresi içerisinde, bu konuda, hiç
değilse, yükseköğrenim kurumlarının
yurtları konusunda bir başarı sağlayamazlarsa,
yükseköğrenim gençliğini huzurla yatıp
kalkabilecekleri yurtlara kavuşturamazlarsa, beslenme olanaklarına,
insanca yaşayabilecekleri beslenme olanaklarına kavuşturamazlarsa,
en acımasız eleştirmenlerinden bir tanesi
olacağımı da, açık olarak ifade
etmek istiyorum.

Bugün, Türkiye'de, yalnız kendi evlatlarımız
değil, Türk topluluklarından, Türk cumhuriyetlerinden
gelen değerli öğrencilerimiz öğrenim görüyorlar;
onlar, bu memleketten ayrıldıkları zaman,
gittiklerinde, yaşam boyu, bu ülkede geçirdikleri
günleri, anılarını aktaracaklar; umarım,
bu memleketten iyi duygularla, güzel anılarla ayrılırlar;
bunun da, bir ölçüde yolu, insanın önce,
kaldığı yeri, barındığı
yeri huzur içerisinde sağlayabilmesidir.

En son, TÜBİTAK bilim ödüllerini kazanan
bir bilim adamının yaşam öyküsünü
okuyordum; orada dikkatimi çekti; "matematikte, sonuca
ulaşma korkusunu yendikten sonra, metotlardaki zevki aldığım
zaman, matematikte yol almaya başladım" diyor
bilim adamımız. Yıllar önce, bir dergide
okumuştum - duymuşsunuzdur, bilirsiniz, özür
dileyerek söylüyorum- sözlü sınavlarda
devamlı başarılı olan bir öğrenci,
yazılı sınavlarda başarılı
olamıyor. Neden?.. Bu, böyle sürünce, çocuğu
psikolojik yönden, eğitimciler bir deneye tabi tutuyorlar.
Görüyorlar ki, çok küçükken
annesini kaybetmiş ve her önüne beyaz sayfa konulduğunda,
annesinin kefeni aklına geldiği için yazılı
sınavlarda başarılı olamıyor.
En son, çocuğun önüne çizgili beyaz
kâğıt konulduğunda, çocuk, sözlü
sınavlardaki performansını yeniden yakalamaya
başlıyor. Demek istediğim şu: Gündüz
okulda okurken, akşam yiyeceğini düşünen,
kalacak yerini düşünen bir öğrenci asla
başarılı olamaz; ne sporda, ne sanatta, hiçbir
şeyde başarılı olamaz.

Sayın Bakanımızdan şunu beklerim: Gündemdışı
bir konuşmayla bu konuda bir proje sunmalıdır.
Bugün, Türkiye'nin 173 ilçesinde yükseköğrenim
kurumu var; ama, öğrencilerin kalacakları yurt
yok. Desinler ki, şu kadarını hayırsever
yurttaşlarımızdan bekliyorum, şu kadarını
Yurt-Kur olanaklarıyla, şu kadarını
Diyanete, büyük yatırımlar için
ayrılan paradan bekliyorum; projesi neyse, bunu hep beraber
göğüslemeliyiz; bu Meclisin sevinç kaynağı
olabilmelidir diye düşünüyorum. Bunun başka
türlü yolu yok.

Her birimiz gündemdışı konuşmalarla
-ben de yapıyorum- kendi yörelerimizin ya da bu tür
sorunların içeriğini, dilimiz döndüğü
kadarıyla önemini anlatmaya çalışıyoruz;
ama, gördüğüm, yakaladığım
bir acı gerçek de var ki, yaptığımız
her konuşma, ne yazık ki burada kalıyor gibi
geliyor bana. Aranızda yeni bulunan -bir yıldır
birlikte çalışıyoruz- bir arkadaşınızım;
ama, bu acı gerçeği gün geçtikçe
daha çok yaşıyorum.

Ben, yine, sözlerimi dönüp dolaştırıp
Sayın Sağlam'a getirmek istiyorum. Yükseköğretim
Kurulu Başkanlığı yapmış
bir insan olarak, bir bilim adamı olarak, bu Hükümette
Millî Eğitim Bakanı olmasını, bu
memlekettin bir şansı olarak görüyorum.
Millî eğitimin diğer alanlarında yapacakları
katkıları, tabiî ki bir tarafa bırakıyorum;
ama, hiç değilse, Atatürk'ün, cumhuriyeti
kollama ve koruma görevini verdiği yükseköğrenim
gençliğinin nerede yatıp kalkacağını
bilmek durumuna bizi getirebilmelidir; en azından bu dertten,
bu sıkıntıdan hem aileleri hem bizleri kurtarmak
durumundadır. Bunu kendilerinden beklediğimi, umduğumu
ifade etmek istiyorum.

Değerli arkadaşlarım, tabiî ki, Plan ve
Bütçe Komisyonunda, Demokratik Sol Parti üyesi
arkadaşlarımın da büyük katkı
ve çabalarıyla Sayın Yurt-Kur'un talep ettiği
4 800 kadrodan 1 385'i kabul edilerek, görüşülmek
üzere Genel Kurula getirilmiştir. Ben, bu miktarı
az bile buluyorum; çünkü, biliyorum ki, içinde
bulunduğun, yönetim kurulu üyeliğini yaptığım
Yurt-Kur'un 4 800 kişilik kadro talebi doğrudur. Onların
talebi doğrudur da; aslında, eksiltilmesinde bir yanlış
vardır. Neden; çünkü, onların gerekçeleri
daha sağlamdır, biliyorum. 4 800 kişilik bir
kadro külfetini, devletin sırtına rasgele yüklemiş
olamazlar; ama, neyse, ülkenin bugünkü kendi koşulları
içerisinde 1 385 kadro verilmiştir. Hayırlı
uğurlu olsun diyoruz, Grup olarak destekliyoruz.

Bu vesileyle, Demokratik Sol Parti adına, hepinizi saygıyla,
sevgiyle selamlıyorum.

Teşekkür ederim. (DSP sıralarından alkışlar)

BAŞKAN - Teşekkür ederim Sayın Ünlü.

ANAP Grubu adına, Sayın Esat Bütün, buyurun
efendim. (ANAP sıralarından alkışlar)

Sayın Bütün, süreniz 20 dakika.

ANAP GRUBU ADINA ESAT BÜTÜN (Kahramanmaraş) -
Sayın Başkan, değerli milletvekilleri; ben de,
Anavatan Partisi Grubu adına saygılarımı
sunuyorum.

Yüksek Öğrenim Kredi ve Yurtlar Kurumunun geç
kalmış kadro talebinin bugün Genel Kurula getirilmiş
olmasından dolayı, eskiden Yurt-Kur'da öğrenci
temsilciliği, yönetim kurulu üyeliği yapmış
bir kişi olarak, memnuniyetimi belirtmek istiyorum; ancak,
burada, bazı hakikatleri de anlatmanın yararlı
olacağı kanaatindeyim.

Üzülerek belirtmeliyim ki, yükseköğrenim
yılllardır kendi kaderine terk edildiği için,
Yurt-Kur'da da istenilen gelişmeler olmamıştır.
Benim öğrenci temsilciliği yaptığım
dönemde, Ankara'daki Atatürk (Site) Öğrenci
Yurdunun bir odasında dört kişi kalıyorken,
maalesef, bugün, bir odada altı kişi kalmaktadır.
Bu olay göstermektedir ki, 1970'li yıllarda, öğrencilerimize,
daha insanca yaşayabilecekleri bir yer sağlıyorduk.
Bugün, maalesef, yeterince yatırım yapılmadığı
için, Yurt-Kur yeterince desteklenmediği için,
yükseköğretim gençliğine yeterince el
uzatılmadığı için, kapasitesi
800 kişilik bir yurt 1 400 kişilik yapılarak,
yataklar ranza haline getirilerek, yurtlarımızın
durumu daha geriye gitmiştir ve beş yıldır
da, bu kadro verilmediğinden, birçok yurdun faaliyete
geçmesi gerekirken, birçok yurt açılmış
olduğu halde, birçok okulda yurt olduğu halde,
Yüksek Öğrenim Kredi ve Yurtlar Kurumu bu yurtları
teslim alamamıştır. Neden; çünkü,
kadrosu yoktur.

Burada, Kredi ve Yurtlar Kurumunun vahim olan ikinci bir tarafını
daha anlatmak istiyorum. Tenkit etmek için söylemiyorum,
Sayın Bakanımın buna dikkatini çekmek
için söylüyorum. O dönemde, Kredi ve Yurtlar
Kurumu çalışanları, lojman olduğu
için, nöbet ve birtakım hakları olduğu
için daha yüksek ücret alırlardı.
Bugün, Kredi ve Yurtlar Kurumunda çalışanların
ücretleri diğer kamu çalışanlarına
göre düşük olduğu için, eğer
Genel Müdürüm müsaade etse, inanın,
Kredi ve Yurtlar Kurumunda hiç kimse kalmaz, hepsi başka
kurumlara geçer. Bu noktada da, bu çalışanların
haklarının düzeltilmesi gerekir; çünkü,
bunlar, bir milletin geleceğinin teminatı olan gençleri
yetiştiren, onların sorumluluğunu taşıyan,
âdeta, ailelerinin yapması gereken her şeyi
yapan yöneticilerdir. Buraya vereceğimiz her şey,
buradaki yöneticilere vereceğimiz her şey, yurtlara
yapacağımız her katkı, milletin geleceğine
yapılan katkı demektir. Onun için, bu konuda,
kesinlikle bir tasarrufun, bir kıskançlığın
olmaması gerekir.

Eğer, üniversitelerimizin huzurlu bir ortamda yaşamasını
istiyorsak, Yurt-Kur'un ihtiyaçlarını en
yüksek seviyede sağlamak zorundayız. Eğer
öğrencilerimiz huzurlu bir ortamda yaşayamazlarsa,
yatamazlarsa, barınamazlarsa ve yeterince beslenemezlerse,
o gençlikten gelecekte iyi hizmetler beklemek doğru
değildir. Onun için, ben, buradan, Sayın Bakana
ve sayın yetkililere sesleniyorum: Kredi ve Yurtlar Kurumunun,
daha doğrusu, yükseköğrenim gençliğinin
problemleri, gerekirse bir Meclis araştırmasıyla
buraya getirilmelidir.

Burada, birkaç hususa da dikkat çekmek istiyorum.
Türkiye'de, yükseköğrenim gençliği
konusunda birtakım sıkıntılar vardır.
Bu vesileyle, özellikle, kredi verme, yurtlara alma ve yine,
yükseköğrenimde eğitim yapma noktasında
bazı görüşleri anlatmak istiyorum.

Ülkenin ve devletin kaynakları, bütün gençliğe
hizmet götürmekte yeterli değildir. Özellikle
bu noktada, Kredi ve Yurtlar Kurumu, herkese kredi verme yerine,
ihtiyacı olana fazla kredi verme yolunda tercih yapmalı,
bu konuda, daha kesin ve katı prensipler koymalıdır.

İkinci önemli husus: Barındırma konusunda
da, herkesi barındırma yolundan ziyade, gerçekten
yurtlarda barınma ihtiyacı olanların barındırılması
yönünde -yönetmelikte vardır- hassasiyet
gösterilmelidir.

Diğer önemli bir husus: Bugün, okulların
açıldığı dönemde, âdeta
sıra bulamıyorlar, yurtlarımıza giremiyorlar;
ama, birkaç ay içerisinde girdikten sonra, demin
söylediğim insanca yaşama koşulları
olmadığı için, bakıyorsunuz ki,
yıl sonuna doğru, öğrencilerimiz, yurtlarımızdan
kaçmaktadırlar. Bunun için -demin söylediğim
gibi- gerçekten, yurtlarımızda barınabilecek
imkânı sağlamak zorundayız; sağlanmadığı
için, yıl sonuna doğru, öğrenciler
ya evlere ya başka yerlere çıkmaktadırlar.

Birçok vakıf, birçok özel kişi,
devletten daha iyi imkân sunmaktadır. Bunun, bizim
ülkemiz ve devletimiz açısından bir
eksiklik olduğu kanaatindeyim. Birtakım vakıflar,
kişiler daha iyi hizmet sunarken, eğer devletin bütün
imkânları elinde olanlar daha iyi hizmet sunamıyorsa,
burada da bir eksiklik olduğu kanaatindeyim.

Diğer önemli bir husus: Yükseköğrenim gençliğinin
en büyük sorunlarından bir tanesi de okuma hakkıdır.
Bugün, Türkiye'de, fırsat eşitliği
vardır; ama, imkân eşitliği yoktur. Bugün
iyi üniversitelerimizi, iyi okullarımızı
imkânı daha iyi olanlar, özel okullarda okuyanlar,
özel dershanelere gidenler kazanmakta, asıl devletin
okutması gerekenler, imkânı olmayanlar ise,
bu okulları kazanamamaktadırlar. Böylelikle,
âdeta, devlet eliyle bir sosyal adaletsizlik yaratılmaktadır.
Devlet, imkânlarını, asıl verilmesi
gereken yoksul halka, okuma imkânı olmayanlara değil,
okuma imkânı olan, iyi bir üniversiteyi kazanmadığı
takdirde yurtdışına gidebilecek insanlara
vermektedir. İmkânı olan gençler, Boğaziçi
Üniversitesini veya Orta Doğu Teknik Üniversitesini
kazanamadığı zaman, yurtdışına
gidip orada okumaktadır. Zaten, bu iyi okulları
kazananların büyük çoğunluğu da,
ya özel okullarda, gelişmiş okullarda ya da özel
derslerle yetişenlerdir.

Bu noktada şunu söylemek istiyorum: Eğitimin belli
bir kısmının paralı olması
gerekir, katkı payı alınması gerekir.
Bu alınan katkı paylarıyla da, Anadolu'da
yeni kurulan üniversitelerimizin imkânları daha
da artırılarak, o üniversitelerimiz geliştirilir
ve desteklenir. Bu söylediklerim, yurtlar konusunda da geçerlidir.

Onun için, bu noktada -bütün partilerin katılımıyla
Türkiye Büyük Millet Meclisinin bir araştırma
yaparak- gerçekten, imkânı olandan alınıp
imkânı olmayana verilecek, imkân sağlanacak
bir yöntemi, hem Yurt-Kur'da hem de eğitim ve öğretimde
uygulamak zorundayız.

Bugün, özel dershanelere harcanan para, yılda
100 trilyon lirayı bulmaktadır. Öyleyse, gelin,
biz de, eğitimin yaygınlaştırılması
açısından... Sayın Bakanım
da biliyor, bugün Kahramanmaraş'ta, öğretmen
olmadığı için 21 tane okul kapalıdır.
Neden kapalıdır; devletin kaynakları yetmiyor,
öğretmen ihtiyacımızı karşılayamayamaz
hale gelmişiz. Şu anda öğretmen ihtiyacını
karşılayamadığımız için,
gerekli plan ve programı yapmadığımız
için, öğretmen olmayanı, öğretmenlik
formasyonu almayanı öğretmen olarak almak zorunda
kaldık. Onun için, bu noktadaki, yükseköğrenimdeki
planlamayı ve programlamayı yeniden yapmalıyız,
Millî Eğitim Bakanlığı olarak yeniden
yapmalıyız ülkenin her noktasındaki
insanlara öğretmenini, okumak isteyene yurdunu -ama,
ihtiyacı olana- sağlamalıyız. Herkese
sağlamaya kalkarsanız, işte bu şekilde,
yaptığınızı, asıl eğitim
vermeniz gerekene değil, imkânları daha iyi olanlara
vermek zorunda kalırsınız.

Bunları, bu vesileyle söylemek gereğini duydum.
Bu kadroların, yükseköğrenim gençliğine,
Yurt-Kur'umuza -az olduğunu söylüyor- hayırlı
olmasını diliyor, saygılar sunuyorum. (ANAP
sıralarından alkışlar)

BAŞKAN - Teşekkür ederim Sayın Bütün.

Tasarının tümü üzerindeki konuşmalar...

SALİH KAPUSUZ (Kayseri) - Sayın Başkan, Grup
adına, İbrahim Halil Çelik konuşacak.

BAŞKAN - Peki efendim. Önceden ismini bildirirseniz...

SALİH KAPUSUZ (Kayseri) - Doğru efendim.

SAFFET ARIKAN BEDÜK (Ankara) - Sayın Başkanım,
Doğru Yol Partisi Grubu adına söz istiyorum.

BAŞKAN - Siz konuşacaksınız; peki efendim.

Refah Partisi Grubu adına, Sayın İbrahim
Halil Çelik; buyurun efendim. (RP sıralarından
alkışlar)

RP GRUBU ADINA İBRAHİM HALİL ÇELİK
(Şanlıurfa) - Sayın Başkan, değerli
milletvekilleri; görüşülmekte olan 190 Sayılı
Genel Kadro ve Usulü Hakkında Kanun Hükmünde
Kararnamenin Eki Cetvellerde Değişiklik Yapılmasına
Dair Kanun Tasarısı üzerinde, Refah Partisi
Grubu adına, söz almış bulunuyorum. Sözlerime
başlamadan önce, hepinizi hürmetle selamlıyorum.

Biraz önce, 80 inci il olarak kabul ettiğimiz Osmaniye'nin
il olması bizi sevindirmiştir; bütün Osmaniyelilere
hayırlı, uğurlu olsun. Ama, bir Urfalı
olarak, sırada bekleyen diğer ilçeler gibi Siverek'in
de il olmasını diliyorum; inşallah, Genel
Kuruldan geçirmek hepinize nasip olur. (RP ve ANAP sıralarından
alkışlar)

Bir eğitimci olarak ve 3 çocuğu yükseköğretimde
öğrenim gören bir milletvekili olarak diyorum ki,
şu an huzurumuza gelen 1 325 kadro talebi, yerinde bir taleptir,
hatta eksik bir taleptir.

Ben, değerli Millî Eğitim Bakanımızı,
Yurt-Kur Genel Müdürünü, yükseköğretimde
okuyan çocuklarımızı...

Yapımı devam eden 16 yurdun da bir an önce
bitirilerek, 159 bin öğrenci yerine, ileride, 170 bin
öğrenciye barınma imkânının
sağlanması, inşallah, Refahyol Hükümetinin
nasibi olacaktır.

Benden önce konuşan Yurt-Kur eski mensuplarından
değerli bir milletvekili arkadaşım "bu Hükümetin
ömrü ne kadar olur, bilmem" dedi; ama, tabiî,
takdirlerini sundu. Böyle bir tasarıyı getirdikleri
için, grup olarak, onlar da, reylerini vereceklerini ihsas
ettiler. Ben, hem reylerine teşekkür ediyorum hem de
-merak etmeyin, inşallah- Hükümet, süresince,
bu millete faydalı hizmetlerine devam edecek ve siz de
göreceksiniz diyorum. Sizin iş'ar edeceğiniz, yol
göstereceğiniz, ışık olacağınız,
hayırlı işlerde getireceğiniz güzel
tasarıları da bu Meclisten geçirirken, Türkiye'de
yaşayan 65 milyon Anadolu insanının mutluluğu
için, şerefle el kaldıracağız.

Şu anda ekranlarının başında
bizi dinleyen insanlara bir cümle söylemek istiyorum:
Meclis, son derece yıpratılıyor; ama, işte
görüyorsunuz, bütün gruplardan, yükseköğrenim
öğrencilerinin ihtiyaçları için
getirilen -8 bölgeye, artı 12 yeni bölge ihdasıyla-
1 325 kadronun eksik olmasını söylemelerinin
ötesinde, takdirlerinin ötesinde, başka bir şey
duymuyoruz.

Bu okuyan çocuklar, hepimizin çocuklarıdır.
Gönül arzu eder ki, bizim, 1967'de okuduğumuz cami
köşelerinde... Bir Site Yurdu vardı İstanbul'da;
o yurda sıra bekleyip de giremediğimiz için,
Çorlulu Mehmet Ali Paşa Camiinin hücrelerinde
okumuştuk. Ben, Urfa'dan İstanbul'a ilk gittiğim
zaman, Eyüp'te, Zaloğlu Mahmut Paşa Camiinin bir
hücresinde kalmıştım; sonra, Topkapı
da nasip oldu; arkasından da, Çarşıkapı'daki
İlim Yayma Cemiyeti Yurduna geldim. İstanbul'daki
1967 zelzelesinde -sanıyorum Gebze depremiydi- camimizin
minaresi yıkıldı. O ıstırabı
çeken, o dönemin bir genci olan, şimdi de -orta
yaşlı demeyeyim; artık, dede olduk- bir milletvekili
olarak bu evlatlarımıza bu yurtların imkânlarını
sağlayan, YÖK Başkanlığından
gelişiyle iftihar ettiğimiz değerli Millî
Eğitim Bakanı Sayın Sağlam'ın, Yurt-Kur
Genel Müdürlüğü ve taşra teşkilatındaki
birimleri ile yükseköğrenim gören öğrencilerimizin,
inşallah, Anadolu'nun her tarafında, yurtlara kavuşmasını
temenni ediyoruz. Bu öğrencilerimizin barınma
imkânları sağlandığı müddetçe,
yarın, ilim adamlarının, siyaset adamlarının;
edebiyatçının, tarihçinin, şairin,
yazarın yetişeceğini umuyorum.

Fazla söze hacet yok. Bu tasarı hayırlı
uğurlu olsun diyor, hepinizi saygıyla selamlıyorum.
(RP ve DYP sıralarından alkışlar)

BAŞKAN - Teşekkür ederim Sayın Çelik.

Doğru Yol Partisi Grubu adına, Sayın Bedük;
buyurun efendim. (DYP ve RP sıralarından alkışlar)

Süreniz 20 dakikadır Sayın Bedük.

DYP GRUBU ADINA SAFFET ARIKAN BEDÜK (Ankara) - Sayın
Başkan, değerli milletvekilleri; bugün görüşmekte
olduğumuz 100 sıra sayılı kanun tasarısının
tümü üzerinde söz almış bulunuyorum.
Sözlerime başlamadan önce, Yüce Heyetinizi,
Doğru Yol Partisi ve şahsım adına, saygıyla
selamlıyorum.

Milletler, hızla ilerleyen bir medeniyet yarışması
içerisindedir. Bu medeniyet yarışmasında,
devletin kalkınmışlığını,
milletin zenginleşmesini, ancak iki önemli hizmetle
gerçekleştirmek mümkündür: Biri eğitim,
biri de sağlık. Nitekim, Türkiye Cumhuriyeti Devleti
olarak biz, Anayasamızda da, eğitim ve sağlık
hizmetlerini, devletin aslî görevleri arasında
saymış bulunmaktayız. Eğitimde, özellikle
ülkemizin gerek bilimsel gerekse teknolojik gelişimini
sağlayabilmek için üniversiteye, ilim yuvalarına
ihtiyacımız vardır. Nitekim, Türkiye
Büyük Millet Meclisi olarak da, kabul etmiş olduğumuz
kanunlarla, üniversitelerimizin Türkiye sathına
yaygınlaştırılması hususunda
bir ilkemiz ve hedefimiz vardır. Ancak, bunu gerçekleştirebilmek
için, mutlak surette üniversiteyi yaygınlaştırmakla
birlikte, üniversiteye gelen öğrencilerin ihtiyaçlarını
karşılamak mecburiyetimiz bulunmaktadır. Bizim,
özellikle yükseköğrenim gençliği
açısından, gerek gençlik açısından
gerek öğretim üyeleri açısından
ve gerekse Kredi ve Yurtlar Kurumu açısından
eğitim meselesinde bir bütünlük içerisinde
ve sıcak bir yaklaşım içerisinde olmamız
lazım. Eğer, üniversiteli gençlerimizin
barınma ihtiyaçlarını, kredi ve harç
ihtiyaçlarını karşılayamazsak,
o takdirde, üniversitelere yeteri kadar değer vermediğimizi
ve Anayasanın amir hükmü olan eğitim hizmetlerine
yeteri kadar değer vermediğimizi de göstermiş
olacağız.

O bakımdandır ki, bir taraftan üniversitelerin
tüm illere yaygınlaştırılması
politikasını izlerken, bir taraftan da üniversite
öğrencilerinin ihtiyaçlarını karşılayacak
değişik birkısım sistemlere, metotlara
ve ihtiyaçları karşılamaya yönelik
çalışmalar yapmamız lazımdır.

Değerli milletvekilleri, illerde -benimde valiliğim sırasında-
bir taraftan kamu kurum ve kuruluşları, bir taraftan
da özel kuruluşlar, yurt yapıp Kredi ve Yurtlar
Kurumu Genel Müdürlüğüne hibe etmektedirler.
Kredi ve Yurtlar Kurumuna hibe ederken de -özellikle ve bilhassa
altını çizerek ifade ediyorum- üzerinde
durulan konu, köylünün, çiftçinin,
memurun, işçinin -yani, ortadireğin ve ekonomik
durumu zayıf olan insanların- çocukları
okusun diye veriliyor ve bu binaların, yurtların
yapılması da o maksatla gerçekleştiriliyor.

Eğer, biz, Türkiye sathında, köydeki vatandaşımızın
çocuklarının okumasını istiyorsak
ve yine, ortadirek diye bahsettiğimiz memur, emekli ve işçi
vatandaşlarımızın çocuklarının
herhangi bir ekonomik sıkıntıya, darboğaza
kapılmadan okumasını istiyorsak, mutlak surette,
Kredi ve Yurtlar Kurumunun, hem kredi hem harç hem de yurtlarla
ilgili birtakım ihtiyaçlarını karşılamak
mecburiyetindeyi. Zaten, hedef de budur.

Bu noktadan hareket etmek suretiyle, şöyle ifade etmek
istiyorum: Doğru Yol Partisi Grubu olarak, özellikle
Kredi ve Yurtlar Kurumunu, yükseköğrenimin ayrılmaz
bir parçası, Türk gençliğinin en
önemli hizmet birimi olarak değerlendiriyoruz; barınma,
kültür ve sosyal ihtiyaçları özellikle
karşılayan Kredi ve Yurtlar Kurumunun, bu anlayış
içerisinde desteklenmesi gerektiği kanaatini taşıyoruz.

Değerli milletvekilleri, değişen ve gelişen
ülkemizde, hiç şüphesiz ki, gençliğimiz,
yükseköğrenimden payını almaktadır;
ama, Türk gençliği olarak, millî ve manevî
değerlerine bağlı, Atatürk milliyetçiliğine
inanmış ve gerçekten vatanını,
milletini ve bayrağını seven gençler
ve nesiller olarak, onları, geleceğe hazırlamak
durumundayız. Bizim için gençler, umudumuzdur
ve özellikle, mutlak surette, hepimizin hassasiyetle üzerinde
durduğu en önemli kesimdir. Hepimiz, gençlerimizi
çok seviyoruz. Bu sevgimizi, birkaç rakam da ifade
ederek, diğer konuları da içerisine alacak şekilde,
bir sonuçla bağlamak istiyorum:

1990-1991 eğitim ve öğretim yılında,
yükseköğrenime devam eden 159 801 öğrencinin
harç katkı kredisi, 687 141 öğrencinin
öğrenim kredisi işlemleri ile 50 il ve 8 ilçedeki
106 yurt müdürlüğünde 111 091 öğrencinin
barındırılma hizmetleri yerine getirilirken,
halen -yani günümüz şartlarında- 395
428 öğrencinin harç katkı kredisi, 811
641 öğrencinin kredi işlemleri ile 59 il, 13 ilçedeki
132 yurt müdürlüğünde 135 394 öğrencinin
barındırılma hizmetleri, mevcut kadro imkânlarıyla
yerine getirilmeye çalışılmaktadır.

Kurum kadrolarında, 1990 yılından bugüne
kadar herhangi bir artış olmamış; Kredi
ve Yurtlar Kurumu, özellikle, kendi mevcut kadrosunu tasarruflu
bir şekilde, ülkenin ekonomik bakımdan darboğazını
da düşünerek, en iyi şekliyle kullanmıştır
ve bütün bunlara rağmen, Kredi ve Yurtlar Kurumu
Genel Müdürlüğü ve personeli, yükseköğrenim
gençliğine çok iyi hizmetler ifa etmiştir.
Bu sebeple, başta Sayın Genel Müdür ve
özellikle Sayın Bakanlar dahil olmak üzere, bütün
personeline, özellikle ve bilhassa, teşekkür etmeyi
bir borç biliyorum.

Yurtların yaygınlaştırılması,
yine, bizim, üzerinde önemle durduğumuz bir konudur.
Bir taraftan Millî Eğitim Bakanlığımızın
bir taraftan da kamunun ve özellikle özel kesimin de,
özel sektörün de, yurt yapmak suretiyle bu önemli
ihtiyacı karşılamak için büyük
bir gayret içerisinde olacağı inancını
ve ümidini taşıyoruz. Yine, son zamanlarda,
bilhassa Türk cumhuriyetlerinden ve Türk topluluklarından
ülkemize gelen öğrencilerin yurtlara yerleştirilmeleri
ve barınmalarının sağlanması,
elbette, personel sıkıntısını
biraz daha had safhaya çıkarmıştır.
Büyük bir özlemle beklediğimiz, Türk cumhuriyetlerinin
çocuklarını okutmak ve onları, kendi
ülkelerinde değişim ve gelişimi yakalamada
ilim ve irfan sahibi yapmak, bizim, en önemli hedeflerimizdendir.
Türkiye Cumhuriyeti Devleti olarak biz, bir taraftan ülkemizdeki
gençlerimizin, bir taraftan da bağımsız
Türk cumhuriyetlerindeki gençlerin en iyi şekilde
yetiştirilebilmesi için Kredi ve Yurtlar Kurumunun
hem desteklenmesi hem de buraya biraz daha fazla öğrenci
alınmasında fayda mütalaa ettiğimizi belirtiyor
ve özellikle, Sayın Millî Eğitim Bakanımızın,
1997 yılı bütçesinde, bu konuda daha
fazla hassasiyet göstereceğine inanıyoruz.

İnşallah, tüm siyasî partilerimizin de,
olumlu bir yaklaşım içerisinde, bu önemli
ihtiyacı ve Kredi ve Yurtlar Kurumu Genel Müdürlüğünün
kadroyla ilgili taleplerini olumlu bir şekilde karşılayacakları
inancını taşıyorum.

Bu duygular içerisinde, Doğru Yol Partisi Grubu olarak,
buna olumlu oy vereceğimizi belirtiyor, hepinizi sevgi ve
saygıyla selamlıyorum. (DYP ve RP sıralarından
alkışlar)

BAŞKAN - Teşekkür ederim Sayın Bedük.

Sayın milletvekilleri, tasarının tümü
üzerindeki konuşmalar bitmiştir.

Tasarının maddelerine geçilmesini oylarınıza
sunuyorum: Kabul edenler... Kabul etmeyenler... Maddelere geçilmesi
kabul edilmiştir.

1 inci maddeyi okutuyorum:

190 Sayılı Genel Kadro ve Usulü Hakkında
Kanun Hükmünde Kararnamenin Eki Cetvellerde Değişiklik
Yapılmasına Dair Kanun Tasarısı

MADDE1. - Yüksek Öğrenim Kredi ve Yurtlar Kurumu
Genel Müdürlüğünün merkez ve taşra
teşkilatında kullanılmak üzere ekli listede
yer alan kadrolar ihdas edilerek 190 sayılı Kanun
Hükmünde Kararnameye ekli (III) sayılı
cetvelin ilgili bölümüne eklenmiştir.

BAŞKAN - Madde üzerinde söz isteyen?.. Yok.

Önerge yok.

Maddeyi, ekli cetvellerle birlikte oylarınıza sunuyorum:
Kabul edenler... Etmeyenler... Madde, ekli cetvellerle birlikte
kabul edilmiştir.

Öteki maddeyi okutuyorum:

MADDE 2. - Bu Kanun yayımı tarihinde yürürlüğe
girer.

BAŞKAN - Madde üzerinde söz isteyen?.. Yok.

Önerge yok.

Maddeyi oylarınıza sunuyorum: Kabul edenler... Etmeyenler...
Kabul edilmiştir.

3 üncü maddeyi okutuyorum:

MADDE 3. - Bu Kanun hükümlerini Bakanlar Kurulu yürütür.

BAŞKAN - Madde üzerinde söz isteyen?.. Yok.

Önerge yok.

Maddeyi oylarınıza sunuyorum: Kabul edenler... Etmeyenler...
Kabul edilmiştir.

Sayın milletvekilleri, tasarının tümü
üzerindeki müzakereler sona ermiştir.

Tasarının tümünü oylarınıza
sunuyorum: Kabul edenler... Etmeyenler... Tasarının
tümü kabul edilmiştir.

Hayırlı ve uğurlu olmasını diliyoruz;
gençlerimize başarılar diliyorum.

Buyurun Sayın Bakan.

MİLLî EĞİTİM BAKANI MEHMET SAĞLAM
(Kahramanmaraş) - Sayın Başkan, Yüce Meclisin
çok sayın üyeleri; evvelemirde, Kredi ve Yurtlar
Kurumunun kadro istemiyle ilgili tasarısına ve tasarının
kanunlaşmasına verdiğiniz destekten dolayı,
hepinize, millî eğitim camiası ve Kredi ve Yurtlar
Kurumu camiası adına, şükranlarımı
arz ediyorum.

Bu vesileyle, ikinci bir şükranımı daha
sunmak istiyorum. Partilerimizin grup sözcüleri, Türkiye'de
eğitime ve yükseköğrenime verdikleri değeri
ifade ettiler ve hemen hepsi -elbette ki, dikkate alacağımız
eleştirilerine rağmen- bütünüyle olayın
önemini, Türkiye'de eğitimin önemini, eğitime
daha fazla kaynak aktarılmasını ve eğitimin
daha fazla desteklenmesini savundular. Bunun için, grupları
adına konuşan arkadaşlarımıza
da şükranlarımı sunuyorum.

Bu arada, eğer sabrınızı taşırmazsam,
eğitimle ilgili eleştiri ve temennilere ilişkin
düşüncelerimizi Yüce Meclisin bilgisine özetle
sunmak isterim.

İlkönce, Türk anaokulundan yükseköğretimine
kadar Türkiye'de eğitim sisteminin aşamalarına
bakarsanız, okulöncesi eğitimde ve okul bitiminden
sonraki -hizmetiçi eğitim ya da mesleğe atıldıktan
sonraki eğitim- eğitimde olmak üzere, iki aşamada
büyük eksiklik görürsünüz. Okulöncesi
eğitimde, Türkiye, çağ nüfusunun yüzde
7,6'sını ancak eğitebilmektedir. Halbuki, medenî
toplumlarda bu, yüzde 50 ilâ yüzde 100 arasında
değişmektedir. Yani, zekânın yüzde
70 gelişim gösterdiği, değişik aile ortamlarından
aynı ortama gelen 5 ve 6 yaş grubunun insanlarla
ilişki kurmayı öğrendiği okulöncesi
eğitim, fevkalade önemli bir eğitim aşamasıdır;
ama, ülkemizde bu, henüz, gerektiği kadar ciddîye
alınmamaktadır. Dolayısıyla, birinci
görevimizin okulöncesi eğitime ağırlık
vermek olduğunu düşünerek "her ilköğretim
okulunda bir anasınıfı" sloganıyla
yeni bir kampanya başlatmayı ve okulöncesi eğitime
ağırlık vermeyi düşünüyoruz.

Değerli arkadaşlarımız da belirledi; Yüce
Meclisin bütün üyeleri şundan emin olabilir
ki, 8 yıllık zorunlu eğitim, son şûranın
kararı değildir, son 4 şûranın kararıdır;
1973 yılında çıkarılan Temeleğitim
Kanununun amir hükmüdür ve sadece, sonradan çıkarılan
bir geçici maddeyle, uygulanması durdurulmuştur.
8 yıllık zorunlu eğitim, Türkiye'de uygulamaya
konulacaktır; herkesin içi rahat etsin. Yalnız,
1973 yılında kanunlaşmasına rağmen,
23 yıldır uygulanamayan şeyi, üç
ay içerisinde... Yangından mal kaçırır
gibi gösterilen telaşı da anlamak mümkün
değildir. Herkes şundan emin olabilir: 8 yıllık
eğitimin geçici maddeyle durdurulan kısmı
kaldırıldığı gün, uygulamaya
konulur. Yaptığımız her ilkokul binasını
ilköğretim okulu olarak yapıyoruz ve ilköğretim
okullarının da 8 yıllık okullar olduğu
bütün arkadaşlarımızın malumudur.

Bir şeyi daha söylemek istiyorum: "Son şûrada
8 yıllık zorunlu eğitim kararı alındı;
Millî Eğitim Bakanlığı, bunu tavsatmaya
çalışıyor, efendim; bu, bazı
okullara taviz vermek için yapılıyor..."
Hiç kimse, Türkiye Cumhuriyetinin nitelikleri Anayasada
belirtilen özelliklerine ve Millî Eğitim Temel
Kanunundan, 2547 sayılı Yükseköğretim
Kanununa kadar Türkiye Cumhuriyetinin laik, sosyal bir hukuk
devleti olduğu ve yetiştirilecek öğrencilerin
de bu cumhuriyetin nitelikleri doğrultusunda yetiştirileceği
konusunda bir şüpheye düşmesin. Bu, bir
siyasal tartışmanın üstünde, millî
eğitim konusudur; bundan bütün arkadaşlarım
emin olsunlar, emin olabilirler.

Orta dereceli okullarla ilgili -Türkiye'de, bildiğiniz
gibi çok çeşitli liseler var- temel amaç,
öteden beri, meslekî teknik eğitime ağırlık
verilmesidir denir. Ancak, daha çok, velilerimizin de rağbet
etmemesinden dolayı bugüne kadar, hâlâ,
meslekî teknik eğitimdeki öğrenci ve lise sayısı,
normal liselerin, akademik hayata hazırlayan liselerin
üzerine çıkarılamamıştır.

Şimdi, biz, bir taraftan meslekî teknik eğitimle
ilgili liseleri çoğaltmaya çalışırken,
bir taraftan da teşvik için meslekî ve teknik
liselerden mezun olan gençlerimizin meslek yüksekokullarına
sınavsız girmesi için bir çalışma
içindeyiz; çünkü, bunlar isterlerse, kısa
yoldan hayata atılırken isterlerse, meslek yüksekokullarına
gitmek suretiyle yükseköğretim görecekler;
meslek yüksekokullarında başarılı
olanların bugün sınıfta ilk 10'a girerlerse,
ilgili fakültelerin 3 üncü sınıflarına
sınavsız geçiş hakları vardır;
bunu da genişletip meslek yüksekokullarında
başarılı olanların, kendi alanlarında
üniversitedeki fakültelerin 3 üncü sınıflarına
sınavsız naklen geçişi için
çalışmamız da sürüyor.

Burada çok önemli bir olay var; üniversite sınavları
ve üniversite önündeki yığılmalar...
Bütün arkadaşlarımın malumu ki,
üniversite sınavlarına 1 milyon 300 bin kişi
müracaat ediyor. Halbuki, lise son sınıftaki
öğrenci mevcudumuz 400 bin civarındadır.
Demek ki, bunun üç misline yakın, hatta, üç
mislinden fazla insan, fakülte bitirmiş, bu sınava
giriyor, emekli olmuş, bu sınava giriyor, bulunduğu
yeri beğenmiyor, bu sınava giriyor; bu sınava
girişi de, belli bir yıldan sonra mutlaka sınırlandırmak
gerekecek; bu konuda çalışmalarımız
var.

İkincisi, yine, bildiğiniz gibi, üniversite giriş
sınavlarında, tamamen okulların odak noktası
olduğu bir eğitim, öğretmenin değerlendirmesinin
dikkate alındığı bir yükseköğrenime
giriş söz konusu olmadığı için,
son sınıflarda, okullarımızdan çok
dershaneler ağırlık kazanıyor.

Şimdi, iki konuda çalışmamız
sürüyor: Birincisi, Türkiye Cumhuriyetinde, üniversiteye
girişte, öğrencilerimizi ve velilerimizi dershanelerin
kulu kölesi olmaktan kurtaracağız. Okul, odak
noktası olacaktır. Öğretmenin değerlendirmesi,
bilginin ölçülmesi için esas alınacaktır;
bu konuda çalışmamız sürüyor.
Gerekirse, bir taraftan öğretmenlerin verdiği değerlendirme;
diğer taraftan, lise iki ve üçüncü sınıflarda,
eskiden yapıldığı gibi, merkezî
olgunluk sınavına benzer bir sınavla, bu
ikisinin ortalamasını alıp, bilgiyi okulda
öğretmek, bilgiyi okulda değerlendirmek; ama, belki,
bütün dünyanın yaptığı
gibi bir yetenek sınavını yükseköğretime
girişte esas almak söz konusu olacaktır.

Değerli arkadaşlarım, şu açıklamaları
sık sık duymuşsunuzdur; bu sene, yükseköğretime
giriş sınavında, matematikten 50 sorudan sadece
17'sini yapabildiler. Şimdi, size soruyorum; eğer, en
iyi liselerimizden yetişmiş, en başarılı
öğrencilerimiz, bir sınavın 50 tane matematik
sorusundan 17'sini yapabiliyorsa, bu sınav gökten
zembille mi iniyor; yoksa, bu sınav lisedeki bilgiyi mi
değerlendiriyor... Böyle şey olmaz!..

Hepiniz biliyorsunuz ki, öğrencilerimiz lisede okuyor,
gece gündüz dershaneye gidiyor; sonra, verilen sınav
sorularının üçte birini, dörtte
birini yapabiliyor. Peki, bu sınavın ölçüsü
nedir, bu sınav neye göre hazırlanmaktadır?!
Bu sınavın, aslında, lisedeki bilgiyi ölçmesi
gerekir. En iyi öğrenci bile, bunun, yüzde 100'ünü,
yüzde 90'ını yapamıyorsa, böyle
sınav olmaz; çünkü bu sınavı...

HALİL İBRAHİM ÖZSOY (Afyon) - Sayın
Bakan, YÖK Başkanlığından geldiniz.

MİLLî EĞİTİM BAKANI MEHMET SAĞLAM
(Devamla) - Efendim, ben de, şimdi, size söylüyorum
işte; YÖK Başkanlığından gelmekle,
her şeyi aynı anda yönetemezsiniz. İşte,
anlatıyorum ne yapacağımızı; müsaade
buyurun, dinleyin, sonunda bir şey söylüyorsanız
söylersiniz.

Şimdi, lisedeki bilgiyi lisede ölçüp, lise
programına göre bir değerlendirme yapıp,
öğrencilerimizi de, yapacağımız sınavda
bu programlardan sorumlu olacak hale getirmek görevimiz.

A. TURAN BİLGE (Konya) - Ne zaman?.. Ne zaman?..

MİLLî EĞİTİM BAKANI MEHMET SAĞLAM
(Devamla) - Bunun çalışması sürüyor.
Şimdi, takdir buyurulur ki, birdenbire uygulayamazsınız;
çünkü, şu anda lise 2 ve 3'üncü
sınıftaki gençlerimiz, nasıl bir yöntemle
üniversiteye gireceğini önceden bilmeli ki, ona
hazırlıklı olsun; dolayısıyla,
çalışmalar tamamlandıktan sonra, bunu,
iki yıl sonra uygulamaya koyup, onların hazırlanmasını
sağlamamız gerekiyor.

Değerli arkadaşlarım, bu arada, özellikle
üniversitelerle ilgili iki önemli şey var. Değerli
arkadaşlarımız belirtti, üniversiteleri
-ne kadar mümkünse o kadar- Anadolu'ya yaymak... 1992
yılında 24 üniversite kuruldu; ama, iki önemli
sorun var: Kaliteyi muhafaza edebilmeniz için, öğretim
üyesi yetiştireceksiniz ve öğretim üyesiyle
beraber kampusların inşaatlarını tamamlayacaksınız.

Bugün, Türkiye'de, 37 kampus inşa halindedir.
Bunun 20 tanesine öğrenci girmiştir, eğitim
ve öğretim kampusta yapılmaktadır. Diğer
17'sini bitirmek için, 1997 yılı bütçesine,
gerek Yüksek Öğretim Kurulunda gerek Millî
Eğitimde, çok ciddî ödenekler konulmuştur.
Öyle zannediyorum ki, bu 20'si tamamlanacak, 17'si için
de, en azından, kampuslu eğitim ve öğretime
başlayacak seviyeye gelinecektir. Ama, yükseköğretim
pahalı bir iştir, biz, artık, ödeyebilenden
belli ölçüde katkı paylarını
almak durumundayız. Bütün medenî dünyanın
yaptığı gibi, bir hizmetten yararlananın,
bu hizmete katkıda bulunması doğru bir yoldur,
doğru bir yaklaşımdır.

İkincisi; öğretim üyesi yetiştirmek
üzere, 1993 yılında başlattığımız
yurtdışına öğrenci gönderme
uygulaması, bu yıl YÖK cephesinde biraz aksamıştır.
Onun için, 1997 yılında, en az üç
dört bin öğrenciyi yurtdışına
göndermek üzere bütçeye ödenek koydurduk
-inşallah- Yüce Meclis kabul ederse bu da çıkacaktır.

BAŞKAN - Sayın Bakan, bu yaptığınız
konuşma, bu kanunun kabulü nedeniyle teşekkür
konuşmasıdır.

MİLLî EĞİTİM BAKANI MEHMET SAĞLAM
(Devamla) - Affedersiniz... Bağlayayım Sayın
Başkan.

BAŞKAN - Uygun görür de gündemdışı
bir konuşmak yapmak suretiyle, bütün gruplarımızın
millî eğitim politikaları üzerindeki düşüncelerini
açıklamalarına olanak verme yolunu tercih
ederseniz daha iyi olur gibi geliyor bana. (Alkışlar)

MİLLî EĞİTİM BAKANI MEHMET SAĞLAM
(Devamla) - Sağ olun efendim, çok teşekkür
ediyorum.

Değerli arkadaşlarım, bu arada, özellikle,
orta dereceli okullarla ilgili, yatılı bölge
okullarına ağırlık verdiğimizi ve
1997 yılında, özellikle Doğu ve Güneydoğu
Anadolu'daki 32 yatılı bölge okulunu bitirmek
üzere ödenek koymaya çalıştığımızı
da arz etmek istiyorum.

Vaktin müsaade etmemesinden dolayı bazı arkadaşlarımızın
eleştirilerine cevap veremedimse özür diliyorum.

Bu arada, bir de öğretmen konusu var. Bildiğiniz
gibi, asıl olan, eğitim fakültesi mezunlarını
öğretmen almak idi; ama, açık o kadar fazla
ki, mesela, 1996 yılında 25 bin öğretmenimiz
emekli olmuş, biz 24 bin öğretmen atamışız,
bunun 20 bini göreve başlamış; hâlâ,
5 bin öğretmen açığımız
var.

Yeni başvuruları, mutlaka, önümüzdeki
günlerde sonuçlandırıp, gerekirse, 14
bin kadroya, 15 bin kadro ilavesini daha Bakanlar Kurulundan geçirip,
bu arkadaşlarımızı, başvuranların
tamamını bu yılın sonuna kadar aldığımız
takdirde, önümüzdeki yıldan itibaren öğretmen
açığına büyük ölçüde
çare bulunmuş olacaktır. Dolayısıyla,
Bakanlar Kurulumuzun ve Yüce Meclisin bu konuda gösterecekleri
anlayış, Türk millî eğitimi için
fevkalade önemli olmaktadır.

Bu vesileyle, bir kere daha, Yüce Meclise eğitim konusuna
gösterdiği hassasiyetten dolayı saygılarımı
sunuyorum ve Yurt-Kur'a sağladıkları kadrolar
için de, gerçekten, yeni yurtlarla ilgili öğrencilerimizin
büyük ihtiyacını karşılayacağı
için, doğru bir iş yaptığımız
kanaatiyle bir kere daha şükranlarımla saygılarımı
arz ediyorum. (DYP sıralarından alkışlar)

BAŞKAN - Teşekkür ederim Sayın Bakan.

HALİL ÇALIK (Kocaeli) - Sayın Başkan,
müsaade ederseniz bir şey söylemek istiyorum.

BAŞKAN - Buyurun efendim.

HALİL ÇALIK (Kocaeli) - Yanılmıyorsam,
Sayın Bakan, az önceki konuşmasında,
müracaat edenlerin hepsini öğretmen olarak alacaklarını
söyledi. Oysa ki, herkes öğretmen olmamalı,
olamamalı. Onun bazı kıstasları var.
Müracaat eden her üniversite mezunu öğretmen
olmamalı.

Teşekkür ederim.

BAŞKAN - Efendim, o bir stajdan geçer tabiî.
Biliyorsunuz memuriyette bir deneme süresi, adaylık
süresi var.

HALİL ÇALIK (Kocaeli) - Hayır efendim, bu
öyle değil.

BAŞKAN - Peki efendim, tartışmıyorum
zaten; bir fikir beyan ettim... Teşekkür ederim.

5. - Refah Partisi Grup Başkanvekili Kayseri Milletvekili
Salih Kapusuz ile Doğru Yol Partisi Grup Başkanvekili
Denizli Milletvekili Mehmet Gözlükaya'nın, 5680
Sayılı Basın Kanununa İki Ek Madde
Eklenmesine Dair Kanun Teklifi ve Adalet Komisyonu Raporu (2/469)
(S. Sayısı 107) (1)

BAŞKAN - Sayın milletvekilleri, bugün Genel
Kurulumuzun aldığı bir kararla, gündemimizin
31 inci sırasında, Refah Partisi Grup Başkanvekili
Kayseri Milletvekili Salih Kapusuz ile Doğru Yol Partisi Grup
Başkanvekili Denizli Milletvekili Mehmet Gözlükaya'nın
5680 Sayılı Basın Kanununa İki Ek
Madde Eklenmesine Dair Kanun Teklifi ve Adalet Komisyonu Raporunun
müzakeresine başlıyoruz.

Komisyon?.. Burada.

Hükümet?.. Burada.

Komisyon ve Hükümet yerlerini aldılar.

Komisyon raporunun okunup okunmaması hususunu oylarınıza
sunacağım: Komisyon raporunun okunmasını
kabul edenler... Kabul etmeyenler... Komisyon raporunun okunması
kabul edilmemiştir.

Teklifin tümü üzerinde, DSP Grubu adına,
Sayın Hikmet Sami Türk; buyurun efendim. (DSP sıralarından
alkışlar)

Sayın Türk, süreniz 20 dakikadır.

(1) 107 S.Sayılı Basmayazı tutanağa
eklidir.

DSP GRUBU ADINA HİKMET SAMİ TÜRK (Trabzon)
- Sayın Başkan, değerli milletvekilleri; 5680
Sayılı Basın Kanununa İki Ek Madde
Eklenmesine Dair Kanun Teklifi hakkında, Demokratik Sol
Partinin görüşlerini ifade etmek üzere huzurunuzda
bulunuyorum; Yüce Meclisi Grubum ve şahsım adına
saygıyla selamlarım.

Değerli milletvekilleri, hepimizin bildiği gibi, basın
özgürlüğü, çoğulcu demokrasinin
vazgeçilmez bir önkoşuludur. Eğer, bir ülkede,
basın özgürlüğü yoksa, düşünce
ve ifade özgürlüğü, bilim ve sanat özgürlüğü
de, önemli araçlarından birini kaybetmiş
olur, demokrasi, kendini ifade etme olanağını
yitirmiş olur.

Ancak, basın özgürlüğünün
önemli bir unsuru, basın özgürlüğünün
gerçekleşmesinin vazgeçilmez bir koşulu,
süreli veya süresiz yayınların dağıtılabilmesi
özgürlüğüdür. O nedenle, dağıtım
özgürlüğü, basın özgürlüğünü
tamamlayan bir özgürlük durumundadır. Bugün,
Türkiye'de, süreli ve süresiz yayınların
dağıtımı konusunda, birkaç şirketten
oluşan fiili bir tekelleşme vardır. Bu tekelleşme
sonucunda, dağıtım işini yapan şirketlerin,
zaman zaman süreli ve süresiz yayınlar arasında
farklı işlemler yapmak, dağıtım
için farklı koşullar öne sürmek
suretiyle, piyasadaki hâkim durumlarını kötüye
kullandıklarını görmekteyiz. Basın
özgürlüğünün gerçekten bir
anlam ifade edebilmesi ve böylece demokrasinin işleyebilmesi
için, bu çeşit hâkim durumun kötüye
kullanılması eylemlerine son verilmesi gerekir.
Bu bakımdan, getirilen kanun teklifinin temelindeki düşünce
doğrudur. Zaten, Anayasanın 28 nci maddesine göre,
devlet, basın ve haber alma hürriyetlerini sağlayacak
tedbirleri almakla yükümlüdür. Yine, Anayasanın
167 nci maddesinde "devlet, para, kredi, sermaye, mal ve
hizmet piyasalarının sağlıklı
ve düzenli işlemelerini sağlayıcı
ve geliştirici tedbirleri alır; piyasalarda fiilî
veya anlaşma sonucu doğacak tekelleşme ve kartelleşmeyi
önler" denilmektedir.

Getirilen kanun teklifini bu hükümler ışığında
inceleyecek olursak, şu noktaları belirtmekte yarar
vardır: Her şeyden önce, tekelleşmenin
ve kartelleşmenin sakıncalarını gidermek
üzere, yapılması gereken şey, Türkiye'nin,
1994 yılı sonunda çıkarmış
olduğu Rekabetin Korunması Hakkında Kanuna işlerlik
kazandırmaktır. Bu kanun, Türkiye'nin ileride
tam üye olmayı ümit ettiği ve 1996 yılı
başından itibaren de bir Gümrük Birliği
ilişkisi içerisine girdiği, Avrupa Birliğinin
temelindeki Roma Antlaşmasının 85 ve 86 ncı
maddelerine paralel bir düzenleme getirmektedir. Roma Antlaşmasının
85 ve 86 ncı maddelerinde olduğu gibi, Rekabetin Korunması
Hakkında Kanunda, serbest piyasa ekonomisinin temeli niteliğindeki
rekabetin engellenmesini, bozulmasını ve piyasadaki
hâkim durumun kötüye kullanılmasını
önlemeye yönelik ayrıntılı hükümler
getirmiştir.

Bir örnek vermek gerekirse, şimdi, görüşmekte
olduğumuz kanun teklifinin amaçladığı
hususları önleyecek hükümlerin, bu kanunda
yer aldığını ifade etmek isterim. Kanunun
6 ncı maddesinin ikinci fıkrasının
(a) bendine göre "Ticarî faaliyet alanına
başka bir teşebbüsün girmesine doğrudan
veya dolaylı olarak engel olunması ya da rakiplerin
piyasadaki faaliyetlerinin zorlaştırılmasını
amaçlayan eylemler" ve (b) bendinde "Eşit
durumdaki alıcılara aynı ve eşit hak,
yükümlülük ve edimler için farklı
şartlar ileri sürerek doğrudan veya dolaylı
olarak ayrımcılık yapılması"
yasaktır.

Bu yasaklara uymayanlar hakkında uygulanacak olan para
cezaları ve bu yasaklara aykırı fiillerin
durdurulması konusunda alınabilecek olan tedbirler
yine kanunda gösterilmiştir. Ancak, kanunun işlerlik
kazanabilmesi, önemli bir koşulun gerçekleşmesine
bağlıdır; o da, bu kanunu uygulayacak olan Rekabet
Kurulunun kurulmasıdır. Rekabet Kurulunun kurulması
ve Rekabet Kurumunun oluşturulması, bu kanunun işlerlik
kazanması ve uygulanabilmesi için gerekli önkoşullar
niteliğindedir.

Kanun, 7 Aralık 1994 günü kabul edilmiş
ve 13 Aralık 1994 günü yürürlüğe
girmiştir. Kanunun geçici maddelerine göre,
kanunun yürürlüğe girdiği tarihten itibaren;
başka bir deyişle, Resmî Gazetede yayımı
tarihinden itibaren bir yıl içerisinde Rekabet Kurulunun
oluşturulması ve bu kanunun işlerlik kazanabilmesi
için, gerekli olan yönetmeliklerin çıkarılması
gerekiyordu. Aynı biçimde, kurumun çalışabilmesi
için gereksinme duyulan uzmanların atanması
gerekiyordu; ancak, aradan bir yıldan fazla bir zaman geçtiği
ve şimdi, neredeyse iki yıla yaklaşıldığı
halde, bu kanunun öngördüğü Rekabet Kurulu
kurulmamıştır; Rekabet Kurumu oluşturulmamıştır.
Oysa, Kanunun 65 inci maddesinde, bu kanunu yürütmekle
Bakanlar Kurulunun görevli olduğu belirtilmiştir.
Demek ki, Bakanlar Kurulu, kanunu uygulamamakla görevini
yapmamıştır. Aslında, eğer, bu
kanun, işlerlik kazanmış olsaydı, Rekabet
Kurulu oluşturulmuş olsaydı, Rekabet Kurumu
çalışmaya başlayabilseydi, bugün,
böyle bir kanun teklifinin burada görüşülmesine
hiçbir gerek kalmayacaktı; çünkü,
demin, size okuduğum hükümlerden de anlaşılacağı
üzere, bu kanun, zaten, piyasada hâkim durumun kötüye
kullanılmasını, aynı konumda bulunanlar
arasında ayrımcılık yapılmasını,
rakiplerin çalışmalarının zorlaştırılmasını,
güçleştirilmesini zaten önlemektedir; ancak,
bu yapılmamıştır.

Konunun bir başka yönü var; Türkiye, Avrupa
Birliği ile 6 Mart 1995 günü, Brüksel'de ortaklık
konseyi kararı olarak, 1/95 sayılı karar
olarak bir anlaşma da imzalamıştır.
O anlaşmaya göre de, gümrük birliğinin
yürürlüğe girmesinden önce, yani, 1 Ocak
1996'dan önce, Roma Antlaşmasının 85
ve 86 ncı maddelerine paralel bir düzenlemenin, Türk
hukukunda da gerçekleştirilmesi öngörülüyordu.
Bu, Rekabetin Korunması Hakkında Kanunla yapılmıştır;
hatta, bu, 1/95 sayılı Ortaklık Konseyi kararından
daha önce çıkarılmıştır.

Aynı kararda bir başka nokta belirtiliyordu: Gümrük
birliğinin yürürlüğe girmesinden önce,
rekabetin korunması konusundaki yasanın uygulanmasını
etkin biçimde sağlayacak olan Rekabet Kurulunun da
oluşturulması, kurulması gerekiyordu. İşte,
bu yapılmamıştır; bu yapılmadığı
için, şimdi, piyasadaki bir egemen konumun, piyasadaki
hâkim durumun kötüye kullanılmasının
dağıtım alanında ortaya çıkan
sonuçlarını gidermek üzere, Basın
Kanununa bir iki madde eklemek suretiyle çare bulmaya çalışıyoruz.
Eğer, bu yapılmış olsaydı, buna
hiç gerek olmayacaktı.

Öte yandan, aslında, basın özgürlüğünü
gerçekleştirmek, piyasayı düzenlemek
devletin görevlerinden olduğu halde, getirilen kanun
teklifi, Anayasaya aykırı bazı hükümler
içermektedir; çünkü, Basın Kanununa,
bu kanun teklifiyle eklenmek istenen ek 7 nci maddede, Anayasanın
18 inci maddesindeki "hiç kimse zorla çalıştırılamaz"
yasağına ve Anayasanın 48 inci maddesindeki
"çalışma ve sözleşme özgürlüğüne"
aykırı hükümler bulunmaktadır.
Bu bakımdan, getirilen kanun teklifi, Anayasaya aykırı
düşmektedir.

Öte yandan, öngörülen hükümler arasında,
dağıtım işinin tamamıyla durmasına
yol açabilecek nitelikte de hükümler vardır.
Bu yönden de, kanun teklifinin, amacıyla bağdaşmayan
sonuçlar verebileceğini düşünmek gerekir.

Kanun teklifinin ek 8 inci maddesinde ise, asıl, piyasada
uç noktalarda dağıtım işini yapan
bayilerin bu görevlerini yapmaktan alıkonulmasına
yol açan, onları engelleyen -tehditle veya menfaat
sağlamak suretiyle- dağıtım işinin
aksamasına yol açanlar hakkında herhangi
bir hüküm getirilmemiştir; tersine, bu çeşit
tehdit veya baskı altında kalanları cezalandıran
hükümler getirilmiştir. Bu bakımdan da,
getirilen düzenleme eksik sayılır.

Aslında, basın özgürlüğünün
tam olarak gerçekleştirilmesi, devletin, dağıtım
işini bir kamu hizmeti olarak örgütlemesiyle gerçekleşebilir.
Şüphesiz, böyle bir düzenleme, serbest piyasa
mantığı içerisinde olacaktır.
Bizim düşüncemize göre, devlet, Türkiye'de
süreli veya süresiz bütün yayınların
dağıtımını bir kamu hizmeti olarak
yürütebilecek olan bir kurumu kurabilir, kurmalıdır;
ancak, bu bir tekel olarak çalışmamalıdır,
başka dağıtım kuruluşları
da, başka dağıtım şirketleri de
hizmetlerine devam edebilmelidir; ama, konu, bir kamu hizmeti
olarak düzenlenir ve örgütlenirse, o zaman, sanıyorum
ki, diğer şirketler de, piyasadaki hâkim durumlarını
kötüye kullanma fırsatını bulamayacaktır.

O bakımdan, biz, getirilen kanun teklifinin temelde varmak
istediği hedefin doğru olduğunu; ancak, seçilen
yöntemin, önerilen hükümlerin, ya Anayasaya
aykırı ya da eksik olduğunu ifade etmek istiyoruz.
Yapmamız gereken şey -burada, bir kez daha ifade
etmek istiyorum- yasa koyucunun, yürütme organına
verdiği görevin bir an önce yerine getirilmesi,
Rekabet Kurulunun oluşturulması, Rekabet Kurumunun
çalışmaya başlatılması
ve böylece, Türkiye'de rekabeti engelleyici, bozucu,
piyasadaki hâkim durumun kötüye kullanılmasına
elverişli bir durumun ortadan kaldırılmasıdır.
Öncelikle yapılması gereken şey budur.
Bunun bir an önce gerçekleştirilmesi gerekir.

Aynı işlemle, Türkiye, Avrupa Birliğine
karşı yapmış olduğu bir taahhüdü
de yerine getirmiş olacaktır. Zaman zaman, Avrupa
Birliği, Türkiye'nin bazı taahhütlerini yerine
getirmediğini öne sürmektedir. Bunların bir
bölümü haksız ama bir bölümü
haklıdır; Rekabet Kurulunun kurulmaması,
Rekabet Kurumunun çalışmaya başlatılmaması
bunlar arasındadır. Bu kurulun oluşturulması,
Türkiye'nin, Avrupa Birliğine karşı taahhütlerinin
yerine getirilmesi bakımından da büyük
önem taşımaktadır.

Öbür yandan, Türkiye'de süreli ve süresiz
yayınların dağıtım işinin
bir kamu hizmeti olarak yürütülmesi bakımından
da, demin sözünü ettiğim bir kamu kurumunun
bu alanda bir tekel yaratmaksızın kurulmasında
da büyük yarar görmekteyiz.

Bu düşüncelerle, Yüce Meclisi, Grubum ve
şahsım adına saygıyla selamlarım.
(DSP sıralarından alkışlar)

BAŞKAN - Teşekkür ederim Sayın Türk.

Cumhuriyet Halk Partisi Grubu adına, Sayın Önder
Sav; buyurun efendim. (CHP sıralarından alkışlar)

Sayın Sav, süreniz 20 dakika.

CHP GRUBU ADINA ÖNDER SAV (Ankara) - Sayın Başkan,
Yüce Meclisin değerli üyeleri; 5680 Sayılı
Basın Kanununa İki Ek Madde Eklenmesine Dair Kanun
Teklifinin gerekçesinde, Anayasanın 48 inci maddesinde
tanımlanan çalışma ve sözleşme
hürriyetini sağlamak ve güçlendirmek için
bir kanun teklifinde bulunulduğu ifade ediliyor. Yasama, yürütme
ve yargı erklerinin yanında, Anayasada belirtilmemekle,
tanımı yapılmamakla birlikte, dördüncü
bir güç niteliğinde basın, iletişim
özgürlüğü kendisini hissettirmektedir.
Basınla ilgili düzenlemelerin, bu nedenle, sağlıklı,
kalıcı, objektif olması kaçınılmazdır.
Çağdaş, uygar ülkelerde, süreli ve
süresiz yayınların satışa arzı
ve dağıtımı, kanunlarda belirtilen, objektif,
kalıcı, tutarlı kriterlere bağlanmıştır.

Önümüze getirilen teklif, uygulamada sıkıntı
ve eksikliği çekilen kimi hususlara açıklık
getirmeyi amaçlamaktadır. Ancak, teklif, yasama
tekniğine de aykırı bir düzenleme biçiminde,
yine, maalesef, karşımıza getiriliyor.

Anayasamıza göre, devlet, özel teşebbüslerin,
millî ekonominin gereklerine ve sosyal amaçlara uygun
yürümesini, güvenlik ve kararlılık
içerisinde çalışmasını
sağlayacak tedbirleri almakla yükümlüdür;
almak durumundadır. Devlet organları bu tedbirleri
alırken, yürürlükteki kimi diğer yerleşmiş
mevzuata da aykırı davranmamakla yükümlüdürler.

Bir hukukî yanlışlığa, bu teklifle
getirilen ek 8 inci maddedeki ana kanuna ters düşen
bir çelişkiye değinmek istiyorum. Maddesine gelindiği
zaman değinmek yerine, tümü üzerinde görüşlerimizi
belirtirken değinmeyi, hem bizi dikkatle dinlediğini umduğum
Komisyon Başkanına hem de Hükümet adına
burada bulunan Sayın Bakana, maddesine gelmeden evvel anımsatıp,
bu çelişkiyi giderme şansı varsa, onu
bir kez daha duyurmak istiyorum. Teklif sahiplerinin gözünden
kaçmış; Komisyonda inceleme yapılırken
de çelişkiye dikkat edilmemiş. Komisyonun ve
Hükümetin değerlendirmesine sunmak istediğim
çelişki şudur: Ek madde 8; yani, Kanunun çerçeve
1 inci maddesiyle getirilen ek madde 8, süreli ve süresiz
yayınları satışa sunma mükellefiyetini
iki kez çiğneyene üç aya varıncaya
kadar kapatma kararının uygulanabileceğine değinmektedir.

Bu madde, 5680 Sayılı Basın Kanununun -yani,
kendisine ek yamanmak istenilen ana kanunun- "Basın
yoluyla işlenen suçlardan dolayı ceza sorumluluğu"
alt başlıklı 16 ncı maddesiyle çelişmektedir;
niçin? Biraz daha açmak istiyorum: 5680 sayılı
Yasanın, basın yoluyla işlenen suçlara
ilişkin 16 ncı maddesi dikkatle incelenirse, birinci
ve ikinci fıkralarında mevkutelerin yayımlanmasında
işlenen suçlarda pek çok sorumlular sayılmakta;
ama, üçüncü fıkrasında bir
özel sorumluluk hali getirilmektedir. Nedir bu özel
sorumluluk hali: Bu sayılan pek çok sorumlulara
ek olarak "Yukarıda yazılı kişiler
belli olmadığı veya bu kimseler aleyhine Türk
Mahkemelerinde dava açılamadığı
takdirde sorumluluk, basana, basan da belli olmadığı
takdirde satan ve dağıtana aittir" denilmektedir.

Şimdi, kanuna getirilecek ek maddelerde aynı sözcükler
var "basan" ve "dağıtan" sözcükleri
var. Ee, sorumluluk?.. Bu maddede belirtilen bir ve ikinci fıkralardaki
sorumluluğun dışındaki özel sorumluluk,
basan ve dağıtana da ceza tertibini getiren bir maddedir
ana kanundaki 16 ncı madde.

Şimdi, getirilen bu teklifin 8 inci maddesiyle, satanı,
kapatma kararıyla tehdit altında tutuyorsunuz; satanı,
ek 8 inci maddede, ilk kez üç gün, tekrarında
üç aya varan biçimde kapatma kararı
tehditi altında bulunduruyorsunuz, mülkî amire
getirdiğiniz yetkiyle. Buna uyan; ama, durumu biraz önce
belirttiğim 16 ncı maddenin üçüncü
fıkrasındaki hükme uyan sorumluyu da tam bir
açmazda bırakıyorsunuz. Satsa bir türlü,
satmasa bir türlü... Bu getirilen teklifle, her iki
halde de tehdit altındadır satan ve dağıtan.

Eğer bu teklife "evet" diyorsanız, 5680 sayılı
Yasanın 16 ncı maddesinin üçüncü
fıkrasını kaldırmak durumundasınız.
Yok, 5680 sayılı Kanunun 16 ncı maddesinin
üçüncü fıkrasını koruyorsanız,
bu hükmü burada tutamazsınız.

Bu, hukuk tekniğine fevkalade ters düşen çelişkili
durumu, maddesine sıra gelmeden, bir kez daha komisyonun
dikkatle gözönünde bulundurması, Hükümet
adına bizi izleyen Sayın Bakanın da bu hukukî
açmazı tekrar değerlendirmesi için Yüce
Meclisin takdirlerine sunma gereğini duyduk.

Hepinizi saygılarımla selamlıyorum. (DSP
ve ANAP sıralarından alkışlar)

BAŞKAN - Teşekkür ederim Sayın Sav.

ANAP Grubu adına, Sayın Erkan Mumcu; buyurun efendim.
(ANAP sıralarından alkışlar)

Sayın Mumcu, süreniz 20 dakikadır.

ANAP GRUBU ADINA ERKAN MUMCU (Isparta) - Sayın Başkan,
değerli milletvekilleri; görüşülmekte
olan, 5680 Sayılı Basın Kanununa İki
Ek Madde Eklenmesine Dair Kanun Teklifi üzerinde, ANAP Grubunun
görüşlerini açıklamak üzere
huzurlarınızdayım; bu vesileyle Yüce
Heyetinize saygılar sunarım.

Sayın Başkan, değerli milletvekilleri; sanıyorum,
5680 sayılı Basın Kanununa getirilmek istenilen
iki ek maddenin detayları hakkında konuşmadan
önce, basın ve haber alma özgürlüğü
ile demokrasi ilişkisi üzerinde, bir parça -teorik
gibi de olsa- konuşma zaruretini duyuyorum. Teorik olarak
bu çerçeveyi açmakta yarar olduğu kanaatindeyim;
zira, bir yıldan beri üyesi bulunduğum 20 nci
Dönem Parlamentosunda, maalesef, pek çok zaman, detayların,
aslî unsurların önüne geçtiğini,
detaylar üzerinde harcanan enerjinin ve zamanın, aslî
unsurlar için harcanan enerji ve zamandan çok öne
geçtiğini; yani, açıkçası,
kalp ağrısını bir tarafa bırakıp,
çoğunlukla, nasırla uğraşmak zorunda
kaldığımızı üzülerek
müşahede ettim.

Sabahtan beri, hatta dünden beri, Osmaniye'nin il yapılması
hakkında, bu Mecliste yapılan görüşmeler
esnasında, şu kürsünün, nasıl
suiistimal edilmiş olduğunu görmekten, Parlamentonun
bir üyesi olarak, açıkçası, fevkalade
üzüntü duydum. Elbette, sözlerimin amacı,
Osmaniye'nin il yapılması gereğinin olup olmaması
değildir; bunu kastetmiyorum. Kastettiğim şey: Bir
ülkede, bir ilçe il yapılacaksa, bununla ilgili
planlar, programlar yapılır ve hiçbir il
ya da ilçeye ya da beldeye haksızlık yapılmadan,
bu ülkenin gerekleri, ihtiyaçları neyse, o
doğrultuda, siyasî irade kararını ortaya
koyar. Bir seçim öncesinde, alelacele, vatandaşın
siyasî iradesini baskı altına almaya dönük
böyle bir tasarrufun, ne demokratik sistemle ne Parlamentonun
Türk milletine karşı taşımak zorunda
olduğu sorumlulukla bağdaşır bir tarafı
olduğu kanısında değilim. Bu sözleri,
bu Parlamentonun bir üyesi olarak söylüyorum, bundan
da büyük bir üzüntü duyuyorum.

MEHMET EMİN AYDINBAŞ (İçel) - Sayın
Başkan, konu dışına çıkılıyor.

BAŞKAN - Efendim, konuya gelecek şimdi.

ERKAN MUMCU (Devamla) - Evet, konuya da geleceğim.

Zira, şu anda görüşmekte olduğumuz,
Basın Kanununa iki ek madde getirilmesi hususu da tamamen
böyledir. Tamamen, yerleşik siyaset alışkanlıklarının,
artık, siyaset profesyonellerinin elinde, ülke menfaatlarıyla
ilişkisi tamamen kopmuş durumda olan yerleşik
siyaset alışkanlıkları, halkı
ve Parlamentoyu suiistimal etme girişiminden başka
hiçbir amaç taşımamaktadır.
(ANAP sıralarından alkışlar)

Sayın Başkan, değerli milletvekilleri; basın
özgürlüğü, haber alma özgürlüğü
ve demokrasi üzerinde ciddiyetle durmamız gerekiyor.
Çünkü, bugün içinde bulunduğumuz,
altında bulunduğumuz bu çatı, demokrasinin
bir nimetidir ve biz, buna karşı sorumluluğumuzu
ihmal ettiğimiz süre zarfında, bu çatının
üzerimize yıkılması da mukadder olacaktır.
Eğer, bu kaçınılmaz gibi görünen
-maalesef, kaçınılmaz gibi görünen-
kader konusunda uyanık davranmazsak, bunun sorumluluğunu
da, bu çatı altında bulunan bizler taşımak
durumundayız tarih önünde.

Bir insan için görme, işitme yeteneği neyse,
toplum için de, haber alma özgürlüğü
ve aynı zamanda basın özgürlüğü
aynı şeydir. Nasıl, görme ve işitme
kabiliyetinden mahrum bir insan, yön tayin etme, süratle
ve emniyetle ilerleme, mesafe katetme konusunda yeteneksiz ise,
yetenekleri elinden alınmış ise, basın
özgürlüğü ve haber alma özgürlüğü
elinden alınmış bir toplum da, aynı
kör ve sağır bir insan gibi, ilerleme, mesafe
katetme yeteneğinden mahrumdur.

Demokratik rejim tarifleri içerisinde, sık sık,
kuvvetler ayrılığı prensibinden söz
edildiği ve kuvvetler ayrılığı prensibinden
söz edilirken, zaman zaman, basından "dördüncü
kuvvet" diye söz edilmiş olması, hepinizin
bildiği yaygın bir tutumdur. Tabiî, burada önemli
olan, dördüncü kuvvet, beşinci kuvvet veya
onbeşinci kuvvet olma meselesi değildir; çünkü,
demokratik hak ve özgürlüklerin birbirlerine mukayeseyle
öncelikleri sıralaması yapılamayacağından,
bu hakların, bu yetkilerin ve bu imkânların
kaçıncı sırada, nerede olup olmadığı
da, çok önemli değildir; ancak, şurası
muhakkaktır ki, demokratik bir toplum düzeni, demokratik
bir yönetim biçimi için, basın özgürlüğü
kaçınılmazdır.

Peki, bütün bunları niçin söylüyorum;
bütün bunları şunun için söylüyorum:
Basın özgürlüğüne ilişkin
olarak, bana göre olması gereken tek yasal ilke, Anayasada,
daha doğrusu demokrasinin temel tarifleri içinde yer
alan "bir hakkın bittiği yer başka bir hakkın
başladığı yerdir" temel ilkesinden
başka hiçbir şey olmamak gerekir; yani, nasıl
ki, hiçbir Anayasa maddesine sahip olmayan ülkeler,
bizden daha demokratik ve anayasal anlamda daha işler mekanizmalara
sahip iseler, biz de, pek çok konuda, binlerce, onbirlerce
yasa maddesine sahip olduğumuz için daha demokratik
ve daha işlek bir mekanizmaya sahip olmayız. Dolayısıyla,
basın özgürlüğünü temin etmenin
yolu, mutlaka bir yasaya sahip olmak değildir.

Bugün, tesadüfen gazetelerde bir haber okudum. 2004
Olimpiyatlarıyla ilgili olarak, İstanbul'a gelen
bir izleme komitesi, dünyadaki aday bütün illerin
olimpiyat şansının birbirine eşit olduğunu
söyledikten sonra bizi kutlamış ve demiş
ki "Dünyada olimpiyat yasasına sahip olan tek
ülke sizsiniz."

Şimdi, izleme komitesinin bu değerli üyesinin,
bu sözleri, bizi hicvetmek, bizimle alay etmek için
mi söylediğini; yoksa, cidden tebrik maksadıyla
mı söylediğini anlamakta müşkülat
çekiyorum; yani, bir yasaya sahip olmak, bir şehri,
olimpiyatı başarmak noktasında ne kadar hazır
hale getirebilir; ama, demin sözünü ettiğim
yerleşik siyaset alışkanlıklarımız,
yerleşik basmakalıp yargılarımız,
bizi, her konuda "şeriat isterük, düzenleme
isterük, kanunname isterük"çü mantığa
zorladığı için, biz, burada, bugün
basın özgürlüğü hakkında
da ille de bir yasa çıkaralım; bu meseleleri
yasalarla düzenleyelim noktasına gelmiş durumdayız.

SACİT GÜNBEY (Diyarbakır) - Ne alakası
var? (RP sıralarından "Ne alakası var?"
sesleri)

ERKAN MUMCU (Devamla) - Ne alakası olduğunu tafsilatıyla
anlatacağım; sabreder ve lütfeder dinlerseniz,
ne alakası olduğunu anlatacağım.

BAŞKAN - Arkadaşlar, müdahale etmeyelim rica
ediyorum.

Efendim, arkadaşımız kendi mantığı
içinde konuşuyor.

ERKAN MUMCU (Devamla) - Bakın, ne alakası olduğunu
anlatayım.

Şu anda görüşmekte olduğumuz iki ek
maddeyi Doğru Yol Partisi ve Refah Partisi Grup Başkanvekilleri
ortak bir önerge olarak Adalet Komisyonuna getirdiler...

SAFFET ARIKAN BEDÜK (Ankara) - Doğru.

ERKAN MUMCU (Devamla) - ...fakat, aradan geçen süreç
içerisinde, her nasıl olmuşsa, bu arada hangi
süreç cereyan etmişse, Doğru Yol Partisinin
sevgili Grup Başkanvekili, sayın Grup Başkanvekili,
bu önergesinden sarfınazar etti.

SAFFET ARIKAN BEDÜK (Ankara) - Hayır, öyle bir
şey yok.

MEHMET GÖZLÜKAYA (Denizli) - Ne münasebet!

ERKAN MUMCU (Devamla) - Danışma Kurulunda yapılan
görüşmelerde, konunun Meclis gündemine getirilme
noktasındaki tartışmaların neden çıkmış
olduğunu hepiniz çok iyi biliyorsunuz.

Hadise şundan ibaret ve benim söylemek istediğim
şey şu: Neticede basın özgürlüğü,
üzerinde siyasî iradenin çok da fazla oynamaması
gereken hassas bir konudur. Niçin hassas bir konudur; onu
söyleyeyim. Çünkü, bugün, siz, getirdiğiniz
düzenlemelerle...

YAKUP HATİPOĞLU (Diyarbakır) - Anlamsız
şeyler söylüyorsunuz.

ERKAN MUMCU (Devamla) - Sevgili beyefendiler, sevgili milletvekilleri;
çok saygı duyduğum görüşlerinizi
gelirsiniz, burada, kürsüden anlatırsınız;
ama, istirham ediyorum...

YAKUP HATİPOĞLU (Diyarbakır) - Anlamsız
şeyler bunlar, anlamsız şeyler.

ERKAN MUMCU (Devamla) - Anlamsız olduğunu da, niçin
anlamsız olduğunu da gelirsiniz, buradan, kürsüden
anlatırsınız; ama, istirham ediyorum, benim
söz hakkıma saygı gösteriniz.

YAKUP HATİPOĞLU (Diyarbakır) - Dinlemek istemiyoruz.

BAŞKAN - Efendim, dinlemek istemiyorsanız, kulislere
çıkabilirsiniz. (ANAP ve DSP sıralarından
"Bravo Başkan" sesleri, alkışlar)

YAKUP HATİPOĞLU (Diyarbakır) - Ama, sesini duymak
istemiyoruz.

ERKAN MUMCU (Devamla) - Benim söylemek istediğim şey
şudur: Haddizatında, bu mesele, hiç Parlamentomuzun
önüne gelmeden, basınımızın
uzun yıllara varan geleneği içinde çözümlenebilmiş
olmalıydı. Çözümlenebilmiş
olmalıydı ki, siyasî irade, bu konuda, belki
de istenilmeyen sonuçlara yol açabilecek müdahale
imkânını bulamasın; çünkü,
sizlere şunu hatırlatmak istiyorum: Bakınız,
İtalya'da özgür basının varlığı,
demokratik düzenin, bazı demokratik hak ve imkânların
suiistimal edilmesi suretiyle yozlaştırılmasından
dolayı uğradığı zaafın bertaraf
edilmesinde nasıl bir fonksiyon ortaya koymuştur:
İtalya'da özgür basın "Temiz Eller"
adıyla başlattığı bir kampanyada,
ülkenin Başbakanlarının, bakanlarının,
özel teşebbüs kuruluşlarının
hatta basın kuruluşlarının, basın
patronlarının içinde yer aldığı
birtakım mafia ilişkilerinin, demokratik düzeni
nasıl yozlaştırdığını
görmüş ve toplumun kendisine duyduğu güven,
toplumun kendisine açtığı kredi sayesinde,
Temiz Eller kampanyası, demokratik düzenin içine
düştüğü zaafı ortadan kaldırmakta
başarılı olabilmiştir. Biz, bugün,
özgür basınımızın ve haber
alma özgürlüğümüzün var olması
noktasında, bütün ilgilerimizi, bütün
dikkatlerimizi bu noktada yoğunlaştırmak zorundayız.

Benim söylemek istediğim şey, dediğim gibi,
bu meselenin hiçbir şekilde Parlamento gündemine
gelmemiş olması, basının kendi gelenekleri
içinde çözümlenebilmiş olması,
basın adına da, demokratik Türk toplumu adına
da, Türk toplum yaşamı adına da, sevindirici
bir gelişme olurdu; fakat, böyle olmamıştır;
iki ek maddeyle, konu hakkında bugün görüşmek
durumundayız.

Şimdi, tabiî, çeşitli önergeler
vesilesiyle ek maddelerin, yani, 8 inci maddenin ve öteki
maddenin görüşülmesi esnasında, yasa
tekniği bakımından düzenlemenin ne kadar
yanlış ve gereksiz olduğu noktasındaki
düşüncelerimizi arz edeceğiz; ama, anahatlarıyla
söylemek istediğim, kanun teklifinin bütünü
hakkında söylemek istediğim birkaç söz
var. Öncelikle, Rekabetin Korunması Hakkındaki
Kanun teklifinin gerekçesinde ortaya konulan bütün
mahzurların bertaraf edilebilmesi noktasında yeterlidir.
Rekabet kurullarının oluşturulamamış
olmasını, kanun teklifine bir gerekçe olarak
getirmiş olmak, hele hele İktidar Partilerine mensup
milletvekillerine, İktidar Partilerine yakışmayacak
bir şeydir. Rekabet kurullarının oluşmamış
olması kimin vebalidir, kimin sorumluluğudur? Sizi
bu yönde men eden bir kudret mi var? Siz, rekabet kurullarının
oluşturulmasını, rekabetin önlenmesine,
Rekabetin Korunması Hakkında Kanun hükümlerinin
işlerliğini sağlayacak önlemler getirdiniz,
bu Parlamentoda ret mi edildi; hayır, böyle bir şey
yok. Öyleyse, niçin, sadece basın konusunda,
yani, tamamıyla tekellerin ortadan kaldırılması
noktasında bir girişimde bulunmak yerine, serbest
piyasa ekonomisinin işlerlik kazanmasına dair birtakım
düzenlemelerin sağlanmasına dönük girişimler
yerine, sadece basınla ilişkili önergeler getiriyorsunuz;
bunu anlamak mümkün değil.

Şimdi, bakın, bu tartışmaların
başladığı yerde bir de promosyonla ilgili
gelişmeler var. Tabiî, olayı, sadece, haber
alma özgürlüğü, haber iletme özgürlüğü,
basın özgürlüğü kapsamında
almak da mümkün değil. Neresinden bakarsanız
bakın, gazete, bir ürün, bir meta ve en çabuk,
en kolay bayatlayan, en çabuk gündemden çıkan
bir ürün; bu konuda özel düzenlemeler yapılması
gereğini kabul ediyoruz; ancak, bunun, Rekabetin Korunması
Hakkında Kanun hükümlerinin çerçevesinde
gerçekleşmesini engelleyici hiçbir şey
yok.

Bu konuda bir şey daha ilave etmek lazım; dağıtım
kuruluşlarının üzerine getirmeye çalıştığınız
yükümlülüğün işlerliği
de hiç bir şekilde yok; yani, yasa tasarısının
hazırlanış biçimiyle, herhangi bir
dağıtım şirketi, kendi ana sözleşmesinden,
Türk hukuk mevzuatının kendisine verdiği
yetki çerçevesinde, imkânlar çerçevesinde,
kendisini dağıtım şirketi yapan maddeleri
çıkardığında, yasa maddesinin
hiçbir yaptırımı yok.

Onun dışında, benden önce konuşan
değerli temsilcilerin söyledikleri noktaya da aynen katılıyorum;
Basın Kanununun kendi iç maddeleri arasındaki
çelişkiler de bertaraf edilmiş değil. Promosyonla
ilgili yükümlülük getiriyorsunuz dağıtım
şirketine; dağıtmakla ilgili yükümlülük
getiriyorsunuz dağıtım şirketine; hem
sonra, tekel olduğu yolundaki yargı nereden çıkıyor;
yani, bir şeyin tekel olması için, aynı
sahada başkasının faaliyet göstermesini
engelleyici şartların olması lazım.
Bugün, herhangi bir kişi ya da kurum yayın dağıtım
şirketi kurmak istese, onu engelleyecek bir şey mi
var? Hayır, onu engelleyecek hiçbir şey yok.

Burada yasa adına; yani, devletin kamusal bir imtiyaz alanını
terk etmesi diye bir şey söz konusu değil. Tam
tersine, devletin kendi üzerine düşen bir yükümlülüğü
kendi araçlarıyla, kendi imkânlarıyla
gerçekleştirmek dururken, bunu, hiçbir şekilde,
hukuk mantığıyla bağdaştıramayacağımız
bir şekilde, özel şirketlerin sırtına
yüklemesi söz konusudur. İşte, devletin
yetkilerinin genişlemesinin; devletin kamu düzeni,
devletin kamu hizmeti kavramlarını genişletmesi
suretiyle demokratik toplum yaşamına müdahalelerinden
bir tanesi de budur. Kamu hizmeti kavramındaki genişlemenin,
kamu düzeni kavramındaki genişlemenin, bu anlayış
çerçevesinde varabileceği nokta, sevgili arkadaşlar,
faşizmdir. Bu konuda dikkatli olmak zorundayız; yani,
sizin, belki, bugün, son derece iyi niyetli olarak getirdiğiniz
bu öneri, yarın, başka bir şekilde suiistimal
edilmeye fevkalade müsaittir.

Ancak, şu noktada, ek 2 nci maddeyle yapılmaya çalışılan,
gerçekleştirilmeye çalışılan
amaca, bir şekilde katılmak mümkündür;
o da, uç noktalarda, gazetelerin, ürünlerin satılmasına
ilişkin düzenleme getirmektedir. Hepimiz biliyoruz
ki, özellikle, belediyelerin tahsis ettiği bazı
imtiyaz alanları söz konusudur; yani, belediyelerin
ruhsat vermesi söz konusudur; tahsis ettikleri bazı
özel satış noktaları söz konusudur.
Bu gibi noktalarda, bu imtiyazı eline geçiren kimselerin;
yani, uç bayilerin "ben, şu ürünü
satarım şu ürünü satmam" demeye
hakları olmasa gerektir. Kaldı ki, Tüketicinin
Korunması Hakkındaki Kanunun 5 inci maddesi de bu
yönde düzenleme getirmektedir; yani, haddizatında,
Tüketicinin Korunması Hakkında Kanunun 5 inci
maddesi bu anlamda yeterlidir; Basın Kanuna ilave bir madde
getirmenin gereği de yoktur. Zira, bu yapılmazsa, aynı
zamanda, biraz evvel, CHP Grubu adına konuşan Sayın
Sav'ın söylediği mahzur da bertaraf edilmiş
olacaktır; yani, Basın Kanununun kendi içindeki
tutarlılığının sağlanması
bakımından, söz konusu mahzur da bertaraf edilmiş
olacaktır.

BAŞKAN - Sayın Mumcu, 2 dakikanız var efendim...

ERKAN MUMCU (Devamla) - Teşekkür ediyorum Sayın
Başkan.

Ama, orada şu söylenebilir: Oradaki, tüketicinin
korunması hakkında öngörülen mevzuat,
müracaat, müracaatın sonuçlanması,
gazete dediğimiz ürünün çok sınırlı
bir süre içerisinde tüketilmesi mecburiyetinden
kaynaklanan sebeplerle, pek işlerlik sağlamayacaktır.
Bu bakımdan, gazete dediğimiz ürünün
özellikleri dolayısıyla, özel bir düzenleme
yapılması gereğine, Anavatan Partisi Grubu katılmaktadır;
ancak, 1 inci maddede getirdiğiniz hususlar, ne yasa tekniği
bakımından kabul edilebilir hususlardır ne
de ciddî hiçbir yaptırımı olmayan
hususlardır. Ekonomik hayatın kendi dinamizmi içinde,
hiçbir gerçekliği karşılayabilme,
kuşatabilme yeteneğine ve imkânına da sahip
değildir; yani, ekonomik hayatın imkânları
ve canlılığı, söz konusu yasa teklifini
dolanmak, aşmak, bertaraf etmek noktasında fevkalade
kabiliyetlidir. Dolayısıyla, burada yaptığımız
tartışma, bir bakıma, boş bir tartışmadır.
Sizin yükümlülük getirmeye çalıştığınız
dağıtım şirketleri, ticaret hayatının,
ekonomik hayatın imkânları içerisinde
bu yaptırımları bertaraf edecek yeteneklere,
imkânlara, anlayışa, fevkalade sahiptirler;
ancak, şuna katılmak mümkündür: Özellikle
bölgesel basının, mahallî basının,
yayılma, dağılma, haber iletme imkânlarının
sağlanması bakımından, devletin bir yükümlülük
üstlenmesi gereği noktasında, Anavatan Partisi
Grubu da hemfikirdir; bu, zaten, anayasal bir gerekliliktir; ancak,
devlet, Anayasayla kendi üzerine yüklenmiş bir
yükümlülüğü, kendi araçlarıyla,
kendi imkânlarıyla yerine getirebilir; PTT, bunlardan
birisi olabilir; başka imkânlar bulunur, düşünülür;
bunlar gerçekleştirilebilir.

(Mikrofon otomatik cihaz tarafından kapatıldı)

BAŞKAN - Lütfen, cümlenizi tamamlar mısınız.

ERKAN MUMCU (Devamla) - Tamamlıyorum Sayın Başkanım;
teşekkür ediyorum.

Bu sebeple, devletin, Anayasanın, kendisine yüklediği
bir yükümlülüğü, sözleşme
hürriyetini de ihlal eder bir tarzda özel kişi
ve kuruluşların üzerine yüklemesi ne Anayasaya
uygundur ne hukuka uygundur. Anavatan Partisi olarak biz, teklifin
1 inci maddesine tümüyle karşıyız,
uç satış noktalarını düzenleyen
2 nci maddeyle ilişkin olarak söz konusu çelişkinin,
Basın Kanunuyla ilgili çelişkinin ortadan
kaldırılması halinde, haber alma özgürlüğünün
sağlanabilmesi bakımından, gazete dediğimiz
ürünün kendine özgü özellikleri
bakımından destekleyebileceğimizi beyan etmek
istiyorum.

Yüce Heyetinize saygılar sunuyorum. (ANAP ve DSP sıralarından
alkışlar)

BAŞKAN - Teşekkür ederim Sayın Mumcu.

Refah Partisi Grubu adın, Sayın Fikret Karabekmez;
buyurun. (RP sıralarından alkışlar)

Süreniz 20 dakika efendim.

RP GRUBU ADINA FİKRET KARABEKMEZ (Malatya) - Sayın
Başkan, sayın üyeler; 5680 sayılı
Basın Kanununa İki Ek Madde Eklenmesine Dair Kanun
Teklifiyle ilgili olarak Grubum adına söz almış
bulunuyorum; Grubum ve şahsım adına, Yüce
Heyetinizi saygıyla selamlıyorum.

Sayın Başkan, sayın üyeler; basın
ve yayın hürriyeti, Anayasamızda teferruatlı
olarak düzenlenmiştir. Anayasamızın 26
ncı maddesinde "Düşünceyi açıklama
ve yayma hürriyeti" başlığı
altında "Herkes, düşünce ve kanaatlerini
söz, yazı, resim veya başka yollarla tek başına
veya toplu olarak açıklama ve yayma hakkına
sahiptir. Bu hürriyet, resmî makamların müdahalesi
olmaksızın haber veya fikir almak ya da vermek serbestliğini
de kapsar" denilmektedir.

Yine, Anayasamızın 22 nci maddesinde "Haberleşme
hürriyeti" başlığı altında
" Herkes, haberleşme hürriyetine sahiptir... Haberleşme
engellenemez..." denilmektedir.

"Basın hürriyeti" başlığını
taşıyan Anayasamızın 28 inci maddesinin
üçüncü fıkrasında "Devlet,
basın ve haber alma hürriyetlerini sağlayacak
tedbirleri alır" denilmektedir.

Yine Anayasanın "Süreli ve süresiz yayın
hakkı" başlığı altındaki
29 uncu maddesinin üçüncü fıkrasında
"Süreli yayınların çıkarılması,
yayım şartları malî kaynakları
ve gazetecilik mesleği ile ilgili esaslar kanunla düzenlenir.
Kanun, haber, düşünce ve kanaatlerin serbestçe
yayımlanmasını engelleyici veya zorlaştırıcı
siyasal, ekonomik, malî ve teknik şartlar koyamaz"
denilmektedir.

Anayasamızın "Temel hak ve hürriyetlerin
kötüye kullanılamaması" başlağını
taşıyan 14 üncü maddesinin son fıkrasında
da "Anayasanın hiçbir hükmü, Anayasada
yer alan hak ve hürriyetleri yok etmeye yönelik bir
faaliyette bulunma hakkını verir şekilde yorumlanamaz"
denilmektedir.

Her ne kadar, Anayasamızın 48 inci maddesi "Çalışma
ve sözleşme hürriyeti" başlığı
ile düzenlenmiş ise de, aynı maddenin ikinci
fıkrasında "Devlet, özel teşebbüslerin
millî ekonominin gereklerine ve sosyal amaçlara uygun
yürümesini, güvenlik ve kararlılık
içinde çalışmasını sağlayacak
tedbirleri alır" denilmektedir.

Evet, Anayasamızın, saydığımız
bu teferruatlı düzenlemeler karşısında,
günümüzde karşımıza çıkmış
olan -ki, sanıyorum, Anavatan Partisi grup sözcüsü
dışında bütün sözcüler
kabul ettiler- bir tekelleşmeyi önlemek için
Meclisimizin faaliyette bulunmasını kabullenmemek
mümkün değildir.

Önümüze gelmiş olan kanun teklifine "Anayasanın
48 inci maddesinde çalışma ve sözleşme
hürriyeti düzenlenmiştir, bu hürriyet kısıtlanıyor"
dememiz mümkün değil; çünkü, biraz
önce bahsettiğimiz gibi, Anayasanın 14 üncü
maddesi, bu hürriyetlerin, Anayasada verilen hürriyetleri
çiğnemek için kullanılamayacağını
açık olarak ortaya koymuştur.

Evet, bir tekelleşmenin var olduğunu Anavatan Partisi
sözcüsü dışında bütün
sözcüler kabul etti; fakat, Anavatan Partisi sözcüsü
de, tekelleşmeyi kabul etmemesine sebep olarak "efendim,
bu dağıtım hususunda, isteyen istediği kadar
dağıtım yapsın, bunu engelleyen mi var"
gibi bir mantık ileri sürdü. böyle bir mantıkla
yaklaştığımız zaman, tekelleşme
mefhumu kalmaz. Sermayeyi ele geçiren herhangi bir grubun,
devletin ekonomisinde önemli bir yer tutan bir kısma
hâkim olmasını "efendim, engelleyen mi
var, diğerleri de bu hususta faaliyet göstersin"
dediğimiz zaman tekel diye bir olay tanımamamız
lazım.

DSP sözcüsünün "Tüketicinin Korunması
Kanunu ve Rekabetin Korunması Hakkındaki Kanunla
Rekabet Kurulu oluşturularak bu husus düzenlenebilirdi"
görüşüne katılmak mümkündür.
Biz de, Grup olarak, Rekabet Kurulunun acilen oluşturulmasına
olan ihtiyacı kabul ediyoruz; ama "hedef doğru,
fakat, metot eksik ve yanlıştır" görüşüne
katılmıyoruz; çünkü, Anayasamızda
-biraz önce belirttiğim gibi- teferruatlı olarak
düzenlenen bir konuyu, basın kanununa ek bir madde
getirerek düzenlemek, hukuk sistemimize uygundur. Zira, hukuk
sistemimiz, basın ve yayın özgürlüğüne
özel bir önem verdiği için, basınla
ilgili tekeli kıracak düzenlemenin, basın kanununa
ek olarak düzenlenmesine müsaade etmektedir.

Yine, ANAP sözcüsü "özel düzenlemeye
niye giriyoruz" gibi bir eleştiride bulundu. Buna da
katılmamız mümkün değildir; çünkü,
Anayasamızda, temel hak ve hürriyetler düzenlenmiştir.
Bu temel hak ve hürriyetler düzenlendikten sonra, basınla
ilgili hak ve hürriyetler, ayrıca, özel olarak
düzenlendiği için, hukuk sistemimiz mantığına
göre, basına önem vermemizin eliştirilmesini
izah etmek mümkün değildir.

Muhterem arkadaşlar, dağıtımda tekeli
ele geçirmiş olan kuruluş, bayi ve satıcılarla
sözleşme yaparak, kendi tekeli doğrultusunda -sözleşmeyi
feshetme tehdidi altında- kullanmaya çalışmaktadır.
Elimizde bayilere gönderilmiş olan bir sözleşme
sureti mevcuttur. Bu sözleşme suretinin 1 inci maddesinde
aynen şöyle diyor: "Bayi, sözleşme
süresince, adresi çevresinde, bir başka kişi
veya kuruluşa satış için yayın
veremez. Bayilik faaliyet sınırları şirketce
tespit olunacaktır."

Yine, bu sözleşmenin 2 nci maddesinde aynen şu
ifade vardır: "Bayi, şirketin yazılı
izni olmadıkça, başka bir dağıtım
kuruluşunun ve yayınevinin yayınlarını
teşhir edip, satamayacaktır." İşte,
görüldüğü gibi, dağıtımda
tekeli ele geçirmiş olan, tekelleşmiş
olan kuruluş, satıcıları da, bayileri
de bu tekelciliğinin vermiş olduğu baskıyla,
arzuları doğrultusunda kendi tekeline hizmet ettirmektedir.

Amacımız, Anayasanın 14 üncü maddesiyle
güvence altına alınan çalışma
ve sözleşme hürriyetine müdahale değil,
bilakis, tekeli kırarak, çalışma ve
sözleşme hürriyetinin, Anayasanın ruhuna
uygun olarak işlemesini sağlamaktır.

Grubum ve şahsım adına hepinizi saygıyla
selamlıyorum. (RP ve DYP sıralarından alkışlar)

BAŞKAN - Teşekkür ederim Sayın Karabekmez.

Doğru Yol Partisi Grubu adına, Sayın Mehmet
Gözlükaya, buyurun efendim. (DYP ve RP sıralarından
alkışlar)

Sayın Gözlükaya, süreniz 20 dakika.

DYP GRUBU ADINA MEHMET GÖZLÜKAYA (Denizli) - Sayın
Başkan, değerli milletvekilleri; sözlerimin başında
hepinize saygılarımı sunuyorum.

Refah Partisi Grup Başkanvekili Sayın Kapusuz ile
müştereken imzalayarak verdiğimiz teklif hakkında,
Doğru Yol Partisi Grubu olarak görüşlerimizi
arz etmeye çalışacağız.

Öncelikle şunu söyleyeyim; ANAP sözcüsü
Sayın Mumcu "Doğru Yol Partisi Grup Başkanvekili
önce teklifi imzaladı, sonra da imzasını
geri çekti" gibi bir yanlış söz
sarf ettiler. Böyle bir şey yoktur.

ERKAN MUMCU (Isparta) - Ben "Danışma Kurulunda
değiştirdi" dedim.

MEHMET GÖZLÜKAYA (Devamla) - Doğru Yol Partisi bir
şeye imza attı mı, o imzayı sonuna
kadar götürür. (DYP ve RP sıralarından
alkışlar)

Sayın Mumcu, sanıyorum, bu, Danışma
Kurulu meselesi değil, teklifteki imzanın, Meclis Başkanlığına
sunularak geri çekilmesi lazımdır; öyle
bir şey yok.

ERKAN MUMCU (Isparta) - Ben, tavrınızı değiştirdiğinizi
söyledim.

MEHMET GÖZLÜKAYA (Devamla) - Onun için, bu açıklamayı
yaparak sözlerime başlamış oldum.

Değerli arkadaşlarım, bu kanun teklifi üzerinde
konuşan değerli sözcü arkadaşlarımızın
bazılarının ne dediğini ben anlayamadım.
Herkes bir şeyler söylemeye çalıştı;
ama, bu kanun teklifinin yanında mı, değil mi;
bu pek anlaşılamadı. Tabiî, zorlukları
var gibi geldi bana.

Ben şunu soruyorum ve görüşümüzü
açıklıyorum: Bu kanun, Türkiye'de birkısım
basının yayımlarını dağıtmakta
zorluk çıkarıyor mu çıkarmıyor
mu? Yani, bir tekelleşme var mı, yok mu? (DYP ve
RP sıralarından "Var" sesleri) Var...

Haa, biz, bu büyük gazetelerimizin yahut bu yayın
şirketlerimizin hukukî haklarına da saygısızlık
edecek değiliz. Bu, ticaret hukuku hükümlerine göre
yürüyebilir. Onlar, o haklarını da araştırabilirler;
o ayrı bir konu; ama, Anayasamızın -arkadaşlarımızın
hepsinin de ifade ettiği gibi- 28, 29, 31 -tek tek, uzun uzun
ne olduklarını anlatmaya gerek görmüyorum-
ve tekelleşmeyi, kartelleşmeyi önleyin diyen
167 nci maddelerinde açıkça görülüyor
ki, devlete, dolayısıyla Meclisimize bir görev
veriliyor. Biz, Meclis olarak, bu anayasal görevi yerine
getirme gayreti içindeyiz.

Bugünkü uygulamayla basın üreteni zor durumda,
satıcı zor durumda, okuyucu da zor durumda; okumak
istediği gazeteyi alma şansına sahip değil.
O bakımdan, Yüce Meclisin bir adaleti sağlaması
lazım, bu yanlışlığı; yani,
dağıtımdaki tekelleşmeyi ortadan kaldırması
lazım.

Arkadaşlarımız "Rekabet Kurulu teşekkül
etmedi" diyorlar; edemedi; doğrudur. Biz, Doğru Yol
Partisi Grubu olarak, Refah Partisi Sayın Grup Başkanvekiliyle
bu kanun teklifini hazırlarken "keşke, basın
kanununda yapılması gereken değişiklikler
bir an önce gelebilseydi, Rekabet Kurulu teşekkül
edebilseydi de, hepsini bir görüşseydik"
dedik; ama, bunların zaman alacağı düşüncesiyle,
olayın da aciliyetini hesap ederek, bu teklifi verdik.
Doğru Yol Partisi Grubu, bu teklife sahiptir ve olumlu oy
verecektir.

Hepinize saygılar sunuyorum. (DYP ve RP sıralarından
alkışlar)

BAŞKAN - Teşekkür ederim Sayın Gözlükaya.

Teklif üzerinde, gruplar adına yapılan konuşmalar
sona ermiştir.

Şahısları adına, Sayın Recep
Kırış; buyurun efendim. (BBP ve RP sıralarından
alkışlar)

Süreniz 10 dakikadır.

RECEP KIRIŞ (Kayseri) - Teşekkür ederim Sayın
Başkan.

Sayın Başkan, sayın milletvekilleri; sözlerime
başlarken, hepinizi, Büyük Birlik Partisi ve şahsım
adına saygıyla selamlıyorum.

Değerli arkadaşlar, şu anda, 5680 Sayılı
Basın Kanununa İki Ek Madde Eklenmesine Dair Kanun
Teklifini görüşmekteyiz.

Değerli arkadaşlar, evvela, bu kanun teklifine neden
ihtiyaç duyulmuştur; onu bir kere daha, birkaç
cümleyle ifade etmekte yarar vardır.

Şu anda, Türkiye'de, gazete dağıtımı
konusu, bir tekelleşme meydana getirecek durum arz etmektedir;
çünkü, değerli arkadaşlar, gazetecilik,
çok ayrı bir konudur. Biraz önce, değerli
arkadaşım, ANAP sözcüsü kıymetli
kardeşim "efendim, şu an, dağıtım
yapan bir şirket varsa, bu, birsürü gazetenin
ortaklığıyla çıkıyorsa,
burada bir tekel söz konusu olmaz; yeni bir dağıtım
şirketi kurulabilir" dedi. Teorik olarak söylediği
gayet doğrudur; ama, pratikte, bunun, gerçekle hiçbir
alakası yoktur. Neden yoktur; çünkü, değerli
arkadaşlar, siz, trilyonlarca lira paraya, sermayeye sahip
olsanız bile, bu alanda yeni bir şirket kurmaya teşebbüs
ettiğiniz zaman karşılaşacağınız
durum şudur. Mesela, Türkiye'de gazetelerin, belli
merkezlerden, akşamdan sabaha kadar dağıtımı
yapılır. Sözgelimi, Adana'da şu an tekel
meydana getiren şirketin 20 istikamete gidecek arabası
varsa, siz de, ilk anda 20 araba alabilirsiniz. Elinizdeki kaynak
buna yetebilir; ama, kendileri, ortaklaşa, birçok
gazete bir araya gelerek bir tekel meydana getirdikleri için,
orada, diyelim ki, Adana'dan kalkan bir araba, o bölgedeki,
o hattaki en ücra yerlere kadar topluca o gazeteleri götürürken,
size göre çok daha avantajlıdırlar;
ama, siz, yeni bir gazete çıkarıyorsanız
-diyelim ki, gene 20 araba çıkarmak mecburiyetindesiniz;
ama- sizin dağıttığınız gazete
fevkalade az olacağı için onunla rekabet etmeniz
imkânsız hale gelir. Dolayısıyla, trilyonlarca
sermayeye de sahip olsanız, rekabet edemezsiniz. Halbuki,
basın, medya, iletişim, fevkalade önemli bir
konudur ve gerçekten, haber alma hürriyeti, fikir
ve düşünce hürriyetinin çok önemli
bir parçasıdır.

Değerli arkadaşlar, ben, burada, hangi partiden olursa
olsun bütün arkadaşlarımızın
-şöyle bir sağlıklı düşünceyle
meseleye baktığımız takdirde-tekelleşmeye,
hele bu alanda bir tekelleşmeye karşı olduklarını
biliyorum ve buna inanıyorum. Çünkü, gerçekten,
tekelleşme, ekonominin her alanında zararlı,
her alanında tüketicilerin aleyhine sonuçlar
doğuran bir hakikat; ama, hele hele, bu siyasî alanda,
fikir hayatında sözkonusu olur, mesela, medya kendi
arasında bir tekelleşme meydana getirmek suretiyle,
Türkiye'de, sadece belli konularda, sadece belli düşüncelerin,
vatandaşa, halkımıza iletilmesi mümkün
olur, farklı düşünce ve kanaatlerin insanlarımıza
ulaşması engellenirse, o zaman bunun doğuracağı
netice nedir; bunun doğuracağı netice, insanlarımızın,
fikir, düşünce, haber alma hürriyetlerine
ambargo konulmasıdır, bunun engellenmesidir, diktatörlüğün
tesisidir, hürriyetlerin bertaraf edilmesidir. Bunu ise,
hiçbir parti grubundan arkadaşlarımızın
onaylayacağını düşünemiyorum.

Değerli arkadaşlar, demokrasinin esası, azınlık
bile olsa, farklı fikir ve düşüncelerin
yaşatılmasıdır. Adalet ise, güçlülerin
korunmasını değil, zayıfların
ezilmemesini temin etmektir. Dolayısıyla, biz, elbette
ki, fikir ve düşüncelerin serbestçe ifadesinden
yana olmak durumundayız. Aksi takdirde, Türkiye'de
demokratikleşmeden de bahsetmek mümkün değildir,
ilerlelemeden, gelişmeden de bahsetmek mümkün
değildir.

Şu an dünyada, basın hürriyetinin olmadığı,
basın hürriyetinin birtakım tekellerle kontrol
altına alındığı ülkelerin
tamamı diktatörlüklerle yönetilen ülkelerdir.
Türkiye'nin böyle bir konuma, böyle bir duruma
girmesini istemiyorsak, farklı fikir ve düşüncelerin
insanlarımıza serbestçe ulaşmasını
istiyorsak, bu konudaki tekelleşmelere hep beraber karşı
çıkmak durumundayız.

Değerli arkadaşlar, Türkiye'de zaman zaman hep
birlikte şahit olmuşuzdur -biz, dürüst,
gerçekten vatandaşlarımıza en iyi şekilde
hizmet etmek azim ve gayretiyle çırpınan
medyayı, gazeteleri, gazeteci arkadaşlarımızı
tenzih ederiz- şu Meclise en ağır hakaretleri
bazı gazeteler yapıyorsa, mesela, "Türkiye
Büyük Millet Meclisinde milletvekilleri bedava yemek
yiyor" diye bazı gazeteler manşet atıyorsa,
bırakınız, bazı gazeteler de yaşasın,
onlar da "hayır, Türkiye Büyük Millet
Meclisinde yemekler bedava değildir, şu kadar ücreti
vardır" desin veya bir sayın gazete, bir sayın
lider hakkında veya bir parti hakkında iftira ediyorsa,
bırakalım bir başka gazete de "burada
bir yanlışlık var" diyebilsin. (RP sıralarından
alkışlar)

Değerli arkadaşlar, biz, farklı fikir ve düşüncelerin
ifadesinden kimseye zarar gelmeyeceğini bilmek durumundayız.
Türkiye, aslında bu noktaları geçti.
Geçmişte "141, 142, 163 üncü maddeler
kalkarsa, efendim, kıyamet kopar" denildi; vallahi,
hep beraber gördük ki kıyamet falan da kopmadı
ve şu anda, biz -karşı olmamıza rağmen-
her türlü söz, fikir ve düşüncenin
de serbestçe ifadesinden rahatsızlık duymuyoruz
ve insanlar, kendi fikir ve düşüncelerinde haklı
olduklarına inanıyorlarsa, medenî bir şekilde
bunları ortaya koyabilsinler, tartışabilsinler;
ülke için en doğru neyse millet buna karar versin
noktasına geldik ve bunda, bütün arkadaşlarımız,
ister sağ düşünceye sahip olsun ister sol
düşünceye sahip olsun, hemfikir durumdadırlar.
Dolayısıyla, değerli arkadaşlar, burada,
mesele, demokrasiye sahip çıkıp çıkmama
meselesidir; mesele, hürriyetlere sahip çıkıp
çıkmama meselesidir. Gelin, hürriyetleri hep
birlikte koruyalım ve hürriyetleri koruma konusunda
hepimiz üzerimize düşeni yapalım.

Kıymetli arkadaşlar, ayrıca, şunu da
burada ifade etmek istiyorum: Şimdi, demin konuşan
bir değerli arkadaşımız "Basın
Kanunun bazı maddeleriyle, bu kanun değişikliği
arasında bazı konularda çelişki vardır;
çünkü, bazı hallerde, Kanun 'satana da
basana da' diye cezaî müeyyideler getirmektedir"
gibi bir görüş serd ettiler. Halbuki, burada da
"çıkmakta olan süreli yayınları
dağıtmayı bir bakıma zorunlu hale getiren
birtakım müeyyideler getiriliyor" dendi. Aslında,
bakın, burada, Kanun metninde geçen "mevzuatın
öngördüğü şatların yerine
getirilmesi halinde" tarzındaki ifade, bu çelişkiyi
zannediyorum gidermeye kafidir. Dolayısıyla, elbette
ki, bu dağıtımı yapılanlar, yasal
yayın organların yayınları olacaktır;
belli mevzuatı yerine getirmiş olan yayın
organlarının yayınları olacaktır.
Dolayısıyla, ben, o konuda bir çelişki
olduğu ve Anayasaya aykırılık bulunduğu
düşüncelerine katılmıyorum.

Demin yine bir arkadaşımızın ifade
ettiği gibi, Anayasadaki hiçbir hak ve hürriyet,
birtakım hürriyetlerin ortadan kaldırılmasına
yönelik olarak kullanılamaz, bu anlamda yorumlanamaz.
O bakımdan, bu, fevkalade önemlidir.

Değerli arkadaşlar, tabiî, devlet, şu an,
böyle bir kanunî düzenleme yapma zorunluluğuyla
karşı karşıya bulunmaktadır;
ama, keşke, bu özel dağıtım şirketleri
yanında, medyaya, basına hizmet etmek üzere
devlet, ayrıca bir dağıtım şirketi
organize edebilse ve onun yanında, yine, özel sektörün
de bu alanda çalışması temin edilebilse...
Belki, böyle bir düzenleme de ayrıca faydalı
olur; ama, öyle bir düzenleme yapılmadan bugünkü
durumda bırakılması ve bir tekel meydana
getiren birtakım grupların, yeni çıkacak
birtakım yayınları boğma veya istemediği
fikir ve düşüncelere, âdeta, ambargo koyma
imkânı getiren bir durum hâsıl edilmesi
ve buna devam edilmesi, ülkemiz bakımından
asla faydalı olmaz.

Bu itibarla, bu düzenlemenin, asla basın hürriyetini
zedeleyen bir yanı olmadığını,
tersine, bu hürriyetin korunması amacına yönelik
olduğunu ve bunun, şu an bu teklife karşı
çıkan arkadaşlarımız ve onların
fikirleri bakımından da, belki, bir gün lazım
olacağını ifade ederek sözlerimi bağlıyorum
ve bu meyanda, bu teklife destek olacağımızı
ifade ediyorum.

Hepinizi, tekrar, Büyük Birlik Partisi ve şahsım
adına saygıyla selamlıyorum.

Teşekkür ederim. (BBP, RP, DYP ve ANAP sıralarından
alkışlar)

BAŞKAN - Teşekkür ederim Sayın Kırış.

Sayın milletvekilleri, ikinci söz istemi Sayın
Uğur Aksöz'ün. Yalnız, sayın Mehmet
Emin Aydınbaş ile sayın Ersönmez Yarbay
da söz istemişlerdir; ancak, 2 kişiye söz
veriyoruz.

Sayın Aksöz, buyurun efendim.

Süreniz 10 dakikadır.

UĞUR AKSÖZ (Adana) - Sayın Başkan, değerli
milletvekilleri; 5680 Sayılı Basın Kanununa
İki Ek Madde Eklenmesine Dair Kanun Teklifi üzerinde
şahsım adına konuşmak üzere söz
aldım; hepinizi saygıyla selamlıyorum.

Önce özür diliyorum, sadece 10 dakikam olduğu
için biraz hızlı konuşacağım;
ama, bazı gerçekleri de burada anlatmak zorundayım.

Değerli arkadaşlar, getirilen bu teklif a'dan z'ye Anayasaya
aykırıdır. Hemen okuyorum:

Anayasanın 10 uncu maddesi "Hiçbir kişiye,
aileye, zümreye veya sınıfa imtiyaz tanınamaz"
hükmünü getirmiştir. (RP sıralarından
"tanıyor" sesleri)

BAŞKAN - Efendim, müsaade edin, bir dakika...

UĞUR AKSÖZ (Devamla) - Efendim dinleyin.

Bu düzenlemeyle, siz, gazetelere imtiyaz tanıyorsunuz.

Bu devlet, ülkede üretilen hangi ürün için
dağıtım şirketlerine "sen bu ürünü
dağıtmaya mecbursun" diyor?! Gazete de bir üründür.
Siz, dağıtım şirketine, cezveciye, tabakçıya,
tencereciye "sen bunu dağıtacaksın"
diye emir verebiliyor musunuz da gazete için veriyorsunuz?!
Gazete bir ürün değil midir?

Gazeteyi çıkaran şirket, kâr amacıyla
kurulmuş, vergi ödeyen bir ticarî şirket
değil midir? Dağıtım şirketi bir ticarî
şirket değil midir? Hani serbest rekabet vardı?!
Hani Avrupa Birliğine giriyorduk?! Hani her şey serbestti?!
Böyle mi serbest rekabet oluşturacaksınız,
böyle mi serbest ticaret yaptıracaksınız
siz?! İki tane ticarî şirkete nasıl
böyle bir müdahale yapıyorsunuz, ben bunu anlayamıyorum...
(RP sıralarından gürültüler)

ABDULKADİR ÖNCEL (Şanlıurfa) - Hani basın
özgürlüğü?!.

UĞUR AKSÖZ (Devamla) - ...ama, ileride anlayacaksınız,
dinlerseniz anlayacaksınız.

Anayasanın 10 uncu maddesinde deniliyor ki: "Devlet
organları ve idare makamları bütün işlemlerinde
kanun önünde eşitlik ilkesine uygun olarak hareket
etmek zorundadırlar."

Şimdi, gazete üreten ile dağıtan eşit
mi oluyor?! Bakın, gazete üreten, dağıtan
şirkete gidiyor diyor ki: "İşte yasa kardeşim,
benim gazetemi dağıtacaksın." Peki; ben,
dağıtan şirketim, "A" gazetesine gidiyorum,
"ver gazeteni ben dağıtacağım"
diyorum. "Vermem" derse bir şey yapabiliyor musunuz?
Böyle tek taraflı eşitlik olur mu?! Yani, gazete
üreteni koruyan madde var; ama, dağıtıcıyı
koruyan madde yok. Madem öyle, buyurun, dağıtan
her şirket, istediği gazeteye gitsin "ben, senin
gazeteni dağıtacağım" desin bakalım...
Hani ona ilişkin hüküm?! Böyle eşitlik
olmaz arkadaşlar.

Madde madde sayıyorum; Anayasanın 18 inci maddesinde
"Hiç kimse zorla çalıştırılamaz"
deniliyor. Bu, Anayasanın bir maddesi, temel hüküm.
Siz, dağıtım şirketini zorla çalıştırıyorsunuz
"bu gazeteyi satacaksın" diyorsunuz. (RP sıralarından
gürültüler) Zorla çalıştırıyorsunuz
efendim. Adam, ticaret yapıyor, serbest meslek sahibi.
Siz, serbest meslek sahibi bir avukata "bu davayı
almaya mecbursun" diyebilir misiniz?! Ticaret yapan, kâr
amacıyla kurulmuş bir şirkete "sen bunu
dağıtacaksın" diyebilir misiniz?! Ne farkı
var ikisinin?!

TEMEL KARAMOLLAOĞLU (Sıvas) - Deriz.

UĞUR AKSÖZ (Devamla) - Efendim, bitmedi. Anayasanın
48 inci maddesinde "Herkes sözleşme hürriyetine
sahiptir" deniliyor. Buyurun bakalım... Siz, şimdi,
sözleşme hürriyetini ne yaptınız?!
Ben dağıtım şirketiyim, sözleşme
yapmam, hürriyetim var, yapmam kardeşim diyorum "hayır,
yapacaksın" deniyor. Böyle sözleşme
hürriyeti olur mu?!

Bu teklif, çeşitli hükümleriyle Anayasaya
aykırılık taşıyor.

MEMDUH BÜYÜKKILIÇ (Kayseri) - Bu ANAP'ın
mantığı mı?

UĞUR AKSÖZ (Devamla) - Efendim, ben, bir hukukçu
ve bir gazeteci olarak şahsım adına konuşuyorum;
siz de öğrenirsiniz dinlerseniz, Anayasada bunlar yazıyor.
(ANAP sıralarından alkışlar)

Peki, bakın, sizi suçüstü nasıl
yakalıyoruz: Bakın, sizin teklifiniz burada; bakın,
Refah ve DYP'nin teklifinde ne yazıyor: "4054 sayılı
Kanunun 22 nci maddesinde öngörülen Rekabet Kurulu
henüz oluşturulamadığı için
hiçbir sonuca ulaşamıyoruz..." Kim bunu
oluşturacak? Hükümet. İtiraf eden kim?
Hükümet. Peki kardeşim, bu oluşturulamıyorsa,
Anayasaya aykırı bir yasayla mı bu işi
düzelteceksin?!. Oluştur o zaman!.. Senin şikâyet
hakkın yok ki!.. Oluştur Rekabet Kurulunu, bu, Anayasaya
aykırı düzenlemeyi de getirme kardeşim!..
Burada itiraf ediyorsun...

ALİ ER (İçel) - Oluşturamıyorsan
orada ne işin var!..

UĞUR AKSÖZ (Devamla) - Sonra, tüketici mahkemelerini
yerleştiremediniz. Bakın, Tüketiciyi Koruma
Yasası işte bu işler için çıktı,
bunun için uğraştık. Tüketiciyi Koruma
Yasasındaki Rekabet Kurulunu Sayın Hükümet
oluştursaydı ve tüketici mahkemelerini de yerleştirseydi,
şu düzenlemeye ve şu Anayasaya aykırılığa
gerek kalmazdı. Dağıtıcıyla gazeteci
giderdi tüketici mahkemesine, kozunu paylaşırdı;
bize ne!.. Biz tencereciyle tavacının, dağıtıcıyla
üreticinin hangi işine karışıyoruz?!.

Peki, ben şimdi size soruyorum: Benim Adana'da tencere fabrikam
var; bunu, siz Türkiye'ye dağıtın; haydi
böyle bir yasa yapın... Ben istiyorum kardeşim...
Gazetenin tencereden ne farkı var?! Gazete kamu görevi
mi yapıyor?!.

MEMDUH BÜYÜKKILIÇ (Kayseri) - Kamu görevi...
Kamu...

UĞUR AKSÖZ (Devamla) - Niye kamu görevi yapıyor;
bedava mı satılıyor bu gazete?!. (ANAP sıralarından
alkışlar, RP sıralarından alkışlar[!])
Peki, kamu göreviyse, tencere de yemek kardeşim, en
büyük kamu görevi karın doyurmak... Benim
tenceremi de bu devlet dağıtsın kardeşim..
Buyurun... Böyle şey olur mu?!. Devlet bu kadar küçülür
mü arkadaşlar?!.

ABDULKADİR ÖNCEL (Şanlıurfa) - Reklam...
Reklam...

UĞUR AKSÖZ (Devamla) - Şimdi, bir de zamanlamaya
bakalım: Uyum yasaları bekliyor, Adalet Bakanlarının
tümü bas bas bağırıyor, yargıyı
hızlandıracak 12 yasa var, bekliyor, bütün
yasalar bekliyor -eskiden bir Acul Sadi vardı, şimdi
şu acul Hükümete bakın- 10 Ekimde bu yasa
teklifi veriliyor -dikkat buyurun- 17 Ekimde Adalet Komisyonundan
jet gibi geçiyor, bugün 24 Ekim, jet gibi burada gündeme
alınıyor, geçirilmek isteniyor. Adama sorarlar,
yahu, bu telaş niye beyler, bu acele niye; bir baskı
mı var size, bir tehdit mi var Allahaşkına?..(ANAP
ve DSP sıralarından "var, var" sesleri)

AHMET KABİL (Rize) - Var... Var... İçeride
bekliyor...

UĞUR AKSÖZ (Devamla) - Söyleyin, bilelim, yardımcı
olalım arkadaşlar; nedir bu acele yani ?! (RP sıralarında
gürültüler)

Daha bitmedi canım; durun, acele etmeyin, dinleyin, sabredin.

Bir de yasanın tekniği var arkadaşlar. İçinizde
hukukçular var, böyle yasa olur mu Allahaşkına?!
Bakın, burada ne demişsiniz; "Dağıtımdan
kaçındıkları yayının
toplam bedelin yüzde 50'si oranında para cezasına
çarptırılır."

Şimdi, komediye bakın: Bu cezayı kim verecek
; belli değil. Bunun itirazı nereye yapılacak;
belli değil. İtiraz, infazı durduracak mı;
belli değil. Peki, bu toplam bedel ne? Dağıtımcıya
toplam teslim edilen gazete miktarı mı, yoksa elden
çıkarılan mı, yoksa, satılan
mı? Biliyorsunuz bunun yüzde 40'ı - 50'si iade
olunuyor. Bunun hangisi toplam bedel?..

Bakın, kanun tekniği bakımından da -içinizde
hukukçular var- saçma sapan bir kanun teklifi. Besbelli
ki, son derece aceleye getirilmiştir. O bakımdan,
bunu da bir yere not edin.

Şimdi, eğer, "Efendim, gazeteyi halk okusun; kamu
görevi. Halkın okuması lazım diye bunu
yaptık" diyorsanız, gene yanlış.
Dağıtım yapılmadığı
zaman orayı kapatıyorsunuz. Kapatınca ne
oluyor beyler? 1 gazete için kapattığınız
orası 100 gazeteyi dağıtamıyor. Hani
kamu hizmeti ? 1 gazeteyi dağıtmadı diye kapattığınız
kuruluş, bu ülkenin bütün gazetelerini dağıtacaktır.
E, kapattığın zaman sen, halkı bütün
gazetelerden temelli mahrum bırakıyorsun. Hani kamu
hizmeti ? Hani haberleşme hürriyeti ? Bakın,
bu da yok. (RP sıralarından, "bağırma,
heyecanlanma"sesleri)

Efendim, heyecanımız hukuk çiğnendiği
içindir, Anayasa çiğnendiği içindir;
o konuda elbette heyecanlanacağız. (ANAP sıralarından,
"Bravo"sesleri, alkışlar) Peki, sizin heyecanınız
niye? Daha dün, Devlet Bakanınız "Basın
Kanununu değiştireceğim" diye brifingler verdi.
Bekleyin, onunla beraber değiştirin. Bu acele niye?
Bu iki maddeyi eklemek niye? Heyecanlı kimmiş?!..

Bakın arkadaşlar, bilmiyorsunuz işi; işin
bir de promosyon tarafı var. Şimdi, dağıtıcıya
dediniz ki, bu gazeteyi dağıtacaksın; tamam,
mecbur kaldı; peki, bunun promosyon olarak, radyosu, televizyonu,
kitabı, ansiklopedisi var; hani onunla ilgili hüküm?..
Dağıtıcı onu da dağıtmaya
mecbur mu? Onun için yüzlerce depo tutmayacak mı,
eleman tutmayacak mı? Hani onunla ilgili bir hüküm!?
Siz, bu kuruluşa, bu kadar angaryayı nasıl
yüklüyorsunuz?!. Yine yanlış, bakın!..

Arkadaşlar, vaktim doluyor, heyecandan değil; vaktim
yok, hepsini söyleyeyim diye hızlı konuşuyorum.
Sonuç olarak, hemen şunu söylüyorum: Bu
yasa teklifi, Anayasaya, A'dan Z'ye aykırıdır;
bakın, Anayasa profesörleri, hukukçular burada;
Ticaret Yasasına A'dan Z'ye aykırıdır;
Türkiye'de yerleşmiş teamüle aykırıdır.
Ayrıca, çok duyduğumuz "adil düzen"
diye bir şey var; ona çok aykırıdır,
ayıp oluyor...

Saygılar sunarım. (ANAP sıralarından
alkışlar)

BAŞKAN - Teşekkür ederim Sayın Aksöz.

Sayın milletvekilleri, teklifin tümü üzerindeki
konuşmalar bitmiştir.

Maddelere geçilmesini oylarınıza sunuyorum:
Kabul edenler... Kabul etmeyenler... Maddelere geçilmesi
kabul edilmiştir.

1 inci maddeyi okutuyorum:

Basın Kanununa İki Ek Madde

Eklenmesine Dair Kanun Teklifi

MADDE 1. - 15.7.1950 tarihli ve 5680 sayılı Basın
Kanununa aşağıdaki ek maddeler eklenmiştir.

"EK MADDE 7. - Süreli ve süresiz yayınların
dağıtımını yapan gerçek
ve tüzelkişiler, talep edilmesi ve mevzuatın
öngördüğü şartların yerine
getirilmesi halinde, dağıtımını
yaptıkları diğer mevkutelerin satış
fiyatı ile trajlarına göre aldıkları
dağıtım ücretini aşmayacak bir bedel
mukabilinde, bu yayınların dağıtımını
yapmak zorundadırlar. Aksine davranışta bulunanlar
hakkında, dağıtımından kaçındıkları
yayının toplam bedelinin % 50'sioranında
ağır para cezasına hükmolunur. Tekerrür
halinde bu ceza iki katı olarak uygulanır ve faaliyetleri
3 aya kadar durdurulur.

BAŞKAN - Madde üzerinde gruplar adına söz
isteyen?.. Yok.

Şahısları adına, Mehmet Emin Aydınbaş;
buyurun efendim.

Süreniz 5 dakikadır.

MEHMET EMİN AYDINBAŞ (İçel) - Sayın
Başkan, sayın üyeler; görüşülmekte
olan Basın Kanununa Ek İki Madde Eklenmesine Dair
Kanun Teklifi hakkında, şahsım adına
söz almış bulunuyorum.

Muhterem arkadaşlar, basın, halkımızın
haber alma özgürlüğünü yakından
ilgilendirir. Ayrıca, basın ve yayın özgürlüğü,
Anayasa tarafından güvence altına alınmış
en temel haklardan biridir. Ancak, Anavatan Partisinden şahsı
adına söz alan sayın sözcü, basını,
sanki, bir tencere, bir tava firması derecesine düşürmek
suretiyle, çok önemli bir yaklaşım hatası
yapmıştır.

Basın öyle bir şeydir ki, bir gün içerisinde
haberi topluyorsunuz, basıyorsunuz, yayınlıyorsunuz
ve tüketicisine ulaştırıyorsunuz. Bu
süreç içerisinde, Tüketicinin Korunması
Yasası ve Rekabetin Korunması Yasasıyla korunması
kısa süre içerisinde mümkün olmayan
bir boşluğu doldurmak üzere, bu madde tesis edilmiştir;
çünkü, siz, Rekabetin Korunması Yasasına
uygun olarak, bu prosedürü bir gün içinde
işletip, yayının dağıtılmasından
doğan sakıncaları gideremezsiniz. Bu bakımdan,
bu yasanın çıkarılması zaruret
haline gelmiştir.

Ayrıca, tekel oluşması hakkında, bundan
önce, Anavatan Partisi Grubu adına konuşma yapan
sayın sözcü arkadaşımız,
tekelleşmeyi önleyen bir yasa maddesinin olmadığından;
bir tekelleşmeden söz edilemeyeceğinden bahsetmiştir.
Bu arkadaşımıza, tekelleşmenin ne olduğu
konusunu biraz daha fazla araştırmasını
tavsiye ediyorum. Bir tekelin oluşması için,
o konuda çalışacak diğer firmaların
oluşmasına engel olacak yasa maddelerinin bulunması
gerekli değildir. Ekonomik şartlar da tekelleri oluşturur
ve hükümetler, bu tekelin oluşmaması için
elinden geleni yapmak zorundadır.

Bir de, bazı arkadaşlarımız, en tabiî
hak olan sözleşme hakkının ihlal edildiğinden
bahsettiler. Bugün, dağıtım şirketlerinin,
tekelleşmek suretiyle, bayiler üzerinde bir baskı
kurduklarını ve bayilerin sözleşme haklarını
gasp ettiklerini hepimiz biliyoruz. Dolayısıyla,
bayilerin, sözleşme hakkını gasp eden
bu tekellerin, gördükleri kamu hizmetine uygun olarak,
bütün yayın organlarının basılan
yayınlarının dağıtımını
sağlaması, hiçbir zaman, sözleşme
hakkını gasp etmek değildir; çünkü,
zaten, yasa maddesinde, buna mümasil, buna uygun basın
yayın organlarının yayınları
hangi şartlarda dağıtılıyorsa,
dağıtılmaması söz konusu olan matbu
evrakın, gazetenin de aynı şartlarda dağıtılacağı
belirtilmiştir. Dolayısıyla, siz, nasıl,
bir telefon hizmetini, bir su hizmetini, bir elektrik hizmetini,
bazı insanlara veririm, bazı insanlara vermem diyemiyorsanız;
aynı şekilde, dağıtım şirketlerinin
de, Anayasayla güvence altına alınmış
haberleşme hürriyetini, basın yayın hürriyetini
ilgilendiren bu konuda, ben, şunu dağıtırım,
şunu dağıtmam diye tercih yapma hakkına
sahip olmaması gerekir.

Bu maddenin son derece isabetli olduğunu ve büyük
bir eksikliği ortadan kaldırarak, basında dağıtım
tekelleşmesinin oluşmasına engel olacağını
ifade ediyor, hepinizi saygıyla selamlıyorum. (RP
sıralarından alkışlar)

BAŞKAN - Teşekkür ederim Sayın Aydınbaş.

Sayın Ersönmez Yarbay, buyurun efendim. (RP sıralarından
alkışlar)

Süreniz 5 dakika Sayın Yarbay.

ERSÖNMEZ YARBAY (Ankara) - Sayın Başkan, sayın
milletvekilleri; Türk basınının en önemli
sorunlarından bir tanesi tekelleşmedir. Bugün,
okumakta olduğumuz gazetelerin yüzde 80'i iki grup tarafından
çıkarılmaktadır; dolayısıyla,
bir tekelleşme söz konusudur. Biz, bu tekelleşmeden
şikâyet ederken, bundan altı yedi ay önce,
bu iki grup, tek bir dağtıım şirketi kurarak,
gazetelerde yüzde 80'lik bir paya sahipken, bu sefer dağıtımda
yüzde 100'lük bir tekel kuruluşu oluşturmuşlardır.
Dolayısıyla, basındaki çoksesliliğin
ortadan kalkma tehlikesiyle karşı karşıya
bulunmaktayız. Bu sebeple, ek madde 7'nin bu şekilde
geçmesinin çok faydalı olacağı
kanaatindeyim. Bu, aynı zamanda, Türkiye'de basının
çoksesliliğinin devamını sağlayacaktır
ve bütün siyasî partiler için de önemli
bir sigorta olacaktır. Çünkü, halihazırdaki
tekelci yapı devam ettiği takdirde bir müddet
sonra, özellikle seçimlerde, bu dağıtım
şirketi, bazı partilerin yayın organlarına
da engel koyabilecektir.

Onun için, bu maddenin bu şekilde geçmesi,
demokrasi açısından, basın hürriyeti
açısından ve haberleşme özgürlüğü
açısından faydalı olur kanaatindeyim.

Hepinize saygılar sunuyorum. (RP sırlarından
alkışlar)

BAŞKAN - Teşekkür ederim Sayın Yarbay.

Sayın milletvekilleri, madde üzerindeki konuşmalar
bitmiştir.

Maddeyle ilgili önerge var okutuyorum:

Türkiye Büyük Millet Meclisi Başkanlığına

Görüşülmekte olan 107 sıra sayılı
kanun teklifinin 1 inci maddesiyle eklenen ek madde 7'nin teklif
metninden çıkarılmasını arz
ve teklif ederiz.

Saygılarımızla.

Mehmet Keçeciler Murat Başesgioğlu Ömer
Ertaş

Konya Kastamonu Mardin

Biltekin Özdemir Ahmet Kabil Hüsnü Sıvalıoğlu

Samsun Rize Balıkesir

BAŞKAN - Komisyon, önergeye katılıyor
mu?

ADALET KOMİSYONU BAŞKANI AHMET TEKDAL (Ankara) -
Katılmıyoruz efendim.

BAŞKAN - Hükümet?..

DEVLET BAKANI SACİT GÜNBEY (Diyarbakır) - Hayır
efendim, katılmıyoruz.

BAŞKAN - Efendim, Hükümet ve Komisyon önergeye
katılmıyor.

Önerge sahibi Sayın Başesgioğlu, buyurun
efendim.

Süreniz 5 dakika.

MURAT BAŞESGİOĞLU (Kastamonu) - Sayın
Başkan, muhterem arkadaşlar; önergemiz ek madde
7'ye ilişkindir. Aslında, daha önce konuşan
değerli konuşmacılar, bu maddenin Anayasaya aykırılığını
çok açık bir şekilde ortaya koydular.
Anayasamızda düzenlenmiş bulunan sözleşme
hürriyetine çok açık bir şekilde
aykırılığı ortadadır; ama,
bütün bunlara rağmen, teklif sahipleri ve İktidar
Partisi Grupları, anlaşılan odur ki, bu yanlışlıklarında
ısrar etmektedirler.

Değerli arkadaşlarım, husumetle, öfkeyle
kanun yapmak bu Meclise yaraşmaz. Bir kere, bu hakkı
teslim etmemiz lazım. Evet, doğrudur; basının
bir bölümüyle, bugün İktidar Partisinin
bir grubu kavgalıdır, husumet içerisindedir;
ama, Yasama Meclisini, siyasî parti gruplarını
bu konuda taraf etmeye veyahut da hakem mercii yerine koymaya
hakkımız yok. Çünkü, şu düzenleme,
tamamen, özel hukuk ilişkilerini ilgilendirmektedir,
ticarî ilişkileri düzenlemektedir. Dolayısıyla,
Meclis olarak, yasa koyucu olarak, ticarî alana müdahalemiz
söz konusu olamaz.

Arkadaşlarım ifade ettiler; tamam, tekelleşmeye
karşıyız, basın özgürlüğü,
demokrasi, çokseslilik; bunlar güzel şeyler,
parlak laflar; ama, bunu özümsemek lazım. Yoksa,
husumet duygularını gizlemek için bu lafları
paravan olarak kullanmayalım. Bugün, basınla
aranız bozuk, yarın belki düzelebilir; böyle
olduğu zaman, bu kanun teklifini geri mi alacaksınız?!.

Değerli milletvekilleri, sadece bu kanun teklifi için
söylemiyorum, bundan sonra getireceğiniz teklifler için
de aynı hassasiyeti göstermemiz lazım.

Şimdi "dağıtım konusunda, gazeteler
yoksunluk çekecek" deniliyor; "iki tane dağıtım
şirketi var; diğer gazeteleri, diğer ürünleri
dağıtmayacak" deniliyor. Eğer, basın
özgürlüğüne, gazete okuruna bu kadar saygımız
varsa, kendi sermayesiyle, kendi emeğiyle şirket kurmuş
insanlara bu işi yüklemektense, o zaman, devletin kurumları
var, PTT'ye bu yükü verelim, PTT yapsın bu işi...

TEMEL KARAMOLLAOĞLU (Sıvas) - Vereceğiz.

MURAT BAŞESGİOĞLU (Devamla) - Niye, kendi emeğiyle,
kendi sermayesiyle bu işi yapan insanlara müdahale
ediyoruz, özel hukuk alanına müdahale ediyoruz?

Evet, arzım bu kadar; önergemizin kabulü yönünde
oy kullanmanızı istirham ediyor, saygılar
sunuyorum. (ANAP sıralarından alkışlar)

BAŞKAN - Teşekkür ederim Sayın Başesgioğlu.

Sayın Başesgioğlu, sizin bir yoklama talebiniz
var; önergenin oylanması sırasında mı
işlem yapalım, yoksa maddenin oylanması sırasında
mı?

MURAT BAŞESGİOĞLU (Kastamonu) - Önerge oylandıktan
sonra...

BAŞKAN - Peki.

Önergeye, Komisyon ve Hükümet katılmıyor.

Önergeyi oylarınıza sunuyorum: Kabul edenler...
Kabul etmeyenler... Önerge kabul edilmemiştir.

III. - YOKLAMA

BAŞKAN - Maddeyi oylarınıza sunacağım.
Yalnız, maddenin oylanması sırasında
bir yoklama talebi var; yoklama talebini okutup, imza sahibi arkadaşları
arayacağız.

HÜSAMETTİN KORKUTATA (Bingöl) - Ne kadar ayıp!..

BAŞKAN - Canım, olur mu?! siz de her zaman yoklama
istiyordunuz; bu, niye ayıp olsun yani?!

Türkiye Büyük Millet Meclisi Başkanlığına

Genel Kurulda yeterli çoğunluk bulunmadığından,
yoklama yapılmasını arz ve teklif ederiz.

Murat Başesgioğlu?.. Burada.

Mehmet Salih Yıldırım?.. Burada.

Selahattin Beyribey?.. Burada.

Süleyman Çelebi?.. Burada.

Erkan Mumcu?.. Burada.

İbrahim Özsoy?.. Burada.

Ali Coşkun?.. Burada.

Ömer Ertaş?.. Burada.

Ahmet Kabil?.. Burada.

M. Cumhur Ersümer?.. Burada.

Uğur Aksöz?.. Burada.

Safder Gaydalı?.. Burada.

İbrahim Çebi?.. Burada.

Levent Mıstıkoğlu?.. Burada.

Nabi Poyraz?.. Burada.

Ali Doğan?.. Burada.

Halit Dumankaya?.. Burada.

Ali Er?.. Burada.

Hüsnü Doğan?.. Burada.

Şükrü Yürür?.. Burada.

Ersin Taranoğlu?.. Burada.

Mustafa Balcılar?.. Burada.

BAŞKAN - Yeterli sayıda imza vardır; yoklamaya
Adana İlinden başlıyoruz.

(Yoklama yapıldı)

BAŞKAN - Sayın milletvekilleri, toplantı yetersayımız
yoktur.

Ne kadar ara verelim?

AHMET KABİL (Rize) - Yarın efendim, yarın...

BAŞKAN - Hayır efendim, yarın değil; zaten,
yarın cuma.

Efendim, ara vereceğiz.

İçtüzüğe göre, yapılan
ilk yoklamada çoğunluk olmazsa, en geç bir saat
ara verilir.

MURAT BAŞESGİOĞLU (Kastamonu) - 10-15 dakika
kâfi Sayın Başkan.

SALİH KAPUSUZ (Kayseri) - Sayın Başkan, kaç
kişi eksik, sorabilir miyim?

BAŞKAN - Efendim, şimdi, 10 kişi eksik; ama,
tabiî, yoklama isteyenler dışarı çıkarsa
30 kişi oluyor.

Şimdi, 10 dakika mı ara verelim, 15 dakika mı?..

SALİH KAPUSUZ (Kayseri) - 15 dakika ara verin Sayın
Başkan.

BAŞKAN - Peki efendim.

Birleşime 15 dakika ara veriyorum.

Kapanma Saati: 19.40

İKİNCİ OTURUM

Açılma Saati: 20.00

BAŞKAN: Başkanvekili Kamer GENÇ

KÂTİP ÜYELER: Ünal YAŞAR (Gaziantep),
Mustafa BAŞ (İstanbul)

BAŞKAN - Türkiye Büyük Millet Meclisinin
12 nci Birleşiminin İkinci Oturumunu açıyorum.

Sayın milletvekilleri, çalışmalarımıza
devam ediyoruz.

III. - YOKLAMA

BAŞKAN - Bir önceki oturumda, görüşmekte
olduğumuz yasa teklifinin 1 inci maddesinin oylaması
sırasında yoklama istenmişti; yapılan
yoklamada çoğunluk bulunmadığı için
birleşime 15 dakika ara vermiştim.

Şimdi, yeniden yoklama yapacağım.

(Yoklama yapıldı)

BAŞKAN - Sayın milletvekilleri, maalesef, yapılan
ikinci yoklamada da çoğunluk bulunamamıştır.

SALİH KAPUSUZ (Kayseri) - Kaç kişi eksik Sayın
Başkan?

BAŞKAN - Az bir şey aslında; 170 kişi
var, 16 kişi eksik; neyse, artık, 1 kişi veya
15 kişi fark etmez.

AHMET UYANIK (Çankırı) - Ara verin Sayın
Başkan.

BAŞKAN - Ara verme hakkımız yok; İçtüzüğümüz
açık, "yapılan birinci yoklamadan sonra
en geç 1 saat ara verilir, yapılan ikinci yoklamada
çoğunluk bulunmazsa birleşim kapatılır"
diyor.

Sayın milletvekilleri, bu arada, Cumhuriyet Bayramını
da kutlayacağız. Cumhuriyet Bayramının,
milletimize ve ulusumuza hayırlı ve uğurlu olmasını
diliyor; tüm vatandaşlarımızın
Cumhuriyet Bayramını kutluyorum.

Alınan karar gereğince, denetim konularını
görüşmek için, 5 Kasım 1996 Salı
günü saat 15.00'te toplanmak üzere, birleşimi
kapatıyorum.

Kapanma Saati: 20.25

VII.- SORULAR VE CEVAPLAR

A) YAZILI SORULAR VE CEVAPLARI

1. - Artvin Millekvekili Süleyman Hatinoğlu'nun, Artvin,
Bartın ve Çankırı illerine bugüne
kadar vali atanmaması nedenine ilişkin Başbakandan
sorusu ve İçişleri Bakanı Mehmet Ağar'ın
cevabı (7/1278)

Süleyman Hatinoğlu

Artvin

Türkiye Büyük Millet Meclisi Başkanlığına

Aşağıdaki sorularımın Sayın
Başbakan tarafından yazılı olarak cevaplandırılması
hususunda delaletlerinizi arz ederim.

Daha önceki DYP-ANAP hükümetlerinin son zamanında
görevlerinden alınan Artvin, Bartın ve Çankırı
valilerinin yerine, yeni valiler atanması sırasında
DYP Grubuna ait bakanların kararnameleri imzalamaması
sonucunda çıkan anlaşmazlık nedeniyle
bahsi geçen illere vali atanamadığı malumlarınızdır.

Şimdi ise bu üç ile, hükümet kurulalı
2 ay geçmesine rağmen bu illere valilerin atanmamış
olmasının nedenleri anlaşılamamıştır.

Bu nedenle sorularım :

1. İller İdaresi Kanununa göre; bu illere uzun
zamandan beri vali atanamadığı halde işlerin
normal yürüdüğüne, inanıyor musunuz?

2. Halen bu üç ile vali atanmayışını
nasıl değerlendiriyorsunuz?

3. RP-DYP arasında valiler atamaları konusunda bir
uyumsuzluk var mıdır?

4. İlim olan Artvin'e valinin ne zaman atanacağını
açıklar mısınız?

5. Bir ilde valinin olmayışı nedeniyle; mahallî
idarelerde yaratmış olduğu boşluğu
ve sıkıntıları açıklar
mısınız?

T.C.

İçişleri Bakanlığı 23.10.1996

Personel Genel Müdürlüğü

Sayı : B050PGM0710001-Ş/13568

Türkiye Büyük Millet Meclisi Başkanlığına

İlgi : 11.10.1996 tarih ve B.02.0.0010/00696 sayılı
yazınız.

Artvin Milletvekili Süleyman Hatinoğlu'nun Sayın
Başbakanımıza tevcih ettiği ve Bakanlığımıza
intikal eden ve tarafımdan yazılı olarak
cevaplandırılmasını istediği soru
önergesine (7/1278-3295) ait cevaplar aşağıya
çıkarılmıştır.

Arz ederim.

Mehmet Ağar

İçişleri Bakanı

Artvin Valisi iken, 8.4.1996 gün ve 96/8004 sayılı
Bakanlar Kurulu Kararı ile Merkez Valiliğine atanan
Selahattin Onur'un, bu işlemin iptali için başvurduğu
Danıştay 5 inci Dairesince 27.8.1996 gün ve
1996/1185 sayılı Yürütmeyi Durdurma kararı
verilmiş olup, anılan yürütmeyi durdurma
kararına istinaden adı geçen 1.10.1996 tarihli
Bakanlık onayı ile Artvin Valiliği görevine
iade edilerek, 12.10.1996 tarihinde Artvin Valiliği görevine
başlamıştır.

2. - İstanbul Milletvekili Mehmet Sevigen'in, Trafik
Yasa Tasarısına ilişkin sorusu ve İçişleri
Bakanı Mehmet Ağar'ın yazılı cevabı
(7/1296)

Türkiye Büyük MilletMeclisi Başkanlığına

Aşağıdaki sorularımın İçişleri
Bakanı Sayın Mehmet Ağar tarafından yazılı
olarak cevaplandırılmasını saygılarımla
arz ederim.

Mehmet Sevigen

İstanbul

1. Uzun süreden beri Mecliste bekleyen Trafik Yasasının
çıkartılabilmesi için çalışmalarınız
var mı, varsa hangi aşamada?

2. Trafik Yasasının komisyonda bekletilmesinden
dolayı meydana gelen olaylardan kim sorumlu?

3. Trafik kazalarında ölenlerin yakınları
kimleri sorumlu tutacak?

4. Hazırlanan yasa taslağı sizce yeterli mi,
yeterli değilse siyasî parti ve uzmanların desteği
ile yeniden düzenlemeyi düşünüyor musunuz?

5. Yasanın çıkmasını çeşitli
federasyonların engellediği iddiaları söz
konusu mu? Böyle bir iddia doğruysa nasıl çözümlemeyi
düşünüyorsunuz?

6. Emniyet Genel Müdürlüğünde bağımsız
bir trafik müdürlüğü kurmayı düşünüyor
musunuz?

7. Trafik memurları asayiş görevlerinden arındırılmalı
mı?

8. Trafik kazalarındaki ölümlerin çoğu
hastaneye nakli esnasında gerçekleşmektedir.
Trafik ekiplerine bir sağlık personeli vermeyi düşünüyor
musunuz?

T.C.

İçişleri Bakanlığı 24.10.1996

Emniyet Genel Müdürlüğü

Sayı : B.05.1.EGM.0.12.01.01/234011

Konu : Yazılı Soru Önergesi.

Türkiye Büyük Millet Meclisi Başkanlığına

İlgi : TBMM Başkanlığının
7.10.1996 gün ve A.01.0.GNS.0.10.00.02-7/1296-3358/9165 sayılı
yazısı.

İstanbul Milletvekili Mehmet Sevigen tarafından
TBMM Başkanlığına sunulan ve tarafımdan
yazılı olarak cevaplandırılması
istenilen soru önergesinin cevabı aşağıya
çıkarılmıştır.

Trafik Yasa Tasarısı 17.10.1996 tarihinde Türkiye
BüyükMillet Meclisi Genel Kurulunda görüşülerek
kabul edilmiştir.

Trafik kazalarında ölenlerin yakınları,
kazada kusuru görülen araç işleteni ile
o aracın sigorta şirketini sorumlu tutacaktır.

Hazırlanan yasa tasarısı bugünün
koşullarında trafikten sorumlu ilgili kurum ve kuruluşların
görüşü alınarak hazırlanmıştır.

Emniyet Genel Müdürlüğünden ayrı
bir Trafik Genel Müdürlüğünün kurulmasını
düşünmüyoruz.

Trafik hizmetinde görevli memurların esasen polis
olmaları sebebiyle genel zabıtadan arındırılması
uygun görülmemiştir.

Trafik ekiplerine sağlık personel verilmesinden ziyade
trafik kazalarında sürekli şekilde devriye görevli
ambulans uygulaması için Trafik Yasasında
değişiklik yapan son çıkan yasa Sağlık
Bakanlığına yeni görevler vermiş
olup, ayrıca trafik zabıtalarına bu alanda
eğitim verilmesi de uygulamada bulunmaktadır.

Bilgilerinize arz ederim..

Mehmet Ağar

İçişleri Bakanı

3. - Niğde Milletvekili Akın Gönen'in, Niğde
Gümrük Müdürlüğüne yapılacak
personel atamalarına ilişkin sorusu ve DevletBakanı
Ayfer Yılmaz'ın yazılı cevabı
(7/1309)

Türkiye Büyük Millet Meclisi Başkanlığına

Niğde İli ile ilgili aşağıdaki sorularımın
gümrüklerden sorumlu Sayın Devlet Bakanı
tarafından yazılı olarak cevaplandırılmasını
arz ederim.

Saygılarımla. 13.9.1996

Akın Gönen

Niğde

1. Niğde Gümrük Müdürlüğüne
asaleten müdür ataması yapılmış
mıdır? Yapılmamışsa ne zaman
yapılacaktır?

2. Bu müdürlükte ithalat işlemlerinin yapılabilmesi
için zarurî olan ithalat gümrükleme işlemlerini
yapacak teknik ve idarî personel var mıdır?
Yoksa neden atama yapılmamaktadır?

T.C.

Başbakanlık 22.10.1996

Gümrük Müsteşarlığı

Gümrükler Genel Müdürlüğü

Sayı : 7/1309-049910

Türkiye Büyük Millet Meclisi Başkanlığına

İlgi : Kanunlar ve Kararlar Dairesi Başkanlığının
7.10.1996 günlü, A.01.0.GNS.0.10.0002-7/1309-3412/9415
sayılı yazısı.

Tarafımdan yazılı olarak cevaplandırılmak
üzere Niğde Milletvekili Akın Gönen tarafından
sorulan ilgi yazıda belirtilen sorulara ilişkin cevabımız
aşağıda sunulmuştur.

1. 25.2.1992 tarihli 21182 sayılı Resmî Gazetede
yayımlana yönetmelik değişikliği ile
3 üncü sınıf Niğde Gümrük
Müdürlüğü kurularak faaliyete geçirilmiştir.

Niğde Gümrük Müdürlüğü 7.11.1995
tarihli 22456 sayılı Resmî Gazetede yayımlanan
yönetmelik değişikliği ile 1 inci sınıfa
yükseltilmesine karşılık; fonksiyonel
bir gümrük idaresinin tüm üniteleriyle tesis
edilebilmesi için, yörenin ekonomik potansiyeline
uygun fizikî alt yapının tamamlanması
gerektiğinden, bütçe olanakları ölçüsünde
yatırım programlarına bağlı bulunarak
1 inci sınıf olarak faaliyete geçirilmesine
ilişkin hazırlık çalışmaları
devam etmektedir.

Niğde Gümrük Müdürlüğünün
personel ihtiyacı kurulduğu tarihten bugüne kadar
Mersin Gümrükleri Başmüdürlüğünden
geçici görevlendirme yapılmak suretiyle karşılanmaktadır.
Bu kapsamda anılan Gümrük Müdürlüğünde
1 müdür yardımcısı, 1 muayene memuru
ve 2 memur geçici olarak görev yapmaktadır.

Halihazırdaki iş durumu dikkate alındığında
geçici olarak görevli personel ihtiyacı karşılamakla
birlikte personel açısından durumunun iyileştirilmesini
teminen; yapılan yükselme sınavını
kazanan ve çekilen kura neticesinde Niğde Gümrük
Müdürlüğünü çeken 1 müdür
yardımcısı ile yeterlilik sınavı
neticesinde anılan Gümrük Müdürlüğünü
kura ile çeken 1 muayene memurunun ataması tamamlanmıştır.

Ayrıca, 1996 yılı genel atama döneminde
adı geçen gümrük müdürlüğüne
kalıcı personelle takviye edilmesi amacıyla
2 memur atanması cihetine gidilmiştir.

Personel sıkıntısı nedeniyle bugüne
kadar müdür ataması yapılamayan ve müdür
yardımcısının müdürlüğe
vekâletiyle yürütülen Niğde Gümrük
Müdürlüğünün müdür ihtiyacı;
yapılacak müdürlük sınavı
neticesine göre atama yapılmak suretiyle karşılanacaktır.

2. İthalat işlemlerinin yürütülmesinden
teknik ve ihtisas gerektiren bir kadroda istihdam edilen muayene
memurlarının sorumlu olmaları nedeniyle bu
görev Mersin Gümrükleri Başmüdürlüğünden
geçici olarak görevlendirilen muayene memuru tarafından
yerine getirilmektedir. Ancak, ataması yapılacak
muayene memurunun göreve başlamasını
müteakip personel durumu kalıcı bir çözüme
kavuşturulacaktır.

Bilgilerine arz ederim.

Ayfer Yılmaz

Devlet Bakanı

4. - Konya Milletvekili Nezir Büyükcengiz'in, cezası
kesinleşen bir şahsın yakalanmama nedenlerine
ilişkin sorusu ve İçişleri Bakanı
Mehmet Ağar'ın yazılı cevabı (7/1329)

Türkiye BüyükMillet Meclisi Başkanlığına

Aşağıdaki sorularımın İçişleri
Bakanı Sayın Mehmet Ağar tarafından yazılı
olarak cevaplandırılmasına aracılığınızı
saygılarımla arz ederim. 11.9.1996

Nezir Büyükcengiz

Konya

Konya İli Çumra İlçesi kapatılan
Ülkü Ocakları Başkanı Nurettin Çalı
21.4.1978 tarihinde silahla saldırdığı
Hüseyin Özer'i öldürmeye tam teşebbüs
teşkil edecek şekilde yaralamşıtır.

Nurettin Çalı hakkında Konya 2 nci Ağır
Ceza Mahkemesince verilen 1978/243 esas sayılı 16
yıl ağır hapis, 1 yıl da hapis cezasına
ilişkin karar yargıtay onayından geçerek
24.9.1980 tarihinde kesinleşmiştir.

Ancak cezası kesinleşen Nurettin Çalı
bugüne kadar yakalanmamıştır. Dolayısıyla,
olayın mağduru Hüseyin Özer başvurularından
hiç bir sonuç alamamıştır.

Sorular :

1. Nurettin Çalı bugüne kadar neden yakalanmamıştır?

2. Yakalanmamasında herhangi bir kasıt var mıdır?

3. Hükümlü Nurettin Çalı bugüne
kadar yakalanmadığına göre birileri tarafından
korunmakta mıdır?

T.C.

İçişleri Bakanlığı 24.10.1996

Emniyet Genel Müdürlüğü

Sayı : B.05.1.EGM.0.12.01.01-234010

Konu : Yazılı Soru Önergesi

Türkiye Büyük MilletMeclisi Başkanlığına

İlgi : TBMM Başkanlığının
7.10.1996 gün ve A.01.0.GNS.0.10.00.02-7/1329-3398/9366 sayılı
yazısı.

Konya Milletvekili Nezir Büyükcengiz tarafından
TBMM Başkanlığına sunulan ve tarafımdan
yazılı olarak cevaplandırılması
istenilen soru önergesinin cevabı aşağıya
çıkarılmıştır :

Önergede sözü edilen ve Konya 2 nci Ağır
Ceza Mahkemesince hakkında 16 yıl ağır
hapis, 1 yıl hapis cezası verilen Dede oğlu
1950 Konya doğumlu Nurettin Çalı, Konya Cumhuriyet
Başsavcılığının 3.9.1984
tarihli yakalama istemi üzerine yapılan araştırmalarda
bilinen tümü adreslerinde aranmış fakat
bulunamamıştır. Halen Türkiye genelinde
aranmasına devam edilmekle birlikte, hudut kapılarına
da gerekli talimat verilmiştir.

Olayın müştekisi olan Hüseyin Özer'e
de konu ile ilgili bilgi verilmiştir.

Ayrıca, adı geçenin İzmir İlinde
ikamet eden kardeşi ise 10.8.1984 tarihli ifadesinde, Nurettin
Çalı'nın yurt dışında
olduğunu ve Türkiye'ye gelip gitmediğini beyan etmiştir.

Önergede ileri sürüldüğü gibi Nurettin
Çalı'nın yakalanamamasında herhangi
bir kasıt olmadığı gibi korunması
diye bir durum kesinlikle söz konusu değildir.

Bilgilerinize arz ederim.

Mehmet Ağar

İçişleri Bakanı

5. - İstanbul Milletvekili Bülent Akarcalı'nın,
vakıf eserlerinin kiraya verilme şartlarına
ilişkin sorusu ve Devlet Bakanı Ahmet Cemil Tunç'un
yazılı cevabı (7/1361)

Türkiye BüyükMilletMeclisi Başkanlığına

Aşağıdaki sorularımın Devlet Bakanı
Sayın Ahmet Cemil Tunç tarafından yazılı
olarak cevaplandırılmasını saygılarımla
arz ederim.

Bülent Akarcalı

İstanbul

1. Ata yadigârı, sanat şaheseri vakıf
eserlerimiz hangi şartlarda kiraya verilmektedir?

2. Kira şartlarında, vakıf eserinin tarihî
ve mimarî güzelliğinin bozulmamasına riayet
edilmesi nasıl sağlanmaktadır?

3. Başta İstanbul olmak üzere kiraya verilen
çok sayıda han, hamam, sebil, vs, vakıf eserinin
iç ve dış mekânlarının
tahribini önlemek için ne yapıyorsunuz?

4. Bu duruma örnek olarak verebileceğim İstanbul'da
5 inci Murat adına yaptırılmış
Muradiye Sebilinin kiracı tarafından çirkinleştirilmesini
önlemek için ne gibi tedbirler alacaksınız?

T.C.

Devlet Bakanlığı 22.10.1996

Sayı : B.02.0.012/04.01-850

Türkiye BüyükMillet Meclisi Başkanlığına

İlgi :07.10.1996 tarih ve A.01.0.GNS.0.10.00.02-7/1361-3480/9740
sayılı yazınız.

İlgi yazınızla Bakanlığımıza
intikal ettirilen, İstanbul Milletvekili Bülent Akarcalı'nın
vermiş olduğu yazılı soru önergesine
verilen cevap ekte gönderilmiştir.

Bilgilerinizi ve gereğini arz ederim.

Ahmet Cemil Tunç

DevletBakanı

İstanbul Milletvekili Sayın Bülent Akarcalı'nın
7/1361-3480 Sayılı Yazılı Soru Önergesine
Verilen Cevaptır.

Soru 1. Ata yadigarı, sanat şaheseri vakıf
eserlerimiz hangi şartlarda kiraya verilmektedir?

Cevap 1. Bakanlığım bağlı kuruluşu
Vakıflar Genel Müdürlüğü yönetimindeki
taşınmazlar, 2886 sayılı Devlet İhale
Kanunu hükümlerine göre ve taşınmazın
özelliği de dikkate alınarak hazırlanan
genel şartname çerçevesinde kiraya verilmektedir.

Soru 2. Kira şartlarında, vakıf eserinin tarihî
ve mimarî güzelliğinin bozulmamasına riayet
edilmesi nasıl sağlanmaktadır?

Cevap 2. Kira Genel Şartnamesinin 14 üncü maddesi
"Kiracı giderleri tamamen kendisine ait olmasını
kabul etse dahi Vakıflar İdaresinden resmen yazılı
izin almadan taşınmaz malın bölme, duvar,
kapı, oda gibi esas yapısını değiştiremez
ve taşınmaz mala herhangi bir ek yapamaz. Aksi takdirde
taşınmaz malı eski duruma getirmeye ve kiralananda
bir zarar ve ziyan meydana gelmiş ise ayrıca ödemeye
zorunludur. Bu halde Vakıflar Genel Müdürlüğü
kira sözleşmesini feshe serbesttir. Kiralanan eski
eser ise taşınmaza 2863 sayılı Kültür
ve Tabiat Varlıklarını Koruma Kanunu uyarınca
tasarruf edilir. Kiracı İdareden ve Yüksek
Kuruldan izin almadan taşınmazda hiçbir tamirat,
tadilat ve eklenti yapamaz.Aksi halde, kiracı hakkında
tazminat, tahliye ve ceza davası açılır."
şeklinde düzenlenmiştir.

Vakıf taşınmazda kiracısı tarafından
yapılmak istenilen tadilat talebi Vakıflar Genel
Müdürlüğü teknik elemanlarınca
incelenmekte ve uygun bulunması halinde tadilat projesi
tasdik edilerek tadilata izin verilmektedir. Taşınmaz
eski eser ise ayrıca tadilat projesi ilgili Koruma Kuruluna
da tasdik ettirilmektedir. Tarihî ve mimarî özelliğe
sahip vakıf taşınmaz kiracılarına,
Vakıflar Genel Müdürlüğünün
izni ve Koruma Kurulunun kararı olmadan hiç bir
şekilde tadilat yapma yetkisi verilmemektedir. Tadilat izni
verilen yerler için, yapılan tadilatlar, tadilatın
devamı sırasında ve bitiminde Genel Müdürlük
teknik elemanlarınca kontrol edilmektedir.

Soru 3. Başta İstanbul olmak üzere kiraya verilen
çok sayıda han, hamam sebil vs, vakıf eserinin
iç ve dış mekanlarının tahribini
önlemek için ne yapıyorsunuz?

Cevap 3. Vakıflar Genel Müdürlüğünce
kiraya verilen vakıf taşınmazlar, sürekli
olarak, Vakıflar Bölge Müdürlüğü
elemanlarınca denetlenmekte olup, vakıf eserde idarenin
izni dışında tadilat yapan ve eserin içi
ve dış mekanlarının tahrip olmasına
neden olan kiracı tespit edildiği takdirde, gerek eserin
eski haline getirilmesi ve gerekse kiracının tahliyesi
hususunda Genel Şartnamenin 14 üncü maddesine
göre işlem yapılmaktadır.

Soru 4. -Bu duruma örnek olarak verebileceğim İstanbul'da
5 inci Murat adına yaptırılmış
Muradiye Sebilinin kiracı tarafından çirkinleştirilmesini
önlemek için ne gibi tedbirler alacaksınız?

Cevap 4. İstanbul-Eminönü İlçesi,
Hüdavendigar Caddesinde bulunan Muradiye Sebili Mülhak
(Vezir-i Azam Sadri Esbak Halil Hamit Paşa) Vakfına
ait olup, Mütevellisi Ali Erol Derviş Bukey tarafından
yönetilmektedir.İstanbul Vakıflar Bölge
Müdürlüğü teknik elemanlarınca
yapılan incelemede, Muradiye Sebili kiracısı
tarafından izin alınmadan tadilat ve onarım
yapıldığı tespit edilmiştir. Bunun
üzerine Vakıf Mütevellisi, yapılan tadilatların
eski haline getirilmesi, bundan böyle Vakıflar Genel
Müdürlüğünün izni dışında,
yönetiminde bulunan taşınmazlarda tadilat yaptırmaması
hususunda bir yazı ile uyarılmış olup,
konu Bakanlığım bağlı kuruluşu
Vakıflar Genel Müdürlüğünce takip
edilmektedir.

6.-Muğla Milletvekili Fikret Uzunhasan'ın, Muğla-Yatağan
İlçesine bir SSK hastanesi yapılmasına
ilişkin sorusu ve Çalışma ve Sosyal
Güvenlik Bakanı Necati Çelik'in yazılı
cevabı (7/1371)

Türkiye Büyük Millet Meclisi Başkanlığına

Aşağıdaki soruların Çalışma
ve Sosyal Güvenlik Bakanı Sayın Necati Çelik
tarafından yazılı olarak cevaplandırılmasını
arz ederim.

Saygılarımla. 26.9.1996

Fikret Uzunhasan

Muğla

Muğla İli Yatağan ve Milas İlçelerinde
birbirine yakın (3) adet termik santral, ayrıca
linyit, kuvars, mermer vs. gibi madenlerin ve bağlı
fabrikaların ve turizmin yoğun olduğu ilçelerdir.
Dolayısıyla işçi istihdamının
da yoğun olması, SSK sağlık hizmetlerine
şiddetle ihtiyaç duyulmaktadır.

Bu hizmetlerin sadece Bakanlığınıza bağlı
Muğla SSK hastanesinde verilmiş olması; burada
hem hizmet sıkışıklığına,
hem de zaman kaybına sebep olduğundan çok sakıncalı
durumlar arzetmektedir.

Oysa Yatağan İlçesinde oldukça iyi imkânlara
sahip ve düzenli bir devlet hastanesi mevcuttur.

Sorular :

1. Sağlık Bakanlığı (Yatağan
Devlet Hastanesinden) SSK sağlık hizmetleri vermesi
için hizmet satın alınması düşünülmekte
midir?

2. Yatağan İlçesinde yeri hazır olması
dolayısıyla Bakanlığınızca
1997 programı için SSK hastanesi yapılması
düşünülüyor mu?

T. C.

Çalışma ve Sosyal Güvenlik Bakanlığı

Sosyal Güvenlik Kuruluşları Genel Müdürlüğü
24.10.1996

Sayı :B.13.0.SGK-0-13-00-01/6422-27293

Konu :Yazılı Soru Önergesi.

Türkiye Büyük Millet Meclisi Başkanlığına

İlgi :7.10.1996 tarih ve A.01.0.GNS.0.10.00.02-7/1371-3497/9847
sayılı yazınız.

Muğla Milletvekili Fikret Uzunhasan tarafından hazırlanan
"Muğla Yatağan İlçesine Sosyal Sigortalar
Kurumunca hastane yapılmasına ilişkin"
yazılı soru önergesi Bakanlığımca
incelenmiştir.

Yatağan İlçesine hastane yapılması
konusu Sosyal Sigortalar Kurumunun 1998 yılı yatırım
programı teklifini hazırlamakla görevli komisyonda
görüşülerek teklife dahil edilmesi için
gerekli not alınmış olup, projenin yatırım
programında yer almasını takiben gerekli
çalışmalara başlanılacaktır.

Bilgilerinize arz ederim.

Necati Çelik

Çalışma ve Sosyal Güvenlik Bakanı

7.-Muğla Milletvekili Zeki Çakıroğlu'nun,
Sakarya İl Belediye Başkanlığınca
işten çıkarılan işçilere
ilişkin sorusu ve Çalışma ve SosyalGüvenlik
Bakanı Necati Çelik'in yazılı cevabı
(7/1383)

Türkiye Büyük Millet Meclisi Başkanlığına

Yazılı soru önergemin Çalışma
ve SosyalGüvenlik Bakanınca cevaplandırılması
istemi ile içtüzük hükümlerine göre
işleme konulmasını arz ederim.

Saygılarımla. 30.9.1996

Zeki Çakıroğlu

Muğla

Sayın Bakan, Milletvekili ve Bakan olmadan Hak-İş
Konfederasyon Başkanı idiniz.

Sakarya İl Belediye Başkanınca partiler halinde
500'ün üzerinde ve son olarak toplu 400 kişi işten
atılmıştır.

Söz konusu iş yerinde Hizmet-İş sendikası
yetkilidir.

İşçilerin işten çıkarılması
"Tenkisat kararı" ile sağlanmıştır.

Sorular :

1. 400 işçinin toplu işten çıkartılmasını
nasıl değerlendiriyorsunuz?

2. İşçi temsilcisi bir kişi olduğunuza
biz hâlâ inanmak istiyoruz. İşçilerin
iadesini düşünüyor musunuz? Bu konuda ne
yapacaksınız?

3. İşten atılan işçiler arasında,
malül-sakat var mıdır?

4. Tenkisata ilişkin yasa hükümlerine uygun tasarruf
var mıdır?

5. Bu konuyla ilgili bölge çalışma müfettişleri
görevlendirdiniz mi?

6. Konuyu inceletip iş yasasına uymayan tasarruf
varsa ne gibi çözüm getireceksiniz?

T. C.

Çalışma ve Sosyal Güvenlik Bakanlığı

Çalışma Genel Müdürlüğü
23.10.1996

Sayı :B.13.0.ÇGM-0-11-00-01/637-14138-27170

Türkiye Büyük Millet Meclisi Başkanlığına

İlgi :TBMM Başkanlığının
10.10.1996 tarih ve A.01.0.GNS.0.10.00.02-7/1383-3519/9964 sayılı
yazısı.

İlgi yazı ekinde alınan Muğla Milletvekili
Zeki Çakıroğlu'nun "Sakarya Belediyesi
işyerindeki uygulamalar" ilişkin yazılı
soru önergesi üzerine konu Bakanlığım
İş Müfettişince yerinde incelenmiş
ve sonuçta;

-Teftiş tarihi itibariyle (15.10.1996) işyerinde 770
erkek ve 11 kadın olmak üzere toplam 781 işçinin
çalıştığı, bunlardan 19'unun
sakat 2'sinin de eski hükümlü olduğu,

- Belediye bünyesinde bulunan 10 ayrı müdürlükte
çalışan işçilerden toplam 399'unun
hizmet akitlerine, 14.9.1996 tarihinde 1475 sayılı
İş Kanununun 13 üncü maddesi uyarınca,
söz konusu işçilerin hizmetlerine ihtiyaç
duyulmaması ve Belediyenin içinde bulunduğu
malî kriz nedeniyle son verildiği, bunlardan 10 tanesinin
"sakat işçi" olduğu, işten çıkarılanlar
arasında "eski hükümlü" bulunmadığı,

-Belediyenin Temizlik İşleri Müdürlüğü'nde
çalışan Zekeriya Varol, Ayhan Mandacı,
Ercüment Keskin, Demir Kınalı, Veysel Meçli,
Veysel Saka, Halit Adak isimli işçilerin hizmet akitlerinin,
1475 sayılı İş Kanununun 13 üncü
maddesine göre ihbar ve kıdem tazminatları
taraflarına ödenerek feshedildiği,

-İş akitleri feshedilen 399 işçiden
herbiri için tahakkuk ettirilen net 160 000 000 TL. ihbar
tazminatlarının Emlak Bankasının "Merkez"
ve "Ankara Caddesi" şubelerinde işçiler
adına açtırılan hesap numalarının
16.9.1996 tarihinde bloke edildiği ve almaları için
işçilere tebliğatta bulunulduğu,

-Ayrıca, işçiler adına tahakkuk ettirilen
kıdem tazminatları toplamını karşılamak
amacıyla 170 000 000 000 TL.'nın yine Emlak Bankası'nın
"Ankara Caddesi" şubesinde, Adapazarı Belediyesi
adına açılan "239532" numaralı
hesapta bloke edildiği, bu durumun işçilere,
işyerinde liste asmak suretiyle duyurulduğu, bu duyuru
üzerine tazminatını almak için başvuruda
bulunan işçilere hak ettiği tazminat tutarında
çek verildiği, işçilerin bu çekle
Emlak Bankası'na müracaat etmeleri halinde söz
konusu banka hesabından kıdem tazminatlarının
ödendiği,

-İşveren vekili tarafından, iş akitleri
feshedilen işçilerin hak ettikleri ancak taraflarına
ödenemeyen ücret, sosyal yardım, izin ücreti
ve benzeri haklarının ödenmesine de, hesaplama
işleminin bitmesinden sonra başlanabileceğinin
beyan edildiği,

-İşverenlikçe, iş akitleri feshedilen
işçilere ait EK-2 "İşçi
Çıkış Bildirim Listesi"nin tanzim
edilerek Bakanlığıma ve Kocaeli Bölge Müdürlüğüne
intikal ettirildiği, ancak, 1475 sayılı İş
Kanununun 24 üncü maddesine göre işçi
çıkarımı ile ilgili olarak İş
ve İşçi Bulma Kurumu'na bildirim yükümlülüğünün
yerine getirilmediği,

hususları tespit edilmiştir.

Bakanlığım İş Müfettişlerince,
işçi-işveren ilişkilerinde çalışma
barışının sağlanması, hak
ve menfaatlerin gözetilmesi amacı ile Bakanlığımın
uygulamakla yükümlü olduğu kanunlar çerçevesinde,
basın dahil alınan duyumlar ve intikal eden tüm
müracaatlar üzerine gerekli incelemeler derhal ve titizlikle
yapılmakta, iş mevzuatına aykırı
uygulamanın tespiti halinde de kanunlarda belirtilen cezaî
müeyyideler uygulanmaktadır.

Ayrıca teftiş programları çerçevesinde
işyerlerinin genel denetimleri de periyodik olarak yapılmaktadır.

Nitekim; Bakanlığıma intikal eden soru önergesi
üzerine yapılan incelemeden önce de Sakarya Belediyesi
işyerinde, toplu iş çıkışı
ile ilgili olarak Bakanlığım İş
Müfettişince bir inceleme daha yapılmış,
toplu işçi çıkışını,
süresi içinde İş ve İşçi
Bulma Kurumuna bildirmeyen işverenlik hakkında, 1475
sayılı İş Kanununun 24 üncü
maddesine muhalefetten, aynı Kanunun 3493 sayılı
Kanun ile değişik 107 nci maddesi uyarınca idarî
para cezası uygulanmıştır.

Ayrıca, 1475 sayılı İş Kanununun
24 üncü maddesinde düzenlenen "İşverenler
bu kanunun 13 üncü maddesinde belirtilen şartlara
uyarak işine son verdiği işçilerin yerine
çıkarma tarihinden itibaren 6 ay içinde başkaca
işçi alamaz" hükmü gereğince de,
konu Bakanlığımca takibe alınmış
olup, belirtilen süre içinde, işyerine yeni
işçi alınması halinde, işverenlik
hakkında anılan kanun maddesine muhalefetten aynı
Kanunun 98/B maddesinde belirtilen cezaî müeyyide uygulanabilecektir.

Ancak, iş mevzuatımızda 2821 sayılı
Sendikalar Kanununun 30 uncu maddesi gereğince işyeri
sendika temsilcilerinin işe iade edilebilmeleri hükmü
dışında, işten çıkarılan
işçilerin işe iadesini düzenleyen herhangi
bir hüküm yer almadığından, iş
akitleri feshedilen işçilerin işe iadesi konusunda
idarî bir işlem yapılamamıştır.

Diğer yandan; çalışma hayatında
takip edilen uygulamalar sonucu tespit edilen eksiklik ve aksaklıkların
giderilmesi için halen uygulanmakta olan iş mevzuatına
ilişkin kanunlarda gerekli değişiklik çalışmaları
da Bakanlığımca teşekkül ettirilen
komisyonlarca sürdürülmektedir.

Bu kapsamda; işçilere ve sendika yöneticilerine
iş güvencesi sağlamayı amaçlayan,
daha önce Başbakanlıkça TBMM'ne sunulan,
ancak yeni yasama döneminin başlaması ile birlikte
hükümsüz kaldığından 28.3.1996
tarihinde Bakanlığıma iade edilen "1475
sayılı İş Kanunu ile 2821 Sayılı
Sendikalar Kanununun Bazı Maddelerinin Değiştirilmesine
İlişkin Kanun Tasarısı (İş
Güvencesi)" ile ilgili değerlendirme çalışmaları
da sürdürülmektedir.

Söz konusu Tasarının kanunlaşmasından
sonra, işten çıkarmalar ile ilgili karşılaşılan
sorunların büyük ölçüde giderilebileceği
düşünülmektedir.

Bilgilerinize arz ederim.

Necati Çelik

Çalışma ve Sosyal Güvenlik Bakanı

8. -Samsun Milletvekili Yalçın Gürtan'ın,
Samsun Gümrüğü ve Gümrük Müdürüne
ilişkin sorusu ve Devlet Bakanı Ayfer Yılmaz'ın
yazılı cevabı (7/1403)

Türkiye Büyük Millet Meclisi Başkanlığına

Aşağıdaki sorularımın Sayın
Devlet Bakanı Nafiz Kurt tarafından yazılı
olarak cevaplandırılması hususunda gereğini
arz ederim. 2.10.1996

Saygılarımla.

Av. Yalçın Gürtan

Samsun

1. Rusya'dan Samsun Gümrüğüne gelen tırlar
Samsun Gümrüğü yerine niçin Derince
Gümrüğünde gümrüklenme işlemlerini
yaptırmaktadırlar?

2. Samsun Gümrük Müdürü iken yaptığı
olumsuz işler nedeniyle görevinden ayrılan kişinin
yeniden aynı göreve getirilmesinin gerekçesi
nedir?

3. Rusya'dan Samsun'a gelen tırlar hangi nedenle Fatsa,
Terme ve Ünye Gümrüğünde işlem yaptırmaktadırlar?

4. Normal ithalatın Samsun Gümrüğünde
yapılmamasının nedenleri nelerdir?

T. C.

Başbakanlık

Gümrük Müsteşarlığı 23.10.1996

Gümrükler Genel Müdürlüğü

Sayı :B.02.1.GÜM.0.06.00.07.209-344-049928

Türkiye Büyük Millet Meclisi Başkanlığına

İlgi :Kanunlar ve Kararlar Dairesi Başkanlığının
10.10.996 tarihli, A.01.0.GNS.0.10.00.02-7/1403-3559/10060 sayılı
yazınız.

Devlet Bakanı Sayın Nafiz Kurt tarafından
cevaplandırılmak üzere Samsun Milletvekili
Yalçın Gürtan tarafından sorulan ilgi
yazı eki soru önergesinde belirtilen sorulara ilişkin
cevaplarımız aşağıda sunulmuştur.

1. 29.5.1994 tarihli, 21944 sayılı Resmî Gazetede
yayımlanarak yürürlüğe giren "Kara
Yolu İle Uluslararası Eşya Taşıyan
Araçların Seyir, Konaklama, Denetleme, Güvenlik
ve Gümrük İşlemleri İle Tır
Güzergâhlarına İlişkin Tebliğ"
ile Hareket Noktası Gümrük İdaresi, Yol
Boyu Gümrük İdaresi, Varış Noktası
Gümrük İdaresi, Giriş Gümrük
İdaresi ve Çıkış Gümrük
İdaresi tanımlanmıştır.

Buna göre, ihracatçı ülkede gümrük
belgeleri düzenlenirken (TIR karnesi), ithalatçı
ülkede hangi gümrük idaresinden işlem yapılacak
ise bu gümrük idaresi belgelerde belirtilir. Eğer
belirtilmemiş ise Giriş-Transit Gümrüğünde
(Samsun'da bu gümrük idaresi Yolcu Salonu Gümrük
Müdürlüğüdür.) mal sahibi adına
hareket eden nakliyat acentası gideceği gümrüğü
yazılı olarak idareye bildirir ve işlem talep
doğrultusunda sonuçlandırılır.
Dolayısıyla Samsun Gümrüğü yerine
Derince gümrüğünün tercih edilmesi bu
sebebe dayanmaktadır.

2. Samsun Gümrükleri Başmüdürlüğüne
bağlı olarak Samsun Demir ve Ağaç Ürünleri
İhtisas Gümrük Müdürlüğü,
Samsun Yolcu Salonu Gümrük Müdürlüğü
ve Samsun Gümrük Müdürlüğü olmak
üzere 3 ayrı Gümrük Müdürlüğünün
faaliyet göstermesi ve Samsun Gümrük Müdürü
iken yaptığı olumsuz işler nedeniyle görevinden
ayrıldığı belirtilen kişinin isminin
belirtilmemesi nedeniyle bu konuda bilgi verilmesi mümkün
olmamıştır.

Bu itibarla kastedilen Gümrük Müdürünün
ismen bildirilmesi halinde ilgili hakkında gerekli bilginin
verilmesi mümkün olacaktır.

Ayrıca, Samsun Gümrükleri Başmüdürlüğü
ve bağlantılarında görevli personelin görev
yerleri farklı gümrük idarelerinin ihtiyaç,
personelin gümrük mevzuatının her alanında
yetiştirilebilmesi ve mahallileşmenin önlenmesi
amacıyla yılda bir kez değiştirilmektedir.

3. Terme İlçesinde gümrük idaresi bulunmamaktadır.Ünye
ve Fatsa Gümrükİdareleri Samsun Gümrükleri
Başmüdürlüğü bağlantısı
olup, Ünye ve Fatsalı ithalatçıların
ve ihracatçıların bu idarelerden gümrük
işlemlerini yaptırmaları hukuken mümkün
bulunmamaktadır.

4. Normal ithalatın Samsun Gümrüğünden
yapılmaması iddiasının nereden kaynaklandığı
ve hangi ölçüler esas alınarak bu tespitin
yapıldığı bilinmemekle birlikte, 1 ve
3 üncü maddelerde de belirtildiği üzere Uluslararası
Tır Sözleşmesi Hükümleri Çerçevesinde
İthalatçının talebi doğrultusunda
boşaltma ve diğer gümrük işlemlerinin
1 inci sınıf diğer gümrük idaresinde
yapılması mevzuat dahilindedir.

Bilgilerine sunulur.

Ayfer Yılmaz

Devlet Bakanı

9. - Bartın Milletvekili CaferTufan Yazıcıoğlu'nun,
oyuncak türündeki patlayıcı madde satışının
yasaklanmasına ve halka açık yerlerde tombala
oynatılmamasına ilişkin sorusu ve İçişleri
Bakanı Mehmet Ağar'ın yazılı cevabı
(7/1427)

Türkiye Büyük Millet Meclisi Başkanlığına

Aşağıdaki sorularımın Sayın
İçişleri Bakanı tarafından yazılı
olarak cevaplandırılmasını saygılarımla
arz ve talep ederim.

Cafer Tufan Yazıcıoğlu

Bartın

Soru 1. Her yıl binlerce çocuğumuzun sakat kalmasına
neden olan oyuncak nevinden patlayıcı maddelerin
satımının yasaklanması düşünülmekte
midir?

2. Karadeniz bölgesinde yaban domuzlarına karşı
mücadele etmek için Devlet ne gibi tedbirler alıyor,
vatandaşa nasıl yardım ediyor?

3. Geçen Ramazan ayı boyunca halka açık
yerlerde para ile spor klüplerine yardım adı
altında Mülki amirlerin izni ile tombala oynatılmaktadır.
Bu karar doğru mudur? Bu Ramazan ayı bunun önlenmesi
için genelge çıkarılacak mıdır?

T.C.

İçişleri Bakanlığı

Emniyet GenelMüdürlüğü

Sayı : B.05.1.EGM.0.12.01.01/234009 24.10.1996

Konu : Yazılı soru önergesi.

Türkiye Büyük Millet Meclisi Başkanlığına

İlgi : TBMM Başkanlığının
10.10.1996 gün ve A.01.0.GNS.0.10.00.02-7/1427-3604/10164
sayılı yazısı.

Bartın Milletvekili CaferTufan Yazıcıoğlu
tarafından TBMM Başkanlığına sunulan
ve tarafımdan yazılı olarak cevaplandırılması
istenilen soru önergesinin cevabı aşağıya
çıkarılmıştır.

Önergede sözü edilen oyuncak nevinden patlayıcı
maddelerin emniyetli bir şekilde kullanılması
hususunda tüzük taslağı hazırlanmış
olup, Bakanlıkların görüşüne
sunulmuştur.

3167 Sayılı Kara Avcılığı
Kanununa göre yaban domuzu her zaman avlanan av hayvanlarındandır.
Ancak; aynı Kanunun ilgili maddesine göre her yıl
alınan Merkez Av Komisyonu Kararı gereğince
Mart,Nisan, Mayıs, Haziran ve Temmuz aylarında sürek
avı ile avlanmak yasaktır. Yaban domuzlarının
çoğalmaları ve zararlı olmaları
halinde ise vatandaşın şikâyetçi
olma durumuna göre kontrol ve denetim altında Millî
Parklar ve Av-Yaban Hayatı Genel Müdürlüğünce
sürek avına izin verilmektedir.

Merkez Av Komisyonu Kararı gereğince, bağ bahçe
sahipleri ürünlerini korumak amacı ile hiçbir
izne ve kısıtlamaya tabi olmadan bağ ve bahçelerinde
yaban domuzu avlayabilmektedirler.

Önergede sözü edilen, Ramazan ayında tombala
oyununun oynatılması TürkCeza Kanununun ilgili
maddelerine göre kumar kapsamına girdiğinden,
izin verilmemesi ve oynatanlar hakkında gereğinin yapılması
için valiliklere talimat verilmiş olup, gelecek Ramazan
ayında ise intikal edecek ihbar ve şikâyetlerin
değerlendirilmesi suretiyle gerekli tedbirlerin alınması
yönünde valiliklere tekrar talimat verilecektir.

Bilgilerinize arz ederim.

MehmetAğar

İçişleri Bakanı

10. - Tekirdağ Milletvekili Bayram Fırat Dayanıklı'nın,
telefon fatura bedellerinin banka şubelerine ödenebilmesine
ilişkin sorusu ve Ulaştırma Bakanı Ömer
Barutçu'nun yazılı cevabı (7/1440)

Türkiye BüyükMillet Meclisi Başkanlığına

Aşağıdaki sorularımın yazılı
olarak Ulaştırma Bakanı SayınÖmer
Barutçutarafından yanıtlanmasını
saygılarımla arz ederim.

B. Fırat Dayanıklı

Tekirdağ

Telefon faturalarımızın altında "Faturalarınızı
Türkiyenin her yerinde Vakıf, Şeker, Halk, Emlak
bankaları şubelerinden ödeyebilirsiniz"
ibaresi bulunduğu halde bu bankaların Çorlu'daki
şubeleri bu görevi yapmamaktadırlar. Benzer
problemlerin başka bölgelerde de olduğu bildirilmektedir.

Türk Telekom, bu problemin düzeltilmesi için
ne gibi önlemler almıştır, ne gibi düzenlemeler
yapacaktır?

Vatandaşın telefon faturalarını, gerektiğinde
başka şehirlerden ödeyebilmesi için yapılan
düzenlemelerin işleyişindeki aksaklıkları
gidermek için ne gibi mekanizmalar kurulmuştur?

T.C.

Ulaştırma Bakanlığı

Araştırma Planlama ve Koordinasyon

Kurulu Başkanlığı

Sayı : B.0.11.APK. 0.10.01.21/EA.1384-24257 23.10.1996

Konu : Tekirdağ Milletvekili B. Fırat Dayanıklı'nın

yazılı soru önergesi Hk.

Türkiye Büyük Millet Meclisi Başkanlığına

İlgi : TBMM Başkanlığının
10 Ekim 1996 gün ve A.01.0.GNS.0.10.00.02-3702 Sayılı
yazısı.

Tekirdağ Milletvekili Bayram Fırat Dayanıklı'nın
Bakanlığıma yönelttiği 7/1440-3654
sayılı soru önergesinin cevabı ekte
sunulmuştur.

Bilgileriniz arz ederim.

Ömer Barutçu

Ulaştırma Bakanı

Tekirdağ Milletvekili Bayram Fırat Dayanıklı'nın
7/1440-3654 Sayılı

Yazılı Soru Önergesi ve Cevabı

Soru : Telefon faturalarımızın altında
"Faturalarınızı Türkiye'nin her
yerinde Vakıf, Şeker, Halk, Emlak bankaları
şubelerinden ödeyebilirsiniz" ibaresi bulunduğu
halde bu bankaların Çorlu'daki şubeleri bu
görevi yapmamaktadırlar. Benzer problemlerin başka
bölgelerde de olduğu bildirilmektedir.

Türk Telekom, bu problemin düzeltilmesi için
ne gibi önlemler almıştır, ne gibi düzenlemeler
yapacaktır?

Vatandaşın telefon faturalarını, gerektiğinde
başka şehirlerden ödeyebilmesi için yapılan
düzenlemelerin işleyişindeki aksaklıkları
gidermek için ne gibi mekanizmalar kurulmuştur?

Cevap :Bankalar aracılığı ile tahsilat
işlemlerine Tekirdağ İlinde Vakıfbank
ve Halkbank ile Mart 1996, Emlakbank ile Nisan 1996 tarihinden
itibaren başlanmıştır. Şekerbank
ile Tekirdağ ili için bir sözleşme bulunmamaktadır.
Bankalar aracılığıyla tahsilat işlemleri,
bankaların imkânları dahilinde yapıldığından
her ilde tüm bankalarla çalışma mümkün
olmamaktadır. Bu nedenle de her ile ait faturalarda hangi
bankalar ile işlem yapılabiliyorsa o bankaların
adı yer almaktadır. Nitekim Tekirdağ ili faturalarında
ekteki örnekte de görüleceği gibi Şekerbank'ın
adı bulunmamaktadır.

Sözkonusu uygulamanın başlaması ile birlikte
Tekirdağ Başmüdürlüğünden ilçeleri
de dahil olmak üzere borç bilgilerini içeren
bantlar bu Bankalara teslim edilmekte ve bankalarca ana bilgisayarlarına
yüklenmektedir. Anılan işlemler her ayın
ilk son ödeme tarihinden en geç 3 ay veya 4 gün
önce tamamlanmaktadır. Ancak bu tarihten önce
abone faturası eline ulaşsın veya ulaşmasın
Banka şubesine gidip ödeme yapmak istediğinde,
borç bilgileri banka sistemlerine henüz yüklenmemiş
olduğundan banka şubeleri ödemeyi kabul etmemektedir.

Bu ve buna benzer aksaklıkların önlenmesini
teminen, Türk Telekom GenelMüdürlüğünce
her türlü faturaları alacakların tahsilatını
on-line olarak, Türkiye'nin her yerinden ve çeşitli
ödeme noktalarında (Bankalar, Türk Telekom ve
Posta İşletmesi Şubeleri/Gişeleri) fatura
ibraz mecburiyeti olmaksızın yapılabilmesi
amacıyla Merkezî Tahsilat sistemi ve il bilgisayar
sistemleri ihaleleri tamamlanmış olup, peyderpey
kurulmasına başlanmıştır. Yedi
ay içerisinde tüm Türkiye'de tahsilatın
% 83'üne denk gelen kısmı on-line ile yapılacak
olup, borcundan dolayı açma ve kapama işlemleri
de otomasyona alınmış olacaktır.

Not : Yazılı soruyla ilgili diğer bilgiler
dosyasındadır.

11. - Tekirdağ Milletvekili Bayram Fırat Dayanıklı'nın,
Çorlu Havaalanı inşaatının gecikme
nedenlerine ilişkin sorusu ve Ulaştırma Bakanı
Ömer Barutçu'nun yazılı cevabı
(7/1441)

Türkiye Büyük Millet Meclisi Başkanlığına

Aşağıdaki sorularımın yazılı
olarak Ulaştırma Bakanı Sayın ÖmerBarutçu
tarafından yanıtlanmasını saygılarımla
arz ederim.

Dr. B. Fırat Dayanıklı

Tekirdağ

Çorlu Havaalanı tevsii inşaatının
çok yavaş ilerlediği, projenin planlanan süre
içinde bitirilemediği izlenmektedir.

Bu gecikmenin nedenleri nelerdir?

Proje ne zaman bitirilecektir?

T.C.

Ulaştırma Bakanlığı

Araştırma Planlama ve Koordinasyon

Kurulu Başkanlığı

Sayı : B.0.11.APK. 0.10.01.21/EA.1383-24256 23.10.1996

Konu : Tekirdağ Milletvekili B. Fırat Dayanıklı'nın

yazılı soru önergesi Hk.

Türkiye Büyük Millet Meclisi Başkanlığına

İlgi : TBMM Başkanlığının
10 Ekim 1996 gün ve A.01.0.GNS.0.10.00.02-37 02 sayılı
yazısı.

Tekirdağ Milletvekili Bayram Fırat Dayanıklı'nın
Bakanlığıma yönelttiği 7/1441-3655
sayılı soru önergesinin cevabı ekte
sunulmuştur.

Bilgilerinize arz ederim.

ÖmerBarutçu

Ulaştırma Bakanı

Tekirdağ Milletvekili Bayram Fırat Dayanıklı'nın
7/1441-3655 Sayılı

Yazılı Soru Önergesi ve Cevabı

Soru : Çorlu Havaalanı tevsii inşaatının
çok yavaş ilerlediği, projenin planlanan süre
içinde bitirilemediği izlenmektedir.

Bu gecikmenin nedenleri nelerdir?

Proje ne zaman bitirilecektir?

Cevap : Çorlu Hava meydanı inşaatı
işi kapsamında yeralan apron ve taksi yolu inşaatları
ikmal edilmiştir. Projede herhangi bir gecikme sözkonusu
olmayıp, Terminal Binası projeleri tasdik edilerek
işe başlanılmıştır. İşin
bitim tarihi 31.12.1997'dir.

Üç İlçe ve Bir İl Kurulması
ile 190 Sayılı Kanun Hükmünde Kararnamenin
Eki Cetvellerde Değişiklik Yapılması Hakkında
Kanun Teklifine verilen oyların sonucu :

Kanunlaşmıştır.

Üye Sayısı : 550

Kullanılan Oy : 302

Kabul Edenler : 295

Reddedenler : -

Çekinser : 1

Geçersiz Oylar : 2

Oya Katılmayanlar : 252

Mükerrer Oylar : 4

Açık Üyelikler : -

(Kabul Edenler)

ADANA

Uğur Aksöz

İmren Aykut

M. Ali Bilici

Yakup Budak

Sıtkı Cengil

İ. Cevher Cevheri

Erol Çevikçe

M. Halit Dağlı

Veli Andaç Durak

Orhan Kavuncu

Mustafa Küpeli

Arif Sezer

İbrahim Ertan Yülek

ADIYAMAN

Mahmut Nedim Bilgiç

Ahmet Çelik

Ahmet Doğan

AFYON

Sait Açba

İsmet Attila

H. İbrahim Özsoy

Nuri Yabuz

AĞRI

M. Sıddık Altay

Cemil Erhan

Celal Esin

M. Ziyaattin Tokar

AKSARAY

Mehmet Altınsoy

Murtaza Özkanlı

Sadi Somuncuoğlu

AMASYA

Aslan Ali Hatipoğlu

Ahmet İyimaya

Cemalettin Lafcı

Haydar Oymak

ANKARA

İlhan Aküzüm

Saffet Arıkan Bedük

Gökhan Çapoğlu

Cemil Çiçek

Ali Dinçer

Mehmet Ekici

Ömer Ekinci

Ünal Erkan

Mehmet Gölhan

Agâh Oktay Güner

Şaban Karataş

M. Seyfi Oktay

Önder Sav

Yücel Seçkiner

Ahmet Tekdal

Rıza Ulucak

Hikmet Uluğbay

ANTALYA

Osman Berberoğlu

Hayri Doğan

Metin Şahin

ARDAHAN

İsmet Atalay

ARTVİN

Süleyman Hatinoğlu

AYDIN

Ali Rıza Gönül

Nahit Menteşe

Muhammet Polat

İsmet Sezgin

BALIKESİR

Mustafa Güven Karahan

İsmail Özgün

Hüsnü Sıvalıoğlu

BARTIN

Köksal Toptan

BAYBURT

Suat Pamukçu

BİLECİK

Şerif Çim

Bahattin Şeker

BİNGÖL

Kâzım Ataoğlu

Hüsamettin Korkutata

BİTLİS

Zeki Ergezen

Edip Safder Gaydalı

BOLU

Abbas İnceayan

Mustafa Karslıoğlu

BURDUR

Kâzım Üstüner

BURSA

Yüksel Aksu

Cavit Çağlar

İlhan Kesici

Cemal Külahlı

Ali Osman Sönmez

Turhan Tayan

ÇANAKKALE

Hikmet Aydın

Mustafa Cumhur Ersümer

A. Hamdi Üçpınarlar

ÇANKIRI

İsmail Coşar

Ahmet Uyanık

ÇORUM

Bekir Aksoy

Zülfikâr Gazi

Ali Haydar Şahin

DENİZLİ

Hasan Korkmazcan

DİYARBAKIR

Ferit Bora

M. Salim Ensarioğlu

Sacit Günbey

Ömer Vehbi Hatipoğlu

EDİRNE

Ümran Akkan

Evren Bulut

Erdal Kesebir

ELAZIĞ

Mehmet Ağar

Ömer Naimi Barım

Hasan Belhan

Ahmet Cemil Tunç

ERZİNCAN

Tevhit Karakaya

ERZURUM

Zeki Ertugay

Lütfü Esengün

Abdulilah Fırat

Necati Güllülü

İsmail Köse

Aslan Polat

Şinasi Yavuz

ESKİŞEHİR

Necati Albay

Demir Berberoğlu

Mahmut Erdir

GAZİANTEP

Nurettin Aktaş

Mehmet Batallı

Kahraman Emmioğlu

Ali Ilıksoy

MehmetBedri İncetahtacı

Ünal Yaşar

GİRESUN

Turhan Alçelik

Burhan Kara

GÜMÜŞHANE

Mahmut Oltan Sungurlu

HAKKÂRİ

Naim Geylani

Mustafa Zeydan

HATAY

Abdulkadir Akgöl

Süleyman Metin Kalkan

Nihat Matkap

Mehmet Sılay

Ali Uyar

Hüseyin Yayla

IĞDIR

Şamil Ayrım

ISPARTA

Mustafa Köylü

Erkan Mumcu

İÇEL

Fevzi Arıcı

Mehmet Emin Aydınbaş

Halil Cin

Ali Er

Abdülbaki Gökçel

Turhan Güven

Ayfer Yılmaz

İSTANBUL

Ziya Aktaş

Yıldırım Aktuna

Tayyar Altıkulaç

Ahat Andican

Mehmet Aydın

Mustafa Baş

Tansu Çiller

Gürcan Dağdaş

H. Hüsnü Doğan

Halit Dumankaya

Hasan Tekin Enerem

Ekrem Erdem

Mehmet Fuat Fırat

İsmail Kahraman

Hüsayin Kansu

Hayri Kozakçıoğlu

Mehmet Tahir Köse

Emin Kul

Necdet Menzir

Ali Oğuz

Korkut Özal

Mehmet Cevdet Selvi

Osman Yumakoğulları

Bahattin Yücel

Bahri Zengin

Namık Kemal Zeybek

İZMİR

Hasan Denizkurdu

Şükrü Sina Gürel

Aydın Güven Gürkan

Birgen Keleş

Işılay Saygın

Ufuk Söylemez

Sabri Tekir

KAHRAMANMARAŞ

Esat Bütün

HasanDikici

Avni Doğan

AhmetDökülmez

Mustafa Kamalak

MehmetSağlam

KARAMAN

Abdullah Özbey

Zeki Ünal

Fikret Ünlü

KARS

Y. Selahattin Beyribey

Çetin Bilgir

Sabri Güner

Zeki Karabayır

KASTAMONU

Fethi Acar

Murat Başesgioğlu

NurhanTekinel

Haluk Yıldız

KAYSERİ

Memduh Büyükkılıç

Osman Çilsal

Abdullah Gül

Salih Kapusuz

Recep Kırış

KIRIKKALE

Kemal Albayrak

Mikail Korkmaz

Recep Mızrak

KIRKLARELİ

A. Sezal Özbek

Cemal Özbilen

KIRŞEHİR

Ömer Demir

Cafer Güneş

KİLİS

Mustafa Kemal Ateş

KOCAELİ

Bülent Atasayan

Necati Çelik

İsmail Kalkandelen

ŞevketKazan

KONYA

Hüseyin Arı

Abdullah Turan Bilge

Nezir Büyükcengiz

Veysel Candan

Remzi Çetin

Necati Çetinkaya

Necmettin Erbakan

Abdullah Gencer

Teoman Rıza Güneri

Mehmet Keçeciler

Hasan Hüseyin Öz

Lütfi Yalman

Mehmet Ali Yavuz

KÜTAHYA

Emin Karaa

İsmail Karakuyu

Metin Perli

MALATYA

Miraç Akdoğan

Oğuzhan Asiltürk

Yaşar Canbay

Fikret Karabekmez

M. Recai Kutan

MANİSA

Bülent Arınç

Tevfik Diker

Hasan Gülay

Sümer Oral

Yahya Uslu

Cihan Yazar

MARDİN

Fehim Adak

Muzaffer Arıkan

Mahmut Duyan

Ömer Ertaş

Hüseyin Yıldız

MUĞLA

İrfettin Akar

Lale Aytaman

Zeki Çakıroğlu

Mustafa Dedeoğlu

Enis Yalım Erez

MUŞ

Sabahattin Yıldız

NEVŞEHİR

Mehmet Elkatmış

NİĞDE

Doğan Baran

Akın Gönen

Mehmet Salih Katırcıoğlu

ORDU

Hüseyin Olgun Akın

İhsan Çabuk

Müjdat Koç

Mustafa Hasan Öz

Refaiddin Şahin

RİZE

Ahmet Kabil

SAKARYA

Nezir Aydın

Cevat Ayhan

Ertuğrul Eryılmaz

Ersin Taranoğlu

SAMSUN

Cemal Alişan

İrfan Demiralp

Ahmet Demircan

Ayhan Gürel

Yalçın Gürtan

Murat Karayalçın

Nafiz Kurt

Biltekin Özdemir

Latif Öztek

SİİRT

Nizamettin Sevgili

SİNOP

Metin Bostancıoğlu

SIVAS

Musa Demirci

Temel Karamollaoğlu

Abdüllatif Şener

Nevzat Yanmaz

ŞANLIURFA

Necmettin Cevheri

İbrahim Halil Çelik

Abdülkadir Öncel

ŞIRNAK

Mehmet Tatar

Mehmet Salih Yıldırım

TEKİRDAĞ

Nihan İlgün

TOKAT

Abdullah Arslan

Hanefi Çelik

Ali Şevki Erek

Ahmet Fevzi İnceöz

Şahin Ulusoy

TRABZON

İbrahim Çebi

Kemalettin Göktaş

Hikmet Sami Türk

UŞAK

Yıldırım Aktürk

Hasan Karakaya

Mehmet Yaşar Ünal

VAN

Maliki Ejder Arvas

Şaban Şevli

Mahmut Yılbaş

YALOVA

Cevdet Aydın

YOZGAT

İlyas Arslan

Abdullah Örnek

ZONGULDAK

Ömer Barutçu

Tahsin Boray Baycık

Hasan Gemici

(Çekinser)

BURSA

Hayati Korkmaz

(Oya Katılmayanlar)

ADANA

Cevdet Akçalı

İbrahim Yavuz Bildik

Mehmet Büyükyılmaz

Tuncay Karaytuğ

ADIYAMAN

Mahmut Bozkurt

Celal Topkan

AFYON

Osman Hazer

Yaman Törüner

Kubilay Uygun

AĞRI

Yaşar Eryılmaz

AKSARAY

Nevzat Köse

ANKARA

Nejat Arseven

Yılmaz Ateş

AhmetBilge

HasanHüseyin Ceylan

Eşref Erdem

Halis Uluç Gürkan (Bşk. V.)

İrfan Köksalan

MehmetSağdıç

İlker Tuncay

Aydın Tümen

Ersönmez Yarbay

ANTALYA

Deniz Baykal

Arif Ahmet Denizolgun

Emre Gönensay

İbrahim Gürdal

Bekir Kumbul

Sami Küçükbaşkan

Yusuf Öztop

ARDAHAN

Saffet Kaya

ARTVİN

Metin Arifağaoğlu

Hasan Ekinci

AYDIN

Cengiz Altınkaya

M. Fatih Atay

Sema Pişkinsüt

Yüksel Yalova

BALIKESİR

Abdülbaki Ataç

AhmetBilgiç

Safa Giray

Tamer Kanber

İ. Önder Kırlı (İ. A.)

İlyas Yılmazyıldız

BARTIN

Zeki Çakan

Cafer Tufan Yazıcıoğlu

BATMAN

Alaattin Sever Aydın

Ataullah Hamidi

Musa Okçu

Faris Özdemir

BAYBURT

Ülkü Güney

BİTLİS

Kâmran İnan

Abdulhaluk Mutlu

BOLU

Avni Akyol

Feti Görür

Necmi Hoşver

Mustafa Yünlüoğlu

BURDUR

Mustafa Çiloğlu

Yusuf Ekinci

BURSA

Ali Rahmi Beyreli

Abdülkadir Cenkçiler

Mehmet Altan Karapaşaoğlu

Feridun Pehlivan

Yahya Şimşek

Ertuğrul Yalçınbayır

İbrahim Yazıcı

ÇANAKKALE

Ahmet Küçük

Nevfel Şahin

ÇANKIRI

Mete Bülgün

ÇORUM

Mehmet Aykaç

HasanÇağlayan

Yasin Hatiboğlu (Bşk. V.)

DENİZLİ

M. Kemal Aykurt

Hilmi Develi

Mehmet Gözlükaya

Adnan Keskin

Haluk Müftüler

Ramazan Yenidede

DİYARBAKIR

Abdülkadir Aksu

Muzaffer Arslan

Seyyit Haşim Haşimi

Yakup Hatipoğlu

Sebgetullah Seydaoğlu

Salih Sümer

EDİRNE

Mustafa İlimen

ELAZIĞ

Cihan Paçacı

ERZİNCAN

Mustafa Kul

Naci Terzi

Mustafa Yıldız

ERZURUM

Ömer Özyılmaz

ESKİŞEHİR

Mustafa Balcılar

İbrahim Yaşar Dedelek

Hanifi Demirkol

GAZİANTEP

Hikmet Çetin

Mustafa R. Taşar

Mustafa Yılmaz (İ. A.)

GİRESUN

Yavuz Köymen

Ergun Özdemir

Rasim Zaimoğlu

GÜMÜŞHANE

Lütfi Doğan

HATAY

Fuat Çay

Ali Günay

Levent Mıstıkoğlu

Atilla Sav

IĞDIR

Adil Aşırım

ISPARTA

Ömer Bilgin

A. Aykon Doğan

Halil Yıldız

İÇEL

Oya Araslı

Saffet Benli

D. Fikri Sağlar

Mustafa İstemihan Talay

Rüştü Kâzım Yücelen

İSTANBUL

Bülent Akarcalı

Meral Akşener

Sedat Aloğlu

Refik Aras

Azmi Ateş

Mukadder Başeğmez

Ali Coşkun

Nami Çağan

Bülent Ecevit

Süleyman Arif Emre

Algan Hacaloğlu

Metin Işık

Cefi Jozef Kamhi

Ercan Karakaş

Yılmaz Karakoyunlu

M. Cavit Kavak

Ahmet Güryüz Ketenci

Osman Kılıç

Göksal Küçükali

Aydın Menderes

Mehmet Moğultay

Yusuf Namoğlu

Altan Öymen

Ali Talip Özdemir

H. Hüsamettin Özkan

Yusuf Pamuk

Mehmet Sevigen

Ahmet Tan

Güneş Taner

Bülent Tanla

Zekeriya Temizel

Erdoğan Toprak

Ali Topuz

Şadan Tuzcu

İZMİR

Veli Aksoy

Turhan Arınç

Ali Rıza Bodur

Işın Çelebi

İ. Kaya Erdem

Sabri Ergül

Gencay Gürün

Mehmet Köstepen

Atilla Mutman

Metin Öney

Ahmet Piriştina

Rüşdü Saracoglu

Rıfat Serdaroğlu

Süha Tanık

Hakan Tartan

Zerrin Yeniceli

İsmail Yılmaz

KAHRAMANMARAŞ

Ali Doğan

Ali Şahin

KARABÜK

Şinasi Altıner

Hayrettin Dilekcan

Erol Karan

KASTAMONU

Hadi Dilekçi

KAYSERİ

İsmail Cem

Ayvaz Gökdemir

Nurettin Kaldırımcı

İbrahim Yılmaz

KIRIKKALE

Hacı Filiz

KIRKLARELİ

İrfan Gürpınar

Necdet Tekin

KIRŞEHİR

Mehmet Ali Altın

KİLİS

Doğan Güreş

KOCAELİ

Halil Çalık

Onur Kumbaracıbaşı

Osman Pepe

Hayrettin Uzun

Bekir Yurdagül

KONYA

Ahmet Alkan

Ali Günaydın

Mustafa Ünaldı

KÜTAHYA

Ahmet Derin

Mustafa Kalemli (Başkan)

MehmetKorkmaz

MALATYA

Metin Emiroğlu

Ayhan Fırat

MANİSA

Abdullah Akarsu

Rıza Akçalı

Ayseli Göksoy

Ekrem Pakdemirli

Erdoğan Yetenç

MARDİN

Süleyman Çelebi

MUĞLA

Fikret Uzunhasan

MUŞ

Necmettin Dede

Nedim İlci

Erkan Kemaloğlu

NEVŞEHİR

Abdülkadir Baş

Esat Kıratlıoğlu

NİĞDE

Ergun Özkan

ORDU

Mustafa Bahri Kibar

Nabi Poyraz

Şükrü Yürür

RİZE

Avni Kabaoğlu

Ahmet Mesut Yılmaz

Şevki Yılmaz

SAKARYA

Teoman Akgür

Nevzat Ercan (B.)

Ahmet Neidim

SAMSUN

Musa Uzunkaya

Adem Yıldız

SİİRT

Ahmet Nurettin Aydın

Mehmet Emin Aydın

SİNOP

Kadir Bozkurt

Yaşar Topçu

SIVAS

Tahsin Irmak

Mahmut Işık

Muhsin Yazıcıoğlu

ŞANLIURFA

Sedat Edip Bucak

Seyit Eyyüpoğlu

Eyyüp Cenap Gülpınar

Zülfükâr İzol

Ahmet Karavar

M. Fevzi Şıhanlıoğlu

ŞIRNAK

Bayar Ökten

TEKİRDAĞ

Fevzi Aytekin

Bayram Fırat Dayanıklı

HasanPeker

Enis Sülün

TOKAT

Metin Gürdere

Bekir Sobacı

TRABZON

Eyüp Aşık

Yusuf Bahadır

Ali Kemal Başaran

Şeref Malkoç

İsmail İlhan Sungur

TUNCELİ

Kamer Genç (Bşk. V.)

Orhan Veli Yıldırım

VAN

Mustafa Bayram

Şerif Bedirhanoğlu

Fethullah Erbaş

YALOVA

Yaşar Okuyan

YOZGAT

Kâzım Arslan

Yusuf Bacanlı

Lütfullah Kayalar

İsmail Durak Ünlü

ZONGULDAK

Veysel Atasoy

Necmettin Aydın

Osman Mümtaz Soysal

(Geçersiz oylar)

BİNGÖL İSTANBUL

Mahmut Sönmez Mehmet Ali Şahin

(Mükerrer oylar)

DİYARBAKIR TOKAT

Ömer Vehbi Hatipoğlu (Kabul) Ali Şevki Erek (Kabul)

İZMİR ZONGULDAK

Hasan Denizkurdu (Kabul) Tahsin Boray Baycık (Kabul)

TUTANAĞIN SONU 
        	
       	    



















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












