



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 101’inci
Birleşim
 11
Temmuz 2019 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Afyonkarahisar Milletvekili Ali Özkaya’nın, Srebrenitsa soykırımının
24’üncü yıl dönümüne ilişkin gündem dışı konuşması
2.- Balıkesir Milletvekili İsmail Ok’un, Balıkesir’in sorunlarına
ilişkin gündem dışı konuşması
3.- Niğde Milletvekili Ömer Fethi Gürer’in, gıda terörüne ilişkin gündem
dışı konuşması

IV.- AÇIKLAMALAR
1.- Kocaeli Milletvekili İlyas Şeker’in, turizm gelirlerine ilişkin
açıklaması
2.- Mersin Milletvekili Baki Şimşek’in, çiftçilerin sorunlarına ilişkin
açıklaması
3.- İstanbul Milletvekili Sibel Özdemir’in, On Birinci Kalkınma
Planı’nın yaşanan sorunlara çare üretmeyeceğine ilişkin açıklaması
4.- Manisa Milletvekili Ahmet Vehbi Bakırlıoğlu’nun, Salihli’de meydana
gelen kazada hayatını kaybedenlere Allah’tan rahmet, ailelerine başsağlığı
dilediğine ve çiftçilerin sorunlarına ilişkin açıklaması
5.- Trabzon Milletvekili Ahmet Kaya’nın, iktidar temsilcilerinin
verdikleri sözleri tutmaları gerektiğine ilişkin açıklaması 
6.- Kahramanmaraş Milletvekili Ali Öztunç’un, taşımalı eğitim gören
öğrencilere verilen yemeklerin tekrar özel şirketlere ihale edilmesi
gerektiğine ilişkin açıklaması
7.- Samsun Milletvekili Neslihan Hancıoğlu’nun, fındık alım fiyatı ve
miktarının derhâl açıklanması gerektiğine ilişkin açıklaması
8.- İstanbul Milletvekili Mahmut Tanal’ın, bir yıllık sürenin sonunda
Cumhurbaşkanlığı hükûmet sisteminin sürdürülemez olduğunun ortaya çıktığına
ilişkin açıklaması
9.- Adana Milletvekili Ayhan Barut’un, hayvan yetiştiricilerine verilen
aşıların ücretsiz olması gerektiğine ilişkin açıklaması
10.- Bursa Milletvekili Atilla Ödünç’ün, Bursa’da maden sahalarının
ağaçlandırılması çalışmalarının olanca hızıyla devam ettiğine ilişkin
açıklaması
11.- İstanbul Milletvekili Tülay Kaynarca’nın, AK PARTİ iktidarları
döneminde mülkiyet sorunlarına çözüm bulunduğuna ilişkin açıklaması
12.- Kütahya Milletvekili Ali Fazıl Kasap’ın, Srebrenitsa soykırımını
kınadığına ve Kütahya Dumlupınar’da meydana gelen sel felaketine ilişkin
açıklaması
13.- İstanbul Milletvekili Hayati Arkaz’ın, Srebrenitsa soykırımının
24’üncü yıl dönümüne ilişkin açıklaması
14.- Ankara Milletvekili Zeynep Yıldız’ın, Srebrenitsa soykırımının
24’üncü yıl dönümüne ilişkin açıklaması
15.- Niğde Milletvekili Ömer Fethi Gürer’in, kamuda geçici ve mevsimlik
çalışan işçilerin sorunlarına ilişkin açıklaması 
16.- Bursa Milletvekili Emine Yavuz Gözgeç’in, Srebrenitsa soykırımının
24’üncü yıl dönümüne ilişkin açıklaması
17.- İstanbul Milletvekili Serap Yaşar’ın, Srebrenitsa soykırımının
24’üncü yıl dönümüne ilişkin açıklaması
18.- Adana Milletvekili Ayşe Sibel Ersoy’un, Adana’daki sel felaketinden
zarar gören çiftçilerin durumuna ve Kütahya Ülkü Ocakları Başkanı Abdullah
Satuk Buğra Koçlar’ın ölüm yıl dönümüne ilişkin açıklaması
19.- Gaziantep Milletvekili İmam Hüseyin Filiz’in, Srebrenitsa
soykırımının 24’üncü yıl dönümüne ilişkin açıklaması
20.- İzmir Milletvekili Tamer Osmanağaoğlu’nun, çeşitli illerde meydana
gelen orman yangınlarına ve Srebrenitsa soykırımına ilişkin açıklaması
21.- Mersin Milletvekili Olcay Kılavuz’un, Srebrenitsa soykırımına ve
Kütahya Ülkü Ocakları Başkanı Abdullah Satuk Buğra Koçlar’ın ölüm yıl dönümüne
ilişkin açıklaması
22.- Afyonkarahisar Milletvekili Mehmet Taytak’ın, Srebrenitsa
soykırımını kınadığına ve Orman Genel Müdürlüğüne bağlı mevsimlik orman
işçilerinin sorunlarına ilişkin açıklaması
23.- Kocaeli Milletvekili Lütfü Türkkan’ın, Srebrenitsa soykırımının
24’üncü yıl dönümüne, Muğla Dalaman’da çıkan orman yangınına, Kocaeli Kandıra
Babaköy’de açılacak taş ocağı için ağaç katliamı yapıldığına, işsizliğin rekor
kırdığı bu dönemde Suriyelilere yapılan 37 milyar dolar yardımı kabul edemediklerine
ve Türk Hava Yollarının Eren Bülbül anısına Trabzon’a düzenlediği sefere neden
sadece Adalet ve Kalkınma Partili milletvekillerini davet ettiğini öğrenmek
istediğine ilişkin açıklaması
24.- Sakarya Milletvekili Muhammed Levent Bülbül’ün, Manisa Salihli’de
meydana gelen kazada yaşamını yitiren vatandaşlara Allah’tan rahmet, ailelerine
başsağlığı dilediğine, Srebrenitsa soykırımının 24’üncü yıl dönümüne, Kütahya
Ülkü Ocakları Başkanı Abdullah Satuk Buğra Koçlar’ın ölüm yıl dönümüne ve orman
yangınlarının yaşanmaması konusunda gereken tedbirlerin alınması gerektiğine
ilişkin açıklaması


25.- Mersin Milletvekili Fatma Kurtulan’ın, Srebrenitsa soykırımının
24’üncü yıl dönümüne, Diyarbakır Lice’deki askerî operasyonda yaşanan hak
ihlallerine, Muğla Dalaman’daki orman yangınına, Erzurum Karayazı Belediye Eş
Başkanı ile Meclis üyelerinin gözaltına alındığına ve AKP’nin kayyum politikası
yerine gözaltı furyalarıyla tasfiye etmeye çalıştığına ilişkin açıklaması
26.- Manisa Milletvekili Özgür Özel’in, Srebrenitsa soykırımının 24’üncü
yıl dönümüne, Fikret Hakan ile Bedrettin Cömert’in ölüm yıl dönümlerine, Fatsa
operasyonunun yıl dönümüne, Muğla Dalaman’da meydana gelen orman yangınına ve
demokratik güçlü parlamenter sistemlerde darbe olmayacağına ilişkin açıklaması
27.- Çankırı Milletvekili Muhammet Emin Akbaşoğlu’nun, Srebrenitsa
soykırımının 24’üncü yıl dönümüne, Cumhurbaşkanlığı hükûmet sisteminin daha iyi
çalışması için hep birlikte katkı vereceklerine, ormancılık faaliyetinde
çalışan geçici işçilerin dört ay süre uzatımı talebinin yenilendiğine, On
Birinci Kalkınma Planı’na ve Türkiye Cumhuriyeti vatandaşları olarak bütün
darbe ve işgal girişimlerinin yaşandığı süreçlerde parlamenter hükûmet
sisteminde hep beraber Türkiye’de olduklarına ilişkin açıklaması
28.- Manisa Milletvekili Özgür Özel’in, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ilişkin açıklaması 
29.- Çankırı Milletvekili Muhammet Emin Akbaşoğlu’nun, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
30.- Mersin Milletvekili Fatma Kurtulan’ın, Mardin Milletvekili Şeyhmus
Dinçel’in HDP grup önerisi üzerinde AK PARTİ Grubu adına yaptığı konuşmasındaki
bazı ifadelerine ilişkin açıklaması
31.- Manisa Milletvekili Özgür Özel’in, Başkanlığın oylamalarda
milletvekillerine biraz daha fazla süre tanıması gerektiğine ilişkin açıklaması
32.- Mersin Milletvekili Fatma Kurtulan’ın, Çankırı Milletvekili
Muhammet Emin Akbaşoğlu’nun yerinden sarf ettiği bazı ifadelerine ilişkin
açıklaması
33.- Çankırı Milletvekili Muhammet Emin Akbaşoğlu’nun, Mersin
Milletvekili Fatma Kurtulan’ın yaptığı açıklamasındaki bazı ifadelerine ilişkin
açıklaması
34.- Sakarya Milletvekili Muhammed Levent Bülbül’ün, Ağrı Milletvekili
Dirayet Dilan Taşdemir’in HDP grup önerisi üzerinde HDP Grubu adına yaptığı
konuşmasındaki bazı ifadelerine ilişkin açıklaması
35.- Mersin Milletvekili Fatma Kurtulan’ın, Sakarya Milletvekili
Muhammed Levent Bülbül’ün yaptığı açıklamasındaki bazı ifadelerine ilişkin
açıklaması
36.- Çankırı Milletvekili Muhammet Emin Akbaşoğlu’nun, Mersin
Milletvekili Fatma Kurtulan’ın yaptığı açıklamasındaki bazı ifadelerine ilişkin
açıklaması
37.- Ağrı Milletvekili Dirayet Dilan Taşdemir’in, Sakarya Milletvekili
Muhammed Levent Bülbül’ün yaptığı açıklamasındaki bazı ifadelerine ilişkin
açıklaması
38.- Rize Milletvekili Osman Aşkın Bak’ın, İstanbul Milletvekili Mehmet
Bekaroğlu’nun CHP grup önerisi üzerinde CHP Grubu adına yaptığı konuşmasındaki
bazı ifadelerine ilişkin açıklaması
39.- İstanbul Milletvekili Mehmet Bekaroğlu’nun, Rize Milletvekili Osman
Aşkın Bak’ın yaptığı açıklamasındaki bazı ifadelerine ilişkin açıklaması
40.- Manisa Milletvekili Özgür Özel’in, “Gazi Mecliste O Gece” kitabının
içeriğine ilişkin açıklaması
41.- Sakarya Milletvekili Muhammed Levent Bülbül’ün, Manisa Milletvekili
Ahmet Vehbi Bakırlıoğlu’nun 94 sıra sayılı Kanun Teklifi’nin 10’uncu maddesinde
verilen önerge üzerine yaptığı konuşmasındaki bazı ifadelerine ilişkin açıklaması
42.- Manisa Milletvekili Özgür Özel’in, Sakarya Milletvekili Muhammed
Levent Bülbül’ün yaptığı açıklamasındaki bazı ifadelerine ilişkin açıklaması
43.- Manisa Milletvekili Özgür Özel’in, “Gazi Mecliste O Gece” kitabının
içeriğine ilişkin tekraren açıklaması
44.- Çankırı Milletvekili Muhammet Emin Akbaşoğlu’nun, Diyarbakır
Milletvekili Hişyar Özsoy’un 93 sıra sayılı Kanun Teklifi’nin 1’inci maddesi
üzerinde HDP Grubu adına yaptığı konuşmasındaki bazı ifadelerine ilişkin
açıklaması
45.- Mersin Milletvekili Fatma Kurtulan’ın, İstanbul Milletvekili Yavuz
Ağıralioğlu’nun 93 sıra sayılı Kanun Teklifi’nin 1’inci maddesi üzerinde şahsı
adına yaptığı konuşmasındaki bazı ifadelerine ilişkin açıklaması
46.- Rize Milletvekili Osman Aşkın Bak’ın, Kuzey Makedonya
Cumhuriyeti’nin NATO’ya 30’uncu ülke olarak katılmasını desteklediklerine
ilişkin açıklaması
47.- Hatay Milletvekili İsmet Tokdemir’in, Hatay Reyhanlı’da meydana
gelen terör saldırısını kınadığına ve hemşehrilerine geçmiş olsun dileğinde
bulunduğuna ilişkin açıklaması

V.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Denizli Milletvekili Yasin Öztürk ve arkadaşları
tarafından, uyuşturucu ve uyarıcı madde bağımlılığı sorununun tüm yönleriyle
araştırılarak alınması gereken önlemlerin belirlenmesi amacıyla 26/6/2019
tarihinde Türkiye Büyük Millet Meclisi Başkanlığına verilmiş olan Meclis araştırması
önergesinin diğer önergelerin önüne alınarak, ön görüşmelerinin, Genel Kurulun
11 Temmuz 2019 Perşembe günkü birleşiminde yapılmasına ilişkin önerisi
2.- HDP Grubunun, Batman Milletvekili Feleknas Uca ve arkadaşları
tarafından, Bingöl, Mardin ve Tunceli illerinde yaşanan taciz iddialarının
araştırılması amacıyla 9/7/2019 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin diğer önergelerin
önüne alınarak, ön görüşmelerinin, Genel Kurulun 11 Temmuz 2019 Perşembe günkü
birleşiminde yapılmasına ilişkin önerisi
3.- CHP Grubunun, Türkiye Büyük Millet Meclisi gündeminin “Genel Görüşme
ve Meclis Araştırması Yapılmasına Dair Öngörüşmeler” kısmında yer alan, çay
üretimi ve satışında yaşanan sorunların araştırılarak yaşandığı iddia edilen
mağduriyetlerin giderilmesi için gerekli önlemlerin belirlenmesi amacıyla
verilmiş olan Meclis araştırması önergesinin ön görüşmelerinin, Genel Kurulun
11 Temmuz 2019 Perşembe günkü birleşiminde yapılmasına ilişkin önerisi 

B) Danışma Kurulu Önerileri
1.- Danışma Kurulunun, Genel Kurulun 11/7/2019 tarihli birleşiminde 36
sıra sayılı Kanun Teklifi’ne kadar olan işlerin görüşmelerinin tamamlanması
hâlinde daha önceden çalışılması kararlaştırılan 12 Temmuz 2019 Cuma günü
toplanmamasına ilişkin önerisi 

VI.- SEÇİMLER
A) Radyo ve Televizyon Üst Kuruluna Üye Seçimi
1.- Radyo ve Televizyon Üst Kurulunda 14/7/2019 tarihinde boşalacak olan
üyeliklere seçim


VII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Konya Milletvekili Ziya Altunyaldız ve Adalet ve Kalkınma Partisi
Grup Başkanvekili İstanbul Milletvekili Mehmet Muş ile 50 Milletvekilinin
Türkiye Turizm Tanıtım ve Geliştirme Ajansı Hakkında Kanun Teklifi (2/1988) ve
Bayındırlık, İmar, Ulaştırma ve Turizm Komisyonu Raporu (S. Sayısı: 94)
2.- Tekirdağ Milletvekili Mustafa Şentop’un Kuzey Atlantik Antlaşmasına
Kuzey Makedonya Cumhuriyetinin Katılımına İlişkin Protokolün Onaylanmasının
Uygun Bulunduğuna Dair Kanun Teklifi (2/1942) ve Dışişleri Komisyonu Raporu (S.
Sayısı: 93)
3.- Türkiye Büyük Millet Meclisi Başkanı İzmir Milletvekili Binali
Yıldırım’ın İslam Gıda Güvenliği Teşkilatı Tüzüğünün Onaylanmasının Uygun
Bulunduğuna Dair Kanun Teklifi (2/1540) ile Tarım, Orman ve Köyişleri Komisyonu
ve Dışişleri Komisyonu Raporları (S. Sayısı: 52)

VIII.- SATAŞMALARA İLİŞKİN KONUŞMALAR
1.- Diyarbakır Milletvekili Hişyar Özsoy’un, İstanbul Milletvekili Yavuz
Ağıralioğlu’nun 93 sıra sayılı Kanun Teklifi’nin 1’inci maddesi üzerinde şahsı
adına yaptığı konuşması sırasında Halkların Demokratik Partisine sataşması
nedeniyle konuşması

IX.- OYLAMALAR
1.- (S. Sayısı: 94) Konya Milletvekili Ziya Altunyaldız ve Adalet ve Kalkınma
Partisi Grup Başkanvekili İstanbul Milletvekili Mehmet Muş ile 50
Milletvekilinin Türkiye Turizm Tanıtım ve Geliştirme Ajansı Hakkında Kanun
Teklifi’nin oylaması
2.- (S. Sayısı: 93) Tekirdağ Milletvekili Mustafa Şentop’un Kuzey
Atlantik Antlaşmasına Kuzey Makedonya Cumhuriyetinin Katılımına İlişkin
Protokolün Onaylanmasının Uygun Bulunduğuna Dair Kanun Teklifi’nin oylaması 
3.- (S. Sayısı: 52) Türkiye Büyük Millet Meclisi Başkanı İzmir
Milletvekili Binali Yıldırım’ın İslam Gıda Güvenliği Teşkilatı Tüzüğünün
Onaylanmasının Uygun Bulunduğuna Dair Kanun Teklifi’nin oylaması

X.- YAZILI SORULAR VE CEVAPLARI
1.- İstanbul Milletvekili Mustafa Sezgin Tanrıkulu'nun, Bakanlık
bünyesinde kurum tabipliğinin genişletilmesine ve görevli sağlık personelinin
özlük haklarının düzenlenmesine yönelik bir çalışma olup olmadığına ilişkin
sorusu ve Ulaştırma ve Altyapı Bakanı Mehmet Cahit Turhan’ın cevabı (7/13040)
2.- Konya Milletvekili Abdulkadir Karaduman'ın, İstanbul Havalimanı'nın
altyapı sorunlarına ve uçuş güvenliğine ilişkin sorusu ve Ulaştırma ve Altyapı
Bakanı Mehmet Cahit Turhan’ın cevabı (7/13163)
3.- Aydın Milletvekili Aydın Adnan Sezgin'in, İstanbul Havalimanı'nı
işleten konsorsiyumun bazı hisselerinin satılacağı iddiasına ilişkin sorusu ve
Ulaştırma ve Altyapı Bakanı Mehmet Cahit Turhan’ın cevabı (7/13164)
4.- Kahramanmaraş Milletvekili Ali Öztunç'un, Kahramanmaraş
Havalimanında çatı temizliği sırasında gerçekleştiği iddia edilen iş kazasına
ilişkin sorusu ve Ulaştırma ve Altyapı Bakanı Mehmet Cahit Turhan’ın cevabı
(7/13165)
5.- Denizli Milletvekili Gülizar Biçer Karaca'nın, İstanbul
Havalimanının sefer ve yolcu verilerine ve rüzgâr nedeniyle iniş yapamayan uçak
sayısına ilişkin sorusu ve Ulaştırma ve Altyapı Bakanı Mehmet Cahit Turhan’ın
cevabı (7/13166)
6.- İstanbul Milletvekili Mustafa Sezgin Tanrıkulu'nun, İade edilen bazı
soru önergelerine ilişkin sorusu ve Türkiye Büyük Millet Meclisi Başkan Vekili
Süreyya Sadi Bilgiç’in cevabı (7/13170)
7.- İzmir Milletvekili Murat Bakan'ın, Çeşme Alaçatı Havalimanı inşaatına
ve projenin bütçesine ilişkin sorusu ve Ulaştırma ve Altyapı Bakanı Mehmet
Cahit Turhan’ın cevabı (7/13259)
8.- Mersin Milletvekili Cengiz Gökçel'in, Çeşmeli-Taşucu Otoyol
Projesi'ne ilişkin sorusu ve Ulaştırma ve Altyapı Bakanı Mehmet Cahit Turhan’ın
cevabı (7/13260)
9.- Giresun Milletvekili Necati Tığlı'nın, milletvekili çalışma odaları
için satın alınan yazıcılara ilişkin sorusu ve Türkiye Büyük Millet Meclisi
Başkan Vekili Süreyya Sadi Bilgiç’in cevabı (7/13262)
10.- Denizli Milletvekili Yasin Öztürk'ün, soru önergeleri ile ilgili
işlemlere ilişkin sorusu ve Türkiye Büyük Millet Meclisi Başkan Vekili Süreyya
Sadi Bilgiç’in cevabı (7/13495)
11.- Denizli Milletvekili Yasin Öztürk'ün, soru önergelerinin
cevaplandırılmasına ilişkin sorusu ve Türkiye Büyük Millet Meclisi Başkan
Vekili Süreyya Sadi Bilgiç’in cevabı (7/13496)
11 Temmuz 2019 Perşembe
BİRİNCİ OTURUM
Açılma Saati: 14.00
BAŞKAN: Başkan Vekili Süreyya Sadi BİLGİÇ
KÂTİP ÜYELER: Nurhayat Altaca KAYIŞOĞLU (Bursa), İshak GAZEL (Kütahya) 
----- 0 -----
BAŞKAN
– Türkiye Büyük Millet Meclisinin 101’inci Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, Srebrenitsa soykırımının 24’üncü yıl dönümü münasebetiyle söz
isteyen Afyonkarahisar Milletvekili Sayın Ali Özkaya’ya aittir.
Buyurun
Sayın Özkaya. (AK PARTİ sıralarından alkışlar) 
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Afyonkarahisar Milletvekili Ali Özkaya’nın, Srebrenitsa soykırımının
24’üncü yıl dönümüne ilişkin gündem dışı konuşması
ALİ
ÖZKAYA (Afyonkarahisar) – Sayın Başkanım, saygıdeğer milletvekilleri ve
ekranları başında bizi dinleyen, izleyen aziz milletimizi saygıyla
selamlıyorum. 
Bugün
11 Temmuz 2019. Yirmi dört yıl önce Avrupa’nın ortasında yaşanan bir dramı,
Srebrenitsa soykırımını unutmadığımızı, insanlığın alnında kara bir leke gibi
duran bu vahşeti hiçbir zaman unutmayacağımızı ve Aliya İzzetbegoviç’in şu
sözlerini hatırlatarak sözlerime başlamak istiyorum: “Ne yaparsanız yapın ama
soykırımı unutmayın çünkü unutulan soykırım tekrarlanır.”
Yugoslavya’nın
dağılma sürecinden önce Sırpların sonra Hırvatların Bosna-Hersek’e işgal
maksadıyla saldırmaları üzerine 1992-1995 yılları arasında kanlı bir savaş
yaşanmıştır. Avrupa ve Amerika Birleşik Devletleri’nin girişimiyle 1995’te
Dayton Anlaşması yapılmış ve Bosna-Hersek Cumhuriyeti Sırp, Hırvat ve Boşnak
bölgelerine bölünmüştür. Kırk üç ay süren savaşta işgalciler 200-250 bin
Boşnak’ı planlı ve sistemli bir şekilde katletmiş ve yüz binlerce insanı
evlerinden etmiştir ancak Sırplar en büyük vahşeti ve soykırımı Birleşmiş
Milletlerin güvenli bölgesi olan Srebrenitsa’da yapmışlardır. 1993’te Birleşmiş
Milletler Güvenlik Konseyi kararıyla Srebrenitsa güvenli bölge olarak ilan
edilmiş ve Birleşmiş Milletler Koruma Gücü koruması altına alınmıştır. Buna
rağmen, kuşatma altında olan Srebrenitsa’ya Sırplar saldırıları üç yıl boyunca
devam ettirmiştir.
11
Temmuz 1995’te Sırp kuvvetleri güvenli bölge Srebrenitsa’yı işgal etmişler ve
Birleşmiş Milletler Koruma Gücünün Hollandalı askerleri Sırpların önünden
çekilerek görevlerini yapmamışlardır veyahut da gizli görevlerini yapmışlardır.
Sırp işgalciler, Srebrenitsa ve çevresinde İkinci Dünya Savaşı’ndan sonra
Avrupa’nın gördüğü en büyük soykırımı yapmışlardır. Sırplar, bebek, çocuk ve
kadınlar dâhil 8.732 Boşnak’ı katlederek toplu mezarlara atmış, 30 bin
civarında Müslüman’ı silah zoruyla evlerinden kovmuş, Türk, Boşnak, İslam
eserlerini tahrip etmiş ve her çeşit vahşeti sergilemişlerdir. Bu vahşetin orta
yerinde masumiyet, Bosnalı bir çocuğun katliamdan önce annesine sorduğu şu
soruda saklıydı: “Çocukları küçük kurşunlarla öldürürler, değil mi anne?”
Saygıdeğer
milletvekilleri, yiğit mücahit ve Srebrenitsa’nın efsane komutanı Naser Oriç,
Batılılar Bosna-Hersek’in parçalanmasına taraf iken ve Müslümanların yok
edilmesine göz yumarken Türkiye gibi büyük bir gücün savaş boyunca Boşnakları
desteklemesinin onur verici olduğunu vurgulamıştır. O, Sırpların Boşnakları
Türk gördüğünü ve bu sebeple de yok etmeye çalıştıklarını şöyle dile getiriyor:
“Türk halkının Boşnak halkıyla aynı duyguları paylaşması bizim için çok
değerlidir. Biz Boşnak’ız ama Sırplar savaşta bize hep ‘Türkler’ diye hitap
ediyordu. Kendi aralarında konuşurken de Sırplar bize ‘Boşnak’ değil ‘Türk’
diyordu.” Nitekim Aliya İzzetbegoviç de “Tabuta konmuş olsa bile toprağa
gömülmediği sürece Türkler en büyük güvencemizdir.” demiş ve vefatından bir gün
önce kendisini ziyaret eden Sayın Cumhurbaşkanımıza da “Bosna’yı sizlere emanet
ediyorum.” demiştir. 
Türkiye
olarak o gün Bosna’da olduğu gibi bugün de tüm mazlum milletlerin yanındayız.
Aliya İzzetbegoviç’in “Ve her şey bittiğinde hatırlayacağımız şey
düşmanlarımızın sözleri değil, dostlarımızın sessizliği olacaktır.” sözleri de
Srebrenitsa’da olduğu gibi bugün de yaşanan benzer trajedilerde sessiz
kalmayacağımızı ve kalmamamız gerektiğini bize hatırlatıyor. 
Yine
Aliya “Bunu hiç unutma evlat, Batı hiçbir zaman uygar olmamıştır ve bugünkü
refahı, devam edegelen sömürgeciliği, döktüğü kan, akıttığı gözyaşı ve
çektirdiği acılar üzerine kuruludur.” sözüyle sözde uygar Batı medeniyetinin iç
yüzünü gözler önüne sermiştir. 
Yalnızca
Müslüman oldukları için katledilen, soykırıma maruz kalan Boşnakları Avrupa’nın
orta yerinde kaderine terk eden Batı medeniyetinin çifte standardı ve
ikiyüzlülüğüne karşı Türkiye Cumhuriyeti olarak her zaman tüm mazlumların
yanında olduğumuzu ifade etmek istiyorum. 
Bu
vesileyle, Srebrenitsa soykırımında katledilen tüm şehitlerimizi rahmetle
anıyorum ve yine bilge lider Aliya İzzetbegoviç’in umut aşılayan şu sözleriyle
sözlerime son veriyorum: “Bizi toprağa gömmeye çalıştılar fakat tohum
olduğumuzu bilmiyorlardı. Tohumlar fidanlandı, filizlendi, büyük ağaçlar oldu.”
Genel
Kurulu saygıyla selamlıyorum ve tüm şehitlerimizin ruhuna Fatiha’lar diliyorum.
(AK PARTİ ve CHP sıralarından alkışlar) 
BAŞKAN
– Teşekkür ediyorum Sayın Özkaya.
Gündem
dışı ikinci söz, Balıkesir’in sorunları hakkında söz isteyen Balıkesir
Milletvekili İsmail Ok’a aittir. 
Buyurun
Sayın Ok. (İYİ PARTİ sıralarından alkışlar)
2.- Balıkesir Milletvekili İsmail Ok’un, Balıkesir’in sorunlarına
ilişkin gündem dışı konuşması
İSMAİL
OK (Balıkesir) - Sayın Başkan, değerli milletvekilleri; öncelikle sözlerime
başlarken hepinizi muhabbetle selamlıyorum.
Benden
önceki konuşmacının ifade ettiği gibi, Avrupa’nın göbeğinde, sözde medeni
dünyanın gözleri önünde Boşnak kardeşlerimize yapılan katliamı ben de bir kez
daha lanetliyorum.
Saygıdeğer
milletvekilleri, dün partili Cumhurbaşkanı Sayın Erdoğan konuşma yaptığı sırada
Balıkesir Büyükşehir Belediyesinden 100 çalışanımızın daha işine son verildi.
Sayın Erdoğan dün HAK-İŞ kongresinde yaptığı konuşmada “İşçilerimizin,
çalışanlarımızın yanındayız. Kimsenin hakkının yenmesine, ekmeğinden, işinden
olmasına, hukuksuzluğa uğramasına izin vermeyeceğiz.” dedi. Şu ana kadar
çıkarılanların sayısı 700’ü geçti. Dolayısıyla partili Cumhurbaşkanı Sayın
Erdoğan’a Balıkesir Büyükşehirde yapılan kıyıma da el atması için -eğer
kendilerinden gizliyorlarsa- özellikle kürsüden, yüce Meclisten sesleniyorum.
Yine,
BALTOK denilen firmadan dün 60 kişi çıkarıldı, güya bunlar bankamatik
memuruymuş. Peki, bunları kim aldı? Önceki AK PARTİ’li belediye başkanı aldı.
Kendi aldıklarını kendileri bankamatik memuru diye çıkarıyorlar. Daha önce bunu
Meclis kürsüsünde dile getirdiğimde Balıkesir milletvekilimiz, hemşehrimiz
burada çok nazik ve kibar bir şekilde bunların doğru olmadığını söyledi ama
Balıkesir Büyükşehir Belediyesi adına Balıkesir yerel basınına “400 işçi değil,
300 işçi çıkarıldı.” diye açıklama yapılıyor. Bunların hangisi doğru? Hak,
hukuk, adalet bütün çalışanlar için olmazsa olmaz diyoruz ve özellikle, dün
Sayın Cumhurbaşkanının kamuoyunun önünde söylediği bu sözlerin gereğini
yapmasını Balıkesirli hemşehrilerimiz adına istirham ediyorum.
Yine,
Balıkesir’de israf ve savurganlık diz boyu, devam ediyor. Önceki belediye
zamanında kurulan BALTOK’ta şu anda çivi çakılmıyor. Binaların camları
kırılmakta, camlar çerçeveler yerlerde -bunlar tüyü bitmemiş yetimin hakkı-
çimentolar taşlaşmış. Peki bunun vebalini, hesabını sorması gerekenler ne
yapıyor? İşte BALTOK dün 60 kişiyi daha çıkardı. 
Balıkesir
Büyükşehir Belediyesinin yaptıklarını gerçekten anlatmakla bitirmemiz söz
konusu değil. Balıkesir’de 1 temmuzdan itibaren başlayacak olan ve özellikle
öğrenci kardeşlerimiz için yapılan yolcu taşıma ücretlerindeki fahiş fiyattaki
zam katlanılır düzeyde değildir. Ama Balıkesir’de Balıkesir Büyükşehir
Belediyesinin anlaşma yaptığı bir Asis firması var. Bu firma sadece yazılım
yaptığı için 170 bin yolcu taşıma garantisi veriliyor. Yol mu yaptınız, köprü
mü yaptınız, şoför esnafımızın arabasını mı aldınız? Bunun üzeri nereden
karşılanıyor? Balıkesirlilerin maalesef alın terinden karşılanıyor. Balıkesir
Büyükşehir Belediyesi yılda 3 milyon 102 bin 500 lira bu firmaya tüyü bitmemiş
yetimin hakkını haksız bir şekilde gasbettirmektedir. İşte anlaşma burada, 170
bin yolcu taşıma garantisi. Yaklaşık 1.000 liraya mal edilecek olan yolcu
taşıma araçlarındaki indi-bindi cihazları, dıt cihazı yaklaşık 4.000 dolarlara
aldırılmıştır ve özellikle bir firma gösterilmiştir. 
Onun
için diyoruz ki: Balıkesir Büyükşehir Belediyesindeki bu işçi kıyımını,
Balıkesir Büyükşehir Belediyesindeki bu israf düzeninin hesabını, vicdan sahibi
olan herkesin sorması gerektiğini buradan, yüce Meclisten bir kez daha ifade
ediyorum. 
Büyükşehir
Belediye Başkanı maalesef ne dediyse tam tersini yaptı. “Yücel Başkan,
Balıkesirspor Şampiyon” diye billboardlar astırıldı, şimdi Balıkesirspor
kaderine terk edildi. Biz geçmişte Balıkesirspor taraftarlarının maddi manevi
fedakâr destekleriyle Balıkesirspor’u 3. Lig’den Süper Lig’e çıkardık.
(Mikrofon
otomatik cihaz tarafından kapatıldı) 
İSMAİL
OK (Devamla) – Sözümü toparlıyorum.
BAŞKAN
– Toparlayın lütfen. 
İSMAİL
OK (Devamla) – Seçim meydanlarında “Yücel Başkan, Balıkesirspor Şampiyon” diyen
Sayın Belediye Başkanını bu sözlerini tutmaya davet ediyorum. Ne söz verdiyse
tam tersini yaptı. “Kimsenin işiyle, aşıyla oynanılmayacak.” dedi, yaklaşık 700
işçinin -ki bunlardan önemli bir kısmı Meclisten geçirdiğimiz yasayla
taşeronların “Kadroya geçtik.” diye kurban kestiği, mevlit yaptığı
kardeşlerimiz- işine son verdi. “Balıkesirspor sahipsiz kalmayacak.” dedi,
Balıkesirspor’u maalesef yüzüstü bıraktı. İsraf ve savurganlık aynen önceki
dönemde olduğu gibi bütün hızıyla devam etmektedir ama Balıkesir halkı adına
biz bunların takipçisiyiz. 
Bu
vesileyle, başta yüce Meclisimiz olmak üzere bizleri ekranları başında izleyen
bütün vatandaşlarımızı saygıyla selamlıyorum. (İYİ PARTİ sıralarından alkışlar)

BAŞKAN
– Gündem dışı üçüncü söz, gıda terörü hakkında söz isteyen Niğde Milletvekili
Ömer Fethi Gürer’e aittir. 
Buyurun
Sayın Gürer. (CHP sıralarından alkışlar)
3.- Niğde Milletvekili Ömer Fethi Gürer’in, gıda terörüne ilişkin gündem
dışı konuşması
ÖMER
FETHİ GÜRER (Niğde) – Sayın Başkan, değerli milletvekilleri; su, hava gibi gıda
da insan yaşamının vazgeçilmezidir. Uluslararası gıda terörünün yanı sıra,
ulusalda yaşadığımız sorunları bir milletvekili olarak Tarım Bakanlığının
sitesinde okuduğum bir söz üzerine burada dile getirmek istedim. Bakanlık diyor
ki: “Gıdanın en büyük denetçisi vatandaştır; gıdayı denetleyin, bizi de
uyarın.” 
Bu
bağlamda, Tarım Bakanına buradan sesleniyorum: Taklit ve karışık ürünlerle
ilgili Bakan olduğunuzdan bugüne kadar açıklama yapmadınız. Bakanlığınız
döneminde hiçbir denetim yapılmadı mı? Sizin Bakanlığınızdan önce yapılan
denetimlerde ortaya çıkan ürünler duyuru yoluyla kamuoyuyla paylaşılıyor ve bu
bağlamda yurttaşlar bilinçlenebiliyordu. 
Değerli
milletvekilleri, gıda terör kadar önemli bir silah. GDO’lu ürünlerin insan
sağlığı üzerindeki etkisi az gelişmiş ülkelere GDO’lu ürünleri sevk ederek para
kazanan rantçıların iştahını kabartıyor. Bunun sonucu olarak da dünyada olduğu
gibi, ülkemizde de kalp, kanser ya da beyin kanamasından ölümler artıyor çünkü
ne yedeğimizi ne içtiğimizi ne tükettiğimizi yeterince bilmiyoruz. Rafta
satılan bir üründe koruyucu miktarı belirtiliyor ama onun dışında, o rafın
dışında farklı 10 tane ürün aldığımızda, koruyucu yer alan ürünlerle kendimizi
zehirliyoruz. Doğal olarak, bu sorunların insan yaşamı üzerindeki etkisini
Meclis olarak detaylı olarak ele almamız gerekiyor.
On yıllık plana baktım, süresi doldu, söylenenlerin
hiçbiri olmamış. Önümüzdeki süreçte de maddeler olarak yazılmış, bundan sonra
ne kadar olur bilmiyorum ama Türkiye için büyük bir tehlikeye daha dikkat
çekmek istiyorum. Gittiğiniz lokantada, fırında, benzer iş yerlerinde kaçak
işçiler çalışıyor. Bunu gittiğiniz zaman siz de görüyorsunuz, saptıyorsunuz.
Geçmişte gıdayla ilgili üretim yapılan her yerde portör muayenesi ve akciğer
filmi çalışanlar için zorunluluktu ancak bununla ilgili yapılan düzenlemede
çalıştırana bu iş bırakıldı. Bir salgın hastalığın ya da birinde olan
hastalığın size bulaşabileceği bir yol da gıdadır. Bu konunun dikkate alınması
gerekiyor. Daha önce gıdayla ilgili denetimler belediyenin de yapabildiği bir
olaydı ancak bu, Tarım Bakanlığına geçti, Tarım Bakanlığının kadroları bu
konuda yeterli değil. Yeniden belediye zabıtaları eliyle bu kontrollerin
yapılması gerekiyor. Merdiven altı üretimin, kayıt dışının kontrol altına
alınmaması sağlığımız açısından ayrıca sorunlar yaratıyor. 
Değerli
milletvekilleri, son dönemlerde yurt dışına giden ürünlerle ilgili de kamuoyuna
yansıyanları sizler de okuyorsunuz. Örneğin, domates Rusya’dan domates güvesi
nedeniyle iade ediliyor ya da erik Akdeniz sineği yüzünden iade ediliyor.
Esasında domates güvesi de, Akdeniz sineği de bu coğrafyanın değil, ithal
ürünler yoluyla bu ülkeye gelen zararlılar. Rusya onları laboratuvarında
kontrol edip saklıyor, iade ediyor ama biz Türkiye'de bunları tüketmenin
ötesinde ülkenin bütününde bu hastalıkların ve zararlıların yaygınlaşmasının
yolunu açıyoruz. Gelen tohumla patateste kanser 27 ilde topraklarımıza ekim
yapılmasının önünü kesti. Akdeniz sineği, 45 ilde, ne yazık ki üreticinin
ürettiği ürününü pazarlanamaz duruma düşürdü. Bunların sorumlusu Tarım
Bakanlığı. Bakınız, Adalet ve Kalkınma Partisi döneminde 2006 yılında domuz eti
kasaplık hayvan eti sayıldı; şu anda helal gıdanın yanında kasaplık et olarak
satılıyor. Yapılan denetimde bir iş yerinde 8 denetimin 5’inde köfte harcında
domuz varlığı tespit edilmiş ama orası kapatılmıyor. Tüketmek isteyen
tüketebilir.
(Mikrofon
otomatik cihaz tarafından kapatıldı)
BAŞKAN
– Sayın Gürer, tamamlayın lütfen. 
ÖMER
FETHİ GÜRER (Devamla) – Ne var ki, domuz etinin köftede olduğunu yazarak
satıyorsa yasal hakkı ama yurttaş onu “dana eti” diye alıyor. Yurttaşı bu
şekilde yanıltarak domuz karışımlı eti “dana eti” diye yedirmeye hiç kimsenin
hakkı yok. 
Bunun
yanı sıra, farklı firmaların ülkemize soktuğu ürünlerde yaşanan sorunlar
nedeniyle bunlara karşı da önlemler alınması gerekiyor. Laboratuvarlarımızın
yetersiz olduğu, yurt dışına giden ürünlerin ortaya çıkan sorunlarından
görülüyor. Et konusu da ülkemizde sorunlu olan bir alan. Biraz evvel
Srebrenitsa’yı anarken -Yugoslavya’da yaşananları söyleyen sayın vekilim
buradan gitti herhâlde- şunu belirtmek lazım: Sırbistan’dan et alıyoruz,
Sırbistan’dan yetişmeyen ayçiçeğini alıyoruz, İsrail’den tohum alıyoruz, sonra
bunlara veryansın ediyoruz. 
(Mikrofon
otomatik cihaz tarafından kapatıldı)
BAŞKAN
– Teşekkür ediyorum Sayın Gürer.
ÖMER
FETHİ GÜRER (Devamla) – Bize ait olan, kendimizin yerli ürünlerini bu anlamda
sahiplenmiyoruz ve sorunların varlığına da bir nedenle bu tohumlarla yol
açıyoruz.
Yüce
Meclisi saygıyla selamlarım. (CHP sıralarından alkışlar)
BAŞKAN
– Sayın milletvekilleri, şimdi sisteme giren ilk yirmi milletvekiline
yerlerinden birer dakika süreyle söz vereceğim. Bu sözlerin ardından da sayın
grup başkan vekillerinin söz taleplerini karşılayacağım.
Sayın
Şeker, buyurun.
IV.- AÇIKLAMALAR
1.- Kocaeli Milletvekili İlyas Şeker’in, turizm gelirlerine ilişkin
açıklaması
İLYAS
ŞEKER (Kocaeli) – Teşekkür ediyorum Sayın Başkan.
Türkiye
29,5 milyar dolarla 2018 yılı turizm gelirleri açısından, ülkeler arasında
14’üncü sırada yerini almaktadır. Ülkemizin 2023 yılı yabancı ziyaretçi hedefi
67,7 milyon, toplam ziyaretçi sayısının ise 75 milyon olması amaçlanmıştır.
Genel Kurulumuzda görüşülmekte olan Türkiye Turizm Tanıtım ve Geliştirme Ajansı
Hakkında Kanun Teklifi’nin yasalaşmasıyla, aynı anda dört mevsimin yaşandığı
cennet vatan ülkemizin tanıtımına ve turizmin çeşitlenmesine sağlayacağı
katkıyla, dünyanın her tarafından turistin gelmesine ve turizm gelirlerinin
artmasına katkı sağlayacağına inanıyoruz
Bacalı
sanayinin merkezi olan seçim bölgem Kocaeli “bacasız sanayi” dediğimiz turizmde
de doğasıyla, deniziyle, ilk çağlara uzanan tarihiyle ve büyükşehir
belediyesinin çevreye yaptığı yatırımlarla turizmde de iddialı bir kent hâline
gelmiştir.
Emeği
geçenlere teşekkür ediyor, Genel Kurulu saygıyla selamlıyorum.
BAŞKAN
– Sayın Şimşek…
2.- Mersin Milletvekili Baki Şimşek’in, çiftçilerin sorunlarına ilişkin
açıklaması
BAKİ
ŞİMŞEK (Mersin) – Teşekkür ediyorum Sayın Başkan.
Sayın
Başkan, Türkiye’nin sofralık üzüm ihtiyacının çoğunluğu seçim bölgem olan
Mersin’de yetişmektedir. Şu anda Irak Hükûmeti Türkiye’den üzüm alınmasını
yasaklamış, diğer sert çekirdeklilerle ilgili de ton başı gümrük vergisi koymuştur.
Bu yıl zaten hava şartlarından dolayı çiftçi çok zor durumdadır, ürün kalitesi
düşüktür. Irak, Türkiye’de yetişen üzümün büyük bir kısmını her yıl ithal
ediyordu. Bununla ilgili Tarım Bakanlığının mutlaka bir girişimde bulunmasını
talep ediyorum. Yoksa on beş yirmi gün sonra zaten çok zor durumda olan çiftçi
-şu anda üzüm 1 TL, domates 60 kuruş, karpuz 30 kuruş- icralarla, hacizlerle
baş başa, kaderiyle baş başa kalacaktır. DSİ, sulama sularıyla ilgili icra
göndermektedir. Ziraat Bankasının acilen çiftçilerle ilgili borcu ertelemesi
gerekmektedir. Tarımsal sulamayla ilgili de çiftçilerimiz çok büyük sorunlarla
karşı karşıya kalmaktadır; abone olurken sorunlarla karşılaşıyorlar,
Enerjisa’yla sorunlar yaşıyorlar. Elektrik paraları çok fazla. Bununla ilgili
Tarım Bakanlığının önlem almasını talep ediyor, saygılar sunuyorum.
BAŞKAN
– Sayın Özdemir…
3.- İstanbul Milletvekili Sibel Özdemir’in, On Birinci Kalkınma
Planı’nın yaşanan sorunlara çare üretmeyeceğine ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan.
2019-2023
dönemini kapsayan On Birinci Kalkınma Planı aradan geçen yedi ayın sonunda,
nihayet, temmuz ayı ortasında Sayın Cumhurbaşkanı tarafından Meclise
sunulabildi. Plan ve Bütçe Komisyonunda önceki gün gerçekleştirilen sunuma
katılan bir milletvekili olarak bu kalkınma planının yaşanan ekonomik
sıkıntılara, ekonomik krize, işsizliğe, yüksek faize, yüksek enflasyona, eğitim
sorununa, hukukun üstünlüğüne ve yargıya güvene çare üretmeyeceği çok açıktır.
Çünkü değerli milletvekilleri, on yedi yıldır ülkeyi tek başına yönetme
sorumluluğunu alan AK PARTİ iktidarları bu planda tekrar tekrar ifade edilen ve
yıllardır çözemediği sorunları önümüzdeki beş yılda çözme temennilerini kâğıda
dökmekten başka bir şey yapmamaktadır. Hedeflerin tutturulması mümkün değildir.
Özellikle, planda dikkat çeken unsur, eğitimin hiçbir kademesinin sorunlarını
çözmeden, bekleyen onca sorun varken bir oldubittiyle kadın üniversitesi açmayı
bu planın içine koyan bu iktidarla, bu kadrolarla ülkenin huzura, refaha
kavuşarak kalkınması maalesef mümkün değildir.
BAŞKAN
– Sayın Bakırlıoğlu…
4.- Manisa Milletvekili Ahmet Vehbi Bakırlıoğlu’nun, Salihli’de meydana
gelen kazada hayatını kaybedenlere Allah’tan rahmet, ailelerine başsağlığı
dilediğine ve çiftçilerin sorunlarına ilişkin açıklaması
AHMET
VEHBİ BAKIRLIOĞLU (Manisa) – Teşekkür ederim Sayın Başkan.
Sözlerime
dün Salihli ilçemizde meydana gelen kazada hayatını kaybeden 6 yurttaşımıza
Allah’tan rahmet, ailelerine başsağlığı dileyerek başlıyorum. 
Değerli
milletvekilleri, toplumun en dertli kesimi kuşkusuz çiftçilerdir. Çiftçilerimiz
alın terinin karşılığını bir türlü alamıyor, buna rağmen vatan ve toprak
sevgisiyle üretmeye devam ediyorlar. Bu yüzden biz milletvekilleri sık sık
çiftçilerin dertlerini, sorunlarını burada dile getiriyoruz. Bildiğiniz üzere,
tarım sektörü desteklerle ayakta durmakta, maalesef destekler de zamanında
ödenmiyor. Bizzat Cumhurbaşkanımız tarafından tüm desteklerin Ramazan
Bayramı’ndan önce ödeneceği sözü verildi fakat pamuk desteklemelerinin sadece
üçte 2’si ödendi, üçte 1’i kaldı, kalanın ne zaman ödeneceği ise belli değil. 
İhracat
kaydıyla biber eken çiftçilerimizin 2017 ihracat destekleri hâlâ ödenmedi.
Hükûmet çiftçiye verdiği sözü tutmalı, önümüz Kurban Bayramı, hiç olmazsa
Kurban Bayramı öncesi çiftçilerin tüm destekleme alacakları ödensin diyor,
Genel Kurulu saygıyla selamlıyorum. 
BAŞKAN
– Sayın Kaya… 
5.- Trabzon Milletvekili Ahmet Kaya’nın, iktidar temsilcilerinin
verdikleri sözleri tutmaları gerektiğine ilişkin açıklaması 
AHMET
KAYA (Trabzon) – Teşekkürler Sayın Başkan. 
Meclisimiz
yakın bir gelecekte tatile girecek. Oysa, milletimiz kendilerine verilen
sözlerin ivedilikle tutulmasını bekliyor. Sözde 3600 ek gösterge seçimden önce
çıkacaktı. Öğretmenlerimiz, polislerimiz, imamlarımız, hemşirelerimiz umutla
3600’ün çıkmasını bekliyor. 
Sayın
Cumhurbaşkanı af teklifiyle ilgili “Seçimlerden sonra Meclis açıldığında
görüşülecek.” demişti. Seçim çoktan bitti. Cezaevindeki insanlar ve aileleri,
yakınları umutla bu konunun görüşülmesini bekliyor. 
Emeklilikte
yaşa takılanlar, atama bekleyen öğretmenler, mühendisler, sağlıkçılar, kadro
bekleyen taşeron işçileri, intibak yasasının çıkmasını bekleyen emekliler,
borçlarına yapılandırma bekleyen çiftçilerimiz ve esnaflarımız, sorunlar sıra
sıra, hepsi çözüm bekliyor. 
İktidar
temsilcilerine çağrıda bulunuyoruz, verdiğiniz sözleri lütfen tutun diyoruz.
Milletimizin öncelikli sorunlarını ötelemekten vazgeçin. 
(Mikrofon
otomatik cihaz tarafından kapatıldı) 
BAŞKAN
– Sayın Öztunç… 
6.- Kahramanmaraş Milletvekili Ali Öztunç’un, taşımalı eğitim gören
öğrencilere verilen yemeklerin tekrar özel şirketlere ihale edilmesi
gerektiğine ilişkin açıklaması
ALİ
ÖZTUNÇ (Kahramanmaraş) – Teşekkür ederim Sayın Başkan. 
Türkiye'nin
dört bir yanında olduğu gibi, benim seçim bölgem Kahramanmaraş’ta da taşımalı
eğitim sistemi çerçevesinde öğrencilere yemekler veriliyordu ve bu yemekler
özel şirketler tarafından temin ediliyordu, özel şirketler ihaleyle bunu
alıyorlardı ancak son zamanlarda bunlar Millî Eğitime ve öğretmenevlerine
devredilmiş durumdadır. Öğretmenevlerinin bu yemekleri yapma şansı gerçekten
yoktur, aynı zamanda, kaliteli yapma şansı da gerçekten yoktur. Özel şirketler,
yemek firmaları zaten ekonomik sıkıntı yaşıyorlar. Bu bir yanlış karar
olmuştur, bunun düzeltilmesi gerekmektedir, en azından çocuklarımızın daha
kaliteli yemek yemesi açısından iktidarı bu konuda uyarıyorum. Lütfen, bu
konuda yeni bir çalışma başlatın diyorum. 
Teşekkür
ediyorum. 
BAŞKAN
– Sayın Hancıoğlu… 
7.- Samsun Milletvekili Neslihan Hancıoğlu’nun, fındık alım fiyatı ve
miktarının derhâl açıklanması gerektiğine ilişkin açıklaması
NESLİHAN
HANCIOĞLU (Samsun) – Teşekkür ederim Sayın Başkan. 
On
beş yıldır olduğu gibi Karadeniz çiftçisinin alın teri üzerinde yine sinsi
oyunlar oynanıyor, yine kumpas kuruluyor. Daha Bakanlık tahminî rekolteyi
açıklamadı ama ihracatçı birlikleri Amerika’daki konseye ülkemizin tahmini
fındık rekoltesini 770 bin ton olarak bildirdi. Bu aceleciliğin sebebi nedir?
Rekolteyi yüksek gösterip algı operasyonu yapmak, fındık alım fiyatını
aşağılara çekmek, üreticimizi mağdur etmek kime hizmet etmektir, kimin
haddinedir? Tarım ihracatından döviz girdisi bakımından ilk sırada yer alan
fındığımızın değeri düşürüldükçe çiftçimiz de ülkemiz de zarar ettiriliyor.
Fındıkçımıza on beş yıldır aynı kumpaslar kuruluyor. İktidar, izlediği
politikalarla bu kumpasa hep çanak tutuyor. Yeter artık. Fındık üreticimiz
kimsenin oyuncağı değil, olmayacak da. Devletin ofisi, alım fiyatı ve miktarını
derhâl açıklamak zorunda. Aksi takdirde lobicilere, karaborsacılara,
vurgunculara hizmet etmiş olunacaktır.
BAŞKAN
– Sayın Tanal…
8.- İstanbul Milletvekili Mahmut Tanal’ın, bir yıllık sürenin sonunda
Cumhurbaşkanlığı hükûmet sisteminin sürdürülemez olduğunun ortaya çıktığına
ilişkin açıklaması
MAHMUT
TANAL (İstanbul) – Değerli Başkanım, değerli milletvekilleri; Cumhurbaşkanlığı
seçiminde “Eğer Cumhurbaşkanlığı sistemi kabul edilirse demokrasi olacak,
ayrımcılık bitecek, yolsuzluk bitecek, fişlemeler yapılmayacak, ekonomi uçacak,
adaletsizlikler bitecek, hukuksuzluk bitecek, terör bitecek, işsizlik bitecek,
enflasyon düşecek, döviz düşecek, zamlar olmayacak, basın özgürlüğü tam
gerçekleşecek, istihdam yaratılacak, her şey güllük gülistanlık olacak,
kayırmacılık bitecek, şatafat bitecek, israf bitecek.” denildi. Bir yıllık
sürenin sonucunda Türkiye'de artık Cumhurbaşkanlığı sisteminin sürdürülemez
olduğu ortaya çıktı. Çare, parlamenter sistemin iyileştirilerek yeniden
uygulanmasıyla demokrasi ve hukuk devletiyle gerçekleşir.
Teşekkür
ediyorum, saygılarımı sunarım.
BAŞKAN
– Sayın Katırcıoğlu… Yok.
Sayın
Barut…
9.- Adana Milletvekili Ayhan Barut’un, hayvan yetiştiricilerine verilen
aşıların ücretsiz olması gerektiğine ilişkin açıklaması
AYHAN
BARUT (Adana) – Sayın Başkan, hayvancılığımızın geleceği ve hayvan sağlığının
korunması için salgın hastalıklarla mücadele programı var. Koruma programında
yer alan Brusella, şap ve çiçek gibi hastalıklara karşı projeli aşı uygulaması
var. Bu aşılar hayvan yetiştiricilerimize ücretsiz olarak sunuluyordu. Görevli veteriner
hekimler el emeğinin dışında ücretsiz olarak bu aşıları yapıyordu. Ne yazık ki
Tarım Bakanı zorunlu olan tüm aşıları ücretli yaptı. 
Salgın
hastalıkların önüne ancak aşılamaya geçilir. Hayvan sağlığımızı korumak,
hayvancılığımızı geliştirmek şarttır. Ama yetiştiricinin bu ücretleri ödeyecek
gücü yoksa ne yapacak? Her gün yem fiyatları inanılmaz derecede yükselirken,
üretim maliyetleri artarken, yetiştiriciler zarar ederken nasıl para bulup aşı
yaptıracak? Hayvan sağlığını korumak, buna bağlı olarak insan sağlığını korumak
devletin göreviyse bu aşılar neden ücretlidir? Bir iş hem paralı hem mecbur
olabilir mi? Zorunlu aşılar yapılmazsa salgın hastalıkların önüne geçilemez, bu
aşılar…
(Mikrofon
otomatik cihaz tarafından kapatıldı) 
BAŞKAN
– Sayın Ödünç…
10.- Bursa Milletvekili Atilla Ödünç’ün, Bursa’da maden sahalarının
ağaçlandırılması çalışmalarının olanca hızıyla devam ettiğine ilişkin
açıklaması
ATİLLA
ÖDÜNÇ (Bursa) – Değerli Başkanım, kıymetli milletvekillerimiz; Bursa’yı
yeşillendirmeye devam ediyoruz. Bursa Orman Bölge Müdürlüğü eski maden
sahalarını 1 milyon ağaçla yeşillendirerek orman vasfına dönüştürüyor. Bursa’da
2013 yılından itibaren kullanılmayan maden sahalarındaki ağaçlandırma
çalışmaları olanca hızıyla devam ediyor. Bugüne kadar şehrimizde 5.711 dekar
terk edilmiş maden sahasına fidan dikildi. Şehrimize ekonomik gelir getirecek
yeni dikilen fidanların içinde ceviz, badem, ıhlamur, defne, tıbbi ve aromatik
bitkiler de yer alıyor. Yeşilin tekrar Bursa’da hâkim olması için var gücüyle çalışan
Orman Genel Müdürlüğümüze ve çalışanlarına Bursalı hemşehrilerim adına teşekkür
ediyor, Genel Kurulu saygıyla selamlıyorum. 
BAŞKAN
– Sayın Kaynarca…
11.- İstanbul Milletvekili Tülay Kaynarca’nın, AK PARTİ iktidarları
döneminde mülkiyet sorunlarına çözüm bulunduğuna ilişkin açıklaması
TÜLAY
KAYNARCA (İstanbul) – Teşekkürler Sayın Başkan. 
AK
PARTİ iktidarları döneminde Türkiye ve İstanbul’da mülkiyet sorunlarına çözüm
bulmuş olduk. Seçim bölgem Silivri ve Çatalca’da da 4 problem tarihe karıştı;
bunlardan 1’incisi köy içi yerleşim alanlarının satışıyla ilgiliydi. 2003’te
bunu sağladık ve devamında da geçen hafta itibarıyla da kaçıranlara bir fırsat
sunuldu. 
2’ncisi,
2/B yasasıyla ilgili orman vasfını yitirmiş olan tarım arazilerinin çiftçimize
satışıydı ve bundan da binlerce vatandaşımız faydalandı. 
3’üncüsü,
CHP’nin -altını dikkatle çiziyorum- iptal ettirdiği tapuların vatandaşa hiçbir
bedel alınmadan iadesiydi. 
Ve
son olarak da hazineye ait tarım arazilerinin satışıyla ilgili karardı. Emek
vererek, sabırla sonuca ulaştık AK PARTİ imzasıyla. Ben bu anlamda, halkın
duası ve halkın rızası için alınan bu yolda da hayırlı olmasını diliyor,
teşekkür ediyorum. 
BAŞKAN
– Sayın Kasap…
12.- Kütahya Milletvekili Ali Fazıl Kasap’ın, Srebrenitsa soykırımını
kınadığına ve Kütahya Dumlupınar’da meydana gelen sel felaketine ilişkin
açıklaması
ALİ
FAZIL KASAP (Kütahya) – Vahşi Avrupa’nın ortasında Srebrenitsa’da
gerçekleştirilen katliamı, soykırımı kınıyorum. 
Kütahya
Dumlupınar ilçemiz Hamurköy, Arpalı, Selkisaray köylerinde bugün olan çok ciddi
dolu ve sel felaketi sonucu binlerce dönüm ekili arazi hasar görmüştür.
Öncelikle geçmiş olsun diyorum. Çiftçilerimizin Ziraat Bankası ve tarım krediye
olan borçlarının ötelenmesi talebinde bulunuyorum.
Teşekkür
ediyorum.
BAŞKAN
– Sayın Arkaz…
13.- İstanbul Milletvekili Hayati Arkaz’ın, Srebrenitsa soykırımının
24’üncü yıl dönümüne ilişkin açıklaması
HAYATİ
ARKAZ (İstanbul) – Teşekkür ederim Sayın Başkan.
İnsanlık
tarihinin en acı soykırımlarından biri olan Srebrenitsa katliamı üzerinden
yirmi dört yıl geçti. Katliamda 8.372 masum Bosnalı kardeşimiz hayatını
kaybetti, ardında birçok öksüz evlat ve acılı anne baba kaldı. Ölen
soydaşlarımıza ait günümüzde hâlâ yeni mezarlar çıkmaktadır. Srebrenitsa
katliamı yakın tarihte gerçekleşen en utanç ve acı dolu katliamdır.
Müslümanlara karşı yapılan bu zulmün, işkencenin tarifi yoktur. Balkan
coğrafyasında gerçekleşen katliamda yaşamını yitirenleri rahmetle anıyorum. 
Genel
Kurulu saygıyla selamlıyorum. 
Ne
mutlu Türk'üm diyene.
BAŞKAN
– Sayın Yıldız…
14.- Ankara Milletvekili Zeynep Yıldız’ın, Srebrenitsa soykırımının
24’üncü yıl dönümüne ilişkin açıklaması
ZEYNEP
YILDIZ (Ankara) – Sayın Başkan, değerli milletvekilleri; malumunuz olduğu üzere
bugün 11 Temmuz 2019, Srebrenitsa soykırımın üzerinden tam yirmi dört yıl
geçti. Zarif mütefekkir, güçlü komutan, bilge devlet adamı Aliya
İzzetbegoviç’in de işaret ettiği gibi, düşmanlarımızın bizim öğretmenlerimiz
olmalarına asla izin vermeyeceğiz. İntikam peşinde koşmayacağız ancak soykırımı
da unutmayacağız. 
Bu
vesileyle, yine Bosna-Hersek’in millî şairi Cemalettin Latiç’in dediği gibi: 
“Orada,
Una’da altın tohum Drina’nın mavi şafağında yüzer; Neretva güneşinde uyur, Sava
ile ovaları süzülür.” 
“Canım
Bosna’m benim, sana iki gözüm gibi bakacağım.” sözümüzü buradan da yinelemek
istiyorum. 
Aliya
ve aslanlarını rahmet ve tazimle anarken Gazi Meclisimizi saygı ve
hürmetlerimle selamlıyorum.
BAŞKAN
– Sayın Gürer, bu bir dakikayı kullanacak mısınız, yoksa bir arkadaşa
devredecek misiniz?
ÖMER
FETHİ GÜRER (Niğde) – Kullanacağım Sayın Başkan. 
BAŞKAN
– Peki, buyurun. 
15.- Niğde Milletvekili Ömer Fethi Gürer’in, kamuda geçici ve mevsimlik
çalışan işçilerin sorunlarına ilişkin açıklaması 
ÖMER
FETHİ GÜRER (Niğde) – Kamuda geçici ve mevsimlik olarak çalışan işçiler
çıkarılıyor. Belediye ve il özel idarelerinde beş ay yirmi dokuz gün çalışanlar
için amir izniyle uzatma hakkı kanun hükmünde kararnamede yer almadığından
işçiler işsiz kalıyor. Toplum yararına çalışan güvenlik görevlileri, Millî
Eğitimde çalışanlar, kamuda kiralık araç şoförleri ihale ve çalışma süreleri
nedeniyle işten çıkarılıyor. Diyanet İşlerinde çalışanlar dahi sorun yaşıyor.
Vekil imamlar 2013 yılından beri mağdur. Asıl işi yapıp asıl kadro verilmediği
gibi, işlerinden de çıkarılıp açıkta kalıyorlar. Kıdem tazminatından nakil
hakkına, özlük haklarından yararlanamıyorlar. AKP iktidarı, vekil imamları dahi
görmezden gelip onları yoksulluğa mahkûm kılıyor. İşsiz “Açım.” diyor, çalışan
işten atılıyor, bu feryatları Sayın Cumhurbaşkanı duymuyor mu? 
BAŞKAN
– Sayın Gözgeç…
16.- Bursa Milletvekili Emine Yavuz Gözgeç’in, Srebrenitsa soykırımının
24’üncü yıl dönümüne ilişkin açıklaması
EMİNE
YAVUZ GÖZGEÇ (Bursa) – Bugün Srebrenitsa katliamının 24’üncü yılı, 11 Temmuz
1995. Kadın, erkek, çocuk, yaşlı demeden 8.372 Müslüman Boşnak kardeşimiz
hunharca katledildi. Bugün hâlâ mezar taşı dahi olmayan binlerce kişi kayıp.
Üstelik bu soykırım Birleşmiş Milletler Koruma Gücü askerlerinin gözü önünde
oldu, dünyanın gözü önünde oldu. Bugün bize insan hakları dersi vermeye
kalkanların dün bu soykırıma sessiz kaldıkları gibi, bugün de maalesef dünyanın
gözü önünde katliamlar devam ediyor. Tüm bu zulümlere karşı yüksek sesle “Dünya
beşten büyüktür.” diyen Sayın Cumhurbaşkanımız insanlığın ortak vicdanının sesi
olmuştur, olmaya devam edecektir. Aliya İzzetbegoviç’in dediği gibi, “Soykırımı
unutmayalım çünkü unutulan soykırım tekrarlanır.” 
Teşekkür
ederim. 
BAŞKAN
– Sayın Yaşar…
17.- İstanbul Milletvekili Serap Yaşar’ın, Srebrenitsa soykırımının
24’üncü yıl dönümüne ilişkin açıklaması
SERAP
YAŞAR (İstanbul) – Teşekkür ederim Sayın Başkanım. 
Bugün
Birleşmiş Milletler dâhil dünyanın gözü önünde gerçekleştirilen tarihin kara
lekesi Srebrenitsa katliamının 24’üncü yıl dönümü. 
Fatima
Muhiç, “doğum tarihi 1995, ölüm tarihi 1995” olarak mezar taşına yazıldı,
soykırımın en küçük kurbanı olarak tarihe geçti. Kadın, erkek, genç, yaşlı,
bebek demeden 8 binden fazla masumun acısı bugün hâlâ annelerin, babaların,
kardeşlerin ve “İnsanım.” diyen herkesin yüreğinde kor gibi yanmaya devam
ediyor. Yakın tarihin en utanç verici insanlık suçu olan Srebrenitsa’da
yaşananlar İkinci Dünya Savaşı’ndan sonra Avrupa’daki en büyük katliam olarak
tarihte yerini aldı. Srebrenitsa’da insanların, katledilenlerin birçoğunun
mezarı bile olmadı. Bugün bile, aradan yirmi dört yıl geçmesine rağmen toplu
mezarlarından çıkarılarak defnedilenler var. Hepsini rahmetle anıyorum.
BAŞKAN
– Sayın Ersoy…
18.- Adana Milletvekili Ayşe Sibel Ersoy’un, Adana’daki sel felaketinden
zarar gören çiftçilerin durumuna ve Kütahya Ülkü Ocakları Başkanı Abdullah
Satuk Buğra Koçlar’ın ölüm yıl dönümüne ilişkin açıklaması
AYŞE
SİBEL ERSOY (Adana) – Teşekkür ederim Sayın Başkanım.
Seçim
bölgem Adana’da yaşanan afetlerden dolayı zarar gören çiftçiler devletin sözünü
verdiği desteği sabırsızlıkla bekliyor. Çiftçilerimizin bu mağduriyetinin
giderilmesi için gerekli ödemelerin bir an önce yapılmasını diliyor ve Sayın
Tarım Bakanımızın dikkatine sunmak istiyorum. 
Ayrıca,
26 yaşında kaybettiğimiz eski Kütahya Ülkü Ocakları Başkanımız Abdullah Satuk
Buğra Koçlar’ı ölüm yıl dönümü nedeniyle rahmetle anıyor, ailesine sabırlar
diliyorum. 
Teşekkür
ederim. 
BAŞKAN
– Sayın Filiz…
19.- Gaziantep Milletvekili İmam Hüseyin Filiz’in, Srebrenitsa
soykırımının 24’üncü yıl dönümüne ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan. 
Bugün
11 Temmuz, tarihin en utanç verici olaylarından birisi olan Srebrenitsa
katliamının 24’üncü yıl dönümü. Avrupa’nın göbeğinde sırf Müslüman oldukları
için 8.372 Boşnak kardeşimiz katledildi. Avrupa kördü ve çığlıklara sağırdı. O
çığlıklar hâlâ yüreklerimizde yankılanıyor. Bütün şehitlerimize Allah’tan
rahmet diliyorum. 
Onların
mezarlarını mavi kelebekler buldu. “Kelebekler, mavi kelebekler / Herkesin
yaşadığı yerde herkesten çok öleni bilirler / Ağlama Srebrenitsa gözlerini
kısarak bakanların ayıbına / Ağlama, bırak ahını şah damarından da yakına.”
diyor şair. Mavi kelebekler sayesinde 300 tane toplu mezar bulunmuş, binlerce
şehit çıkarılıp şehitliğe defnedilmiş. Aliya İzzetbegoviç’in istediği gibi,
soykırım unutulmayacaktır. 
Toplu
mezarlarda masumiyetin nöbetçileri mavi kelebekler gibi iyi insanlar da
Srebrenitsa masumlarını unutmayacaktır diyor, Genel Kurulu saygılarımla
selamlıyorum. 
BAŞKAN
– Sayın Osmanağaoğlu… 
20.- İzmir Milletvekili Tamer Osmanağaoğlu’nun, çeşitli illerde meydana
gelen orman yangınlarına ve Srebrenitsa soykırımına ilişkin açıklaması
TAMER
OSMANAĞAOĞLU (İzmir) – Teşekkür ediyorum Sayın Başkanım. 
Son
haftalarda, havaların ısınmasıyla birlikte, cennet vatanımızın birçok
noktasında orman yangınları meydana gelmektedir. İhmallerin ve sabotajların
sebep olduğu bu yangınlar, maalesef, yüzlerce hektar ormanımızın kül olmasına,
yüzlerce hektarlık alanda yaşayan canlının hayatını kaybetmesine sebep
olmaktadır. Nazarımızda, ister rant için olsun ister terör eylemi için olsun,
sebebi ne olursa olsun orman yangınlarında dahli olan, ciğerlerimizi yakan her
faninin teröristten bir farkı yoktur. 
Bu
vesileyle, İzmir ve Muğla’nın da aralarında bulunduğu illerimizde meydana gelen
orman yangınlarından etkilenen vatandaşlarımıza geçmiş olsun dileklerimi
sunuyorum. Olağanüstü bir çaba göstererek yangınlarla mücadele eden itfaiye
erlerimize ve Mehmetçiğimize de teşekkürü bir borç biliyorum. 
Bu
arada, Srebrenitsa’yı da unutmadık, ölenleri rahmet ve minnetle yâd ediyoruz. 
Teşekkür
ederim. 
BAŞKAN
– Sayın Canbey? Yok. 
Sayın
Kılavuz...
21.- Mersin Milletvekili Olcay Kılavuz’un, Srebrenitsa soykırımına ve
Kütahya Ülkü Ocakları Başkanı Abdullah Satuk Buğra Koçlar’ın ölüm yıl dönümüne
ilişkin açıklaması
OLCAY
KILAVUZ (Mersin) – Sayın Başkan, değerli milletvekilleri; dünyanın gözü önünde,
Avrupa’nın göbeğinde, bundan tam yirmi dört yıl önce, kıyamete dek kapanmayacak
bir yara açıldı. 11 Temmuz 1995’te Sırp katiller, Srebrenitsa’da 8.372 Boşnak
sivili katlederek dünyanın en büyük soykırımlarından birine imza attı.
Birleşmiş Milletler Barış Gücü, bırakın soykırımı engellemeyi, böylesi vahşetin
önünü açtı. Bu büyük acıyı, soykırımı rahmetle yâd ediyorum, ruhları şad olsun,
evladıfatihan olan Boşnak kardeşlerimizin acılarını paylaşıyorum.
Allah
yolunda mücadele eden, davamızın sancağını dalgalandıran; bundan dört yıl önce,
sahur sonrası elim bir trafik kazasında hayatını kaybeden, nur yüzlü kardeşim
Kütahya Ülkü Ocakları Başkanımız Abdullah BuğraKoçlar’ı rahmetle ve özlemle anıyorum.
Ailesine ve camiamıza tekraren başsağlığı diliyorum. Ruhu şad olsun.
Hepinizi
saygıyla selamlıyorum.
BAŞKAN
– Sayın Taytak...
22.- Afyonkarahisar Milletvekili Mehmet Taytak’ın, Srebrenitsa
soykırımını kınadığına ve Orman Genel Müdürlüğüne bağlı mevsimlik orman
işçilerinin sorunlarına ilişkin açıklaması
MEHMET
TAYTAK (Afyonkarahisar) – Sayın Başkan, öncelikle Srebrenitsa katliamını
kınıyorum ve bütün şehitlerimize rahmet diliyorum. 
Afyonkarahisar
ilimizde ve Türkiye genelinde Orman Genel Müdürlüğüne bağlı mevsimlik orman
işçilerimizin sorunları bulunmaktadır. 5620 sayılı Kanun kapsamında, mevsimlik
işçilerin çalışma süresi, kurum talebi ve Maliye Bakanlığı onayıyla dokuz ay
yirmi dokuz güne çıkarılmıştır. Ancak bu dönem, Orman Genel Müdürlüğü
yayınladığı genelgede döner sermaye bütçesinden yedi ay yirmi dokuz günü
geçmemek üzere 4 bin işçi için uzatma kararı vermiştir. Döner sermaye
bütçesinden ücret alan işçilerin kırk bir gün daha çalışması uygun görülmüştür.
Orman Genel Müdürlüğünün uzatma talebine Maliye Bakanlığı onay vermeyince özel
bütçeden ücret alan işçilerimiz işten çıkarılmaya başlanmışlardır. Bu karar
sonucunda 4.500 işçi işsiz kalacaktır. Mevsimlik orman yangın işçileri endişeli
ve huzursuzdur. Bu işçiler, geçen sene dokuz ay yirmi dokuz gün çalışmışlardır.
Bu güvenceler karşısında orman işçileri evlenmiş, kredi çekmiş, borçlanmıştır. 
Maliye
Bakanlığının konuyu yeniden gözden geçirmesini talep ediyor, saygılarımı
sunuyorum. 
BAŞKAN
– Değerli arkadaşlar, milletvekillerimizin söz taleplerini mümkün olduğunca
karşılamaya çalıştım, daha çok talep var. Gün içerisindeki programın imkân
verdiği ölçüde, programımızın, gündemimizin akışına göre İç Tüzük 60’a göre bu
söz taleplerini karşılamaya çalışacağım. 
Şimdi
grup başkan vekillerimize yerlerinden söz vereceğim. 
Buyurun
Sayın Türkkan. 
23.- Kocaeli Milletvekili Lütfü Türkkan’ın, Srebrenitsa soykırımının
24’üncü yıl dönümüne, Muğla Dalaman’da çıkan orman yangınına, Kocaeli Kandıra
Babaköy’de açılacak taş ocağı için ağaç katliamı yapıldığına, işsizliğin rekor
kırdığı bu dönemde Suriyelilere yapılan 37 milyar dolar yardımı kabul
edemediklerine ve Türk Hava Yollarının Eren Bülbül anısına Trabzon’a
düzenlediği sefere neden sadece Adalet ve Kalkınma Partili milletvekillerini davet
ettiğini öğrenmek istediğine ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; bugün, kapanmayan
yara Srebrenitsa katliamının yıl dönümü. Bosna-Hersek’in doğusundaki
Srebrenitsa’da, yirmi dört yıl önce bugün başlayan katliamda 8.372 Boşnak
sivil, Sırp askerlerce katledildi. Hayatını kaybedenlerden şu ana kadar ne
yazık ki sadece 6.500 kurbanın kimlikleri tespit edildi. Bu yıl kimlikleri
tespit edilen 36 kurban daha Potoçari Mezarlığına defnedilecek. 
Srebrenitsa
şehri 1993 yılında Birleşmiş Milletler tarafından güvenlikli bölge olarak ilan
edildi. Yakın şehirlerdeki insanlar güvenli bölge diye Srebrenitsa’ya gittiler.
Boşnak sivillerden silahları alındı ve Boşnaklar Sırpların eline verildi.
Üstelik, bu Boşnaklar, Hollandalıların elinde bulunan karargâhta, bizzat
Hollandalı subaylar tarafından Sırpların eline teslim edildi. Avrupa’nın
ortasında, Birleşmiş Milletlerin göz yumduğu bir soykırım meydana geldi.
Birleşmiş Milletler -biraz evvel izah ettiğim gibi- Srebrenitsa’yı güvenlikli
bölge ilan etmiş olmasına karşılık, 400 Hollandalı askerin bulunduğu bölgede
bizzat Hollandalılar tarafından katledilsinler diye Sırpların eline teslim
edildi. Hangi Hollanda’dan bahsediyorum, biliyor musunuz? Şu anda sıklıkla
dünyada, özellikle ülkemize insan haklarından en çok bahseden Hollanda’dan
bahsediyorum. Geçmişleri bu tip kirli sayfalarla dolu bir defter olan
Hollanda’dan bahsediyorum. 
Katliamda
kadınların ve küçük yaşta çocukların da öldürüldüğü belgelerle kanıtlandı.
İkinci Dünya Savaşı’ndan bu yana Avrupa’da gerçekleşmiş en büyük katliam olan
Srebrenitsa soykırımı sadece Bosna-Hersek’te değil, tüm dünyada acının ve
adalet arayışının sembolü oldu. 
(Mikrofon
otomatik cihaz tarafından kapatıldı) 
BAŞKAN
– Buyurun. 
LÜTFÜ
TÜRKKAN (Kocaeli) – Katliamın 24’üncü yılında, insanlık tarihinin yüz karası
olan bu katliamı gerçekleştirenleri, buna seyirci kalanları bir kez daha
nefretle anıyorum. Hayatını kaybeden Boşnak kardeşlerimize Allah’tan rahmet
diliyorum. Bütün Müslüman camiaya başsağlığı diliyorum. 
Muğla’nın
Dalaman ilçesinde dün saat 15.00 sıralarında çıkan ve geniş bir alana yayılarak
Fethiye Göcek’e kadar uzanan orman yangını bugün 08.00 sıralarında, yaklaşık on
yedi saat sonra kontrol altına alındı. “Yangının 350 hektarlık alanda etkili
olmasına rağmen can ve mal kaybının yaşanmaması tesellimiz oldu.” diyen Tarım
ve Orman Bakanına seslenmek istiyorum: Burada kaybımız olmayan insan ama canlı
kaybımız var. Orada yaşayan, dünyadaki ekolojik dengenin en önemli
unsurlarından olan hayvanlar ve bitkiler yandı. Bunların da birer kayıp
olduğunu bir kez daha hatırlatmak istiyorum. Bu yangının insan hayatına mal
olmaması en büyük tesellimiz ama yanan diğer canlılarımızın neden aklına
gelmediği de Sayın Bakana sorulması gereken bir soru. Ekolojik dengenin
bozulması Sayın Bakanın hiç gözüne çarpmamış.
(Mikrofon
otomatik cihaz tarafından kapatıldı) 
LÜTFÜ
TÜRKKAN (Kocaeli) – Daha önce yine Muğla Güvercinlik Koyu’nda çıkan orman
yangınından sonra o dönemki bakanın “Tekrar yeşillendirilecek.” dediği ormanlık
alana binlerce yataklı otellerin yapıldığı da şu anda görsel olarak hepimizin
karşısında. Maalesef, bu tip yangınlar ülkemizde daha sonra ranta dönüşüyor. O
yüzden, yangını çıkaranlar hakkında aklımızda ciddi ciddi şüpheler doğuyor.
Umarım bu sefer aynısı tekrarlanmaz, yanan ciğerlerimiz üzerinden rant
devşirilmesine bu millet ve temsilcisi olan bizler asla müsaade etmeyeceğiz. 
Geçtiğimiz
günlerde burada, seçim bölgem Kocaeli’de taş ocağı yapmak uğruna âdeta ağaç
katliamı yapıldığını dile getirmiştim. En son, Kandıra Babaköy’de açılacak taş
ocağı için ağaç katliamı başlamıştı. 
(Mikrofon
otomatik cihaz tarafından kapatıldı) 
BAŞKAN
– Tamamlayın, buyurun. 
LÜTFÜ
TÜRKKAN (Kocaeli) – Ağaç katliamının yanında, orada yer alan Roma dönemine ait
lahit mezarların, tümülüslerin ve tarihî kalıntıların da yapılacak taş ocağıyla
yok olacağını yani bir tarih katliamı yapıldığını da ifade ettik. Yaklaşık on
beş gün önce burada ağaç kesiminin durdurulduğuna yönelik basında haberler
çıkmıştı. Bu bizi önce umutlandırdı ama işin öyle olmadığını öğrendik.
Babaköy’de ağaç katliamının devam ettiğini bölgeden aldığımız bilgiler
doğruladı. Bölgede bulunan arkadaşlarımızdan ve orada yaşayan köylülerimizden
aldığımız bilgi, taş ocağı yapılacak yerin ön tarafında yani görünen kısımda
kesimin âdeta göstermelik olarak durduğunu ancak iç tarafta ağaç kesiminin
başından beri hiç ara vermeden devam ettiği yönünde, hatta söylenenden daha
çok. Yani 2 binin üzerinde ağacın kesileceğini yine üzülerek öğrendik. Şu anda
devam eden kesimin işin birinci etabı olduğu, bunun ikinci ve üçüncü
etaplarının da olacağı belirtildi. 
(Mikrofon
otomatik cihaz tarafından kapatıldı) 
BAŞKAN
– Tamamlayın, buyurun.
LÜTFÜ
TÜRKKAN (Kocaeli) - Bu da Kandıra Babaköy’deki ağaç katliamının daha ileri
boyutta olacağı anlamına geliyor ne yazık ki. 
Hep
söylüyoruz, Kocaeli’ye hizmet etmek yerine Kocaeli’nin ormanlarını, tabiatını
ve tarihini yağmalamakla meşguller. Burayı mahvetmek, Kocaeli’yi mahvetmek
birilerini zengin edecek, memnun edecek ama yaşadığımız yeri yaşanılır olmaktan
uzaklaştıracak. Bu katliama lütfen son verin, yoksa ne doğa ne de tarih
kalacak.
Sayın
Başkan, değerli milletvekilleri; İŞKUR’un dün hazırladığı 2019 Haziran
verilerine göre kayıtlı işsiz sayısı 4 milyon 417 bine çıkarak rekor kırdı.
Kayıtlı işsizlerin sayısı son bir yılda neredeyse 2 kat arttı; maalesef,
rakamlar oldukça ciddi seviyeye ulaştı. Hükûmet her geçen gün ekonomiyi uçuruma
sürüklüyor. İşsiz sayımız birçok Orta Avrupa ülkesinin nüfusuna dayandı. 
(Mikrofon
otomatik cihaz tarafından kapatıldı)
BAŞKAN
– Sayın Türkkan, buyurun.
LÜTFÜ
TÜRKKAN (Kocaeli) - Hâl bu kadar kötüyken Sayın Erdoğan’ın “İşsizlik oranının
bir parça yükseldiğinin farkındayız. İşsizliği yeniden tek haneli rakama
düşüreceğimize inanıyorum.” ifadelerini kullanması gerçeklikten tamamen
uzaktır. Cumhurbaşkanı Sayın Erdoğan iki gün önce Bosna-Hersek’te Türkiye’de
bulunan Suriyelilere yapılan yardımın miktarıyla ilgili açıklama yaptı “37
milyar doları aşan bir harcama yaptık.” dedi. İşsizliğin rekor kırdığı bu
dönemde Suriyelilere yapılan 37 milyar dolar yardımı biz kabul edemiyoruz.
Büyük yatırımlar yapmak yerine bu parayı Suriyelilere aktarmak bir beka
sorunudur.
Bir
de Türk Havayollarından bahsetmek istiyorum. Türk Hava Yolları, Eren Bülbül
kardeşimizin anısına Maçka’ya bir sefer düzenledi ve bu uçak ilk seferini
Trabzon’a yapıyor. Çok şık bir hareket, buraya kadar çok güzel ama Türk Hava
Yolları, bu uçağa sadece Adalet ve Kalkınma Partili milletvekillerini çağırdı,
İYİ PARTİ’li ve Cumhuriyet Halk Partili milletvekillerini davet etmedi. 
(Mikrofon
otomatik cihaz tarafından kapatıldı) 
BAŞKAN
– Açalım arkadaşlar, açalım. 
LÜTFÜ
TÜRKKAN (Kocaeli) – Buradan Türk Hava Yolları yöneticilerine sormak istiyorum:
Türk Hava Yolları, Adalet ve Kalkınma Partisinin seyahat acentesi midir yoksa
Türkiye’nin millî bir kuruluşu mudur? 
Teşekkür
ederim Sayın Başkan anlayışınız için, sağ olun. 
BAŞKAN
– Teşekkür ederiz. 
Sayın
Bülbül, buyurun. 
24.- Sakarya Milletvekili Muhammed Levent Bülbül’ün, Manisa Salihli’de
meydana gelen kazada yaşamını yitiren vatandaşlara Allah’tan rahmet, ailelerine
başsağlığı dilediğine, Srebrenitsa soykırımının 24’üncü yıl dönümüne, Kütahya
Ülkü Ocakları Başkanı Abdullah Satuk Buğra Koçlar’ın ölüm yıl dönümüne ve orman
yangınlarının yaşanmaması konusunda gereken tedbirlerin alınması gerektiğine
ilişkin açıklaması
MUHAMMED
LEVENT BÜLBÜL (Sakarya) – Teşekkür ederim Sayın Başkan.
Dün
Manisa’nın Salihli ilçesinde panelvan minibüs ile otomobilin çarpışması sonucu
6 kişi hayatını kaybetmiş, 20 kişi de yaralanmıştır. Elim kazada yaşamını
yitiren vatandaşlarımıza Allah’tan rahmet, kederli ailelerine başsağlığı
dilerim. 
Bugün
Bosnalı Müslüman kardeşlerimizin tarihte yaşadıkları büyük acının yani
Srebrenitsa soykırımının 24’üncü yıl dönümü. En az 8.372 Müslümanın vahşice
katledildiği bu acı olayın üzerinden yirmi dört yıl geçse de acısı hâlâ
yüreğimizdedir. Savaş suçlusu Ratko Mladiç komutasındaki Sırp birlikleri, 11
Temmuz 1995 günü Srebrenitsa’yı ele geçirdi. Şehirde yaşayan siviller, Sırp
katillerin şehre girmesinden itibaren Birleşmiş Milletler bünyesinde görev
yapan Hollandalı askerlere sığınmak istemişlerdir. Hollandalı askerler, gece
yarısı Birleşmiş Milletler Gücü’nün Hollandalı komutanının verdiği emirle
Srebrenitsa’yı boşaltmışlardır. Savaş sırasında şehrin güvenliğinden sorumlu
olan komutan Thom Karremans, kendisine sığınan 25 bin mülteciyi ve şehri
Sırplara teslim etmiştir. Bu nedenle, Bosnalı kardeşlerimiz vahşice
katledilmiştir. 
Savaştan
sonra müebbet hapse mahkûm edilen katil Ratko Mladiç’in 11 Temmuz 1995’te Srebrenitsa’da
sarf ettiği sözler tarihin karanlık sayfalarına yazılmıştır. Sırp bayramı
arifesinde şehri milletine armağan ettiğini söyleyen katil Mladiç “Nihayet bu
topraklarda Türklerden intikam alma zamanı gelmiştir.” diyerek Türk ve Müslüman
düşmanlığını alenen dile getirmiştir. Yaşanan bu büyük zulme Batılı devletler
sessiz kalmış…
(Mikrofon
otomatik cihaz tarafından kapatıldı)
BAŞKAN
– Buyurun. 
MUHAMMED
LEVENT BÜLBÜL (Sakarya) – …özellikle Birleşmiş Milletler bünyesinde görev yapan
Hollanda, soykırımdaki rolü itibarıyla, sorumlu tutulması gereken ülkeler
arasında olmuştur. Daha sonra ortaya çıkan bir video kaydında, Sırp generalin
kenti boşaltan Hollandalı komutana hediye verirken görüntüleri dahi ortaya
çıkmıştır. Lahey’deki Uluslararası Adalet Divanı 2007 yılındaki kararında
Srebrenitsa ve civarında yaşananları soykırım olarak kabul etmiştir. Acıları
hâlâ içimizde olan Bosnalı şehit kardeşlerimize Allah’tan rahmet dilerken bu
soykırımı yapanları ve buna göz yumanları tarihin huzurunda lanetliyoruz. 
Bundan
dört yıl önce üzücü bir trafik kazasında kaybettiğimiz Kütahya Ülkü Ocakları İl
Başkanımız Abdullah Buğra Koçlar kardeşimize de bu vesileyle Allah’tan rahmet
ve ailesine ve bütün dava arkadaşlarımıza başsağlığı diliyoruz. 
Dün
yaşanan ve kontrol altına alınan orman yangınından ötürü de…
(Mikrofon
otomatik cihaz tarafından kapatıldı)
BAŞKAN
– Buyurun. 
MUHAMMED
LEVENT BÜLBÜL (Sakarya) – …son derece üzüntülü olduğumuzu ifade ediyor, bunun
failleri konusunda gerekli araştırmanın yapılması ve bir daha bu şekilde orman
yangınlarının yaşanmaması konusunda gereken tedbirlerin alınması hususunu
tekrar dile getiriyor, saygılar sunuyoruz. 
BAŞKAN
– Teşekkür ederim. 
Sayın
Kurtulan…
25.- Mersin Milletvekili Fatma Kurtulan’ın, Srebrenitsa soykırımının
24’üncü yıl dönümüne, Diyarbakır Lice’deki askerî operasyonda yaşanan hak
ihlallerine, Muğla Dalaman’daki orman yangınına, Erzurum Karayazı Belediye Eş
Başkanı ile Meclis üyelerinin gözaltına alındığına ve AKP’nin kayyum politikası
yerine gözaltı furyalarıyla tasfiye etmeye çalıştığına ilişkin açıklaması
FATMA
KURTULAN (Mersin) – Teşekkür ediyorum Sayın Başkan. 
Yirmi
dört yıl önce Sırp ırkçıları tarafından gerçekleştirilen Srebrenitsa katliamını
kınıyorum, yaşamını yitirenleri anıyorum. 
Meclisimizde,
başta Kürtler olmak üzere, dünyanın her yerinde insanlığa karşı işlenen bu
katliamları hep beraber kınadığımız günleri görmeyi umut ediyorum. 
Sayın
Başkan, Diyarbakır’ın Lice ilçesinde üç gündür bir askerî operasyon var ve bu
operasyon sonucunda çıkan kimi hak ihlalleri var. Özellikle Lice’nin Sığınak,
Merdinya, Koçeran, Denglava ve Yaprak Mahallelerinde bu operasyonlar
yürütülüyor. Bu mahallelerden gelen vahim iddialar var. Özellikle Sığınak
mahallesinde helikopterlerce köylülere ateş açıldığı ve 1 kişinin yaralandığı,
yaralanan kişinin Mehmet Hüseyin Mercan adlı bir köy sakini olduğu ve şu anda
tedavi altına alındığı iddiası var. 
Yine,
Merdinya ve Denglava Mahallelerindeki buğday tarlalarının da ateşe verildiği,
yangına müdahale etmek isteyen köylülerden Mehmet Kapan ve oğlu Mehmet Ali
Kapan’ın gözaltına alındığı söyleniyor. 
Lice'de
ne olduğu hakkında açıklama yapılmalıdır. Köye helikopterlerle ateş açılıp
açılmadığı tespit edilmelidir, halkın geçim kaynağının kimler tarafından ateşe
verildiği de ortaya çıkarılmalıdır diyoruz. 
Yine
aynı zamanda, Muğla’nın Dalaman ilçesindeki yangından dolayı üzgün olduğumuzu,
boşaltılan 2 köyün sakinlerine “Geçmiş olsun.” dediğimizi de paylaşmak isterim.

Sayın
Başkan, bu kürsüde sık sık partimize dair yaşanan gözaltı furyalarını paylaşıyoruz.
Bir hafta önce, Diyadin Belediyemizde yaşanan saldırı ve bu saldırı sonucunda 2
eş başkanımızın yaralandığını paylaşmıştık. 
(Mikrofon
otomatik cihaz tarafından kapatıldı)
BAŞKAN
– Buyurun. 
FATMA
KURTULAN (Mersin) - Bu sabah da Erzurum’un Karayazı ilçesinde bir operasyon
oldu. Karayazı Belediye Eş Başkanımız Burhanettin Şahin, Meclis üyeleri Yüksel
Kişin, Erdal Bayram, Mahmut Çimendağ, İl Meclis üyesi Mehmet Latif Karakuş, HDP
partimiz yöneticileri Nuri Kandemir ve Namet Yılmaz, belediye eski meclis üyelerimiz
Erdem Kaya ile Cemil Oran ve Erol Mahçup gözaltına alınmışlardır. 
Belediyelerimiz
anlaşılan önümüzdeki dönem AKP’nin kayyum politikası yerine böyle gözaltı
furyalarıyla tasfiye edilmeye çalışılmaktadır. 
“Belediyelerimizden
elinizi çekin.” diye çağrısını bir kez daha yapmak istiyorum.
Sağ
olun. 
BAŞKAN
– Sayın Özel…
26.- Manisa Milletvekili Özgür Özel’in, Srebrenitsa soykırımının 24’üncü
yıl dönümüne, Fikret Hakan ile Bedrettin Cömert’in ölüm yıl dönümlerine, Fatsa
operasyonunun yıl dönümüne, Muğla Dalaman’da meydana gelen orman yangınına ve
demokratik güçlü parlamenter sistemlerde darbe olmayacağına ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan. 
Yirmi
dört yıl önce gerçekleşmiş olan ve İkinci Dünya Savaşı’ndan sonra yaşanan en
büyük insanlık trajedisi Srebrenitsa soykırımını, bu katliamı, bu insanlık
suçunu bir kez daha lanetliyoruz. 
Aradan
yirmi dört yıl geçmiş olmasına rağmen hâlen kurbanların mezarlarına kavuşma
süreci devam ediyor çünkü kemiklerin ayrıştırılması işlemi sürüyor. Bugün 33
kurban daha toprağa verilecek. Tüm ailelerin başlarında dua edebilecekleri ayrı
mezarlara sahip olmalarını ümit ediyoruz. 
“Ne
yaparsak yapalım, ne yaparsanız yapın ama soykırımları unutturmayın.” diyen
Aliya İzzetbegoviç’i bir kez daha buradan anıyoruz. 
Ve
katliamdan üç yıl önce yaklaşmakta olan bu tip katliamlara karşı orada
bulunanlarla dayanışmak için Sırp kuşatması altındaki Bosna’ya, ateş altındaki
Mostar’a ilk ziyareti gerçekleştiren dönemin Cumhuriyet Halk Partisi Genel
Başkanı Deniz Baykal’ı buradan bir kez daha minnetle anıyor, kendisine acil
şifalar diliyoruz. (CHP sıralarından alkışlar) Cumhuriyet Halk Partisinin bu
tip uluslararası konulara ve soydaşlarımızla ilgili dünyaya kafa tutulması
gereken durumlara, taa cumhuriyetin kurulduğu dönemden itibaren, İkinci Dünya
Savaşı’nda, Kıbrıs Barış Harekâtı’nda ve Srebrenitsa Katliamı’ndaki tavrı
bugünkü duruşuyla son derece paralel. Ve köklerinden aldığı güçle, ülkenin
bugünkü ortak meselelerine karşı gösterdiği tavrın bir kez daha altını çizmek
istiyoruz. 
11
Temmuz pek çok acıyı taşıyan, hatırlatan bir gün. Fikret Hakan’ın ölüm yıl
dönümü, kendisini anıyoruz. 
(Mikrofon
otomatik cihaz tarafından kapatıldı)
BAŞKAN
– Buyurun. 
ÖZGÜR
ÖZEL (Manisa) – 11 Temmuz 1978’de Ankara Gaziosmanpaşa’da evinden çıktığı anda
katledilen Bedrettin Cömert’i rahmetle anıyoruz. 
11
Temmuz Fatsa Operasyonu’nun yıl dönümü. 12 Eylül darbesine giden süreçte Terzi
Fikri’ye yapılan nokta operasyonunu hatırlıyoruz. Adalet ve Kalkınma Partisi
aradan geçen otuz dokuz yıldan sonra yine bir olağanüstü hâl sürecinde kayyum
uygulamalarıyla ya da mazbatayı 1’inciye değil 2’nciye vererek ya da alınmış
mazbatayı iptal ettirerek 1980’de Fatsa’da yapılan neyse bunun bir benzerini
yerel yönetim darbeleriyle yapmaya devam ediyor. Bunları örnek almamasını,
tekrar etmemesini temenni ediyoruz. 
Hafta
sonu, “adalet yürüyüşü”nde bizimle birlikte yürüyen Muğla Yörüklerine
verdiğimiz sözü tutmuştuk ve Göcek’te, Dalaman’da yürümüştük. 
(Mikrofon
otomatik cihaz tarafından kapatıldı)
BAŞKAN
– Buyurun. 
ÖZGÜR
ÖZEL (Manisa) - Yürüdüğümüz orman yollarında attığımız her adımda, içimize
oksijeni çektiğimizde ve adalete olan inancımızı pekiştirdiğimizde gözlerimiz
de ülkenin en güzel yerlerinden dünyanın en güzel yerlerini görüyordu, onu içimize
çekiyorduk ama dün akşam gördük ki o güzel yerler yanıyor. Ama Muğla’da
gördüğümüz bir şey de Manisa-İzmir arasında gördüğümüz bir şey de var;
otellere, Manisa-İzmir arasında kurulan bir özel eğitim kurumuna, bir tane
benzin istasyonuna bakıyorsunuz; geçtiğimiz yazlarda yanan ormanların yerine
oteller, benzinlikler, eğitim kurumları yapılıyor. O ağacın içinde onu görünce
şimdi diyoruz ki… Sayın grup başkan vekiline hak veriyorum, bunun da takipçisi
olalım ama bence böyle olmamalı. Biz buradan bir çağrı yapalım, vatandaş
baksın; iki sene, üç sene, beş sene önce yanmış bir ormanın yerinde otel varsa
o otele gitmek, o yangına ortak olmaktır. (CHP sıralarından alkışlar)
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Özel.
Buyurun.
ÖZGÜR
ÖZEL (Manisa) – Manisa-İzmir arasında yapılan yeni ilköğretim okuluna -o yanan
yerlerdeki ağaçlar kesilmiş, oraya bir okul yapılmış- çocuk yollamak, o ağaç
katliamına destek vermektir; o benzinlikten benzin almak, ağaçları yakanları
ödüllendirmektir.
Bakın,
Muğla’da, Manisa’da, İzmir’de, Türkiye'nin dört bir yanında yanmış bir ormanın
yerine ne yaptılarsa onlara maddi manevi en büyük cezayı verin ki bir daha “Biz
burada bir yer açarsak buradan iyi para kazanırız.” diyemesin kimse. Ben bu
çağrıyı açıklıkla yapıyorum.
Son
sözüm de şu: Dün burada bir tartışma yaşadık, kıymetli bir tartışmaydı. Sistem
tartışmalarının devamında biz dedik ki: Demokrasi darbelerin panzehridir.
Demokratik güçlü parlamenter sistemlerde darbe olmaz.
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZGÜR
ÖZEL (Manisa) – Darbe olursa nereye olur? Tek adam rejimlerine olur. Dünyada da
güçlü parlamenter sistemler darbe görmüyor ama tek adam rejimleri, başkanlık
sistemleri darbe görüyor çünkü demokrasi yok, kuvvetler ayrılığı yok, olmadığı
yerde her türlü acziyet sizi buluyor. Biz 15 Temmuza da liyakat yerine sadakati
ve bir cemaati önceleyenlere verilen imkânlar yüzünden gittik. Bana itirazlar
geldi, dediler ki: “Bütün darbeler parlamenter sistemlerde oluyor.” Çıkardım
arkadaşlar -grup başkan vekillerimizle ve zatıalinizle kabul buyurursanız
paylaşacağım fotokopisini- 2000 yılından bugüne kadar 22 darbe olmuş dünyada,
resmî kayıtlarda; 18’i başkanlık sistemlerine, 3’ü krallara, 1 tanesi
parlamenter sisteme…
(Mikrofon
otomatik cihaz tarafından kapatıldı) 
BAŞKAN
– Lütfen toparlayın Sayın Özel.
ÖZGÜR
ÖZEL (Manisa) – 5 Aralık 2006’de Fiji darbesi parlamenter sisteme. Fiji sözde
parlamenter sistemle yönetiliyor. Onun dışında 21 Ocak 2000’de Ekvador’da
başkanlık sistemine karşı yapılan darbeyle başlayın, Moritanya 6 Ağustos 2008,
Mali 21 Mart 2012, Tayland, Zimbabve, Yemen, Honduras ve ta Sudan’daki son
darbeye kadar bunların hepsi başkanlık sistemlerine karşı yapılmış. 
Arkadaşlar,
bir şey söylüyorsak bilip de söylüyoruz, uyarımız varsa size ama sonuçta
Türkiye Cumhuriyeti Hükûmetine. Bugün siz iktidarsınız, yarın başkası.
Demokrasiyi sağlamadan, kuvvetler ayrılığı olmadan en sevdiğinize bütün
yetkileri verdiniz mi onu darbenin hedefi yapıyorsunuz. Ben bu bilgiyi sizlerle
paylaşıyorum. 
Rejim
tartışmaları önemlidir, sistem tartışmaları önemlidir. Demokrasiye sığınacağız,
kuvvetler ayrılığını sağlayacağız, yargı bağımsızlığını sağlayacağız, darbeleri
defedeceğiz, başka yolu yok. (CHP sıralarından alkışlar) 
BAŞKAN
– Buyurun Sayın Akbaşoğlu.
27.- Çankırı Milletvekili Muhammet Emin Akbaşoğlu’nun, Srebrenitsa
soykırımının 24’üncü yıl dönümüne, Cumhurbaşkanlığı hükûmet sisteminin daha iyi
çalışması için hep birlikte katkı vereceklerine, ormancılık faaliyetinde
çalışan geçici işçilerin dört ay süre uzatımı talebinin yenilendiğine, On
Birinci Kalkınma Planı’na ve Türkiye Cumhuriyeti vatandaşları olarak bütün
darbe ve işgal girişimlerinin yaşandığı süreçlerde parlamenter hükûmet
sisteminde hep beraber Türkiye’de olduklarına ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım. 
Değerli
milletvekilleri, yirmi dört yıl önce bugün, Srebrenitsa’da, sızısını hâlâ
içimizde taşıdığımız, tarifi mümkün olmayan acılar yaşandı. Avrupa’nın
göbeğinde, dünyanın gözü önünde yaşanan bu katliamı hiçbir zaman unutmadık,
unutturmayacağız. Küresel sistemin sınıfta kaldığı o gün Bosna Hersekli
kardeşlerimizin acısını hafifletmek ve paylaşmak için elimizden gelen gayreti
nasıl gösterdiysek bugün de tüm kalbimizle onların yanındayız. 
Sadece
Boşnak kardeşlerimiz değil, hiç kimsenin böyle bir duruma düşmemesi, böyle
katliamların yaşanmaması için, yeniden, büyük Türkiye'nin öncülüğünde, adil ve
merhametli yeni bir dünyanın inşa edilmesi gerektiğini bir kez daha vurgulamak
istiyorum.
Yaşanan
katliamın yıl dönümü sebebiyle katledilen Boşnak kardeşlerimize ve millî
kahraman Aliya İzzetbegoviç’e Rabb’imden rahmet ve mağfiret diliyorum. 
Değerli
milletvekilleri, 31 Mart yerel seçimlerinde Türkiye genelinde aldığı yaklaşık
yüzde 52 oyla, açıkça, milletimiz, 16 Nisanda ve 24 Haziranda iradesini
tekrarlamış ve sistem tartışmalarını kapatmıştır. Herkesin bu açık millî
iradeye, millî karara saygı duyması gerekir. Artık önümüze bakacağız.
Cumhurbaşkanlığı hükûmet sisteminin daha iyi çalışmasına hep birlikte katkı
vereceğiz, yapılması gereken budur. 
Değerli
milletvekilleri, ormancılık faaliyetinde bulunan işçi kardeşlerimize müjdeyi,
dün, Sayın Cumhurbaşkanımız bizzat kendileri verdiler.
(Mikrofon
otomatik cihaz tarafından kapatıldı) 
BAŞKAN
– Açalım sistemi lütfen. 
MUHAMMET
EMİN AKBAŞOĞLU (Çankırı) - Ormancılık faaliyetleri ve orman yangınlarıyla
mücadelede ortaya çıkan ihtiyaca binaen bütün geçici işçiler için dört ay süre
uzatımı talebi yenilendi. Orman işçisi kardeşlerimize bu vesileyle hayırlı
olsun diyorum. 
Orman
bölgelerimizi bugüne kadar nasıl büyüttüysek bundan sonra da orman varlığımızı
artıracağız ve asla anayasal koruma altında olan ormanlarımızla ilgili herhangi
bir imar faaliyetinin gerçekleşmeyeceği hususunda buradan değerli grup başkan
vekillerinin ortaya koyduğu hassasiyeti hep beraber takip edeceğimizin de
bilinmesini isterim. 
(Mikrofon
otomatik cihaz tarafından kapatıldı) 
BAŞKAN
– Açalım sistemi lütfen.
MUHAMMET
EMİN AKBAŞOĞLU (Çankırı) - Değerli arkadaşlar, ayrıca, Cumhurbaşkanlığı hükûmet
sisteminin ilk kalkınma planı olan 2019-2023 dönemini kapsayan On Birinci
Kalkınma Planı, Cumhurbaşkanımızın onayının ardından Türkiye Büyük Millet
Meclisine sunuldu, milletimize hayırlı olsun diyorum. On yedi yıldır
kararlılıkla sürdürdüğümüz, vesayetle, terör örgütleriyle ve darbelerle
mücadelenin ardından yepyeni bir dönem başlıyor. Her alanda topyekûn değişim ve
dönüşüme hep birlikte inşallah şahit olacağız. 
Beş
temel unsur üzerine kurulu olan On Birinci Kalkınma Planı, rekabetçi üretim ve
verimlilik, istikrarlı ve güçlü ekonomi, nitelikli insan ve güçlü toplum,
yaşanabilir şehirler ve sürdürülebilir çevre, hukuk devleti, demokratikleşme ve
iyi yönetişim eksenlerinden oluşuyor. Plan, katılımcı bir anlayışla ve uzun bir
çalışma sonucu hazırlanırken tüm bakanlıklar, kamu kurum ve kuruluşları, kamu
meslek teşekkülleri ile sivil toplum örgütleri hazırlıklara katıldı. 
(Mikrofon
otomatik cihaz tarafından kapatıldı)
BAŞKAN
– Sayın Başkan, toparlayın lütfen. 
Buyurun.

MUHAMMET
EMİN AKBAŞOĞLU (Çankırı) – Bütün sivil toplum örgütleriyle istişareler
neticesinde ve ayrıca internet üzerinden gerçekleştirilen vatandaş anketi
yoluyla da vatandaşlarımızın, katılımcıların görüş ve fikirleri, önerileri
alındı. Güçlü demokrasiyle birlikte istihdam artırılacak, enflasyon
düşürülecek, yerli üretim payı artırılacak, dışa bağımlılıktaki istikrarlı
düşüş her alanda devam edecek. Bu planla aziz milletimizin beklentileri önemli
oranda karşılanmış olacak. Güçlü ve büyük Türkiye, yeniden büyük Türkiye
yolunda emin adımlar atılmaya ve daha büyümeye… Üretimi artırırken de adil
paylaşım için gerekli bütün çalışmalarımız inşallah hız kazanacak. Sayın
Cumhurbaşkanımızın liderliğinde, AK PARTİ’nin yönetiminde Türkiye 2023
hedeflerine mutlaka ulaşacak, Türkiye’nin öncülüğünde yeni bir dünya kurulacak.

(Mikrofon
otomatik cihaz tarafından kapatıldı)
BAŞKAN
– Buyurun. 
MUHAMMET
EMİN AKBAŞOĞLU (Çankırı) – Bu duygu ve düşüncelerle her birinizi selamlarken
şunu ifade etmek isterim ki Türkiye Cumhuriyeti vatandaşları olarak hep beraber
1961, 1982 darbelerinin ve 28 Şubat postmodern darbesinin, 27 Nisan
e-muhtırasının, 15 Temmuz 2016 uluslararası darbe ve işgal girişimlerinin
yapıldığı ve yapılmak istendiği süreçlerde parlamenter hükûmet sisteminde, hep
beraber, Türkiye’de olduğumuzun da hatırlanmasını talep ederim.
Bu
düşüncelerle hepinize selam ve hürmetlerimi sunarım.
BAŞKAN
– Sayın Özel, size bir sataşma…
ÖZGÜR
ÖZEL (Manisa) – Hayır, hayır, bir cümle ama…
BAŞKAN
– Ama zaten sayın grup başkan vekillerinin konuşmaları neredeyse bir korsan
bildiriye dönüştü yani süre itibarıyla. 
ÖZGÜR
ÖZEL (Manisa) – Yok, yok.
BAŞKAN
– Buyurun Sayın Özel.
28.- Manisa Milletvekili Özgür Özel’in, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ilişkin açıklaması 
ÖZGÜR
ÖZEL (Manisa) – Sayın Başkan, şimdi, tartışma kıymetli. Şimdi, şöyle bir
savunma olur mu: “Türkiye zaten parlamenter sistemle yönetiliyordu, bütün
darbeler orada oldu.” E, son 15 Temmuz darbesi de yönettiğiniz parlamenter
sistem içinde oldu ama parlamenter sistem gibi yönetmediğiniz için, her şeyin
bir imamı olduğu için oldu değil mi? Şimdi, her şeye Parlamento hâkim olsaydı…
(CHP sıralarından alkışlar) Her şeyin imamı vardı, ona emanetti, denge
denetleme yoktu, liyakat yoktu ondan oldu. Şimdi, Türkiye’de bir çare
bulamayız, ben derim şöyle oldu, o der böyle oldu ama bir gerçek var, bir
gerçek; dünyaya bakacağız. Parlamenter sistemle yönetilen dünya kadar ülke var,
başkanlıkla yönetilen dünya kadar ülke var. Bir istatistik yapacaksanız
ikisinin karşılaştırılması mümkün. Bu dünyada…
BAŞKAN
– Her ülkenin de kendi iç dinamikleri var.
ÖZGÜR
ÖZEL (Manisa) – Öyle ama istatistik bu kadar yanılmaz. 2000 yılından bugüne
kadar 22 darbenin 1’i parlamenter sistemde. 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Ben bunu gösteriyorum. Buna karşı güçlü bir argümanınız varsa
konuşalım.
BAŞKAN
– Sayın Akbaşoğlu…
MUHAMMET
EMİN AKBAŞOĞLU (Çankırı) – Değerli Başkanım…
BAŞKAN
– Buyurun.
29.- Çankırı Milletvekili Muhammet Emin Akbaşoğlu’nun, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
MUHAMMET
EMİN AKBAŞOĞLU (Çankırı) – Teşekkür ederim Değerli Başkanım. 
Sayın
milletvekilleri, dünkü tartışma, bir milletvekilimizin Türkiye’de yaşanan
süreçlere ilişkin bir değerlendirmesiydi, uluslararası bir değerlendirme
değildi. 
ÖZGÜR
ÖZEL (Manisa) – Ben söylemiştim, ben; o yanlış anlamış.
MUHAMMET
EMİN AKBAŞOĞLU (Çankırı) – Ben sadece onu hatırlatmak istedim ve şunu ifade
ediyorum -tartışmanın anlamı da yok- net bir şekilde: 60, 80 ve 28 Şubat
darbelerini hep beraber yaşadık. İnşallah, bundan sonra artık vesayet
odaklarının başkaldırması söz konusu olamayacak. Milletimiz iradesiyle kendi
kararını, kendi geleceğini belirledi. Cumhurbaşkanlığı hükûmet sisteminin demokratik
bir şekilde, en iyi uygulamalarını ortaya koymak suretiyle, inşallah,
cumhuriyet rejimimizde devlet-millet kaynaşmasıyla daha güzel günlere hep
beraber ulaşacağız diyor, saygılarımı sunuyorum.
BAŞKAN
– Teşekkür ederim.
Sayın
milletvekilleri, gündeme geçiyoruz. 
Başkanlığın
Genel Kurula sunuşları vardır.
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım.
V.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Denizli Milletvekili Yasin Öztürk ve arkadaşları
tarafından, uyuşturucu ve uyarıcı madde bağımlılığı sorununun tüm yönleriyle
araştırılarak alınması gereken önlemlerin belirlenmesi amacıyla 26/6/2019
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin diğer önergelerin önüne alınarak, ön görüşmelerinin,
Genel Kurulun 11 Temmuz 2019 Perşembe günkü birleşiminde yapılmasına ilişkin
önerisi
11/7/2019
Türkiye Büyük Millet Meclisi
Başkanlığına 
Danışma
Kurulu 11/7/2019 Perşembe günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Yavuz
Ağıralioğlu
 İstanbul
 Grup
Başkan Vekili 
Öneri:

Denizli
Milletvekili Yasin Öztürk ve arkadaşları tarafından, uyuşturucu ve uyarıcı
madde bağımlılığı sorununun tüm yönleriyle araştırılarak alınması gereken
önlemlerin belirlenmesi amacıyla 26/6/2019 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin diğer
önergelerin önüne alınarak görüşmelerinin 11/7/2019 Perşembe günkü birleşimde
yapılması önerilmiştir. 
BAŞKAN
– Önerinin gerekçesini açıklamak üzere İYİ PARTİ Grubu adına Sayın Yasin
Öztürk. (İYİ PARTİ sıralarından alkışlar) 
İYİ
PARTİ GRUBU ADINA YASİN ÖZTÜRK (Denizli) – Sayın Başkan, kıymetli
milletvekilleri; İYİ PARTİ grup önerisi hakkında söz almış bulunmaktayım. Yüce
heyetinizi saygıyla selamlıyorum. 
Uyuşturucu
madde kullanımı, bireysel ve toplumsal hayatı tehdit eden, tüm insanlığın karşı
karşıya kaldığı en önemli problemlerin başında gelmektedir. Uyuşturucu
kullanımına bağlı olarak ortaya çıkan zararlar sadece kullanıcıyla sınırlı
sağlık sorunlarından ibaret değildir. Sağlık sorunlarının yanı sıra, çoğu zaman
kişinin ailesine, içinde bulunduğu çevreye ve dolayısıyla toplumun tamamına
yansıyan adli, sosyal ve ekonomik problemleri de beraberinde getirmektedir.
Ülkemiz,
coğrafi konumu ve genç nüfusu sebebiyle uyuşturucudan doğrudan etkilenen
ülkeler arasındadır. Türkiye, gerek Asya’da üretilen ve Avrupa’ya transfer
edilen eroin kaçakçılığında gerekse Avrupa’da üretilen ve Asya’ya sevkiyatı
yapılan sentetik uyuşturucu kaçakçılığında transit geçiş konumundadır ve hedef
bir ülkedir. Eroin, Avrupa’ya 4 ana kaçakçılık rotası üzerinden gitmektedir.
Ülkemiz bu kapsamda son derece önemli bir güzergâh olan Balkan rotası üzerinde
yer almakla birlikte bu rotanın Suriye ve Irak’ı da kapsayan bir yan rotası
daha ortaya çıkmıştır. Bunun nedeni de Türkiye'nin izlediği göç politikasının
acı bir yansımasıdır.
Uyuşturucu
ticareti özellikle geçtiğimiz yüzyılın ikinci yarısından itibaren menfaat
şebekesi için rant, terörizm için finans kaynağı, uluslararası ilişkilerde
ideolojik ve politik araç ve hedeftir. Konunun uzmanlarınca hazırlanan
raporlarda bilhassa terör örgütlerinin uyuşturucu suçlarından elde ettiği bu
geliri silah, barınma, beslenme, iletişim ve propaganda gibi ihtiyaçlarını
organize etmek için finans kaynağı olarak kullandığı ortaya çıkmaktadır. Ayrıca
uyuşturucu bağımlılığıyla ilgili suçlarda, hırsızlık, gasp, cinayet, fuhuş, eş
cinsel ilişki gibi suçlarda da artış olduğu bilinen bir gerçektir. Uyuşturucu
sorunu bu bağlamda bileşik suçları da etkilemektedir. 
Ülkemizde
uyuşturucuyla mücadele, Anayasa’mızın 58’inci maddesinde yer alan “Devlet,
gençleri alkol düşkünlüğünden, uyuşturucu maddelerden, suçluluk, kumar ve
benzeri kötü alışkanlıklardan ve cehaletten korumak için gerekli tedbirleri
alır.” hükmüne dayanılarak yapılmaktadır ve ne yazık ki özellikle sosyal
medyanın yaygınlaşması, bireysel yalnızlaşma en çok da gençleri etkilemekte,
madde kullanım yaşı ve bağımlılık ilkokul seviyelerine kadar inebilmektedir. Bu
konuda hem uluslararası veriler hem de Emniyet Genel Müdürlüğünün kendi
verileri tehlikenin boyutunun ne kadar büyük olduğunu en acı gerçeğiyle ortaya
koymaktadır. 11-12, hatta 10 yaşında bile madde bağımlılığı için hastaneye
getirilen çocuklarımız var. Sadece 2017 yılında maddeye bağlı ölüm nedeniyle 14
yaşında 3 evladımız hayatını kaybetmiştir. İşin en kötüsü ne biliyor musunuz? Birleşmiş
Milletler verilerine göre sentetik uyuşturucu kullanımı sonucunda yaşanan
ölümlerde Avrupa ülkeleri arasında 1’inci sıradayız. Sentetik uyuşturucunun bu
kadar yaygınlaşmasının nedeni ise diğerlerinden ucuz olması. Uyuşturucu
tacirleri artık zengin ailelere değil, fakir fukaraya da göz dikmiş durumda. Bu
çok ciddi bir sorun. Gençlerimiz tehdit altında, ülkemizin geleceği tehdit
altında.
Ceza
mevzuatımızda gerek uyuşturucu madde kullanımı gerek bu maddelerin imal ve
ticareti gerekse uyuşturucu madde kullanımının kolaylaştırılması ve
özendirilmesi gibi bağlantılı eylemler ceza yaptırımına bağlanmış. Uyuşturucu
ve uyarıcı maddeleri kullanmak ve kullanmak için bulundurmak eylemleriyle
ilgili mevzuatımızda, cezalandırmaya alternatif olacak şekilde kişi hakkında
erteleme kararı verilmesi, ayrıca erteleme süresi zarfında tedavi veya
denetimli serbestlik tedbiri uygulanması imkânı getirilmiştir. Kişi, erteleme
süresi içinde kendisine yüklenen yükümlülüklerini ihlal ettiğinde ya da tekrar
uyuşturucu kullandığında hapis cezası istemiyle hakkında kamu davası
açılmaktadır. Bununla birlikte, ülkemizde uyuşturucu bağımlılarının -kanun ve
uygulamalarında- tedaviye gönderildiği, ancak mevcut sistemle bağımlılığından
kurtulmadığı, uyuşturucuyla mücadelenin genel itibarıyla önleme çalışmalarıyla
kısıtlı kaldığı ve bu yapıyla cezai yaptırımların ve tedavinin yetersiz olduğu
da ortadadır. 
Uyuşturucuyla
mücadele, arzıyla mücadele “önleme ve eğitim” ve “tedavi ve rehabilitasyon”
başlıklarında etkin bir şekilde eş zamanlı mücadeleyi gerektiren bir konudur.
Bu kapsamda yürütülen çalışmaların başarıya ulaşmasında tüm kurum ve
kuruluşların ortak hareket etmesi zorunludur. Bu nedenle, uyuşturucu ve uyarıcı
madde bağımlılarının, bu bağımlılıktan kurtulmalarını sağlamak amacıyla ilgili
mevzuatta acil ve köklü değişikliklere ihtiyaç vardır. Her şeyden önce,
bağımlılıkla mücadele için müstakil bir kurumun oluşturulması ve bu kurumun,
diğer kurum ve kuruluşlarla birlikte koordineli çalışması çok önemli bir adım
olacaktır.
(Mikrofon
otomatik cihaz tarafından kapatıldı)
BAŞKAN
– Toparlayın sözlerinizi lütfen.
YASİN
ÖZTÜRK (Devamla) - Tedavi merkezlerinin kurulması ve tedavi sürecinin zorunlu
tutularak süresinin uzatılması, tedavi süresi içinde bireylere kültürel ve
mesleki eğitimler verilerek tedavi bitiminde iş imkânının sağlanması, sosyal
hayata adaptasyonunun yapılarak topluma kazandırılması önem arz etmektedir.
26’ncı Dönemde de bu konuyla ilgili oluşturulan komisyon tarafından 422
sayfalık bir rapor hazırlanıp Genel Kurulun gündemine getirilmişti. Ama ne
yazık ki bir senedir somut hiçbir adım atılmamıştır. 
Bu
gerekçelerle, uyuşturucu ve uyarıcı madde bağımlılığıyla ilgili yaşanan
sorunların nedenlerini araştırmak, uyuşturucuyla mücadelede alınacak önlemleri
belirlemek amacıyla bir Meclis araştırması açılmasını arz ve teklif ettik.
Genel
Kurulu saygıyla selamlıyorum. (İYİ PARTİ sıralarından alkışlar) 
BAŞKAN
– Halkların Demokratik Partisi Grubu adına Sayın Meral Danış Beştaş. 
Buyurun
Sayın Beştaş. (HDP sıralarından alkışlar) 
HDP
GRUBU ADINA MERAL DANIŞ BEŞTAŞ (Siirt) – Sayın Başkan, değerli milletvekilleri;
evet, uyuşturucuyla ilgili araştırma talebi konusunda söz almış bulunmaktayım. 
Öncelikle,
uyuşturucu madde bağımlılığı, genel olarak da madde bağımlılığı oldukça vahim
boyutlara varmış durumda. Gerçekten ilkokul düzeyinde, ortaokul düzeyinde, lise
ve üniversite çağında ve özellikle yoksulluğun, işsizliğin kol gezdiği yerlerde
zaman zaman artıp farklı yerlerde değişkenlik gösterdiğini biliyoruz. 
Bu
konuda en son söyleyeceğimi başta söylemek isterim yine: Kesinlikle bir
araştırma yapmalıyız. Uyuşturucu neden artıyor? Ticareti nereden yapılıyor?
Bunlara kimler destek oluyor? Cezasızlık politikası uyuşturucu alanında da
devam ediyor mu? Denetimli serbestlik hükümleri yeterli midir? Bütün bunların
ciddi bir şekilde Meclis tarafından araştırılması ve çözüm noktasında irade
göstermemiz mecburidir. Bu nedenle, bu konuda herkesin hassasiyet göstermesi
gerekiyor. 
Şimdi,
Sağlık Bakanlığı verileri var, başka veriler var ve veriler çok vahim bir tabloyu
bize ifade ediyor. Bu verilere göre madde bağımlılığı ve tıbbi yardım talebi
her geçen gün artış gösteriyor. Mesela, şöyle bir rakam var: 2004 yılında 1.417
kişi yatarak tedavi olurken 2013 yılında bu rakam 11.262’ye yükselmiş. Gitgide
uyuşturucu kullanımında da bağımlılığında da tedavi için taleplerde de ciddi
bir artış var. 2017 yılında Türkiye’de uyuşturucu madde suçlarında bir önceki
yıla kıyasla yüzde 45 oranında bir artış var. 
Peki,
neden önlenemiyor? Bu konuda birçok sebep var yani bunlara bu süre tabii ki
yetmeyecek ama önlenememesinin başlıca sebeplerini şöyle söyleyelim: Özellikle
suç ve ceza politikasının yeterli ve etkin kullanılmadığını söylemek isterim.
Yine, uyuşturucu maddenin temininde, dolaşımında ve önlenmesinde normalde rol
alması gereken kolluk gücünün maalesef görev aldığını biliyoruz. Yani buna
ilişkin çok tipik bir örnek var, söylemeden geçemeyeceğim. İzmir Aliağa’da
gerçekleştirilen bir operasyonda 400 kilo uyuşturucunun sanıklarından biri
Bilgehan Özkozanoğlu, Hakkâri ili Çukurca İlçe Jandarma Komutanı. Bu veri
aslında bize bir şey gösteriyor. Özellikle halk arasında yaygın olan kolluk
gücünün -yani gerçekten bunu üzülerek ifade ediyorum tabii ki, bu mutluluk
duyulacak bir şey değil- bu meselede zaman zaman yer aldığıdır. Hakkâri
Yüksekova çetesi hâlâ hafızalarımızdadır, davayı gözlemci olarak izlemiştim. Bu
önleme görevleri olanların bu konuda, bunun da ciddiyetle üzerinde durması
gerekiyor. Bizim genel merkezimizin, genel meclisimizin, HDP’nin Gençlik
Meclisinin uyuşturucuya, asimilasyona ve yozlaşmaya karşı bir yıl sürecek bir
kampanyası var
(Mikrofon
otomatik cihaz tarafından kapatıldı)
BAŞKAN
– Tamamlayın lütfen sözlerinizi. 
MERAL
DANIŞ BEŞTAŞ (Devamla) – Bu kampanyayı yapan gençler engelleniyor ama
uyuşturucuyu dağıtan, bağımlılığı artıran, bu konuda ticaretini yapanlar
engellenmiyor. En son Ağrı’da, içinde “kürdistan” geçtiği için bu broşürlerin
dağıtımı engellenmiştir. Uyuşturucu mu tehlikeli “kürdistan” kavramının geçmesi
mi tehlikeli? Bütün bunları sorgulamamız lazım. Sokaklarda, okul önlerinde
dağıtılan uyuşturucuyu da hepimiz görüyoruz. Adana’da, Mersin’de, Diyarbakır’da
ya da başka illerde buna tanıklık ediyoruz. Bu yönüyle, uyuşturucuyu önleme
meselesi hepimizin ortak sorunu olmak zorundadır. Çocuklarımızı madde bağımlılığından,
gençliği madde bağımlılığından korumak durumundayız ve bunun için, bu önlemler
için geniş çaplı bir araştırmayla, sadece uzman dinlemeyle değil, araştırmayla
ve çözüm önerileri üretmekle işe başlayabiliriz. 
Bu
vesileyle HDP Gençlik Meclislerini de tebrik ediyorum, başarı diliyorum. Bu
kampanyada bizler de onlarla birlikte olacağız. 
Teşekkür
ederim. (HDP sıralarından alkışlar)
BAŞKAN
– Cumhuriyet Halk Partisi Grubu adına Sayın Sevda Erdan Kılıç. 
Buyurun
Sayın Kılıç. (CHP sıralarından alkışlar)
CHP
GRUBU ADINA SEVDA ERDAN KILIÇ (İzmir) – Sayın Başkan, değerli milletvekilleri;
İYİ PARTİ Grubunun uyuşturucu madde bağımlılığıyla ilgili Türkiye Büyük Millet
Meclisi Başkanlığına sunduğu araştırma önergesi üzerine grubumuz adına söz
almış bulunmaktayım. Genel Kurulu saygıyla selamlıyorum. (CHP sıralarından
alkışlar) 
Tabii
ki uyuşturucu gibi önemli bir konuyu üç dakikada konuşabilmek çok mümkün değil
ve üç dakikaya sığdırmak da çok mümkün değil. 
AKP’nin
on yedi yıllık iktidarları döneminde uyuşturucuyla mücadele konusunda ne kadar
samimiyetsiz olduğunu hep beraber gördük. En son olarak İstanbul Büyükşehir
Belediyesinde CHP Grubumuzun uyuşturucuyla mücadele komisyonu kurulması önerisi
de yine AKP’nin oylarıyla reddedildi. 
Değerli
milletvekilleri, uyuşturucu ve uyarıcı madde kullanımı bu iktidar döneminde
yüzde 678 arttı hatta ve maalesef diğer konuşmacıların da söylediği gibi
ilkokul seviyesine kadar indi. Okullarda koruyucu ve önleyici ve iyileştirici
tedbirler alınarak uyuşturucu madde kullanımının zararları konusunda etkili ve
nitelikli çalışmalar yapılmadı. Değerli milletvekilleri, bunun ne kadar vahim
bir tablo olduğunu hepimiz görmekteyiz. 
Kalitesiz
eğitim sistemi, işsizliğin ortaya çıkardığı gelecek kaygısı ve çocukların
yetiştirilme tarzlarından uyuşturucu madde bağımlılığının neden gittikçe
arttığını görmekteyiz. TÜİK verilerine göre uyuşturucuyla ilgili suçlardan
cezaevine girenlerin sayısı sadece 2009 ile 2013 yılları arasında yüzde 355
oranında artarken 2.605’ten 11.851’e kadar yükselmiştir. 2010 yılında ortaya
çıkan, “bonzai” ismiyle anılan sentetik uyuşturucunun kullanımında bugüne kadar
yüzde 300 artış oldu, âdeta ülkede bir bonzai patlaması oldu. Alkol ve sigara
dışında bağımlılık yapan maddelerin kullanımı yalnızca son üç yılda yüzde 20
arttı. 
Değerli
milletvekilleri, ülkemizde uyuşturucu madde kullanımındaki tablo bu kadar vahim
iken bundan sonrası için neler yapabileceğimizi ve ne tedbirler alabileceğimizi
konuşmak zorundayız. Tabii ki öncelikle ülkemize hukukun üstünlüğünü, demokrasiyi,
huzuru, güveni ve barışı getirmedikçe diğer birçok konuda olduğu gibi
uyuşturucuyla mücadele konusunda da başarılı olmamız mümkün görülmemektedir.
Ve
son sözüm yine iktidara: Ülkeyi bu son on yedi yılda öyle bir yönetemediniz,
öyle bir yönetemediniz ki çoluğu çocuğu, genci, yaşlısı, herkes sayenizde
bonzai bağımlısı oldu.
Hepinizi
saygıyla selamlıyorum. (CHP sıralarından alkışlar)
BAŞKAN
– Adalet ve Kalkınma Partisi Grubu adına Sayın Uygur konuşacaktır.
Buyurun.
(AK PARTİ sıralarından alkışlar)
AK
PARTİ GRUBU ADINA BELGİN UYGUR (Balıkesir) – Sayın Başkan, değerli
milletvekilleri; Genel Kurulu ve aziz milletimizi saygıyla selamlıyorum. 
Uyuşturucu
ve uyarıcı madde bağımlılığıyla ilgili verilmiş olan İYİ PARTİ grup önerisi
üzerine AK PARTİ Grubu adına söz almış bulunmaktayım. Sözlerime başlamadan
önce, yirmi dört yıl önce bugün tüm dünyanın gözleri önünde, Avrupa’nın
göbeğinde, Srebrenitsa’da vahşice katledilen 8.372 Boşnak kardeşimizi rahmetle
yâd ediyorum. İnsanlığın en ağır utanç vesikalarından biri olan bu soykırımı
unutmayacağız ve unutturmayacağız.
Sayın
Başkan, değerli milletvekilleri; uyuşturucu kullanımı kişinin yalnızca
kendisine değil, ailesine ve çevreye, topluma da olumsuz yansımaları olan bir
sorundur. Uyuşturucu, özellikle genç nesilleri tehdit ederek toplumların
geleceğine zarar vermektedir. Tüm bu riskler göz önüne alındığında
uyuşturucuyla mücadele çalışmalarının temelini önleme çalışmaları
oluşturmaktadır. Bu çerçevede AK PARTİ hükûmetleri döneminde önemli adımlar
atılmıştır. Öncelikle, uyuşturucuyla mücadele noktasında, uyuşturucuyla
mücadeleyi kapsayan çalışmalar konusunda Türkiye Büyük Millet Meclisimizin
çatısı altında ilgili komisyonlar çalışmalarını yürütmüştür ve bundan sonra da
yürütmeye devam edecektir.
13
Kasım 2014 tarihli Başbakanlık Genelgesi’yle, 8 bakanın katılımlarıyla
Uyuşturucu ile Mücadele Yüksek Kurulu oluşturuldu. Yüksek Kurula bağlı
Uyuşturucu ile Mücadele Kurulu, Uyuşturucu ile Mücadele Teknik Kurulu ve
çalışmaların iller düzeyinde yürütülmesi için de il uyuşturucuyla mücadele
koordinasyon kurulları oluşturuldu. 
Bağımlılık
yapıcı maddelerin aralarındaki geçirgenlik de dikkate alınarak bu çok sektörlü
yapı, uyuşturucunun yanı sıra tütün, alkol gibi bağımlılık yapıcı maddelerin
tamamını ve kumar, dijital oyun bağımlılığı gibi bağımlılıkların da önlenmesine
yönelik çalışmaları da içerecek şekilde genişletildi. 
9
Aralık 2017 tarihli Başbakanlık Genelgesi’yle Bağımlılık ile Mücadele Yüksek
Kurulu oluşturuldu. Cumhurbaşkanlığı yönetim sistemine geçilmesiyle birlikte de
14 Şubat 2019 tarihli Cumhurbaşkanlığı Genelgesi’yle Bağımlılık ile Mücadele
Yüksek Kurulu yeniden yapılandırıldı. 
Uyuşturucuyla
mücadele kapsamında, 2015 Uyuşturucu ile Mücadele Acil Eylem Planı, 2016-2018
yıllarını kapsayan Uyuşturucu ile Mücadele Ulusal Eylem Planı, 2018-2023
Uyuşturucu ve Tütünle Mücadele Ulusal Strateji Belgesi ve Eylem Planları da
yayımlandı. Bu ulusal eylem planına göre, faaliyetler 11 ana başlıkta
belirlendi.
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen. 
BELGİN
UYGUR (Devamla) - Bunlar, uyuşturucuya ulaşılabilirliğin önlenmesi, toplumun
uyuşturucuyla mücadeleye katılımı, uyuşturucuyla mücadelede sosyal uyum,
iletişim, tedavi, uyuşturucuyla mücadele sürecinin yürütümü ve koordinasyonu,
izleme ve değerlendirilmesi, mücadelenin finansal boyutu, mücadelede yerel
yönetimler ve STK’lerle iş birliği, uyuşturucuyla mücadelede danışma birimleri,
uluslararası deneyimler ve başarılı ülke modelleridir. 
Eylem
planları kapsamında, kurumlar arası güçlü iş birliği ve koordinasyon
mekanizması kuruldu, gümrük kapılarının ve sınırların güçlendirilmesinin yanı
sıra, sokak bazlı mücadelelerin narkotimlerle desteklenmesiyle uyuşturucuya
ulaşılabilirlik de zorlaştırıldı. 
Mevzuatta
yapılan düzenlemelerle; uyuşturucuyla ilgili suçlarda uygulanan cezai
müeyyideler artırıldı, eğitim kurumlarına yönelik programlar güçlendirildi, yaş
gruplarına özel Türkiye Bağımlılıkla Mücadele Eğitim Programı hayata geçirildi.

(Mikrofon
otomatik cihaz tarafından kapatıldı)
BELGİN
UYGUR (Devamla) – Vatandaşın kolay ulaşarak…
BAŞKAN
– Teşekkür ediyorum.
BELGİN
UYGUR (Devamla) – Genel Kurulu saygıyla selamlıyorum. (AK PARTİ sıralarından
alkışlar) 
BAŞKAN
– İYİ PARTİ Grubunun önerisini oylarınıza sunuyorum: Kabul edenler... Kabul
etmeyenler... Kabul edilmemiştir.
Halkların
Demokratik Partisi Grubunun İç Tüzük'ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım:
2.- HDP Grubunun, Batman Milletvekili Feleknas Uca ve arkadaşları
tarafından, Bingöl, Mardin ve Tunceli illerinde yaşanan taciz iddialarının
araştırılması amacıyla 9/7/2019 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin diğer önergelerin
önüne alınarak, ön görüşmelerinin, Genel Kurulun 11 Temmuz 2019 Perşembe günkü
birleşiminde yapılmasına ilişkin önerisi
11/7/2019
Türkiye Büyük Millet Meclisi Başkanlığına
Danışma
Kurulu 11/7/2019 Perşembe günü (bugün) toplanamadığından, grubumuzun aşağıdaki
önerisinin İç Tüzük'ün 19 uncu maddesi gereğince Genel Kurulun onayına
sunulmasını saygılarımla arz ederim.
 Fatma
Kurtulan
 Mersin
 Grup
Başkan Vekili 
Öneri:
9
Temmuz 2019 tarihinde Batman Milletvekili Sayın Feleknas Uca ve arkadaşları
tarafından (2995 sıra numaralı) Bingöl, Mardin ve Tunceli illerinde yaşanan
taciz iddialarının araştırılması amacıyla Türkiye Büyük Millet Meclisine
verilmiş olan Meclis araştırması önergesinin diğer önergelerin önüne alınarak
görüşmelerinin 11/7/2019 Perşembe günkü birleşiminde yapılması önerilmiştir.
BAŞKAN
– Önerinin gerekçesini açıklamak üzere Halkların Demokratik Partisi Grubu adına
Sayın Dilan Taşdemir.
Buyurun.
(HDP sıralarından alkışlar) 
HDP
GRUBU ADINA DİRAYET DİLAN TAŞDEMİR (Ağrı) – Sayın Başkan, Genel Kurulu
selamlıyorum.
Yani
gündemin hiç değişmeyen ve söz gelişi değil, gerçek anlamda can yakıcı ve can
alıcı sorunlarından biri olan, kadınların her gün maruz kaldığı kadın
cinayetleri, taciz, tecavüz ve şantaj olmak üzere kadına yönelik her türlü
şiddet, baskı artarak devam ediyor. Kadınlar her gün sokakta, alanlarda hatta
Meclis kürsüsünde, kadınlara yönelik bu şiddeti görünür kılmaya ve mücadele
ederek durdurmaya çalışıyor. Ama maalesef, kadınların bu çığlığı bir türlü AKP
iktidarı tarafından duyulmuyor, duyulmamakta da ısrar ediliyor, duyulduğunda da
ya bu politikalar meşrulaştırmaya çalışılıyor ya da bu politikalarla
destekleniyor.
Değerli
arkadaşlar, bu konuda sadece birkaç ayda yaşanan olaylar, durumun vahametini
göstermek açısından yeterlidir. Her yaşta, her meslekte, her statüde kadınlar
her gün sokak ortasında vahşice katledilmektedir. İçerisinde doktor, genç
öğrenci kadınlar, yine ev kadınlarının da olduğu 40’a yakın kadın sadece
haziran ayı içerisinde katledildi. Yine, bu vahim tablonun içerisinde bir
vahamet daha yaşanmaktadır; o da özellikle kamu kurumlarında çalışan erkeklerin
faili olduğu, aslında şebekeler ve çeteler şeklinde çalıştığı taciz, tecavüz ve
şantaj olayları tek tek basına yansıyor. Fakat bunların üzerine gitmek, açığa
çıkarmak ve cezalandırmak yerine sessiz kalındığını bizler izliyoruz, görüyoruz.
Bu örneklerden biri, Mardin Belediyesine atanan kayyum tarafından belediyeye
bağlı Kent AŞ’ye müdür olarak görevlendirilen bir polis memurunun belediyeye
gelip iş başvurusunda bulunan bir genç kadına yönelik taciz iddialarıdır.
Değerli arkadaşlar, genç kadını iş karşılığında cinsel ilişkiye zorladığına
dair basına ses kayıtları yansıdı. Yine, kadın örgütlerinin mücadelesiyle bir
dava açıldı. Bakın, bu, çok uç ve çok önemli bir noktadır; mahkeme bu ses
kayıtlarına rağmen, bu açığa çıkan, açık ve net olduğu anlaşılan taciz olayına
karşı ne yaptı? Takipsizlik kararı verdi. Biz, bu kararla aslında kadınlara bir
mesaj verildiğini biliyoruz; kadınlara şu mesajı veriyorsunuz: “Evinizde
oturun, dışarı çıkmayın, kamusal hayata, eğitime, çalışma hayatına katılmayın;
katılırsanız buralarda başınıza geleceklerden biz sorumlu değiliz, sizi
koruyacak herhangi bir hukuk mekanizması da yoktur.” Diğer bir mesaj ise bu
tacizci erkekleredir, onlara da “Yaptığınız yanınıza kâr kalıyor, bunları
sürdürmeye devam edin.” mesajı veriliyor.
Değerli
arkadaşlar, yine benzer bir durum Bingöl’de yaşandı. “Son Çekim Operasyonu” adı
verilen bir operasyonla gündeme gelen, para karşılığında yine cinsel ilişkiye
zorlayan, çektikleri görüntülerle şantaj yapan bir suç şebekesi Bingöl’de açığa
çıktı. Bir operasyon düzenlendi ama ne zaman? Üç yıl sonra. Bu sözü edilen
eylemler 2016’da yaşandı, basına yansıdı. Aslında herkesin de bildiği, oradaki
emniyet güçlerinin de yakından takip ettiği bu olaya üç yıl sonra bir müdahale,
bir operasyon gerçekleşti. Aslında, işin en vahimi ise bu operasyonun
içerisinde olan kişilerin kimlikleri. 
Bakın,
içerisinde uzman çavuş, korucu ve bir dönemin siyasetçileri yer alıyor ama
maalesef, biz bunların kimler olduğunu bilmiyoruz çünkü mahkeme, yine failleri
yani tacizcileri, tecavüzcüleri korumaya alarak bir gizlilik kararı
getirmiştir. 
Son
olarak, Dersim Munzur Üniversitesinde Bilgi İşlem Dairesi Başkanı olan kişinin
kadın öğrencilere yönelik cinsel saldırıda bulunduğu, öğrencileri tehdit ederek
nüfuzlu kişilere para karşılığında cinsel ilişkiye zorladığına dair basına kimi
haberler, kimi bilgiler sızdırıldı, sızdı ya da bu arada yansıdığını biliyoruz,
oradan takip ettik. 
Yine,
bu kişinin iş insanlarıyla olan ilişkileri ve yaptığı alışverişlerden dolayı
banka hesaplarında milyonluk transferin göründüğü, aslında yüklü bir hesabı
olduğu açığa çıktı. Bu iddialara ilişkin herhangi bir soruşturmanın
yapılmadığını, herhangi bir kovuşturmanın yapılmadığını bizler çok iyi
biliyoruz. 
Tabii
ki bunun neden hesabı sorulmuyor, neden burada herhangi bir yaptırım olmuyor?
Bizce bu politika, özel ve sistematik bir politikadır, özel olarak uygulanıyor.
Bizler, kadınlar olarak elbette ki bunun takipçisi olmaya devam edeceğiz. 
(Mikrofon
otomatik cihaz tarafından kapatıldı) 
DİRAYET
DİLAN TAŞDEMİR (Devamla) – Başkan, sözümü bitireyim.
BAŞKAN
– Tamamlayın sözlerinizi lütfen.
DİRAYET
DİLAN TAŞDEMİR (Devamla) – Kadın cinayetlerine, kadına yönelik şiddete karşı
her alanda, her yerde bunun mücadelesini kadın örgütleriyle birlikte vereceğiz
ve biz bu erkek şiddetini reddediyoruz, reddetmeye de devam edeceğiz. Ama bu
konuda, her zaman yaptığınız gibi lütfen, savunmaya geçmeyin, izahat
getirmeyin. 
Özellikle
bu sırada oturan kadın milletvekillerine sesleniyorum: Kadınların bu sesine, bu
çığlığına kulak kabartın, bu araştırma komisyonuna “evet” deyin. 
Diğer
anlamda ise yine, her gün öldürülen -yıl içerisinde 300-400 kadın öldürüldü,
haziran ayı içerisinde 40 kadın öldürüldü- kadınlara yönelik de hemen, Meclisin
acilen toplanması gerekiyor, özel bir oturum gerçekleşmesi gerekiyor, bu
anlamda da bir an önce bu kadınların sesine, çığlığına ses olunması gerekiyor. 
Diğer
bir noktaysa, arkadaşlar, bunlar yapısal sorunlardır, öyle kısa müdahalelerle,
öyle dönemsel politikalarla çözülmez. Biz daha önce de çokça ifade ettik, bu
kürsüde de ifade ettik, bir kadın bakanlığının artık kurulması gerekiyor. 
(Mikrofon
otomatik cihaz tarafından kapatıldı)
DİRAYET
DİLAN TAŞDEMİR (Devamla) - Bir an önce kadın bakanlığının kurulması için de
girişimde bulunulmalıdır. 
Herkesi
saygıyla selamlıyorum. (HDP sıralarından alkışlar) 
BAŞKAN
– Cumhuriyet Halk Partisi Grubu adına Sayın Bankoğlu. (CHP sıralarından
alkışlar)
Süreler
geçiyor Sayın Bankoğlu. Yolda geçen süreyi de dâhil edeceğim bundan sonra.
ÖZGÜR
ÖZEL (Manisa) – Yok artık, bir onu yapmamıştınız hakikaten.
CHP
GRUBU ADINA AYSU BANKOĞLU (Bartın) – Nezaketiniz için teşekkürler Sayın Başkan.

Sayın
vekiller, Bingöl, Mardin ve Tunceli’de yaşandığı iddia edilen taciz, cinsel
ilişkiye zorlama ve şantaj suçunun araştırılmasıyla ilgili verilen Meclis
araştırması önergesi hakkında Cumhuriyet Halk Partisi adına söz almış
bulunuyorum.
Size
sormak istiyorum, hemcinslerim, kadın vekil arkadaşlarım öncelikle; lütfen, bir
düşünün, erkek vekillerimiz, siz de lütfen eşlerinizi, kız kardeşlerinizi
düşünün, bir gözünüzün önüne getirin: Bir taciz veya tecavüz vakası başınıza
gelseydi ne yapardınız? Bu tür olayların artmasının sebeplerini araştırmak ve
engellemek ister miydiniz? Size bir fırsat bugün. Araştırma önergesinde değinilen
ve basına da yansımış olan olaylar oldukça üzücü ama ülkemiz bakımından daha
çarpıcı olan haziran ayındaki veriler. Haziran ayında 4 kadına tecavüz edilmiş,
43 kadın seks işçiliğine zorlanmış ve 34 kadın tacize uğramıştır ve bunlar
sadece bizim bildiklerimiz. 
Yine,
bundan -daha da vahimi var- daha da feci olan, bundan daha utanç verici olansa
şu: Bunlara göz yumulması, sessiz kalınması ve adalete inanan bu mağdurların
karşısında olan bir anlayış ve buna karşı hiçbir şey yapılmaması. Evet, kadına
şiddet, taciz olayları sistemli olarak artıyor. Mesela, Van’da 38 günlük,
İzmir’de 17 aylık bebeğe tecavüz edildi ama Antalya’da 10 yaşındaki kız
çocuğunu taciz eden apartman görevlisi iyi hâlden serbest kaldı, “Rızası vardı,
eteği kısaydı.” diyen erkekler indirim aldı değerli vekiller. 
Şimdi,
tüm bu suçlarla mücadeleye karşı bizim uluslararası sözleşmelerimiz ve iç hukuk
yollarımız var ama asıl problem, bunlardaki uygulama eksikliğimiz ve zihniyet
değişikliğine olan ihtiyaç. Bakın, daha üçüncü duruşması görülen Şule Çet
davasından bahsedeyim size. Israrla intihar olduğu savunulan ancak cinayet ve
hatta cinsel saldırı gerçekleştiği yönünde önemli deliller içeren bu davada
Şule Çet’in, bir kadının o saatte orada ne yaptığını sorgulamak olamaz bizim
zihniyetimiz veya hizmetleriyle her zaman gurur duyduğunuzu söylediğiniz Ensar
Vakfında yaşanan taciz olaylarıyla ilgili eski Aile Bakanının “Bir kereden bir
şey olmaz.” dediği gibi diyemeyiz biz ama biz, metrobüste tacize uğrayan
hemcinsim gibi “Ben susmayacağım, sen utanacaksın!” diyebildiğimizde ancak bir
ilerleme sağlayabiliriz değerli vekiller. (CHP ve HDP sıralarından alkışlar)
(Mikrofon
otomatik cihaz tarafından kapatıldı) 
BAŞKAN
– Toparlayın lütfen. 
AYSU
BANKOĞLU (Devamla) – Adalet bu mudur diyorum ve hepinizi bu araştırma
önergesini desteklemeye davet ediyorum. 
Yüce
Genel Kurulu saygıyla selamlıyorum. (CHP sıralarından alkışlar) 
BAŞKAN
– Adalet ve Kalkınma Partisi Grubu adına Sayın Şeyhmus Dinçel. 
Buyurun
Sayın Dinçel. (AK PARTİ sıralarından alkışlar) 
AK
PARTİ GRUBU ADINA ŞEYHMUS DİNÇEL (Mardin) – Sayın Başkan, değerli
milletvekilleri, ekranları başında bizi izleyen çok değerli vatandaşlarımız;
HDP grup önerisi hakkında AK PARTİ Grubu adına söz almış bulunmaktayım. Bu
vesileyle hepinizi saygıyla selamlıyorum. 
Cinsel
taciz ve benzeri eylemler, insani, ahlaki ve dinî hiçbir yargıya sığmadığı
aşikâr olan meselelerdir. Ne yazık ki hem ülkemizde hem de dünyada insanlıktan
nasibini almamış birtakım kişilerin bu tür eylemlerine şahit olmaktayız. Şahsım
ve grubum adına tümünü nefretle kınıyorum. 
Bir
süre önce kamuoyuna da yansıdığı üzere, ilimiz Mardin’de kınadığımız bu
olaylardan biri vuku buldu. Söz konusu iddialarla ilgili olarak adli ve idari
makamlar gecikmeksizin araştırmalarına başlamış, adı geçen personele karşı
kanunun şu aşamada izin verdiği tüm yaptırımlar uygulanmıştır. Şahıs hakkında
Emniyet Müdürümüzün derhâl harekete geçmesiyle idari soruşturma başlatılmış
olup Bakanlığımızca görevlendirilen mülkiye müfettişi eşliğinde hâlen devam
etmektedir. Ayrıca, idari soruşturma tamamlanana kadar açığa alma yaptırımı da
uygulanmıştır. Adli makamlar olayı tüm yönleriyle aydınlatma gayreti içindedir.
İşleyen
süreçte, suçun ve suçluların tespitine engel olmaya çalışan, üzerini örtme
çabası içine giren herkese karşı da adım atmaktan çekinmeyeceğiz. İnsanlıktan
uzak bu şahıslar, maalesef, her yerden ve her kurumdan çıkabilmektedir. Ancak
bir kişinin ahlaksızlığını bir bütüne teşmil etmek, bir suçtan hareketle bir
bütünü mahkûm etmek suçun ve cezanın şahsiliğine, hukuk devleti ilkesine aykırı
olacaktır. Bu işte -az önce hatibimizin de bahsettiği gibi- sistematik bir
hukuksuzluğun olduğu, sistematik bir tacizin olduğu konusuna kesinlikle
katılmıyorum. Bu tamamen ferdî bir meseledir, aynı anda, geçmişte de bu tür
meseleler olmuştur.
DİRAYET
DİLAN TAŞDEMİR (Ağrı) – 3 yerde, tesadüf müdür?
ŞEYHMUS
DİNÇEL (Devamla) - Ama önemli olan, tüm vekillerimizin hep birlikte, bu konu
üzerinde...
EBRÜ
GÜNAY (Mardin) - Bingöl’de AKP Belediye Başkan Yardımcısı gözaltına alındı. 
ŞEYHMUS
DİNÇEL (Devamla) - Daha önce -on yedi yıldır- çıkarılmış olan yasalarla
birlikte, tekrar, eksik kalan yasalar varsa burada çıkaracağız, hukuk devleti
içerisinde bunların hepsiyle mücadele edeceğiz ve bunlara gereken cezaları
vereceğiz. (AK PARTİ sıralarından alkışlar)
EBRÜ
GÜNAY (Mardin) – Mardin’de takipsizlik kararı verdi yargı makamı. Bingöl’de
başkanı ihraç ettiniz mi?
ŞEYHMUS
DİNÇEL (Devamla) – Tabii, şimdi arkadaşlar diyecekler ki: “Genel Kurulda bu
önergeye neden AK PARTİ…”
(Mikrofon
otomatik cihaz tarafından kapatıldı) 
DİRAYET
DİLAN TAŞDEMİR (Ağrı) – Evet, o zaman destekleyin, açığa çıksın.
BAŞKAN
– Sayın Dinçel, sözlerinizi tamamlayın.
Buyurun.

ŞEYHMUS
DİNÇEL (Devamla) – Teşekkür ediyorum Sayın Başkanım.
Malumunuz,
Meclisin bir çalışma sistemi vardır. Her gün 3 tane muhalefet partisinden,
bazen 4 muhalefet partisinden grup önerileri gelmektedir.
DİRAYET
DİLAN TAŞDEMİR (Ağrı) – Bu, sıradan değil ama sıradanlaştırmayın.
BAŞKAN
– Sayın Taşdemir, herkes sizi gayet sükûnetle dinledi. Rica ediyorum, lütfen…
ŞEYHMUS
DİNÇEL (Devamla) – Bunlarla ilgili sürekli araştırma komisyonu kurmak bu
Meclisin işlevini de sıkıntıya sokacağından… Yoksa biz, bu eylemi grup olarak,
kadınlarımız, erkeklerimiz, tüm AK PARTİ Grubu olarak şiddetle kınıyoruz ve
bunların gerekli cezaları alması için gerekli takipleri yapacağımızı şimdiden
söylüyorum. Bu konuda da sizlerin elinde hukukun bilmediği bilgi, belgeler
varsa lütfen iletiniz. 
Genel
Kurulumuzu saygıyla sevgiyle selamlıyorum. (AK PARTİ sıralarından alkışlar, HDP
sıralarından gürültüler) 
BAŞKAN
– Halkların Demokratik Partisi grup önerisini oylarınıza sunuyorum: Kabul
edenler… Etmeyenler… Kabul edilmemiştir. 
FATMA
KURTULAN (Mersin) – Sayın Başkan, kısa bir söz istiyorum. 
BAŞKAN
– Sayın Kurtulan, buyurun.
IV.- AÇIKLAMALAR (Devam)
30.- Mersin Milletvekili Fatma Kurtulan’ın, Mardin Milletvekili Şeyhmus
Dinçel’in HDP grup önerisi üzerinde AK PARTİ Grubu adına yaptığı konuşmasındaki
bazı ifadelerine ilişkin açıklaması
FATMA
KURTULAN (Mersin) – Şunun altını tekrar vurgulamak isterim: “Varsa elinde
delil, sunsun.” diyor ve önergemiz reddediliyor. Önergemizde de şu var:
Mardin’de -keşke Sayın Şeyhmus Dinçel’e bu konuşma nasip olmasıydı, başka
birisi yapsaydı- kayyum dönemindeki ve -kayyum olarak o zaman atanan- şu an,
ilin valisi dönemindeki ihlalleri hepimiz biliyoruz; bu çok bariz. Valinin, o
zamanki kayyumun bilgisi dâhilinde midir, değil midir; araştırılması lazım. 
Söylüyoruz,
“Bingöl’de varsa…” diyor arkadaşımız; “varsa” değil, vardır, size iletiyoruz.
Aynı zamanda, en ciddi iddialardan biri de Munzur Üniversitesinde yaşanan. Bunu
himaye mi ediyorsunuz? Yargılayacak mısınız? Üzerine gidiyor musunuz? Bunu
sormak isterim. 
Aynı
zamanda, şunun HDP olarak tekrar altını çizelim: Uyuşturucu bağımlılığı,
teşviki ve fuhuş bölgede, kürdistanda özel olarak uygulanan bir yöntem olarak
önümüzde duruyor. Lütfen, buna eğilim gösterelim. 
MUHAMMET
EMİN AKBAŞOĞLU (Çankırı) – Sayın Başkanım, zabıtlara geçmesi açısından bir
açıklama yapmak istiyorum. 
BAŞKAN
– Buyurun, yapın Sayın Akbaşoğlu.
MUHAMMET
EMİN AKBAŞOĞLU (Çankırı) – Sayın Başkanım, değerli milletvekilleri; biraz evvel
grup başkan vekilinin ifade ettiği, Türkiye’de “kürdistan” diye bir bölge
bulunmamaktadır. (HDP sıralarından gürültüler)
MAHMUT
TOĞRUL (Gaziantep) – Bir karar verin. “Kürdistan” diye bir yer yokmuş!
MUHAMMET
EMİN AKBAŞOĞLU (Çankırı) – Türkiye Cumhuriyeti devleti milletiyle, devletiyle
ve vatandaşlarıyla bir bütündür, böyle bir bölgemiz idari olarak da söz konusu
değildir.
DİRAYET
DİLAN TAŞDEMİR (Ağrı) – Siz tacize cevap verin, tacize. 
MUHAMMET
EMİN AKBAŞOĞLU (Çankırı) – İkinci olarak: Asla ve kata, ne uyuşturucu ne
fuhuşla mücadele hususunda, bu irade hususunda AK PARTİ’ye bir şey söylenemez.
Bu irademiz tamdır, her türlü mücadeleyi bugüne kadar yaptık, bundan sonra da
artırarak yapacağımızdan herkesin emin olması lazım.
Teşekkür
ederim. (AK PARTİ sıralarından alkışlar, HDP sıralarından gürültüler)
BAŞKAN
– Arkadaşlar, lütfen biraz sessiz, lütfen…
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
31.- Manisa Milletvekili Özgür Özel’in, Başkanlığın oylamalarda
milletvekillerine biraz daha fazla süre tanıması gerektiğine ilişkin açıklaması
ÖZGÜR
ÖZEL (Manisa) – Sayın Başkan, içeriğe yönelik bir şey söylemeyeceğim, muhalefet
partilerinin sözcülerinin yaptığı konuşmalara ve yaklaşımlarına katılıyoruz, oy
da verdik ama sizden bir şey rica edeceğim. Kötü niyetli olduğunuzu
düşünmüyorum ama Plan ve Bütçe Komisyonu Başkanlığından geliyorsunuz ve orada
belki günde binlerce oylama yapıyordunuz, o yüzden de “Kabul edenler…
Etmeyenler… Edilmiştir.”i orada anlıyorum ama burası Genel Kurul ya, bazı
durumlarda da partilerin tutumları, milletvekillerinin tutumları çok önemli.
Siz o kadar hızla ve sonuçtan o kadar emin… Hani, Plan ve Bütçe Komisyonunda
176’ncı kez aynı şeyi oylatırken biliyorsunuz ama burada mesela, bu önergeye
“evet” oyu vermek isteyen bir milletvekili, siz bu kadar hızlı yaptığınızda el
kaldırmayabilir. Meclisteyiz, kayıt altındayız, zaman zaman kritik oylamalarda
fotoğraflar basına yansıyor. Bu yüzden, çok zaman kaybettirmez ama “Kabul
edenler… Kabul etmeyenler…”i buna olanak tanıyıp yaparsanız… Çünkü biz günde
4-5 oylama yapıyoruz.
Çok
teşekkür ederim.
BAŞKAN
– Tabii, tabii; doğru. 
FATMA
KURTULAN (Mersin) – Sayın Başkan…
BAŞKAN
– Buyurun Sayın Kurtulan.
32.- Mersin Milletvekili Fatma Kurtulan’ın, Çankırı Milletvekili
Muhammet Emin Akbaşoğlu’nun yerinden sarf ettiği bazı ifadelerine ilişkin
açıklaması
FATMA
KURTULAN (Mersin) – Sayın Başkan, “kürdistan” diye bir coğrafya var mı, yok mu
Sayın Binali Yıldırım’a sorup öyle gelsinler, Sayın Erdoğan’a da sorsunlar.
(HDP sıralarından alkışlar) Ama oraya çekmeye hiç gerek yok, o bölgeye, o
coğrafyaya, Kürtlerin yaşadığı bu bölgeye “Kürt illeri” deyince de engel
oluyorsunuz. Kürtlerin yaşadığı illerde, Kürt coğrafyasında kürdistanda, her
neyse orada, o bölgede bir şeyler yaşanıyor, tüm hukuk ihlal ediliyor; bunun
araştırılması gerekiyor. Özellikle, kadına fuhuş dayatmalarıyla birlikte,
polisin gözetiminde göz göre göre, gündüz gözüyle uyuşturucu paketleri
dağıtılıyor. Bu, iddiadır, araştırmak sizin görevinizdir.
EYÜP
ÖZSOY (İstanbul) – Dağdakiler ne oldu, dağdakiler? Onu da söyleyin. Dağdakilere
ne olduğunu söylesin.
ZÜLFÜ
DEMİRBAĞ (Elâzığ) – PKK dağıtıyor. 
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akbaşoğlu…
33.- Çankırı Milletvekili Muhammet Emin Akbaşoğlu’nun, Mersin
Milletvekili Fatma Kurtulan’ın yaptığı açıklamasındaki bazı ifadelerine ilişkin
açıklaması
MUHAMMET
EMİN AKBAŞOĞLU (Çankırı) – Sayın Başkanım, değerli milletvekilleri; şunu ifade
ediyorum: Net bir şekilde, Türkiye Cumhuriyeti devleti üniter bir devlettir ve
81 vilayetten, 82 milyondan müteşekkildir. Biz, hep birlikte, 82 milyonunun
kardeşliği esasına dayalı olarak… Demokratik hukuk devletinde kime karşı, hangi
vatandaşımıza karşı bir suç teşebbüsü varsa o suç teşebbüsüyle ilgili yargısal
yollar herkes için açıktır.
SALİHE
AYDENİZ (Diyarbakır) – Hep takipsizlik veriliyor.
EBRÜ
GÜNAY (Mardin) - Takipsizlik kararı verildi.
MUHAMMET
EMİN AKBAŞOĞLU (Çankırı) – Bunun takipçisi de hem yürütme organıdır hem de Meclistir,
yasama organıdır. Biz, 82 milyon insanımızın kardeşliği esasına dayalı, huzur
içerisinde, mutluluk içerisinde, refah içerisinde, inşallah, devlet-millet
kaynaşmasıyla suçlu ve suçlularla mücadele hususunda tam bir kararlılıkla
gereğini yaptık ve yapacağız. Bundan hiç kimsenin şüphesi olmasın.
Teşekkür
ederim.
MUHAMMED
LEVENT BÜLBÜL (Sakarya) – Sayın Başkan…
BAŞKAN
– Sayın Bülbül, buyurun.
34.- Sakarya Milletvekili Muhammed Levent Bülbül’ün, Ağrı Milletvekili
Dirayet Dilan Taşdemir’in HDP grup önerisi üzerinde HDP Grubu adına yaptığı
konuşmasındaki bazı ifadelerine ilişkin açıklaması
MUHAMMED
LEVENT BÜLBÜL (Sakarya) – Sayın Başkan, biz bu önergede söz almadık ancak bu
önergenin gerek gerekçesinde gerekse hatibin konuşmasında olay cinsel taciz,
cinsel istismar, tecavüz suçlarından dolayı kadınların mağdur olması değildir.
Bakın, burada ince bir ayrıntı ve gizli bir oyun var. Bu noktada… (HDP
sıralarından gürültüler)
EBRÜ
GÜNAY (Mardin) – Vay Vay!
MUHAMMED
LEVENT BÜLBÜL (Sakarya) – Siz konuştunuz, müsaade edin ben konuşayım.
Bu
“sistematik” kelimesi altında ifade edilmeye çalışılan neyse bunu açıkça
söyleyeceksiniz. 
EBRÜ
GÜNAY (Mardin) – Biz açıkça ifade ettik.
MUHAMMED
LEVENT BÜLBÜL (Sakarya) – Burada bu devleti mi suçluyorsunuz, o bölgedeki
insanları, kamu kurumları içerisinde oradaki kadınları kullanan veya kullanmaya
aracılık edenler olarak suçlamaya mı çalışıyorsunuz, net konuşun. Kalkıp da
burada kadın mağduriyeti üzerinden bir devlet suçlaması, başka bir argüman
yaratmaya, uluslararası kamuoyunda kullanılmak üzere başka bir mesele temin
etmeye, başka bir koz oluşturmaya çalışıyorsanız buna asla müsaade etmeyiz.
(Mikrofon
otomatik cihaz tarafından kapatıldı)
BAŞKAN
– Sistemi açalım lütfen.
MUHAMMED
LEVENT BÜLBÜL (Sakarya) – Burada kadın mağduriyeti varsa istismarı varsa yapan
da yaptırılan kurum da yansın kül olsun.
SALİHE
AYDENİZ (Diyarbakır) - Araştıralım diyoruz. 
MUHAMMED
LEVENT BÜLBÜL (Sakarya) – Ama “araştırılsın” derken orada, mikrofondan “Burada
sistematik bir çalışmadır bu.” efendime söyleyeyim “Bilinçli yürütülen
faaliyettir…” O bilinçli çalışmayı, o sistematik çalışmayı ispat edeceksiniz.
İspat etmiyorsanız müfterisiniz. (MHP ve AK PARTİ sıralarından alkışlar) 
SALİHE
AYDENİZ (Diyarbakır) – İspat edecek yer burası.
FATMA
KURTULAN (Mersin) - Sayın Başkan... 
BAŞKAN
– Sayın Kurtulan...
ZÜLFÜ
DEMİRBAĞ (Elâzığ) – Kadın istismarını yapan PKK, kim olacak? 
HİŞYAR
ÖZSOY (Diyarbakır) – Bir söz verin, konuşsun. Her konuşmaya dalıyor! Bir gün
söz alıp orada konuşun ya!
ZÜLFÜ
DEMİRBAĞ (Elâzığ) – PKK, kadın istismarını yapan PKK!
BAŞKAN
– Arkadaşlar, müsaade edin, grup başkan vekilleri konuşuyor.
35.- Mersin Milletvekili Fatma Kurtulan’ın, Sakarya Milletvekili
Muhammed Levent Bülbül’ün yaptığı açıklamasındaki bazı ifadelerine ilişkin
açıklaması
FATMA
KURTULAN (Mersin) – Değerli arkadaşlar, şimdi hem uyuşturucuyla ilgili söyledim
hem de kadına yönelik istismarda sistematik bir yaklaşım var. Şimdi
uyuşturucuyla ilgili siz ne diyeceksiniz? 2000 yılında, Şevket Bülent Yahnici
“Türkiye’de Yüksekova-Marsilya yolunda, 100 milyar dolarlık uyuşturucu payı
vardır ve bu üleşilir.”
MUHAMMED
LEVENT BÜLBÜL (Sakarya) – Kadın istismarından bahsedin, cinsel istismardan
bahsedin, sistematik tarafını anlatın.
FATMA
KURTULAN (Mersin) – “Tabii, polis yol verir, tırlar yürür, önde polis arabası
gider, arkada bilmem neler eskort yapar, bu uyuşturucu bu şekilde yirmi beş
elli senedir gider, hâlâ gidiyor.” demiş.
MUHAMMED
LEVENT BÜLBÜL (Sakarya) – Hatibin konuşması ile gerekçeye bakın.
BAŞKAN
– Sayın Bülbül, müsaade edin lütfen.
FATMA
KURTULAN (Mersin) – Ne dedim? Değerli arkadaşlar, biz “Sistematik bir durum
var.” dedik. Devlet içine sızan, kimi kurumlardaki, devlet dairelerindeki kimi
görevliler bizzat bunu örgütlüyor, yürütücüsü pozisyonundadır ve “üleşilir”
dediği noktadadır, işte bu Şevket Bülent Yahnici’nin dediği, pay edilen
bölümdedir.
(Mikrofon
otomatik cihaz tarafından kapatıldı) 
BAŞKAN
– Evet, buyurun.
FATMA
KURTULAN (Mersin) – Bunu reddetmek doğru değildir. Şu an bizim beklentimiz… Bu
araştırma önergesini eğer reddediyorsanız, karşı çıkıyorsanız… Bunu kabul
etmemiz gerekiyordu ancak hep beraber, oy çokluğuyla reddettiniz. Bunun için
yapılması gereken, eğer “Bu iddialar doğru değil.” diyorsanız, gelin hep
beraber bunu araştıralım, açığa çıkaralım.
BAŞKAN
– Sayın Akbaşoğlu, buyurun.
DİRAYET
DİLAN TAŞDEMİR (Ağrı) – Sayın Başkan...
36.- Çankırı Milletvekili Muhammet Emin Akbaşoğlu’nun, Mersin
Milletvekili Fatma Kurtulan’ın yaptığı açıklamasındaki bazı ifadelerine ilişkin
açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Değerli
milletvekilleri, şunu kararlılıkla ifade ediyoruz ki terör ve fuhuş
tacirleriyle ve PKK’yla mücadelemiz bugüne kadar devam ettiği gibi bundan sonra
da kesin bir şekilde devam edecek ve hiçbir vatandaşımızın, hiçbir bölgemizin
bu mücadelede istisna tutulması asla ve kata söz konusu değildir. Bunun herkes
tarafından bilinmesini talep ediyorum.
Teşekkür
ediyorum.
DİRAYET
DİLAN TAŞDEMİR (Ağrı) – Başkan, grup başkan vekili benim niyetimi gizlediğimi
söyledi, açık konuşmadığımı ifade etti.
BAŞKAN
– Sayın Taşdemir, kifayetimüzakere... 
V.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Türkiye Büyük Millet Meclisi gündeminin “Genel Görüşme
ve Meclis Araştırması Yapılmasına Dair Öngörüşmeler” kısmında yer alan, çay
üretimi ve satışında yaşanan sorunların araştırılarak yaşandığı iddia edilen
mağduriyetlerin giderilmesi için gerekli önlemlerin belirlenmesi amacıyla
verilmiş olan Meclis araştırması önergesinin ön görüşmelerinin, Genel Kurulun
11 Temmuz 2019 Perşembe günkü birleşiminde yapılmasına ilişkin önerisi 
BAŞKAN
- Cumhuriyet Halk Partisi Grubunun... 
FATMA
KURTULAN (Mersin) – Sayın Başkan, sadece bir dakikalık...
DİRAYET
DİLAN TAŞDEMİR (Ağrı) – Başkan, böyle olmaz ki!
BAŞKAN
–...İç Tüzük’ün 19’uncu maddesine göre verilmiş bir önerisi vardır, okutup
oylarınıza sunacağım.
11/7/2019
Türkiye Büyük Millet Meclisi Başkanlığına
Danışma
Kurulu 11/7/2019 Perşembe günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Özgür
Özel
 Manisa
 Grup
Başkan Vekili
Öneri:

Türkiye
Büyük Millet Meclisi gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan, çay üretimi ve satışında
yaşanan sorunların araştırılarak yaşandığı iddia edilen mağduriyetlerin
giderilmesi için gerekli önemlerin belirlenmesi amacıyla verilmiş olan
(10/1321) esas numaralı Meclis araştırması önergesinin görüşmesinin Genel
Kurulun 11/7/2019 Perşembe günlü (bugün) birleşiminde yapılması önerilmiştir.
BAŞKAN
– Önerinin gerekçesini açıklamak üzere, Cumhuriyet Halk Partisi Grubu adına
Sayın Bekaroğlu.
Buyurun.
(CHP sıralarından alkışlar) 
CHP
GRUBU ADINA MEHMET BEKAROĞLU (İstanbul) – Sayın Başkan, değerli milletvekilleri;
hepinizi saygıyla selamlıyorum.
Öncelikle
bazı milletvekili arkadaşlara teşekkür etmek istiyorum. Trabzon Milletvekili
Ahmet Kaya’ya, Artvin Milletvekili Uğur Bayraktutan’a, İzmir Milletvekili Murat
Çepni’ye ve Denizli Milletvekili Gülizar Biçer Karaca’ya, çayla ilgili, çay
konusunda göstermiş oldukları duyarlılıkları, verdikleri soru önergeleri ve
araştırma önergeleri dolayısıyla teşekkür ediyorum. Bunların arasında hiçbir
tane Rize milletvekili yok. Rize milletvekilleri çayla ilgili ne yapıyorlar,
biraz sonra anlatırlar. 
OSMAN
AŞKIN BAK (Rize) – Her şeyi yapıyoruz, merak etmeyin, buradayız, sahadayız. 
MEHMET
BEKAROĞLU (Devamla) - Değerli arkadaşlarım, Doğu Karadeniz Bölgesi’nde başta
Rize olmak üzere, Artvin, Trabzon ve Giresun’da çay tarımı yapılıyor ve
bugünlerde ikinci sürgün çay toplanmaktadır. Birinci sürgünde olduğu gibi,
şimdi de çay üreticisinin çok ciddi sıkıntıları var. “Çay” dediğimiz zaman,
tabii, tarafları var, sadece çay üreticisinden ibaret değil ve her kesimin, her
tarafların kendine özgü sıkıntıları var. Çay üreticisinin yanında çay
işletmecileri var, ÇAYKUR ve özel çay işletmecileri; çay tüketicileri var,
bütün Türkiye çay tüketicisi; bir de yarıcılar var. Çay üreticileri iki
kısımdır: Bir, mal sahipleri; bir de yarıcılar. Ve çay işçileri var, çoğu
Gürcistan vatandaşı olan çay işçileri. 
Çok
ciddi problem var bölgede değerli arkadaşlarım. Yaklaşık 1 milyon insan çaydan
geçiniyor, başka herhangi bir gelir kaynağı yok ve her gün bölgede çayla geçim
zorlaşmaktadır, sıkıntı yaşanmaktadır ve bölge hâlâ, azalmış olmakla beraber,
göç veren bir bölge. 
Bakın,
çok ciddi problemler var ama en büyük problem, çay üreticisi “Ben çayımı
satamıyorum, çayımı istediğim fiyatta satamıyorum. Devlet bana çay ekim izni
vermişti, çay ektim. Artık o topraklarda çaydan başka bir şey ekilmiyor çünkü
yetmiş seneden beri kimyasal gübre kullanılıyor ve o toprak toprak olmaktan
çıkmıştır, başka hiçbir şey yapamam. Bugün çayı kaldırsam on sene oraya hiçbir
şey ekemem ama bana verdiği sözü tutmuyor, geçinebileceğim kadar para
kazanamıyorum. Niye kazanamıyorum? Çünkü devlet görevini yapmıyor.” diyor. 
Bildiğiniz
gibi, değerli arkadaşlarım, çay daha önceden devlet tekelinde işleniyordu ama
1983 yılından başlayarak özel sektör de çay işletme işine girdi ve o günden bugüne
özel sektörle ilgili çok ciddi sıkıntıları var bölgedeki çay üreticilerinin.
Niye sıkıntıları var? Herkesi suçlamıyoruz, özel sektöre de ilkesel olarak
karşı çıkmıyoruz ama istismar yapılıyor, çay üreticileri devlet eliyle
sömürülüyor. Nasıl oluyor? Size anlatayım değerli arkadaşlarım: ÇAYKUR’un kendi
resmî sitesinde günlük 9.100 ton çay işletme kapasitesi olduğu söyleniyor,
Genel Kurulda bir milletvekili bunun 9.500 ton olduğunu ifade etmişti ama
ÇAYKUR sezon geldiği zaman maalesef kota ve kontenjanla… Kota dediğimiz şey
dekar başına birinci sürgünde 500 kilogram; kontenjan da günlük 50 kilogramla
başlıyor, bir gün sonra 30’a, bir gün sonra 15’e, bir gün sonra da 10 kilograma
indiriyor. Böyle olunca da çay yaprağı orada durmuyor, koparacaksınız, kopardığınız
gün de teslim edeceksiniz, yoksa bozuluyor. Teslim edemediğinden, ÇAYKUR’a
satamadığından dolayı gidiyor özel sektöre satıyor. Özel sektör ne yapıyor?
Özel sektör maalesef 3 lira 10 kuruş, 3 lira 3 kuruş olan çayı gidiyor 1,80’e
kadar indiriyor ve alıyor değerli arkadaşlarım, üreticinin başka çaresi yok.
Oysa eğer ÇAYKUR gerçekten sözünde dursa ve dekarından 500 kilogram çay alsaydı
-45 gün devam etmiş kampanya- 390 bin ton çay alacaktı, kapasitesi oranında çay
alsaydı 420 bin ton çay alacaktı; öyle olunca da özel sektör fabrikasını
çalıştırmak için gerçek fiyatıyla yaş çay alacak ve işletecekti. Burada devlet
eliyle ciddi bir sömürü vardır değerli arkadaşlarım. 
Çayın
daha başka çok ciddi problemleri var, bölgenin ciddi problemleri var, bunlar
konuşulabilir, tartışılabilir. Bunun ortadan kaldırılması için bu işin
araştırılması gerekiyor. Bu kürsüden defalarca çayın ve çaycının problemlerini
konuştuk, araştırma önergeleri verdik, bu konuyu araştıralım, nedir, bütün
tarafların sorunlarını masaya yatıralım dedik ama iktidar partisi hiçbir zaman
yaklaşmadı. 
Değerli
arkadaşlarım, çözüm açıktır, ÇAYKUR normal bir şekilde çalışacak, devlet
kuruluşu, vatandaşın kuruluşu olarak çalışacak, taban fiyatı uygulayacaksınız.
Diyeceksiniz ki: “Çayı şu paranın altında asla ve asla kimse alamaz.” Bu, bir
seçenektir. İkinci seçenek ve çok daha önemlisi, doğru olan, belki ÇAYKUR’un
verdiği…
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Bekaroğlu lütfen, buyurun.
MEHMET
BEKAROĞLU (Devamla) - …fiyattan da daha yüksek fiyattan satılabilir, o zaman
ÇAYKUR kendi günlük işletme kapasitesini tam kullanacak, 9.100 ton çay
işleyecek, bu çayı alacak; böyle olunca da özel sektör fabrikasını işletmek
için gidecek yaş çayı fiyatıyla alacak, belki de fiyatından fazla alacak
değerli arkadaşlarım. Evet, ÇAYKUR’un, şu anda çaycının en temel problemi
bölgede açgözlü özel sektör, devlet ve devlet görevlileriyle iş birliği yaparak
bölge insanını sömürmektedir. 
Değerli
arkadaşlarım, bakın, en temel problem bu. Eskiden tekel vardı, devlet tekeli,
şimdi özel sektör dediğimiz 10 tane firmadır değerli arkadaşlarım. 150 tane
firma vardı, bunların tamamını batırdılar; 10 tane firmadır, alıyorlar, ucuza
işliyorlar, ondan sonra bir kısmı da gidiyor kaçak çayla harmanlıyor ve
satıyor, milleti sömürüyor değerli arkadaşlarım, 1 milyon insanı geçiminden
mahrum ediyor. Bu önergeyi destekleyin, hep beraber konuşalım ve hep beraber
tedbirleri alalım. 
Saygılarımı
sunuyorum. (CHP sıralarından alkışlar)
BAŞKAN
– İYİ PARTİ Grubu adına Sayın Örs…
Hüseyin
Bey, buyurun. (İYİ PARTİ sıralarından alkışlar) 
İYİ
PARTİ GRUBU ADINA HÜSEYİN ÖRS (Trabzon) – Sayın Başkan, çok değerli
milletvekilleri; Cumhuriyet Halk Partisi tarafından verilen Doğu Karadeniz
Bölgesi’nde yapılan çay üretimindeki sorunların araştırılmasına yönelik önerge
hakkında İYİ PARTİ Grubu adına söz aldım. Hepinizi en derin saygılarımla
selamlıyorum. 
Değerli
milletvekilleri, kısaca çay üretimi ve işletmesindeki sorunları özetleyecek
olursak; çay üretimi ve işlenmesinde yaşanan sorunlar, çay işletmelerinin
yapısal bozuklukları, yüksek üretim maliyeti, bozulan üretim-tüketim dengesi,
ihracat olanağının sınırlılığı nedeniyle artan stokların getirdiği ilave
maliyetler şeklinde özetleyebiliriz. 
Değerli
milletvekilleri, Doğu Karadeniz Bölgesi’nde, Gürcistan hududundan Fatsa’ya
kadar uzanan bir bölgede, yaklaşık 781 bin dekar alanda üretimi yapılan bir
üründen bahsediyoruz. Bu bölgede yaklaşık 200 bin ailenin tek geçim kaynağı
olan çayın sorunlarını konuşuyoruz. Bugün bölgede, baktığımız zaman, Rize’deki
çay üreticimiz, Trabzon’daki çay üreticimiz, Artvin’de, Giresun’da ve onun
ilçelerinde yaşayan çay üreticilerimiz mağdurdur, sıkıntılıdır. Buradaki
üreticilerimiz ÇAYKUR’un uygulamalarından, Hükûmetin fiyat politikalarından
şikâyetçidirler. Açıklanan yaş çay taban fiyatı kesinlikle enflasyonun
karşılığı değildir. 2020 Mayıs ayına kadar çayımızın taban fiyatı 2,90 TL
olarak ilan edilmişti ama tüm tüketim maddelerindeki yüzde 100’lere varan
zamlara baktığımız zaman, üreticinin eline geçecek para o güne varmadan, daha
ilk aylarda eriyip gidiyor. Bir de bu yetmezmiş gibi, devlet kota ve kontenjan
uygulamasını ilk günden başlatınca toplanma zamanı gelen çaylar toplandığında
üretici bunu satamıyor. Satamayınca ne yapıyor? Dolayısıyla özel sektörün
kapasına gitmek zorunda kalıyor. Özel sektör düşük fiyattan, bir yıl vadeyle
çay almaktadır; bu şekilde, çay üreticisinin de, mağduriyeti devam etmektedir. 
Değerli
milletvekilleri, sektörde yaş çay alımlarının en önemli belirleyicisi olan
ÇAYKUR’un rasyonel olarak ham madde alımı planlaması yapamamasının; hasat
edilen çayların, farklı kalitede de olsa aynı fiyat üzerinden satın
alınmasının; çay tarımı, sanayi ve pazarlamasını yönlendiren kuruluşlar
arasında eş güdüm ve iş birliğinin yetersiz olmasının yol açtığı sorunlar da
çay üretiminin istenilen verim ve kalitede olmamasının başlıca
nedenlerindendir. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın.
HÜSEYİN
ÖRS (Devamla) – Bölgenin neredeyse en önemli geçim kaynağı hâline gelen çay
sektörüne 1984’ten sonra özel sektörün de girmesi, arz fazlası yüzünden kayıt
dışı yaş çay alımı standartlara uygun olmayan çay üretimine neden olmuş,
üreticilerin ödemeleri geciktirilmiş; sigortasız, sendikasız ve kaçak işçiler
çalıştırılmıştır. Bu durumdan devletin vergi gelirleri de olumsuz yönde
etkilenmektedir.
Son
bir şey daha söyleyeyim: Çay bitkisinin ekonomik verim yaşı 50 olarak kabul
edilmektedir; bu yönüyle değerlendirdiğimizde, bölgemizdeki çaylıklarımızın
ekonomik ömürlerinin de dolmakta olduğunu görmekteyiz. 
Bu
nedenle, burada sıralamaya çalıştığım sorunların, problemlerin araştırılması,
çözüm önerilerinin getirilmesi noktasında verilen önergeyi desteklediğimi ifade
ediyor, hepinizi en derin saygılarımla selamlıyorum. (İYİ PARTİ ve CHP
sıralarından alkışlar)
BAŞKAN
– Evet, Halkların Demokratik Partisi Grubu adına Sayın Çepni.
Buyurun.
(HDP sıralarından alkışlar)
HDP
GRUBU ADINA MURAT ÇEPNİ (İzmir) – Teşekkürler Başkan.
Genel
Kurul ve değerli halkımız; Karadeniz Bölgesi’nde bir oyun oynanıyor ve bu
oyunda ÇAYKUR batıyor, üretici açlıkla karşı karşıya, halk yoksullukla karşı
karşıya; kazanan bir tek taraf var, o da şirketler, özel şirketler. 
Afrikalı
bir köylü Avrupalı sömürgeciler için şöyle diyordu: “Onlar geldiklerinde İncil
onların elindeydi, toprak bizim elimizde fakat bir süre sonra İncil bizim
elimizdeydi, toprak onların elinde.” 
Evet,
Karadeniz, milliyetçilikle, savaş siyasetiyle esir alındı; yetmedi turizm, HES
ve inşaat projeleriyle halkımız kandırıldı. Yani şöyle kandırıldı: İş vaadiyle
kandırıldı, kalkınma vaadiyle kandırıldı oysa tablo tam tersi. 
2017
yılı itibarıyla toplam yaş çay alımında ÇAYKUR yüzde 42, özel sektör ise yüzde
58 çay almış. Yine, tarım alanları, ekim alanları bu süreçte 834.889 dekar
alandan 781.334 bine düşmüş; üretici sayısı 241.176’dan 197.169’a düşmüş yani
tümüyle bir çöküş yaşıyor Karadeniz Bölgesi. 
Taban
fiyatı 3,3 TL açıklandı fakat gerçekte yaşanan 1,8 ya da 1,9 TL, bu fiyat
üzerinden gerçekleşiyor satış. Taban fiyatının açıklanmasından sonra ÇAYKUR’un
çay almaması üreticiyi özel şirkete mahkûm etmiş durumda yani satmak
zorundasınız yani açlığa ve yoksulluğa doğrudan bir yönlendirme söz konusu. 
Bizim
burada önerilerimiz şunlardır: 
1)
ÇAYKUR düzenleyici kurum hâline gelmelidir, özelleştirme politikalarından
vazgeçilmelidir, özerk ve katılımcı yönetilmelidir ÇAYKUR.
2)
Kota uygulamasından vazgeçilmelidir. Taban fiyatı üreticinin, sendikaların
katılımıyla belirlenmelidir. Özel şirketlerin taban fiyatına uyması zorunluluk
hâline getirilmelidir. 
3)
Karadeniz’de monokültür tarım modeli terk edilmeli, bu kapsamda detaylı
çalışmalar yapılmalıdır. 
ÇAYKUR’un
batırılması, üreticinin yoksullaştırılması politikası Karadeniz’de sermayeden
yana siyasetin doğrudan sonuçlarıdır. Karadeniz halkımız bu soygun siyasetine
karşı, bu açlık ve yoksulluk siyasetine karşı sesini yükseltmelidir ve bu
konuda biz de elimizden gelen her şeyi yapmaya hazırız ve önergeyi
destekliyoruz.
Teşekkür
ediyorum. (HDP ve CHP sıralarından alkışlar) 
BAŞKAN
– Adalet ve Kalkınma Partisi Grubu adına Sayın Adnan Günnar.
Buyurun.
AK
PARTİ GRUBU ADINA ADNAN GÜNNAR (Trabzon) – Sayın Başkan, çok kıymetli
milletvekili arkadaşlarım; Cumhuriyet Halk Partisi tarafından Doğu Karadeniz
Bölgesi’nde yapılan çay üretimindeki sorunların araştırılması amacıyla verilen
Meclis araştırması önergesi hakkında AK PARTİ Grubu adına söz almış bulunuyor
ve bu vesileyle hepinizi saygıyla selamlıyorum. 
Türkiye,
çay tarım alanlarının genişliği bakımından dünyada üretici ülkeler arasında
8’inci sırada, kuru çay üretimi yönünden 5’inci sırada, yıllık kişi başına
tüketim bakımından ise 4’üncü sırada yer almaktadır. Çay tarımında çalışan faal
nüfusun yaklaşık 250 bin kişi olduğu tahmin edilmektedir. Sayın Bekaroğlu’nun
ve arkadaşlarının vermiş olduğu önergede nüfusun çay üretimindeki düşüşle
alakalı olarak azaldığı ifade edilmektedir. Oysa internet sitelerinde, Türkiye
İstatistik Kurumunun sitelerinde de görüleceği üzere, Trabzon’da, Rize’de ve
diğer Karadeniz illerinde şu anda nüfus artışı epey yükselmiştir. Rakamlarla çok
basitçe örnek vermek istiyorum: 2008 yılında 748.982 olan Trabzon ilinin
nüfusu, 2018 yılında 807.903’e çıkmıştır; devam ediyorum, 2008 yılında 319.410
kişi olan Rize’nin nüfusu, 2018 yılında artarak 348 bine çıkmıştır. 
2002
yılında yaş çay alım fiyatı 32 kuruş iken her yıl ortalama yüzde 14 ila yüzde
20 oranında artış gerçekleşmiş ve 2019 yılında yaş çay alım fiyatı, tarımsal
desteklemelerle birlikte 3 lira 3 kuruşa yükselmiştir. Dolar bazında da sent
olarak belirlersek artışları, aynı şekilde, istatistiki olarak sizlere
verebilirim. 
MEHMET
BEKAROĞLU (İstanbul) – Yüzde 60’ını kaça sattı?
ADNAN
GÜNNAR (Devamla) – Değerli arkadaşlar, bir de ayrıca, gene, önergede yaş çay
alımıyla ilgili düşüşler olduğundan bahsedilmekte. Ancak 2010 yılı ile 2019
yılını karşılaştırdığımızda 1 milyon 305 bin tondan, 1 milyon 475 bin tona
çıkılmıştır. Arkadaşlar, alımlarla ilgili özel sektör ile ÇAYKUR kıyaslaması
yaptığımızda ÇAYKUR 2010 yılında 590 bin ton alım yapılırken 2018’de ise
732.500 ton alım yapmış, özel sektör 715 ila 742 bin ton arasında kalmıştır. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Günnar.
ADNAN
GÜNNAR (Devamla) – Bütün dünyada çay, özel sektör tarafından toplanmakta iken
üreticinin yanında olan Hükûmetimiz, başta Sayın Cumhurbaşkanımız ve bölge
milletvekilleri olarak biz, ÇAYKUR ve desteklemeler üzerinde çayın fiyatını
sübvanse ederek yükseltmekteyiz. 
Kıymetli
arkadaşlar, ayrıca çayda bir teşvik daha yapmaktayız ki dünyada öncü ülkelerden
biri olma pozisyonuna doğru geliyoruz, organik çay üretiminde de organik gübre
üretimiyle ilgili çalışmalarımız hızla devam etti, bitme aşamasında ve organik
çay tarımında da dünyada önder ülkelerdeniz.
Size
bir tablodan daha örnek vermek istiyorum: İl ve yıllara göre çaylık alan
miktarları ise 2001 yılında 766.533 dekar iken -dikkat edin lütfen- 2019
yılında 785.114 dekar olmuştur. 
Netice
itibarıyla, politikalarımızla tüm tarım üreticilerimizin yanında olduğumuz
gibi, bilhassa çay üreticilerimizin yanında olduğumuzun göstergelerini size istatistiki
olarak belirttik ve neticede özel sektörün yükselişinden ziyade, çay
üreticisinin yükselişine katkıda bulunmaya çalıştık.
(Mikrofon
otomatik cihaz tarafından kapatıldı) 
BEDRİ
YAŞAR (Samsun) – ÇAYKUR şu anda ne kadar zararda, haberiniz var mı? 
ADNAN
GÜNNAR (Devamla) - Bu vesileyle hepinizi saygıyla selamlıyor ve önergenize
katılmadığımı beyan ediyorum. (AK PARTİ sıralarından alkışlar) 
BAŞKAN
– Cumhuriyet Halk Partisi Grubu önerisini oylarınıza sunuyorum…
MEHMET
BEKAROĞLU (İstanbul) – Sayın Başkanım…
BAŞKAN
- Kabul edenler…Etmeyenler…
MEHMET
BEKAROĞLU (İstanbul) – Sayın Başkanım, bir dakika. 
BAŞKAN
- Kabul edilmemiştir. 
MEHMET
BEKAROĞLU (İstanbul) – Söz istiyorum Sayın Başkanım. 
BAŞKAN
– Ya, her söz isteyene söz verecek olursam bu işin sonu gelmez. 
MEHMET
BEKAROĞLU (İstanbul) – Ama dinlemek zorundasınız, vermeyebilirsiniz söz. 
BAŞKAN
– Müsaade edin. 
MEHMET
BEKAROĞLU (İstanbul) – İsmimi vererek, doğruyu söylemediğimi…
BAŞKAN
– Müsaade eder misiniz Sayın Bekaroğlu. Yani birbirimizi çok iyi tanıyoruz
yukarıdan. 
Teşekkür
ediyorum. 
MEHMET
BEKAROĞLU (İstanbul) – Tamam ama ben söz talep ediyorum.
BAŞKAN
- Yerinize oturun lütfen.
MEHMET
BEKAROĞLU (İstanbul) – Belki de kanaati değişecek, orada konuşmak istiyorum
izin verirseniz. 
BAŞKAN
– Yerinize oturun. 
Değerli
arkadaşlar, konuşmalar sırasında 3 arkadaşımızın ismi geçerek mesele tartışma
konusu olmuştur. 
Sayın
Beştaş, siz yoksunuz bunun içerisinde, Sayın Taşdemir var. 
Buyurun
Sayın Taşdemir. 
IV.- AÇIKLAMALAR (Devam)
37.- Ağrı Milletvekili Dirayet Dilan Taşdemir’in, Sakarya Milletvekili
Muhammed Levent Bülbül’ün yaptığı açıklamasındaki bazı ifadelerine ilişkin
açıklaması
DİRAYET
DİLAN TAŞDEMİR (Ağrı) – Sayın Başkan, Bingöl, Mardin ve Munzur Üniversitesinde
yaşanan taciz olaylarına ilişkin partimizin verdiği araştırma önergesi üzerine
söz hakkı aldım. Bu konuşmada yani kürsüde konuşurken benim açık konuşmadığım
iddia edildi. Ben gayet açık ve net konuştum. Taciz olaylarını teker teker
anlattım ve bu taciz olaylarının faillerinin kimler olduğunu da açıkça ifade
ettim.
MUHAMMED
LEVENT BÜLBÜL (Sakarya) – Sistematik olduğunu ispat edin. 
DİRAYET
DİLAN TAŞDEMİR (Ağrı) – Anlamak istemeyenler araştırıp yüzleşecek, aslında
neler olduğunu da göreceklerdir. Öyle sağa sola çekerek bütün bu taciz
olaylarını meşrulaştırmanıza biz izin vermeyeceğiz. Ben sadece rakamları
verdim, taciz ve tecavüze uğrayan kadınların sayısını verdim. Haziran ayı
içerisinde 400’e yakın kadın mağdur olmuş bu durumdan. Bunlar sistematik değil
de nedir o zaman? Size de ben bu soruyu sormak istiyorum. 
MUHAMMED
LEVENT BÜLBÜL (Sakarya) – Sistematiğin ne olduğunu çok iyi biliyorsunuz. İspat
edin onu. 
DİRAYET
DİLAN TAŞDEMİR (Ağrı) – Onu siz ispatlayacaksınız. 
MUHAMMED
LEVENT BÜLBÜL (Sakarya) – İddia sahibi sizsiniz. 
BAŞKAN
– Sayın Bak…
38.- Rize Milletvekili Osman Aşkın Bak’ın, İstanbul Milletvekili Mehmet
Bekaroğlu’nun CHP grup önerisi üzerinde CHP Grubu adına yaptığı konuşmasındaki
bazı ifadelerine ilişkin açıklaması
OSMAN
AŞKIN BAK (Rize) – Teşekkür ederim Sayın Başkan. 
Konuşmacı,
Rize milletvekillerinin önergeye imza atmadığını ifade etti. İktidar partisi
Rize milletvekillerinin ve bölge milletvekillerinin birinci gündemi çaydır.
Çayla ilgili olarak her yıl Tarım Bakanımız Rize’ye gelir, fiyatı açıklar;
orada ticaret borsasıyla, ticaret odasıyla toplantı yapar, üreticilerle
toplantı yapar. Biz Tarım Bakanlığında en az 3-4 defa toplantı yaparız, çayın
geliştirilmesiyle ilgili toplantılar yaparız. 
Şunu
da hatırlatmak isterim: Çay daha önce tarlada kalıyordu, denize dökülüyordu,
şimdi çay üreticisi çayını sattığı zaman bir ay sonra hesabına parası yatıyor,
budama parası yatıyor. ÇAYKUR şu anda yatırımlarına devam ediyor; alım 6 bin
tondan 9 bin tona çıkmıştır, yeni fabrikalar yapılmaktadır, paketleme fabrikası
yapılmıştır. ÇAYKUR bu sektörü regüle etmektedir. Özel sektör de 2017 yılında
taban fiyatın üzerinde çay almıştır. 
Dolayısıyla
bizim talebimiz şu: Üreticilerimizin çay toplama işini iki üç güne değil, çay
aile tarımı olduğu için bir sürece yayması lazım. ÇAYKUR bu konuda uyarılarda bulunuyor.
Üreticimiz bunları takip ederse hiç kimsenin mağdur olmayacağı bir ortama
gideriz. 
Teşekkür
ederim. (AK PARTİ sıralarından alkışlar)
BAŞKAN
– Sayın Bekaroğlu…
39.- İstanbul Milletvekili Mehmet Bekaroğlu’nun, Rize Milletvekili Osman
Aşkın Bak’ın yaptığı açıklamasındaki bazı ifadelerine ilişkin açıklaması
MEHMET
BEKAROĞLU (İstanbul) – Teşekkür ederim Sayın Başkanım. 
Sayın
Bak herhâlde Rize’ye gelmiyor. 
OSMAN
AŞKIN BAK (Rize) – Geçen hafta cuma günü oradaydım, yarın da oradayım. 
MEHMET
BEKAROĞLU (İstanbul) – Bakın, çay 3 lira 3 kuruşla değil, ortalama 1,90’la
satıldı. 
Denize
dökülmesi, çürümesi milattan önceydi, milattan önce; bunu unutmayalım. 
Rize’nin
ve çayla geçinen Artvin’in o Arhavi, Hopa, Borçka ilçeleri ve Trabzon’un da
çayla geçinen ilçelerinin nüfusları azalmaktadır. 
Organik
çayla ilgili söyledikleri, baştan doğruydu ama şu anda organik çayla ilgili
geri adımlar atılmıştır, vazgeçilmektedir organik çay ve organik gübreden.
Arz
ederim efendim. 
BAŞKAN
– Teşekkür ederim.
OSMAN
AŞKIN BAK (Rize) – Efendim, ismimi zikrederek benim bölgede bulunmadığımı ifade
etti. Tutanaklara geçmesi için söylüyorum: Geçen hafta cuma günü oradaydım,
yarın da orada olacağım. 
MEHMET
BEKAROĞLU (İstanbul) – Yani çayla geçinmiyorsun demek istedim.
OSMAN
AŞKIN BAK (Rize) – Ben de çay üreticisiyim, çay koçanım var, ailem çay tarımı
yapıyor, dolayısıyla 2,5 yaprak çay toplamış birisiyim. 
ATİLA
SERTEL (İzmir) – İstanbul’da geziyorsun ama Osman Aşkın Bak. 
OSMAN
AŞKIN BAK (Rize) – Dolayısıyla kendisine, bir milletvekiline bu şekilde
söylemesini yakıştıramadım ama kendisi gelmiyor, kendisi İstanbul Milletvekili,
Rize milletvekilleri olmadığı için böyle konuşuyorlar. 
Teşekkür
ederim. (AK PARTİ sıralarından alkışlar) 
BAŞKAN
– Sayın Bak, çayın denize dökülmesinin de milattan önce olduğunu ifade ettiği
için zaten aranızda bayağı bir jenerasyon farkı var.
OSMAN
AŞKIN BAK (Rize) – Doğru, doğru.
Teşekkür
ederim.
BAŞKAN
– Sayın milletvekilleri, gündemin “Seçim” kısmına geçiyoruz.
VI.- SEÇİMLER
A) Radyo ve Televizyon Üst Kuruluna Üye Seçimi
1.- Radyo ve Televizyon Üst Kurulunda 14/7/2019 tarihinde boşalacak olan
üyeliklere seçim
BAŞKAN
– Şimdi, Radyo ve Televizyon Üst Kurulunda 14 Temmuz 2019 tarihinde boşalacak 3
üyelik için 6112 sayılı Radyo ve Televizyonların Kuruluş ve Yayın Hizmetleri
Hakkında Kanun’un 35’inci maddesi gereğince seçim yapacağız. 
Üst
Kurulda boşalacak 3 üyelik için Adalet ve Kalkınma Partisi Grubu, Cumhuriyet
Halk Partisi Grubu ile Halkların Demokratik Partisi Grubuna düşen birer üyelik
için aday gösterilmiştir. Adayların adları birleşik oy pusulası şeklinde
düzenlenmek suretiyle bastırılmıştır. Toplantı ve karar yeter sayısı mevcut
olmak şartıyla seçimde aday listelerinden en çok oyu alan adaylar seçilmiş
olacaktır.
Şimdi
adayların adlarını soyadı sırasına göre okuyorum:
Adalet
ve Kalkınma Partisi Grubu tarafından gösterilen adaylar:
Yunüs
Emre Kars
Nurullah
Öztürk
Cumhuriyet
Halk Partisi Grubu tarafından gösterilen adaylar:
Şafak
Akça
Faruk
Bildirici
Halkların
Demokratik Partisi Grubu tarafından gösterilen adaylar:
Mehmet
Mahsum Akgündüz
Ali
Ürküt
Oylamanın
ne şekilde yapılacağını izah ediyorum: Sağımda yer alan komisyon sıralarından
birinci sıradaki kâtip üye Adana'dan başlayarak İstanbul'a kadar, ikinci sırada
yer alan kâtip üye İzmir’den başlayarak Zonguldak'a kadar adı okunan
milletvekillerinin adını defterden işaretleyecek ve kendisine birer mühürlü
birleşik oy pusulası ile zarf verecektir. Adını ad defterine işaretlettiren ve
mühürlü birleşik oy pusulası alan sayın üye, kabinine girerek her aday listesinden
birer adayın isminin karşısındaki kareyi çarpıyla işaretleyecek ve oy
pusulasını zarfa koyarak Başkanlık Divanı kürsüsünün önünde yer alan oy
kutusuna atacaktır. 
Aynı
zarftan birden çok oy pusulası çıkması hâlinde bu oy pusulalarının tamamı veya
daha önce açıklandığı üzere ilgili aday listesinden seçilecek üye sayısından
fazla adayın işaretlendiği oy pusulalarının ilgili kısmı geçersiz sayılacaktır.
Bu hususlar oy pusulalarında dipnot olarak da belirtilmiştir. 
Kabinlere
aynı renk tükenmez kalemler konulmuştur. Sayın üyeler bu kalemleri
kullanacaklardır. 
Sayın
kâtip üyelerinin yerlerini almalarını rica ediyorum.
Şimdi,
oylamanın sayım ve dökümü için ad çekme suretiyle 5 kişilik bir Tasnif
Komisyonu tespit edeceğim:
Sayın
Yasin Uğur, Burdur? Burada.
Sayın
Gülistan Kılıç Koçyiğit, Muş? Yok.
Sayın
Mehmet Erdoğan, Gaziantep? Yok.
Sayın
Ahmet Özdemir, Kahramanmaraş? Burada.
Sayın
Ahmet Çakır, Malatya? Yok.
Sayın
Ensar Aytekin, Balıkesir? Yok.
Sayın
Meral Danış Beştaş, Siirt? Burada.
Sayın
Bayram Yılmazkaya, Gaziantep? Yok. 
Sayın
Yüksel Özkan, Bursa? 
ÖZGÜR
ÖZEL (Manisa) – Srebrenitsa’da.
BAŞKAN
– Sayın Oya Ersoy, İstanbul? Burada.
Sayın
Cemil Yaman, Kocaeli? Yok.
Sayın
Radiye Sezer Katırcıoğlu, Kocaeli? Yok.
Sayın
Halil Etyemez, Konya? Burada. 
Tasnif
Komisyonuna seçilen üyeler oylama işlemi bittikten sonra komisyon sıralarında
yerlerini alacaklardır.
Oylamaya
Adana ilinden başlıyoruz.
(Oylar
toplandı)
BAŞKAN
– Oyunu kullanmayan sayın üye var mı? Yok. 
Oy
verme işlemi tamamlanmıştır. 
Tasnif
Komisyonu üyeleri lütfen yerlerini alsınlar. 
Tekrar
hatırlatıyorum: Sayın Yasin Uğur, Sayın Oya Ersoy, Sayın Ahmet Özdemir, Sayın
Halil Etyemez, Sayın Meral Danış Beştaş. 
Kupaları
kaldıralım. 
(Oyların
ayrımı yapıldı) 
BAŞKAN
– Radyo ve Televizyon Üst Kurulu üyelikleri için yapılan seçime ilişkin Tasnif
Komisyonu tutanağı gelmiştir, okutuyorum: 
Türkiye Büyük Millet Meclisi Başkanlığına
Radyo
ve Televizyon Üst Kurulunda Adalet ve Kalkınma Partisi, Cumhuriyet Halk Partisi
ile Halkların Demokratik Partisi Gruplarına düşen birer üyelik için yapılan
seçime 330 üye katılmış, kullanılan oyların dağılımı aşağıda gösterilmiştir. 
Saygıyla
arz olunur.
Tasnif Komisyonu

 Yasin
Uğur Oya Ersoy Ahmet Özdemir
 Burdur İstanbul Kahramanmaraş
 Halil
Etyemez Meral Danış Beştaş
 Konya Siirt
Adalet ve Kalkınma Partisi Grubu Aday Listesi
Yunüs Emre Kars 17 oy
Nurullah Öztürk 305 oy
Cumhuriyet Halk Partisi Grubu Aday Listesi
Şafak Akça 8 oy
Faruk Bildirici 283 oy
Halkların Demokratik Partisi Grubu Aday Listesi
Mehmet Mahsum Akgündüz:  6 oy
Ali Ürküt: 278 oy
Boş: 2 oy
Geçersiz: 3 oy
Toplam: 330 oy
BAŞKAN
– Buna göre, Radyo ve Televizyon Üst Kurulunda 14 Temmuz 2019 tarihinde
boşalacak 3 üyeliğe Nurullah Öztürk, Faruk Bildirici, Ali Ürküt seçilmiştir,
hayırlı olmasını diliyorum. (CHP ve HDP sıralarından alkışlar) 
Birleşime
on dakika ara veriyorum. 
Kapanma Saati: 17.11
İKİNCİ OTURUM
Açılma Saati: 17.25
BAŞKAN: Başkan Vekili Süreyya Sadi BİLGİÇ
KÂTİP ÜYELER: Nurhayat Altaca KAYIŞOĞLU (Bursa), Şeyhmus DİNÇEL (Mardin)

----- 0 -----
BAŞKAN
– Türkiye Büyük Millet Meclisinin 101’inci Birleşiminin İkinci Oturumunu
açıyorum.
Alınan
karar gereğince denetim konularını görüşmüyor ve gündemin “Kanun Teklifleri ile
Komisyonlardan Gelen Diğer İşler” kısmına geçiyoruz. 
Bu
kısmın 1’inci sırasında yer alan, Konya Milletvekili Ziya Altunyaldız ve Adalet
ve Kalkınma Partisi Grup Başkanvekili İstanbul Milletvekili Mehmet Muş ile 50
Milletvekilinin Türkiye Turizm Tanıtım ve Geliştirme Ajansı Hakkında Kanun
Teklifi ve Bayındırlık, İmar, Ulaştırma ve Turizm Komisyonu Raporu’nun
görüşmelerine kaldığımız yerden devam edeceğiz. 
VII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Konya Milletvekili Ziya Altunyaldız ve Adalet ve Kalkınma Partisi
Grup Başkanvekili İstanbul Milletvekili Mehmet Muş ile 50 Milletvekilinin
Türkiye Turizm Tanıtım ve Geliştirme Ajansı Hakkında Kanun Teklifi (2/1988) ve
Bayındırlık, İmar, Ulaştırma ve Turizm Komisyonu Raporu (S. Sayısı: 94) (x)
BAŞKAN
– Komisyon? Yerinde. 
Dünkü
birleşimde İç Tüzük’ün 91’inci maddesine göre temel kanun olarak görüşülen 94
sıra sayılı Kanun Teklifi’nin ikinci bölümü üzerindeki görüşmeler
tamamlanmıştı. 
Şimdi,
ikinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. 
7’nci
madde üzerinde ikisi aynı mahiyette olmak üzere dört adet önerge vardır. İlk
okutacağım iki önerge aynı mahiyettedir. Önergeleri okutup birlikte işleme
alacağım. 
Buyurun:
Türkiye Büyük Millet Meclisi Başkanlığına
Görüşülmekte
olan (2/1988) esas numaralı Kanun Teklifi’nin 7’nci maddesinin kanun
teklifinden çıkarılmasını arz ve teklif ederiz. 
 Gökan
Zeybek Hasan Baltacı Mahmut Tanal
 İstanbul Kastamonu
 İstanbul
 Süleyman
Bülbül  Turan Aydoğan  Ayhan Barut
 Aydın İstanbul
 Adana
 Orhan
Sümer 
 Adana


Aynı
mahiyetteki diğer önergenin imza sahipleri:
 Necdet
İpekyüz  Ebrü Günay  Nuran İmir
 Batman
 Mardin  Şırnak
 Tulay
Hatımoğulları Oruç Erol Katırcıoğlu  Kemal Bülbül
 Adana
 İstanbul  Antalya
 
BAŞKAN
– Komisyon aynı mahiyetteki önergelere katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) -
Katılamıyoruz efendim.
BAŞKAN
– Sayın Komisyonun katılamadığı önergeler üzerinde ilk söz Sayın Aydoğan’ın.
Buyurun
Sayın Aydoğan. (CHP sıralarından alkışlar)
TURAN
AYDOĞAN (İstanbul) – Sayın Başkanım, teşekkür ediyorum. 
Yüce
Meclisi saygıyla selamlıyorum. 
Srebrenitsa,
vahşetin insanlık aynasına yansımasıdır. Tüm mazlum halkları buradan
selamlıyorum. Haklı mücadelelerinin önünde saygıyla eğiliyorum. 
Yasa
teklifleri getiriyorsunuz ama galiba gündemi takip etmiyorsunuz. Gündem sizin
getirdiğiniz bu yasalarla hiç alakalı değil, son bir hafta, on gündür
getirdiğiniz yasaların dışında bir gündem var. Hatta gündemin bir kısmını
kendiniz hazırladınız. Var olan sorunları bir şekilde kendiniz daha da gündeme
taşır hâle getirdiniz. Nedir bunlar? Türkiye’nin çok ciddi bir adalet sorunu
var, Türkiye’nin çok ciddi bir tutuklu ve hükümlüler sorunu var, Türkiye’nin
çok ciddi bir cezaevinde yatan düşünce suçluları sorunu var, Türkiye’nin çok
ciddi bir cezaevinde yatan siyasiler sorunu var. Gençler, öğrenciler ve birçok
insanın mağdur edildiği bir sistemin içerisinde yaşıyoruz. Sadece TCK 299’dan
80 bin insanın yargılandığı bir ülkede yaşıyoruz. Bundan iki, üç gün önce grup
başkan vekilimiz Sayın Özel -aynen- bu kürsüden size bir çağrı yaptı,
“Kaçmayın, nereye gidiyorsunuz? Meclisi niye kapatıyorsunuz? Konuşacağımız
çokça şey var.” dedi. Ben de aynı noktadan sesleniyorum size: Konuşacağımız
çokça şey varken, çıkaracağımız çokça yasa varken, bizden çözüm bekleyen
dışarıda milyonlarca insan varken getire getire bu zamanlama sorunlu yasaları
mı gündemimize getiriyorsunuz? 3600 ek gösterge isteyenlere ne diyeceksiniz?
EYT mağdurlarına ne diyeceksiniz? Cezaevinde üst üste yatan insanlara ne diyeceksiniz?
Avrupa’nın ve dünyanın uygar ülkeleri önünde her türlü mahcubiyetimize neden
olan gazetecilere, düşünürlere, kanun hükmünde kararnamelerle mağdur ettiğiniz
kişilere, bilim insanlarına, ortaya döktüğünüz, bu ülkenin millî serveti olan
akla sahip insanlara ne diyeceksiniz? Ben dün bir tutuklu akademisyeni ziyaret
ettim. Gözüne bakarken vicdan azabı çektim çünkü biliyorum ki “Adalet Reformu”
adı altında getirdiğiniz -çokça tartışılacak birçok konu var ama- kısmen
buradan geçirebileceğimiz bir yasayla bir gün önce orada tutukluluk hâli sona
erebilecekken biz Meclisi kapatıp gideceğiz, hiç alakasız bu yasaları burada
görüşeceğiz, o insanlar iki-üç ay daha orada yatacaklar ve bu vicdan azabını
hissetmeyeceğiz. Ben hissediyorum, siz hissetmiyor musunuz? 
Şimdi
gündem buyken başka bir gündem yarattınız, Deli Dumrul vergileri gündemi. Şener
Şen’in Züğürt Ağa filmindeki gibi, Haraptar köyünü satacak yasalar yapıyoruz.
Ya da başka bir deyimle, Anadolu’da köylü kadın, 8 çocuğu var, 8 ekmek yapıyor,
çocuklar vicdanlı, annelerine dönüp diyorlar ki: “Ya, anacığım, sen aç
kalacaksın.” Anne diyor ki: “Siz beni düşünmeyin, ananız dert yesin, yarım
yarım 4 yesin.” Yaptığınız iş bu, yarım yarım 4 yiyeceksiniz. Paraları
suladınız, Merkez Bankasının ihtiyat akçesine göz diktiniz, şimdi de bu kadar
kötü yönettiğiniz bir ekonomide yiğitçe istihdam yaratan, üretim yaratan
turizmcilerin gelirlerine göz diktiniz. Bırakın bu işleri ya, bırakın millet
üretim yapsın, bırakın millet para kazansın, bırakın millet ayakta kalsın, çekin
elinizi milletin kesesinden! Hiçbir şey kazanmasa bile cirosundan size para
ödeyecek. Kime ödeyecek? İcra kurulunu Sayın Bakandan, Bakan Yardımcısından,
Devlet Hava Meydanları Genel Müdüründen, Denizcilik İşletmeleri Genel
Müdüründen yaptığınız, yani bu 2017’de çıkardığınız Anayasa’yla tekçi, tek
merkeze bağlı, partizanca belirlediğiniz kadrolara ödeyecek. Sonra ne
yaparsınız ben size söyleyeyim: Siz bu işi tutturamazsınız, böyle makyajlarla
falan filan yüzde 1’i 0,75’e düşürdük, onun da dörtte 1’ini aldık falan filan,
bunlarla tutturamazsınız. Ama şuna eminim: Bu işe başlarsınız, buradan
alacağınız paranın yakasını bırakmazsınız çünkü haraç mezat yönetiyorsunuz her
tarafı. 
Bugün
buraya kendi bütçesiyle getirdiğiniz kurulu yarın genel bütçeye devredersiniz,
buna devam eder durursunuz. Üstelik her türlü denetimden uzak bir iş
yapıyorsunuz. Anayasa’nın 160’ıncı maddesi belli; kamu tüzel kişiliği havası
veriyorsunuz buradaki kuruma, Sayıştay denetiminin de dışında tutuyorsunuz. Bir
makyaj daha yaptınız: “Yok, 3 tane kuruluş teklif verecek, o teklifi icra
kurulu değerlendirecek.” Kim icra kurulu? Az önce saydım: Bakanınız, bakan
yardımcınız, genel müdürleriniz.
(Mikrofon
otomatik cihaz tarafından kapatıldı) 
TURAN
AYDOĞAN (Devamla) – Efendim, bir dakika lütfederseniz…
BAŞKAN
– Sözlerinizi tamamlayın Sayın Aydoğan. 
TURAN
AYDOĞAN (Devamla) – Partizanca yönettiğiniz bu idari kademelerle beraber siz
değerlendireceksiniz o bağımsız denetim kuruluşlarını, onlar bir denetim
yapacaklar, sonra da Sayıştay ihtiyaren o işle ilgilenecek, siz buna “denetim”
diyeceksiniz, öyle mi? Ya, bizim aklımız bu işlere eriyor; bu, denetimsizlik
demektir. Ama burada halkımızın sorgulaması gereken bir şey var: Bu şekilde,
denetimsiz kurmuş olduğunuz bu ajansla beraber kimin parasına göz dikiyorsunuz,
neyi denetimden uzak tutuyorsunuz? Zaten diğer kuruluşlarınız ve kurullarınız
denetlendiği zaman öyle olağanüstü şeyler ortaya çıkar ki; bunu da uzak tutun,
bu millet zaten avansınızı tüketti, bir miktar daha eliniz ceplerinde olsun
bakalım. Sonumuzu Allah hayreylesin.
Hepinizi
saygıyla selamlıyorum. (CHP sıralarından alkışlar)
BAŞKAN
– Aynı mahiyetteki önerge üzerinde ikinci söz talebi Sayın Günay’ın.
Buyurun
Sayın Günay. (HDP sıralarından alkışlar)
EBRÜ
GÜNAY (Mardin) – Sayın Başkan, değerli vekiller; ben başlarken yakamdaki mor
kurdelenin sebebini açıklamak istiyorum: Rosa Kadın Derneği ve aynı zamanda
öncülüğünü ettiği, içerisinde bulunduğu Kadına Yönelik Şiddetle Mücadele Ağı
“Kadına karşı şiddete dur.” demek için mor kurdele çağrısı yapmıştı, ben de
bugün buradan onların eylemlerine destek oluyorum. Kadına yönelik şiddete her
yerde, her alanda karşı durmaya devam edeceğimizi buradan bir kez daha ifade
etmek istiyorum. 
Değerli
arkadaşlar, söz konusu kanun teklifiyle, Türkiye’nin turistik değerlerinin yurt
içi ve yurt dışında tanıtılmasını sağlayarak ülkemize gelen ziyaretçi sayısı ve
buna bağlı olarak turizm gelirlerini artırmak, dünyanın en prestijli etkinlik,
festival ve organizasyonlarını ülkeye çekmek, turizm projelerine yatırımcı çekmek,
stratejik ve büyük ölçekli turizm yatırımlarına destek olmak ve Türkiye’nin
turizminin, turizm kültürünün ve ekonomisinin, endüstrisinin ve ticaretinin
geliştirilmesine maddi destek sağlamak amacıyla bir ajansın kurulması teklif
ediliyor. 
Tabii,
işin ilginç tarafı şu: Kültür ve Turizm Bakanlığı bünyesinde faaliyette bulunan
Tanıtım Genel Müdürlüğü tam da bu iş için aslında faaliyet yürütüyor ama onu
geliştirmek dururken nedense özel hukuk hükümlerine tabi olacak özel bir fon
kurulmak isteniyor ve özel bir ajansla yapılmak isteniyor bu. 
Üzerinde
söz almış olduğum 7’nci maddeyle, ajansın denetiminin özel denetim firmaları
tarafından sağlanacağı düzenlenmekte yani söz konusu bu maddeyle, ajansa
kendini denetleyecek kuruluşu seçme yetkisi verilmiş olacak. Kamu yararını
ilgilendiren kuruluşların denetimini yapmak üzere yetkilendirilen bağımsız
denetim kuruluşlarından en az üçünden teklif alınması, bunların arasından seçim
yapma yetkisi ajansın icra kuruluna bırakılıyor. Ne Sayıştay denetimi ne de
Cumhurbaşkanlığı Devlet Denetleme Kurulunun denetimi söz konusu olacak; bu
maddeyle açıktır ki Sayıştay denetiminden kaçışın yasal altyapısı hazırlanıyor.

Kamu
yararına kurulduğu söylenen ve büyük bir bütçeye sahip olacağı öngörülen
ajansın kendi kendini denetlemesi aslında bu kurumun denetlenmeyeceğinin
göstergesidir. Yani özünde şıracının şahidi bozacı olacak. 
Kamu
kuruluşu olarak kurulan turizme ilişkin ajansın 8’inci madde kapsamında da
Sayıştay ve Kamu İhale Kanunu’ndan muaf tutulması, bunun yerine özel denetim firmalarıyla
denetim yapılmaya çalışılması kabul edilemezdir çünkü bu durum kamuda şeffaflık
ve denetim gibi anayasal iki hakkı yok etmek demektir ki şeffaflık ve denetim
kamu hukukunda ve kamu yararında olmazsa olmazdır. 
Ajansın
özel denetim firmaları tarafından denetlenmesi, denetim işlevinin tam ve etkin
şekilde yapılıp yapılamayacağına dair şüpheler oluşturuyor kuşkusuz. Hele ki
ajansın özellikle bu kanun teklifinde geçen Sayıştay Kanunu’ndan muaf tutulması
dikkate alındığında 7’nci madde pimi çekilmiş bir bomba gibi önümüze
düşecektir. Yapılacak her türlü usulsüzlüğe kılıf niyetine getirilen bu
maddeyle ajansın ihaleleri istediği kişiye veya firmaya verme durumu kabul
edilemezdir. Bu sadece ve sadece rant sağlamadır. 
Değerli
arkadaşlar, bu kanun metni düzenlenirken, özellikle turizm düzenlenirken
Mardin, Diyarbakır, Urfa, Batman da düşünülmüş müdür, merak ediyorum.
Hasankeyf’in sular altında bırakılması turizmi nasıl etkileyecek? Bunu burada
konuşmamız lazım esasında.
Yine,
vekili olduğum Mardin’in Savur ilçesinde faaliyette olan 6 adet taş ocağına
7’sinin daha eklenmek istenmesini konuşmak gerekiyor. Bu, tam bir doğa kıyımı,
tam bir ormanlık alanın yakılması demektir ki kabul edilebilir bir durum değil.
Özellikle Savur’un nefesi gibi… Doğaya düşman bu projelerle nefessiz bırakılmak
istenen bir Mardin var ve Mardin bir turizm bölgesi. Buna ne diyorsunuz, merak
ediyorum. Eğer bu kanun geçecekse tüm bunlara samimiyetle cevap vermemiz lazım.

Kanun
teklifinde hâliyle kurulması düşünülen ajansın turizm sektöründeki
sorunlarımızı çözemeyeceği, turizmin geliştirilmesine katkı sağlamayacağı çok
açıktır. Biz turizmi geliştirmek istiyorsak Diyarbakır’dan Edirne’ye,
Tekirdağ’dan Van’a, Hakkâri’ye bütün bir ülkeyi bir bütün olarak düşünmemiz ve
bütün turizm bölgelerini ele alıp değerlendirmemiz gerekecektir. Aslında
yapılacak olanla, sektörden toplanacak parayla ancak yandaş firmalar
zenginleşecek ve yoksul daha da yoksullaşacaktır. Turizmin ülke geneline
yayılmasının anahtarı ajans kurmakta değil, toplumsal barışı inşa etmektedir.
Teşekkürler.
(HDP sıralarından alkışlar) 
BAŞKAN
– Aynı mahiyetteki önergeleri oylarınıza sunuyorum: Kabul edenler... Kabul
etmeyenler... Önergeler kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/1988) esas numaralı Türkiye Turizm Tanıtım ve Geliştirme Ajansı
Hakkında Kanun Teklifi'nin 7’nci maddesinin aşağıdaki şekilde değiştirilmesini
arz ve teklif ederim.
"Denetim
MADDE
7- (1) Ajansın ve Ajansın iştirak ettiği şirketlerin Kamu Gözetimi, Muhasebe ve
Standartları Kurumu tarafından yayınlanan Türkiye Finansal Raporlama
Standartlarına uygun olarak hazırlanan yıllık finansal tabloları 3/12/2010
tarihli ve 6085 sayılı Sayıştay Kanunundaki usullere göre Türkiye Cumhuriyeti
Sayıştay Başkanlığınca denetlenir.”
 Mehmet
Metanet Çulhaoğlu Ayhan Erel Hasan Subaşı
 Adana Aksaray Antalya
 Yavuz
Ağıralioğlu Orhan Çakırlar Şenol Sunat
 İstanbul Edirne Ankara
BAŞKAN
– Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkan.
BAŞKAN
– Komisyonun katılmadığı önerge üzerinde söz talebi var.
Sayın
Sunat, buyurun. (İYİ PARTİ sıralarından alkışlar)
ŞENOL
SUNAT (Ankara) – Sayın Başkan, değerli milletvekilleri; evet, bu teklifle
Türkiye Turizm Tanıtım ve Geliştirme Ajansı, Kültür ve Turizm Bakanlığının
ilgili bir kuruluşu olarak kuruluyor, “Tüzel kişiliği olan ve özel hukuk
hükümlerine tabi” deniliyor. Büyük bir bütçeye de sahip olacak bu ajans, “1
milyar lirayı aşacak.” deniyor. Evet, nereden geliyor bu bütçe? Turizm
firmalarının cirolarından -ki bütün turizm firmaları karşı çıkmalarına rağmen-
turizm payı olarak alınacak. Genel bütçeden aktarılan tutar, hibeler, yardım ve
bağışlar, ajansın iştirak ettiği şirketlerin faaliyetlerinden elde edilen
gelirler ve benzeri. Evet, böyle olmasına rağmen, bu ajans ne Sayıştay
denetimine ne de Kamu İhale Kanunu’na tabi olmayacak. Damga vergisinden muaf,
dava süreçlerinde teminat yatırmaktan da muaf olacak. 
Ayrıca,
değerli milletvekilleri, hani bir damadımız var, ekonomi bakanı, onun dediği
gibi, bakın, burası çok önemli. Ajansın yatırım yapacağı iştiraklerde son karar
yine Cumhurbaşkanının. Bu nasıl bir hukuk devleti sayın milletvekilleri? Genel
bütçeden aktarılan pay bizim vergilerimizden ayrılan pay ama denetimden uzak,
“Ben yaptım oldu.” anlayışı. Böyle şirket mantığı bile olmaz. Hiçbir süreç ve
olaylardan maalesef ders çıkarmıyoruz. Bu yapılan, hem Parlamentoya hem
vatandaşlarımıza hakaret etmek ve Anayasa’yı çiğnemektir. 
Sayın
milletvekilleri, Mecliste bütçe görüşmelerinde Sayıştay raporunun yer almadığı
bu ajans için nasıl bütçe kabul edeceğiz? Tabii, diyorsunuz ki “Bir bilen karar
verecek.” Onun için diyorum ki: Bu Meclis güçlü bir Meclis olamaz bu şekilde.
Sayıştay
niye var? Niye Sayıştaya güvenilmiyor? Bu ajans özel bir kuruluş mudur yoksa
kamu kuruluşu mudur? Özel ise bu muafiyetler nedendir? Kamu ise neden özel bir
şirket gibi kurgulanmıştır? Bunları sormak gerekiyor.
Değerli
milletvekilleri, kendinize sormalısınız: Niçin kuruluyor bu ajans? Hangi
açıklar kapatılmak isteniyor? Kimlere rant sağlayacak imkânlar oluşturuluyor?
Amaç, tanıtım ve geliştirme mi? Komisyon Başkanına göre, turizmde başarılı olan
bütün ülkelerde bu ajanslar varmış. Sayın Komisyon Başkanı, ama o ülkeler hukuk
devleti. “Amaç, tanıtım ve geliştirme mi?” diye sordum. Kültür ve Turizm
Bakanının kendi şirketleri ve yandaş şirketler daha fazla büyüsün, tekelleşsin
diye mi? Turizmi geliştirmek istiyorsanız, biraz önce de ifade ettiğim gibi,
hukuk devleti olacaksınız, dış politikadaki yanlışlardan arınacaksınız, ülkede
başıboş gezen milyonlarca mülteci için çözüm arayacaksınız.
Sayın
milletvekilleri, Türkiye her geçen gün turizm yatırım pazarı özelliğini
kaybediyor. Turizm yatırımcıları aldıkları kredileri ödeyemediklerinden
tesislerini satışa sunuyorlar. Türk turizmini geliştirmek mi istiyorsunuz?
Yeniden yapılanmasını mı istiyorsunuz? Özellikle turizmle ilgili özel sektör
STK’lerini bir kanun çerçevesinde yeniden yapılandırarak tek çatı altında tüzel
bir kurum hâlinde toplayın. Turizm yüksek kurulu oluşturarak turizmle ilgili
bakanlıkların, turizmin önündeki engelleri ortadan kaldırın. Finans olaylarını
çözmek için de turizmi tanıtma ve geliştirme fonu oluşturun. Zaten Kültür ve
Turizm Bakanlığının Tanıtma Genel Müdürlüğü var, bunu geliştirin. İşte eğer bu
tanıtma ve geliştirme fonunu oluşturabiliyorsanız -ki oluşturulabilir- bu fonun
destinasyon yönetimi ve pazarlamasını sağlayacak çalışmalara hız verin. 
(Mikrofon
otomatik cihaz tarafından kapatıldı)
BAŞKAN
– Sayın Sunat, tamamlayın lütfen. 
ŞENOL
SUNAT (Devamla) – Değerli milletvekilleri, konu gündeme geldiğinde hemen
kızıyorsunuz, hemen gardınızı da alıyorsunuz ve savunmaya geçiyorsunuz. Diyoruz
ki: Cumhurbaşkanlığı hükûmet sistemi denilen ve geri kalmış ülkelerin başkancı
sistemi olan bu ucube sistemin behemehâl yani bir an önce değişmesi
gerekmektedir. “Ülkeyi uçuracak.” dediğiniz bu sistemin ülkeyi getirdiği nokta
ortada. Devletin tüm kurumlarını birer birer ortadan kaldırıyor ve devlet
hafızası yok ediliyor. Bu Meclis bu iyiliği milletimize yapmak zorundadır, Türk
milletinin yapısına uymayan bu modeli değiştirmek zorundadır sayın
milletvekilleri. 
Hepinizi
saygıyla selamlıyorum. (İYİ PARTİ ve CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir. 
Birleşime
on dakika ara veriyorum. 
Kapanma Saati: 17.47 
ÜÇÜNCÜ OTURUM
Açılma Saati: 18.06
BAŞKAN: Başkan Vekili Süreyya Sadi BİLGİÇ
KÂTİP ÜYELER: Mustafa AÇIKGÖZ (Nevşehir), İsmail OK (Balıkesir) 
----- 0 -----
BAŞKAN
– Türkiye Büyük Millet Meclisinin 101’inci Birleşiminin Üçüncü Oturumunu
açıyorum.
94
sıra sayılı Kanun Teklifi’nin görüşmelerine devam ediyoruz. 
Komisyon?
Yerinde.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 94 sıra sayılı Kanun Teklifi’nin 7’nci maddesinin (1)’inci fıkrasında yer
alan "ve Ajansın iştirak ettiği şirketlerin” ibaresinin madde metninden
çıkarılmasını ve maddeye aşağıdaki fıkranın eklenmesini arz ve teklif ederiz.
 Muhammet
Emin Akbaşoğlu  Mehmet Doğan Kubat  Sermin Balık 
 Çankırı
 İstanbul  Elâzığ
 Zeynep
Gül Yılmaz  Ramazan Can
 Mersin
 Kırıkkale
"(2)
Denetim sonucunda düzenlenen bağımsız denetim raporları Sayıştaya gönderilir.
Sayıştay, münhasıran kendisine sunulan bağımsız denetim raporlarını esas alarak
hazırlayacağı raporu Türkiye Büyük Millet Meclisine sunar.”
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) – Takdire
bırakıyoruz efendim.
BAŞKAN
– Komisyonun takdire bıraktığı önerge üzerinde söz talebi? Yok. 
MUHAMMET
EMİN AKBAŞOĞLU (Çankırı) – Gerekçe.
BAŞKAN
– Gerekçeyi okutuyorum:
Gerekçe:
Önergeyle
kanun teklifinin 1’inci ve 4’üncü maddesinde yapılan değişikliğe uyum
sağlanması ve Türkiye Turizm Tanıtım ve Geliştirme Ajansının bağımsız denetim
raporları üzerinden Sayıştay denetimine tabi olması amaçlanmaktadır.
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmiştir.
Kabul
edilen önerge doğrultusunda 7’nci maddeyi oylarınıza sunuyorum: Kabul edenler…
Etmeyenler… Kabul edilmiştir.
Yeni
madde ihdasına ilişkin bir adet önerge vardır. Önergeyi okutup Komisyona
soracağım. Komisyon önergeye salt çoğunlukla katılırsa önerge üzerinde yeni bir
madde olarak görüşme açacağım. Komisyonun salt çoğunlukla katılmaması hâlinde
ise önergeyi işlemden kaldıracağım.
Şimdi
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/1988) esas numaralı Türkiye Turizm Tanıtım ve Geliştirme Ajansı
Hakkında Kanun Teklifi’nin 7’nci maddesinden sonra gelmek üzere aşağıdaki
maddenin eklenmesini arz ve teklif ederiz.
“Madde
8- Denetim raporu, her denetleme döneminin sonunda Ajans’a ait internet
sitesinde paylaşılır.”
 Mehmet
Metanet Çulhaoğlu Ayhan Erel İmam Hüseyin Filiz
 Adana Aksaray Gaziantep
 Yavuz
Ağıralioğlu Orhan Çakırlar
 İstanbul Edirne
BAŞKAN
– Komisyon önergeye salt çoğunlukla katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) – Salt
çoğunluğumuz olmadığı için katılamıyoruz efendim.
BAŞKAN
– Komisyon önergeye salt çoğunlukla katılamamış olduğundan önergeyi işlemden
kaldırıyorum.
8’inci
madde üzerinde dört adet önerge vardır, okutup aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte olan
94 sıra sayılı Kanun Teklifi’nin 8’inci maddesinin kanun teklifi metninden
çıkarılmasını arz ve teklif ederiz.
 Necdet
İpekyüz Ebrü Günay Meral Danış Beştaş
 Batman Mardin Siirt
 Oya
Ersoy Nuran İmir Kemal Bülbül
 İstanbul Şırnak Antalya
 Tulay
Hatımoğlulları Oruç
 Adana
BAŞKAN
– Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz efendim.
BAŞKAN
– Önerge üzerinde söz talebi var.
Sayın
Beştaş, buyurun lütfen. (HDP sıralarından alkışlar) 
MERAL
DANIŞ BEŞTAŞ (Siirt) – Teşekkürler Sayın Başkan.
Değerli
milletvekilleri, evet, Türkiye Turizm Tanıtım ve Geliştirme Ajansını kuruyor bu
kanun teklifi. 8’inci madde de bunun aslında temeli yani buna ilişkin
görüşlerimizi sunacağız.
Şimdi,
bu kanun teklifinin her şeyden önce Anayasa’nın 160’ıncı ve 2’nci maddesine ve
daha birçok maddesine aykırı olduğunu peşinen söyleyeyim. Yani burada
Anayasa’ya uyarlı bir madde düzenlemesi yok çünkü hem Sayıştay denetiminden
kaçırıyor hem de şeffaflık meselesini tümüyle elimine ediyor.
Şimdi,
gerçekten bu ajansa ihtiyaç var mı, bu ihtiyaç nereden çıktı, asıl mesele bu,
bunu tartışacağız. Bir de zaten Turizm Bakanlığının -başka konuşmacılar da
söyledi- Tanıtma Genel Müdürlüğü var. O olmasa hani böyle bir ajansa ihtiyaç
var diyebilirdik ama böyle bir müdürlük dururken bu ajans neden alelacele
getirildi? Burada paraya ihtiyaç var, gerçekten bir rant kapısına ihtiyaç var.
Bunun adını koyarak söyleyelim. 
Peki,
bununla birlikte, kamu yararına kurulacak bir ajanstan mı söz ediyoruz yoksa
özel bir ajanstan mı yani özel bir işten mi söz ediyoruz? Yani bir kere şöyle,
4 tane muafiyet söyleyeceğim: Bir, Sayıştay denetiminden muaf. İki, Kamu İhale
Kanunu’ndan muaf. Bu da yetmemiş “Her türlü dava ve işlemlerinde teminat yatırılmayacak.”
diyor. Yani bu çok önemli bir düzenleme. Damga vergisinden de muaf. Bu kamu
kurumu mu, özel kurum mu? Önce buna karar verelim. Eğer kamu kurumu ise neden
Sayıştay ve Kamu İhale Kanunu’ndan muaf? Eğer özel şirket ise niye dava
giderleri, teminat ve diğer masraflar alınmıyor? Bunun da bir cevabı yok. Ucube
bir teklifle karşı karşıyayız. 
Yani
neden geldi? Bunun adını koymak açısından şunu söyleyeyim: Ekonomi dibe çöktü,
artık normal seviyesine çıkarılabilir bir durumdan çok uzakta. Elde avuçta ne
varsa satıldı, özelleştirildi. Halkın olan satılıp savruldu, yok oldu. Tarım
arazileri bitti, hayvancılık öldü, ülkede üretim bitti en önemlisi. Dışa
bağımlılık artarken artık elimizde ne kaldı? İşsizlik, yoksulluk; daha fazla
mutsuzluk, en önemlisi, hâkimiyetini sürdürüyor. 
Elde
kalan ne? Tarihî miras ve doğal güzellikler. Bunlar da kaldı mı? Hayır, yok.
Botan Vadisi ve Hasankeyf buna ilişkin en önemli örnekler. Barajlarla tarihî ve
doğal güzelliklerimiz, miraslar da yok ediliyor. Onlardan da geriye kalanı
değerlendirelim. Ne yapalım? Yurt dışından gelen turist sayısında artış olduğu
için iştah kabarmış. “Buradan bir kâr elde etmemiz lazım, para kazanmamız
lazım.” şeklinde bir mantığın sonucunda aslında bu çıkmış.
Şimdi,
burada -devam ediyorum- bundan önceki rant kapısı nasıl bu hâle gelecek, nasıl
ranta dönüşecek? Cumhurbaşkanlığı Strateji ve Bütçe Başkanlığının hazırladığı
raporda devletin kasasından vakıf ve derneklere yapılan cari transfer
harcamaları 818 milyon lira; bu çok ciddi bir rakam. Yine, 2018 ve önceki
dönemlerde söz konusu vakıf ve derneklere 847 milyon liradan fazla para
harcanmış durumda. Yani kamu kaynakları çeşitli vakıf ve derneklere peşkeş
çekiliyor, halkın cebinden çıkarılıyor. Deniz bitti, evet, Türkiye’de deniz
bitti, devlet kasasında para kalmadı. Peki, sarayın, Beştepe’nin elektrikleri
gerçekten nasıl yanacak? Yeni gelir kapıları lazım. İşte, bu teklif o gelir
kapılarından birini tesis etmeyi amaçlıyor. 
Şimdi,
burada Anayasa’dan uzaklaşıldığını ve tek adam rejiminin gitgide, hızla, daha
fazla tahkim edildiğini çok net bir şekilde görmekteyiz. Bununla birlikte şunu
da son olarak söyleyeyim: Gerçekten turizm bu tip yöntemlerle gelişebilir mi?
Belirli vakıflara, derneklere, Sayıştay denetiminden uzak, Kamu İhale
Kanunu’ndan uzak… Açıkça “Biz burada para kazanacağız ve buna her türlü
muafiyeti getiriyoruz, şeffaflık yok, hiç kimse denetleyemeyecek.” deniyor.
Denetlenemeyen bir para kazancı söz konusu, Türkçesi bu yani daha açık nasıl
ifade edilir bilmiyorum. 
Turizm
bu şekilde gelişmez, bu tip yasalarla hiç gelişmez. Bu tür yasalar sadece
turizmi öldürür. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Beştaş.
MERAL
DANIŞ BEŞTAŞ (Devamla) - Kıyı alanları, sit alanları büyük otellere peşkeş
çekilecek bu teklifle; doğa katledilecek, tarihî miraslar böyle bir teklifle
yok edilecek çünkü tek bir amaç var: Kâr, daha fazla kâr, daha fazla para. 
Bununla
birlikte, emek sömürüsünün en yoğun hâliyle oluşan turizm anlayışına destek
olunuyor bu teklifle. Su yataklarına HES’ler, Akkuyu’ya nükleer santral
yapılarak turizm ancak öldürülebilir, bu teklifin paralelinde bir de bunlar
yapılıyor. Tabii, bu ölüm yalnızca turizmin ölmesi değil gerçekten, buna dikkat
edelim, tarihimizin, geleceğimizin de ölmesi anlamına geliyor. Bu nedenle,
8’inci maddenin aslında, gerçekten, derhâl madde metninden çıkarılması
gerekiyor. Halk iradesini temsil eden bu Parlamentonun, açıkça Anayasa’ya
aykırı, halkın cebinden para alacak, turizm sektörünü de birilerine peşkeş
çektirecek ve para kazandıracak bu maddeye “hayır” demesi gerekiyor. Bu konuda
bütün Meclisten talebimiz budur.
Teşekkür
ediyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/1988) esas numaralı Türkiye Turizm Tanıtım ve Geliştirme Ajansı
Hakkında Kanun Teklifi'nin 8’inci maddesinin aşağıdaki şekilde değiştirilmesini
arz ve teklif ederiz.
"Muafiyet
ve istisnalar 
MADDE
8- (1) Ajans, her türlü dava ve icra işleminde teminat yatırma
mükellefiyetlerinden muaftır.
(2)
Ajans bu Kanun kapsamındaki faaliyetleri nedeniyle düzenlenecek kâğıtlara
ilişkin damga vergisinden muaftır.”
Mehmet
Metanet Çulhaoğlu  Ayhan Erel Hasan Subaşı
 Adana Aksaray Antalya
 Şenol
Sunat Orhan Çakırlar Yavuz Ağıralioğlu 
 Ankara Edirne İstanbul
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz efendim.
BAŞKAN
– Komisyonun katılmadığı önerge üzerinde söz talebi var.
Sayın
Sunat, buyurun. (İYİ PARTİ sıralarından alkışlar)
ŞENOL
SUNAT (Ankara) – Sayın Başkan, değerli milletvekilleri; bugün Srebrenitsa
katliamının 24’üncü yıl dönümü. Ölenlere Allah’tan rahmet diliyorum. Allah bir daha
böyle bir katliam, böyle bir acı yaşatmasın insanlığa.
Değerli
milletvekilleri, bu kürsüden sizlere sesleniyoruz, çünkü bizim mecramız bu
kürsü. Özellikle AK PARTİ yöneticilerine ve Sayın Cumhurbaşkanına da buradan
sesleniyorum: Bizden sonraki nesillere, birbirinden rövanş alma peşindeki güç
mücadelelerini, ülkenin asıl sorunlarını tartışamayan kısır kamplaşmaları miras
olarak bırakmamalıyız. 
Sayın
milletvekilleri, ülkeyi yöneten Türkiye Cumhuriyeti hükûmetleri devletin temel
kuruluş felsefesi ve varoluş gerekçeleriyle uzlaşmak, onlara sadakatle bağlı
kalmak zorundadır. Cumhuriyetimizin temel felsefesine uygun, üniter ve millî
yapımızın muhafaza edildiği, evrensel insan haklarının en iyi şekilde ifade
bulduğu, insan haklarının korunmasının temel şartı olan kuvvetler ayrılığı
prensibinin en sağlıklı hâle kavuşturulacağı demokratik parlamenter rejimi
yeniden tesis etmek bu Meclisin görevidir. 
Sayın
milletvekilleri, bilindiği üzere, Anayasa aslında iki temel hukuksal alanla
ilgilenir. Bunlardan birincisi, elbette temel hak ve özgürlüklerin düzenlenerek
anayasal güvenceye alınması; ikincisi ise devlet organlarının oluşumu, görev ve
yetkileri ile birbirleriyle olan ilişkileridir. Bu ikinci alan, en az birinci
alanın kendisi kadar hatta ondan daha da fazla temel hak ve özgürlüklerin
anayasal güvenceye kavuşturulmasında önem arz eder. 
Eğer
devlet organları güçler ayrılığı temelinde birbirinin alanına karışmayacak ve
birbirini dengeleyecek şekilde oluşturulamaz, devlet aygıtının işletilmesinde
denetim ve dengeleme sistemi kurulamaz ise Anayasa’da yer alan temel hak ve
özgürlüklere ilişkin bütün düzenlemeler anlamsız kalır ve bu bilinen de bir
gerçektir ama işte Türkiye bu durumu yaşıyor. 
Bu
garabet -biraz kızıyorsunuz ama; ucube diyorum kızıyorsunuz, garabet diyorum
kızıyorsunuz- başkancı sistemin Türkiye’yi getirdiği durum ortada. Tüm kanun
tekliflerine bir bakın değerli arkadaşlar “Ben yaptım, oldu.” anlayışı hâkim.
Kanunlar birbiriyle ve Anayasa’yla çelişiyor. Vatandaşların hukuk güvenliğine
sahip olmadığı bir ülke zaten hukuk devleti değildir. İstediğiniz kadar
cilalayarak, alıntı yaparak, süsleyerek “Yargı reformu çıkarıyorum.” deseniz de
bu şartlarda, bu sistemle asla uygulayamazsınız, bunlar sadece sözde kalır
sayın milletvekilleri. Türkiye’nin ise kaybedecek zamanı yok. Hani bu
Cumhurbaşkanlığı hükûmet sistemi uçuruyordu ülkeyi? En yakın örnek, 2023
hedefleriniz vardı, hatta 2071’in programını yapıyordunuz. Hani, millî gelir
kişi başı 25 bin dolar, gayrisafi yıllık hasıla 2 trilyon dolar, ihracat 500
milyar dolar ve dünyanın ilk 10 ekonomisine girme hedefleri nerede? On Birinci
Kalkınma Planı sunuldu Meclise, hepsi en az yarıya düşmüş ama böyle giderse
kalkınma planının uygulanması bile söz konusu değil. Dünyanın ilk 10
ekonomisini bırakın, ilk 20’sinde bile olamayacağız bu gidişle. Senelerdir bol
keseden atıp tuttunuz. Halk arasında bir deyim vardır sayın milletvekilleri,
inanılırlığını kaybeden kişiler için derler “Atma Recep, din kardeşiyiz” diye.
Bu hâle geldik.
Cumhurbaşkanlığı
hükûmet sistemini ısrarla savunuyorsunuz. 
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Sunat. 
Buyurun.

ŞENOL
SUNAT (Devamla) – Tamamlıyorum efendim. 
Millet
yağmur gibi yağan zamlardan, iş bulamamaktan, her an işini kaybetmekten, asgari
ücretin fukaralık rakamının altında kalmasından, çocuklarının iyi eğitim
almamasından, çocuklarının geleceği için endişe duymaktan, yargının muhalifleri
ve sade vatandaşları korkutmada sopa olarak kullanılmasından, yılda bir hafta
bile tatil yapamamaktan, akraba taallukatın devletin her kurumunu
yönetmesinden, israftan, yapılan ve bir türlü doyulmayan saraylardan, konu
komşusu ve akrabalarıyla bile kullanılan siyasi söylemler yüzünden kavgalı
olmaktan memnun mu? Onun için değerli milletvekilleri, Türkiye'nin bir an önce
normalleşmesi gerekiyor. 
Hepinizi
saygıyla selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/1988) esas numaralı Kanun Teklifi’nin 8’inci maddesinin (3) numaralı
fıkrasında yer alan “tabi değildir” ibaresinin “tabidir” olarak
değiştirilmesini, (4) numaralı fıkrasının ise “Ajansta, 22/5/2003 tarihli ve
4857 sayılı İş Kanununa tabi personel istihdam edilir. Kamu kurum ve
kuruluşlarına personel alınmasına dair ilgili mevzuat hükümleri Ajans
tarafından istihdam edilecek personel hakkında uygulanır” şeklinde
değiştirilmesini arz ve teklif ederiz. 
 Gökan
Zeybek Süleyman Bülbül  Hasan Baltacı 
 İstanbul Aydın Kastamonu
 Özgür
Özel Mehmet Akif Hamzaçebi
 Manisa İstanbul
BAŞKAN
– Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz efendim. 
BAŞKAN
– Komisyonun katılmadığı önerge üzerinde söz talebi var. 
Sayın
Bülbül, buyurun. (CHP sıralarından alkışlar) 
SÜLEYMAN
BÜLBÜL (Aydın) – Sayın Başkan, değerli milletvekilleri; Genel Kurulu saygıyla
selamlıyorum. 
Turizm
Tanıtım ve Geliştirme Ajansının kurulmasına ilişkin kanun teklifi hakkında söz
almış bulunmaktayım.
Turizmin
gelişmesi için Türkiye'de bir iklim değişikliğine ihtiyaç var, turizmin
gelişmesi için Türkiye'de demokrasi iklimine ihtiyaç var. Anayasa’dan
kaynaklanan hak ve özgürlüklerin artık topluma mal olmasına ihtiyaç var.
İnsanlar toplantı ve yürüyüş hakkını kullanmalı, insanlar ifade özgürlüğünü
kullanmalı. Artık 382 cezaevine ek 120 cezaevi daha açılmamalı. Artık insanlar
sokaklarda 5 kişiyle, 6 kişiyle toplandığı zaman “Siz ne yapıyorsunuz?” diye
arkalarına polis takılmamalı. Turist de güvenlik ister ama turist, geldiği
ülkenin hukuk güvenliği içerisinde, can güvenliği içerisinde, mal güvenliği
içerisinde, özgür bir toplumda seyahat etmeyi, gezmeyi ister.
Bakınız,
demokrasi iklimine sahip olmadığımız sürece, özgür bir toplum olmadığımız
sürece, toplumda anayasal haklarımızı kullanmadığımız sürece biz turizmi
geliştirme yasalarını ne kadar getirsek dahi turizmde bir aşama sağlayamayız.
Bakınız,
şunu söylemek istiyorum: Burada, demokrasi özgürlük iklimi; barış, kardeşlik
iklimi -kavga, düşmanlık iklimi dışında- çok önem arz ediyor. Toplumun
talepleri de bu. Bunu nerede yaşadık? u. 31 Martta yaşadık, 23 Haziranda
yaşadık. Toplum artık kavga istemiyor, toplum artık düşmanlık hukuku istemiyor;
toplum artık kardeşlik istiyor, barış istiyor, demokrasi istiyor, özgürlük
istiyor. Toplumun bu taleplerine karşı gelemezsiniz. Bu taleplerle birlikte
güvenli bir ülke, hukuk güvenliğinin olduğu bir ülke istiyor.
Şöyle
bir baktım, Hukukun Üstünlüğü Endeksi’nde 2014’te 59’uncu sıradayız; şu anda,
2019’da ise 126 ülke arasında 109’uncu sıraya geldik. Ne oldu da geldik? Tek
adam rejiminden dolayı geldik. Bakınız, yolsuzlukla mücadelede 57’nci ülkeyiz,
şeffaflıkta 94’üncü, temel hak ve özgürlüklerin ihlalinde ise 126 ülke arasında
122’nci ülkeyiz. En önemlisi, Avrupa Konseyinin 2018 Raporu’na göre, Avrupa
Konseyi ülkelerinde 130 gazeteci tutuklu ve bunun 110’u Türkiye’de.
Gazetecilerin cezaevinde olduğu, siyasilerin, milletvekillerinin cezaevinde
olduğu, özgürlüklerin olmadığı bir toplumda turizmi geliştirmek için ne kadar
çalışma içerisine girerseniz girin, bunun gelişeceğini düşünmemek gerekir. 
Bakınız,
kişilerin can ve mal güvenliği konusunda bile 126 ülke arasında 96’ncı
sıradayız. Bunun için yapmamız gereken şu: Özgürlüklerin yolunu açacağız,
anayasal hakların kullanılmasının yolunu açacağız ve bununla birlikte
demokrasiye geçeceğiz, demokrasi iklimini tüm topluma mal edeceğiz.
8’inci
madde… 8’inci maddede ne getiriliyor? Muafiyetler getiriliyor ve burada
getirilen muafiyetlerle beraber istisnalar getiriliyor. Anlayamadığım nokta şu:
Göktürklerde, Orhun ve Tonyukuk Yazıtları’nda kuyudat memuru çok önemli.
Selçuklularda, Gaznelilerde, Karahanlılarda, İlhanlılarda devletin gelir ve
giderlerinin denetimi Divan-ı İşrafta yapılıyor; Osmanlı’daysa Başbâkî Kulluğu
ve Divan-ı Muhasebatta yapılıyor. Daha sonra 1876’da, 1924’te -cumhuriyette-
anayasal kurum hâline geliyor ve 1961’de de “Sayıştay” ismini alıyor. Sayıştay
kimin adına denetim yapıyor? Sayıştay TBMM adına denetim yapıyor, yasama
organı, Meclis adına denetim yapıyor? Niye korkuyorsunuz? Niye korkuyorsunuz,
Sayıştayın denetim yapmasından niye korkuyorsunuz? Yasada bir düzenleme
yapıyorsunuz, bu düzenleme de diyorsunuz ki: “Bağımsız denetçilerin raporunu
Sayıştay alır, Türkiye Büyük Millet Meclisine verir.” Böyle küçük
değişikliklerle, Sayıştayın denetim yapma hakkını ortadan kaldırıyorsunuz ve
Türkiye Büyük Millet Meclisi adına yapılan denetimi bir kenara itiyorsunuz.
Kamu
İhale Kanunu’ndan niye korkuyorsunuz? Kamu İhale Kanunu’nu on yedi yılda 188
defa siz değiştirdiniz. Ne eksik bıraktınız da… Uygulandığı takdirde bu ajans
hakkında bir şeyler bulunabilir korkusu mu var? Arkadaşlar, bu yasa teklifi,
açıkça, bir örtülü fon yaratmak ve diğer örneklerde olduğu gibi, fonu amaç dışı
kullanmak amacıyla çıkarılan bir yasa teklifi. O nedenle, korkmamak gerekiyor,
denetimden korkmamak gerekiyor, denge ve denetim sistemlerinden korkmamak
gerekiyor. 
Beni
dinlediğiniz için hepinize teşekkür ediyorum. 
Sağ
olun, var olun. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 94 sıra sayılı Kanun Teklifi’nin 8’inci maddesinin (3)’üncü fıkrasının
aşağıdaki şekilde değiştirilmesini arz ve teklif ederiz.
“(3)
Ajans, 4/1/2002 tarihli ve 4734 sayılı Kamu İhale Kanununa ve 7 nci maddenin
ikinci fıkrası hükmü hariç 3/12/2010 tarihli ve 6085 sayılı Sayıştay Kanununa
tabi değildir.”
 Muhammet
Emin Akbaşoğlu Sermin Balık Osman Aşkın Bak
 Çankırı Elâzığ Rize
 Meliha
Akyol Abdullah Güler Ramazan Can
 Yalova
 İstanbul Kırıkkale
 Mehmet
Doğan Kubat
 İstanbul

BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) – Genel
Kurulun takdirine bırakıyoruz efendim.
BAŞKAN
– Önerge üzerinde söz talebi yok, gerekçeyi okutuyorum:
Gerekçe:
Önergeyle
Kanun Teklifi’nin 7’nci maddesinde Türkiye Turizm Tanıtım ve Geliştirme
Ajansının Sayıştay denetimine tabi olması yönünde yapılan düzenleme
doğrultusunda teklifin 8’inci maddesinin 3’üncü fıkrasının yeniden düzenlenmesi
amaçlanmaktadır.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Kabul
edilmiştir.
Kabul
edilen önerge doğrultusunda 8’inci maddeyi oylarınıza sunuyorum: Kabul
edenler... Kabul etmeyenler... Kabul edilmiştir.
9’uncu
madde üzerinde üç adet önerge vardır, aykırılık sırasına göre işleme alacağım:
Türkiye Büyük Millet Meclisi Başkanlığına
Görüşülmekte
olan (2/1988) esas numaralı Türkiye Turizm Tanıtım ve Geliştirme Ajansı
Hakkında Kanun Teklifi'nin 9’uncu maddesinin teklif metninden çıkarılmasını arz
ve teklif ederiz.
 Mehmet
Metanet Çulhaoğlu Ayhan Erel Aylin Cesur
 Adana Aksaray Isparta
 İmam
Hüseyin Filiz Orhan Çakırlar Yavuz Ağıralioğlu 
 Gaziantep Edirne İstanbul
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz efendim.
BAŞKAN
– Önerge üzerinde söz talebi var.
Sayın
Cesur, buyurun. (İYİ PARTİ sıralarından alkışlar)
AYLİN
CESUR (Isparta) – Sayın Başkan, değerli milletvekilleri; Genel Kurulu saygıyla
selamlıyorum.
Türkiye
Turizm Tanıtım ve Geliştirme Ajansı Hakkında Kanun Teklifi’ni görüşüyoruz.
Kanun teklifiyle, Türkiye'nin turistik değerlerinin yurt içi ve dışında
tanıtılmasını sağlayarak turizm gelirlerini artırmak amacıyla ajansın
kurulmasını teklif ediyorsunuz. Konuşuluyor birkaç gündür. Ortak sorular:
Kültür ve Turizm Bakanlığı bünyesindeki Tanıtım Genel Müdürlüğü dururken niçin
tüzel kişiliği haiz özel hukuk hükümlerine tabi bir özel fon kurulmak
isteniyor?
Soru:
Fonun denetimi neden sadece bağımsız denetim yaptırmakla sınırlı olarak
bırakılıyor?
Soru:
Milyarlık bütçeye sahip olacak ajansa ne Sayıştay denetimi ne Cumhurbaşkanlığı
Devlet Denetleme Kurulunun denetimi söz konusu değil, neden?
Soru:
Ajans, faaliyetlerinin finansmanı için turizm sektöründen turizm payı alacak,
kâr da zarar da edilse ciro üzerinden paylar fona neden aktarılacak?
Bir
diğer soru: Ajans hizmetleri neden İhale Kanunu dışında tutuluyor?
Turizm
sektörü paydaşlarının niçin görüş ve önerileri alınmaz, işte, bu da önemli bir
soru.
“Bozdur
bozdur harca.” diyor büyüklerimiz. Hazıra konduğunuz varlıklarımız milletimizin
varlıklarıdır ve hiç de kolay edinilmedi değerli milletvekilleri. Türkiye
Cumhuriyeti kurulalı beri ortalama 4,5-5 büyümeyi başardık. İptidai tarım
ülkesi olmaktan çıktı Türkiye ve 190 ülke arasında 17-18’inci konuma geldi;
bunlar herhâlde geçen on yedi yıl zarfında olmadı. Her türlü çalkantıya ve
darbelere rağmen ayakta tutan da bu aslında. 
Antalya,
doğası, sunduğu alternatif turizm seçenekleriyle Türkiye turizminin yükselen
yıldızı ve lokomotifidir. 2002 yılına gelindiği zaman Antalyalıların köylerinin
yüzde 95’inde su vardı ve eğer “Her şey on yedi senede oldu.” diyeniniz varsa
sorarız biz de: Üniversite mi oldu, günde 500 uçağın indiği havaalanı mı oldu,
elektrik santrali mi oldu, Alanya-Antalya yolu mu yapıldı, Dalaman Havalimanı
mı yapıldı? Altyapılar, kültür merkezi, Manavgat su projesinin hayata
geçirilmesi, Milas-Bodrum Havalimanı, kongre merkezleri, hastaneler, yollar;
bunlar sizden önce yapıldı. 1960’larda 100 bin turisti misafir edecek imkânı
vardı Türkiye’nin, oradan 25 milyon turisti ağırlayacak kapasiteye geldi ve
sadece Antalya 10 milyon turist ağırlayabiliyordu siz iktidara gelmeden evvel.
Geçen kırk sene zarfında 25 milyon turisti ağırlayacak, misafir edecek kıvama
geldi. 1970’lerde 50 milyon dolar olan turizm gelirimiz, 2000’de 10 milyar
dolara gelmişti, 1963’te 199 bin yabancı turistin ziyaret ettiği ve 7,6 milyon
dolar döviz bıraktığı ülkemizi bugün 30 milyar dolara taşıyan herkesten Allah
razı olsun. Aslında bunlarla söylemeye çalıştığım şey şu: Bu kadar büyük iş
kolayca olmadı, seneler aldı, bu seneler içerisinde hükûmetler geldi,
hükûmetler geçti ve herkesin gayreti oldu. Şimdi kalkıp düğme diktiğiniz
elbiseye “Elbiseyi biz diktik.” derseniz işte, terziyi kışkırtırsınız.
Bugün
Isparta’dan Antalya’ya bir saat on beş dakikada gidiliyor, daha evvel
Burdur’dan gidiliyordu, Çeltikçi Beli’ni geçip oradan Çubuk Beli’ni geçerek
altı-sekiz saatte gidiliyordu Antalya’ya. İşte, Ispartalılar bunu Süleyman
Demirel’e borçlular. Sizin kalkıp “Her şeyi biz yaptık.” dediğiniz yerde biz
bunu hatırlatırız.
Bundan
on sene evvel Sayın Cumhurbaşkanı Süleyman Demirel’e sordular, dediler ki:
“‘Bölünmüş yollar yaptık, hepsini biz yaptık.’ diyorlar, ne diyorsunuz?”
Yanındaydım, şöyle bir cevap verdi: “Türkiye’de 60 bin kilometre asfalt yol var
-on sene önceki şeyi söylüyorum- 350 bin kilometre köy yolu var, 3 bin
kilometre otoyol var, 2 boğaz köprüsü, 5 bin tane köprü var; bunlar geçen yedi
sene zarfında yapılmadı.” Geçen yedi yılda 16 bin kilometre bölünmüş yol
yapılmış. Bölünmüş yol nedir, biliyor musunuz; yol var da soldan sağdan birer
metre genişletip üç tane çizgi çekiyorsunuz, bir ortadan, iki kenardan, işte
ona bölünmüş yol deniliyor. 
Şimdi,
tabii, birazcık işin şeyini bırakalım. Değerli arkadaşlarım, şunu söylemeye
çalışıyorum: Kalkınma ve zenginleşmenin çaresi mutlaka rekabetten geçer,
mutlaka hür teşebbüsten geçer. Eğer bir ülke insan kaynaklarını, insan gücünü
yani becerisini, bilgisini iyi kullanabiliyorsa ve serbest şekilde
kullanabiliyorsa, piyasa ekonomisi üzerinden kullanabiliyorsa o ülke ilerliyor.
Çünkü zengin ülkelere bakıldığı zaman, hepsinde mevcut olan şey aslında serbest
ekonomi. Şimdi bunu niye dedim? Serbest ekonomi aynı zamanda demokrasiyle,
insan haklarıyla ve hukukun üstünlüğüyle ancak oluyor. Hukukun üstünlüğünün
olmadığı yerde kalkınmayı istenilen şekilde götürebilmek mümkün değil, çok zor.
Kalkınma ve zenginleşmemize yardımcı olması nedeniyle ve çok önemli olması
nedeniyle de turizmi fevkalade önemsiyoruz ve ülkemizin döviz kazanması
bağımsızlığı kadar önemli diyoruz çünkü aslında bağımsızlık ekonomiyle çok
direkt ilişkili. Bu durumda turizm, Türkiye ekonomisinin şah damarıdır ve
Türkiye'nin dünyayla kucaklaşmasının, dünyayla beraberliğinin de çok önemli bir
faktörüdür. Türkiye'nin yurt dışında doğru tanınmasında, Türkiye’ye yapılan
tarihî haksızlıkların düzeltilmesinde de turizmin çok önemli bir payı var. 
(Mikrofon
otomatik cihaz tarafından kapatıldı) 
BAŞKAN
– Sayın Cesur, tamamlayın sözlerinizi. 
AYLİN
CESUR (Devamla) – Yalnız devletin gayretiyle olacak bir iş değil bu. Devletin
gayretine ve desteğine olan ihtiyaç ne kadar azalırsa aslında başarı o kadar
büyük demek. 
Bundan
dolayı, özetle, çıkarılacak kanunun turizm sektörünün bütün paydaşlarına büyük
yük getireceği ortada. Turizm sektörünün ve yatırımcıların eli kalbinde,
endişeyle “Kanun ne olacak?” diye bekliyorlar. “Turizm sektöründe ciro
üzerinden paraları alalım, denetimsiz bir fonda toplayalım, bozduralım
bozduralım harcayalım.” mantığı; bu böyle olmaz değerli arkadaşlar. Gelin,
sektörün üzerine daha fazla yük bindiren bu tekliften vazgeçin.
Şimdi,
sonuçlar ortada, aslında ekonomimizin geldiği yer ortada. Yanlış kararlarla
aslında sizin için de işlerin çok iyi gitmediğini söylememiz gerekiyor, dostane
tavsiye. Gelin, herkesi mutlu edecek çözümler arayalım. Rekabet ve yarış
globalleşen dünyada insan için çağın gereği; ikincisi, emniyet. İkisinin
geldiği durum da çıkmazdaysa bunu beraberce çıkarabiliriz çıkmazdan. O yüzden,
bizi izleyen milletimize diyorum ki: Hiç endişe etmeyin, sıkıntı büyük ama
çözüm var.
Hepinizi
saygıyla selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/1988) esas numaralı Kanun Teklifi’nin 9’uncu maddesinde yer alan
“,Bakanlık tarafından yürürlüğe konulan yönetmelikle belirlenir.” ibaresinin
“Kültür ve Turizm Bakanlığı tarafından yürürlüğe konulan yönetmelikle
belirlenir.” şeklinde değiştirilmesini arz ve teklif ederiz.
 Gökan
Zeybek Hasan Baltacı Mahmut Tanal
 İstanbul Kastamonu İstanbul
 Süleyman
Bülbül Turan Aydoğan Ayhan Barut
 Aydın İstanbul Adana
 Orhan
Sümer  Bedri Serter
 Adana İzmir

BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz efendim. 
BAŞKAN
– Önerge üzerinde söz talebi var.
Sayın
Serter, buyurun. (CHP sıralarından alkışlar)
BEDRİ
SERTER (İzmir) – Sayın Başkan, saygıdeğer milletvekili arkadaşlarım; Türkiye
Turizm Tanıtım ve Geliştirme Ajansı Hakkında Kanun Teklifi üzerine konuşmaya çıktım.

Evet,
şaşırıyorum bazen “Nereden başlayayım?” diye. AK PARTİ hükûmetlerinin
paramparça hâle getirmiş olduğu kamu kaynakları ve yok ettiğiniz Varlık Fonu
sonrasında gemi kıyıya vurmaya başladı. Yetmedi, bu kez “ajans” adı altında,
hesabını vermeyeceğiniz, Sayıştay denetiminden muaf tutmaya çalıştığınız,
üstelik de amacı turizmi geliştirmek olan bir kurumu burada gündeme taşıdınız.
Turizm Komisyonumuzda, Cumhuriyet Halk Partisi ve diğer muhalif parti
yetkilileriyle biraz yumuşatıldı, 1 puan, 0,75’e çekilmiş oldu, hesap vermek de
işin içine girdi, bağımsız bir denetim kurumu ve arkasından Sayıştayın onayıyla
hesap verilebilir duruma geldi. Ama benim bildiğimiz kadarıyla, deminden beri
de konuşmacıların söylediği gibi, Bakanlığa bağlı Turizm Tanıtım Genel
Müdürlüğü mevcuttur. Kanun, turizm payı alınmasından söz ediyor yani tüm kurum,
kuruluş ve emekçilerin cirolarından haraç almaktan bahsediliyor. Tabii, 2019
yılının ilk üç ayında turizm yatırımcılarının ve emekçilerinin mücadelesiyle
5,5 milyona ulaşmış yabancı turist sayısı ve 4,6 milyar dolar civarındaki
turizm geliri Hazinenin avuçlarını kaşındırdı, iştahını kabarttı belli ki.
Tabii ki Hükûmetin asli görevlerinden biri de ülkenin turizmini tanıtmaktır
fakat on yedi yıldır ülkenin turizminin tanıtılmaması ve geliştirilmemesi
konusunda nereye geldiğimizden biraz bahsedeyim.
Kültür
ve Turizm Bakanlığı verilerine göre 2002 yılında işletme belgeli konaklama
tesis sayımız 2.124; bugün gelinen nokta ise on yedi yıl sonra sadece artı
1.800 tesis ilave edilmiş. Yine 2002 yılında yatak sayısı 396 binken on yedi
yıl sonra ancak 975 bine çıkartılabilmiş ama turizm sektörünün emekçilerinin
verdiği tüm mücadele sonucunda 2002 yılında 13 milyon olan yabancı turist
sayımız bugün 40 milyon sayısına ulaşmış. Bunun yanında ülkemizde turizm
yatırım ve teşvikleri yapılırken bile taraflı davranıldığını anlatmak
istiyorum. Türkiye’nin dört bir yanı turizm cenneti olmasına rağmen
yatırımcıların çoğu -kusura bakmasın Antalyalı vekillerim- Antalya bölgesi ve
Akdeniz Bölgesi’ne yağdırılmakta. Düşünün ki 2017 yılında Antalya’ya gelen
turist sayısı 10 milyonu bulurken İzmir sadece 700 bin turistle sınırlı kaldı.
Bunun bir başka örneği -Bakanlığın kılı kıpırdamıyor bu konularda. Bu örnekleri
Trabzon, Kars, Diyarbakır, Kayseri, Bursa ve birçok ilimizle beraber de
eşleştirebilirim- açık açık, İzmir’le beraber tüm Türkiye üvey evlat muamelesi
görmekte. 
Türkiye
bir turizm ülkesi ama bir Avrupa örneğiyle buna devam etmek istiyorum, örnek
İspanya. Kişi başı gayrisafi millî hasıladaki pay 41 bin dolar. 2018 yılında
103 milyar dolar turizm geliri elde etmiş İspanya. Beş yıldızlı turizm tesisi
sayısıysa sadece 314 ama bizim 2018’deki turizm gelirimiz sadece 29,5 milyar
dolar. Beş yıldızlı tesis sayımız ise 703. Tesis sayısında 2 kat fazlayız ama
ciroda üçte 1’deyiz. Buradan da anlaşıldığı gibi nitelik mi, nicelik mi?
Bakanlığın dikkatini çekmekteyim.
Bir
de dünya turizminin göz bebeği kongre turizmi var. Bizim Bakanlık farkında mı
bilmiyorum? Ben bu verileri toplarken hem Bakanlıktan hem TÜRSAB’dan bazı
kongre turizmiyle ilgili veriler istedim; hiçbir noktaya ulaşamadım. 
TÜRSAB’da
son verilere göre kongre turizminin öncelikli olduğu kitle turizmi, diğer
turizm alanlarına göre 3 kat fazla harcama yapmakta. Kongre turizminin dünya
turizmi gelirlerinin içindeki payı da yüzde 30; çok ciddi bir rakam. Ayrıca,
OECD rakamlarına göre kongre turizmi yapılan ülkelere kişi başı gayrisafi millî
hasılada +2.500 dolar yazmakta. 
Kongre
turizminin önemini vurgulamak için basit bir turizm girdi rakamı vermek istiyorum
sizlere. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
BEDRİ
SERTER (Devamla) - Bir yerli turist sadece 100 birim harcama yapmaktayken
normal bir uluslararası turist 204 birim harcama yapmakta, kongre turizmi
katılımcısı ise 364 birim harcama yapmakta. Verdiğim bu verilerle Türkiye
turizminin nerelere gitmesi gerektiğini vurguladım, tabii ki anlayana.
Bundan
böyle iktidarın en önemli görevlerinden biri, turizm yatırım ve teşviklerini
Türkiye'nin dört bir yanına akılcı ve demokratik bir yaklaşımla
paylaştırmasıdır. Türkiye'nin bacasız sanayisi olan turizmin emekçilerinin
cirolarında ve kârlarında devletin gözü olamaz ve olmamalıdır. Bu yüz akı
sektörümüzün her zaman yanındayız. Hesap verilemeyecek ve denetlenemeyecek her
türlü mekanizmaya sonuna kadar da karşıyız. 
Hükûmet,
yatırımların önünü açar, haraç almaz. Ülkemizin can suyu turizmden elinizi
çekin lütfen. Turizm hep birlikte, her şeyi güzel yapan, Türkiye insanının en
önemli hazinesi, geleceğimiz ve gençliğimizdir. Onu haraca bağlamaya hakkınız
yoktur.
Saygılarımla.
Teşekkür
ederim. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
ÖZGÜR
ÖZEL (Manisa) – Sayın Başkan, söz istiyorum.
BAŞKAN
- Buyurun Sayın Özel.
IV.- AÇIKLAMALAR (Devam)
40.- Manisa Milletvekili Özgür Özel’in, “Gazi Mecliste O Gece” kitabının
içeriğine ilişkin açıklaması
ÖZGÜR
ÖZEL (Manisa) – Sayın Başkan, biraz önce milletvekillerimizin odalarına “Gazi
Mecliste O Gece” diye bir kitap dağıtıldı. Kitabın yazarı geçmiş dönem
milletvekilimiz, Sağlık Komisyonu Başkanımız, Plan ve Bütçe Komisyonu Başkan
Vekili Necdet Ünüvar. Necdet Ünüvar bu kitabı hazırlarken Meclisin
stenograflarıyla beraber gelip benimle iki buçuk saat falan bir mülakat yapmıştı;
bunu bütün partilerle yaptı çok iyi biliyoruz, kocaman bir kitap hazırladı. O
kitap adilane hazırlanmış bir kitaptı ve odalarımızda duruyor. 
Bugün
o kitabın bir özeti… Yine Necdet Ünüvar, İsmail Kahraman yayın sahibi
-hazırlandığı döneme şey yapıyor- ama yayın koordinatörü Genel Sekreterimiz
falan; Meclis bu işin içinde, amblemi burada ve Meclis tarafından kitap
dağıtılıyor. Türkçe, İngilizce, Arapça, Almanca, Fransızca, Rusça, İspanyolca,
Arnavutça, Boşnakça… Bence çok isabetli. İçindeki resimlerin -başta Sayın
Cumhurbaşkanının resmi- tamamı o gece Meclis dışından resimler. Meclisle ilgili
tek fotoğraf; Binali Yıldırım kürsüde, AK PARTİ Grubu ve İsmail Kahraman.
CHP’den kimse yok, o gün MHP’den kimse yok, Halkların Demokratik Partisinden
kimse yok; tek fotoğraf AK PARTİ Grubu. AK PARTİ Grubunun albüm fotoğrafı olsa
insan bunu kullanmaya çekinir, “Tek başına değiliz, diğer arkadaşlar da var.”
der. Ki biz bu kitaba katkı sağladık; üç buçuk saat, üç saat mülakat verdim
ben; bütün arkadaşlarımızla görüşüldü. O kitabın bir özeti, içinde sadece
Cumhurbaşkanının değerlendirmeleri, bir kelime yok, Cumhurbaşkanı da bizlerden
bir kelime bahsetmemiş. Ve görünen o ki sadece AK PARTİ Grubu varmış.
(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZGÜR
ÖZEL (Manisa) – O fotoğraf da o geceden değil, ertesi günkü oturumdan; böyle
Binali Bey, İsmail Kahraman, oradan kesmişler, buradan çekmişler. 
Şimdi,
bu vicdan değil, bu olacak iş değil. Bütün dünyada darbeler yapısı gereği,
doğal olarak iktidara karşı yapılır. İktidarlar darbeden sinerler ya da
direnirler ama iktidara yapılır. Ama bütün iç ve dış kamuoyu döner, muhalefet
partilerinin gözünün ve ağzının içine bakar. Biz o gece Sayın Kubat’la da,
bütün AK PARTİ’lilerle, Meclis Başkanıyla telefon trafiğiyle koştuk geldik, hep
beraber kapalı Meclisi açtık; hedef olmayan Meclisi hedef yaptık. Pilotların
dediğine göre 1 derecenin onda 1’i kadar, 0,1 derece daha aşağıdan gelse burayı
vuracak o bomba; 16 tane 4 tonluk bu avizeler hepimizin burada canını alacak…
(Mikrofon
otomatik cihaz tarafından kapatıldı)
BAŞKAN
– Buyurun.
ÖZGÜR
ÖZEL (Manisa) – Kitabı yapılıyor, ki Allah göstermesin, yarın öbür gün bir
darbe girişimi olsa bu birlik beraberlik ruhuna ve fazlasına ihtiyaç var. Bu,
şimdi akıllı işi mi? Bu, vicdan mı? Bu, olacak iş mi? Bas bunu hepimizin
vergileriyle, hepimizin parasıyla, buraya bas Meclisi, yap bunu; ondan sonra
“Gazi Mecliste O Gece” de, Meclisten tek fotoğraf yok, bir tek AK PARTİ Grubu
var.
Olmaz
yani gerçekten olmaz, gerçekten ayıptır, gerçekten… Yani bir başka akıl devrede
ve vallahi billahi bu akıl AK PARTİ’nin yararına bir akıl değil. Biz yine
geliriz, herkes gelir eminim -bak, bu kadar polemik oluyor, tartışıyoruz- bütün
muhalefet partileri yine gelir buraya, yine deriz. 
Benim
o geceki konuşmamla ilgili A Haber sunucusu şöyle diyor: “Bugüne kadar Özgür
Özel’i çok eleştirdik ama tarihî bir konuşma yaptı.”
(Mikrofon
otomatik cihaz tarafından kapatıldı)
BAŞKAN
– Buyurun.
ÖZGÜR
ÖZEL (Manisa) – O yaptığım konuşma şu: “Yüzyıllık partiyiz, yeneriz, yeniliriz
ama seçimlere gireriz. Ama bugün seçilmiş bir Hükûmet var, biz de ana muhalefet
partisiyiz; gelecek seçimlere kadar Hükûmetin de, demokrasisinin de
arkasındayız, görevimiz muhalefet ve sözüme kıymet veren herkes darbeye
dirensin. Genel Başkanım da uçaktan indi, ilk fırsatta Ankara’ya gelecek.
Sözümüze kıymet veren herkes darbeye dirensin.” demişiz biz.
Şimdi,
ondan sonraki yaşanan neyse ne. Yani yaşanan da ne? Sonuçta siyasi rekabet
içindeyiz. Suçumuz ne olabilir? İstanbul’u aldık, Ankara’yı aldık veya işte,
seçimde polemik yaptık veya bilmem ne dedik. Değer mi ya? Yapılır mı yani?
Hakikaten bunu içine sindiren varsa ben bir şey demiyorum, ben özür
dileyeceğim. “Doğru yapılmış.” diyen varsa ben özür dileyeceğim arkadaşlar.
BAŞKAN
– Sayın Özel, teşekkür ediyorum.
Kayıtlara
geçti ama ben görmedim de yani kitabı görmedim, sonrasında bunu
değerlendiririm.
ÖZGÜR
ÖZEL (Manisa) – Biz buradayken dağıtıldı Başkanım.
BAŞKAN
– Tamam, teşekkür ediyorum.
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ve Adalet ve Kalkınma Partisi
Grup Başkanvekili İstanbul Milletvekili Mehmet Muş ile 50 Milletvekilinin
Türkiye Turizm Tanıtım ve Geliştirme Ajansı Hakkında Kanun Teklifi (2/1988) ve
Bayındırlık, İmar, Ulaştırma ve Turizm Komisyonu Raporu (S. Sayısı: 94) (Devam)
BAŞKAN
– Evet, diğer önergeyi okutuyorum…
MUHAMMET
EMİN AKBAŞOĞLU (Çankırı) – Sayın Başkanım…
BAŞKAN
– İşlemi başlattım.
Türkiye Büyük Millet Meclisi Başkanlığına
Görüşülmekte
olan 94 sıra sayılı Kanun Teklifi’nin 9’uncu maddesinde yer alan “alınmak
suretiyle,” ifadesinin “alınarak” şeklinde değiştirilmesini arz ve teklif
ederiz.
 Tamer
Osmanağaoğlu Cemal Enginyurt Hayati Arkaz
 İzmir Ordu İstanbul
 Lütfi
Kaşıkçı Memet Bülent Karataş Metin Nurullah Sazak
 Hatay İstanbul Eskişehir
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz efendim.
BAŞKAN
– Komisyonun katılmadığı önerge üzerinde söz talebi var.
Ordu
Milletvekili Sayın Cemal Enginyurt, buyurun. (MHP sıralarından alkışlar)
CEMAL
ENGİNYURT (Ordu) – Sayın Başkan, değerli milletvekilleri; öncelikli olarak 11
Temmuz tarihine denk gelen Bosna’daki soykırımı şiddetle lanetliyorum,
soykırımı yapanları protesto ediyorum. Allah Müslümanlara böyle bir acı tekrar
yaşatmasın diyorum.
Değerli
milletvekilleri, bizim orada bir söz vardır, “Yine yeşerdi fındık dalları. Acep
ne olacak üreticinin hâlleri.” derler. Fındık zamanı hemen geliyor. Şimdi,
tekrar yeni bir fındık sezonunda yine üreticilerimiz bizi arıyor, gözleri yine
Hükûmeti arıyor, yine Tarım Bakanlığını ve TMO’dan gelecek haberi bekliyor. 
Geçen
sene sürekli gündeme getirdik, araştırma önergeleri, tartışmalarla fındığımızı
gündemde tuttuk. Sağ olsun, gecikmeli de olsa Sayın Cumhurbaşkanımız ekim ayı
itibarıyla Ordu fındığına 14 TL, Giresun fındığına 14,5 TL vererek bir nebze
olsun üreticimizin rahatlamasına vesile oldular. TMO 200 bin ton civarında
fındık aldı ve belki de Türkiye’de hiçbir üründe olmayan bir başarı fındık
ürünüyle elde edilmiş oldu. 200 bin ton fındığın tamamını, hatta 2016 ve
2017’de TMO’da bekleyen fındıklar da dâhil olmak üzere bütün fındıkları TMO
sattı. Üstelik 16 lirayla 18 lira arasında bir fiyatla sattı ve kâr elde etti,
dolayısıyla bizim söylediklerimizin doğruluğu da tescil edilmiş oldu. 
Şimdi,
yeni bir fındık sezonuna daha girerken yeni oyunlar sahneye konuluyor.
Amerika’da bir toplantı yapılıyor, o toplantıda özellikle kendisine “ihracatçı”
diyenler 850 bin ton fındık rekoltesi olduğunu söyleyerek bu sene fındık
rekoltesinin çok yüksek olduğu algısıyla fındık alivre satışçıların elinde
peşkeş çekilmeye çalışılıyor. Tarım Bakanımız mayıs ayında Ordu’da fındık
çalıştayında bir söz verdi ve dedi ki: “İnşallah bu sene fındık üreticisinin
yüzünü güldüreceğiz.” TMO Genel Müdürü “İnşallah sezon içerisinde fındığın
değerini karşılayacak rakamı açıklayacağız ve TMO fındık alacaktır.” Biz bu
söze güveniyoruz, itimat ediyoruz. Milletimiz de bu sözün hayata geçmesini
bekliyor ama geçen seneki gibi ekim ayında beklemiyor çünkü fındık 15 lira
civarında bir rakamla satış görünce bu sene üretici ciddi anlamda bahçesiyle
ilgilendi, yüzde 100 artan gübre ve ilaç fiyatlarına rağmen bahçesine bakım
yaptı ve fındık amele fiyatları çok yüksek olmasına rağmen fındık toplamak için
köylere çekilmeye başladılar. Bu insanlar fındık pazara inmeden fındık
fiyatının açıklanmasını bekliyor ve en doğal hakları. Biz buradan AK PARTİ’li
dostlarımız aracılığıyla ve bizi izlediğine inandığımız Tarım Bakanı, TMO Genel
Müdürü ve Sayın Cumhurbaşkanımıza seslenmek istiyor ve diyoruz ki: Fındık
üreticisi hakkını ekim ayı gelmeden bekliyor, ilan edilmesini istiyor, “TMO en
az 20 lira olarak fındık taban fiyatını açıklamalıdır.” diyor. Bu 20 lira
rakamı afaki bir rakam değildir, tekrar, biraz önce söylediğim rakamı ifade
etmek istiyorum: TMO 2018 fındığını 18 TL’den satmıştır ve bizde yıllardır
gelenek hâline gelmiştir, son satılan rakam taban fiyatı oluşturmuştur. 18 lira
artık yerleşik bir fiyat olarak kabul edilmeli ama maliyet artışları,
akaryakıttaki artışlar da dikkate alınarak üreticinin bu sene yüzünün gülmesi
için fiyatın 20 TL olması gerektiğini ifade ediyorum.
Karadeniz
insanı hakikaten büyük bir mağduriyet yaşadı, bu mağduriyetin giderilmesi için
Hükûmetimizin bir an önce fiyat açıklamasını bekliyor, hepinize teşekkür
ediyorum, iyi günler diliyorum. (MHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Maddeyi
oylarınıza sunuyorum: Kabul edenler… Etmeyenler… Kabul edilmiştir.
Geçici
madde 1 üzerinde 2 adet önerge vardır, aykırılık sırasına göre işleme alacağım.
Türkiye Büyük Millet Meclisi Başkanlığına
Görüşülmekte
olan (2/1988) esas numaralı Kanun Teklifi’nin geçici 1’inci maddesinin metinden
çıkartılmasını arz ve teklif ederiz.
 Gökan
Zeybek Hasan Baltacı Mahmut Tanal
 İstanbul Kastamonu İstanbul
 Süleyman
Bülbül Turan Aydoğan Ayhan Barut
 Aydın İstanbul Adana
 Orhan
Sümer  Jale Nur Süllü
 Adana Eskişehir
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz efendim.
BAŞKAN
– Komisyonun katılmadığı önerge üzerinde söz talebi var.
Sayın
Süllü, buyurun. (CHP sıralarından alkışlar)
JALE
NUR SÜLLÜ (Eskişehir) – Sayın Başkan, değerli Meclis üyeleri; Turizm Tanıtım ve
Geliştirme Ajansı hakkında uyarılarımızı hiç dikkate almadınız, maddeleri birer
birer oylayıp geçirdiniz. Yasanın tamamını oylamaya geçmeden önce
Eskişehir’deki deneyimlerimi sizlere aktararak bir kez daha düşünmenizi rica
ediyorum. 
Eskişehir
99 yılından önce bir turistin yolunu kaybetse uğramayacağı, bir vesileyle
gelenlerin ise hatırında tozlu ve çamurlu bir il olarak yer edinen bir şehirdi.
99 yılından sonra yerel yönetimin uygulamalarıyla şehirde bir değişim ve
dönüşüm yaşandı. Tüm canlılığını yitirmiş, su taşkınları ve sağlık açısından
tehlike riski taşıyan Porsuk Çayı, iyileştirmesi, değiştirilen yaya köprüleri
ve şu anda içinde dolaşan botları, gondollarıyla şehri şu anda bir gerdanlık
gibi süslüyor. 
Araçların
istila ettiği cadde ve sokaklardan insanları sokağa davet eden yaya yolu
düzenlemeleri, heykelleri, caddelerinde süzülen tramvayı, şehirde yaşayanları
buluşturan parkları, denizi olmayan bir şehirdeki plajıyla şehir bambaşka bir
çehreye kavuştu. 
Eskişehirliler
2004 yılında uyandıklarında bir gazetede “Yeni keşif, Eskişehir turu” ilanını
gördüklerinde çok şaşırdılar ama bir o kadar da gururlandılar. Eskişehir’e
şehir gibi şehir görmeye gelenlerin talepleri Eskişehir’de yepyeni bir sektör
turizminin doğmasına neden olmuştu. 
Belediyenin
müzeler, kültür ve sanat etkinlikleriyle zenginleştirdiği olanaklarla
günübirlik ziyaretler uzun konaklama talebine evrilirken 4 olan otel sayısı da
100’e çıktı. Eskişehir, yerel yönetimin başardıklarıyla şehir turizminin öncüsü
olmasının yanı sıra, aynı zamanda Anadolu’nun kültür ve sanat şehri hâline
geldi. Bunları belediyemizin reklamı için değil, ajansta yer verilmeyen yerel
yönetimlerin önemini vurgulamak için anlatıyorum. 
Gelelim
ajans deneyimimize. Belediyenin şehir turizmi başarısına karşılık, Frig Vadisi,
Yazılıkaya, Seyitgazi, Büyükyayla Karavan Merkezi, Han Yeraltı Şehri,
Kızılinler Termal Projesi, Sivrihisar İnanç Turizmi, Çifteler, Sakaryabaşı,
Mihalıççık Ekoturizmi gibi ilçelerimizde bekleyen onlarca turizm projesi varken
Eskişehir’e hiçbir şey yapmayan AK PARTİ iktidarı 2013 yılında birdenbire
Eskişehir’i Türk dünyası kültür başkenti ilan etti ve bir ajans kuruldu, tıpkı
şimdi kurulması düşünülen ajans gibi. Büyükşehir Belediyemizi temsilen
katıldığım ilk toplantıda ajansın ilk icraatı katılımcılara dağıtılan pahalı
hediyeler oldu. Maaşı çok yüksek olduğu söylenen ama hâlâ ne kadar olduğunu
bilmediğimiz ancak birine yakınlığıyla bildiğimiz biri genel müdür olarak
atandı ajansın başına. Organizatörlerce konserler düzenlendi, gruplar yurt
dışına götürüldü, sokaklarda Nasrettin Hoca kılıklı animatörler dolaştırıldı.
“Türk dünyası kültür başkentlerinden gelen turist kafilelerine rastladınız mı
hiç Eskişehir’de?” derseniz kimse onları göremedi. Eskişehirliler durumu
“Paralar çalgıya çengiye gitti.” diye özetliyor. 
“Ajansa
ne oldu?” derseniz onu da anlatayım. Kuruluş yasasınca 31 Aralık 2013 gününde
tasfiyesi gerekirken 30 Haziran 2014 tarihine yani 2014 yerel seçimleri
sonrasına bırakılması için bir teklif Meclise geldi. Mecliste görüşülürken
renkli kişiliğiyle hafızalarımızda yer edinen Cumhuriyet Halk Partisi
Milletvekilimiz merhum Kamer Genç “Tasfiye edilince de AKP’nin emrine
vereceksin. Burada açık bir yolsuzluk var. Bunlar devletin parası. Araştıralım
eğer bunlar yalansa ben burada kendimi yakarım. Eğer yalan değilse siz de yakar
mısınız?” diye AKP sıralarına seslendi. Nur içinde yat Sevgili Kamer Genç,
yanan ajansın bütçesi oldu. Tasfiye uzayınca 30 Mart 2014 Yerel Seçimlerinde
harcanan paralarla ilgili şaibeler dolaşmaya başladı Eskişehir’de. Asıl işin
ilginci, 2014’te Büyükşehir Belediyesini Cumhuriyet Halk Partisi kazanınca yasa
gereği tasfiye edilerek nakit varlığını yerel yönetime devretmesi gerekirken
bir vakıf kuruldu ve tüm varlık vakfa devredildi ama tartışmalar bitti mi?
Yasaya aykırı vakıflaşan ajansın bütün paraları hâlâ Eskişehir’de tartışılıyor.

(Mikrofon
otomatik cihaz tarafından kapatıldı)
JALE
NUR SÜLLÜ (Devamla) – Bir dakika daha rica edebilir miyim?
BAŞKAN
– Buyurunuz lütfen, tamamlayın. 
JALE
NUR SÜLLÜ (Devamla) – Mülkiyeti TOKİ’ye verilen, şehir merkezinde yıkılan 54
bin metrekarelik Atatürk Stadyumu’nun arsası 2018’de millet bahçesi için Türk
Dünyası Vakfına devredildi. Bir firmaya 185 bin liraya proje çizdirildi ama
proje ihalesi iptal edildi, davet usulüyle İstanbullu bir firmaya verildi. Yol
arkadaşım Sayın Utku Çakırözer sordu “Neden İstanbullu firma?” diye, “Bu
İstanbullu firmanın özelliği ne?” diye. Proje kamuoyundan saklandığı için,
Sayın Erdoğan’ın dediği gibi millet bahçesinde yatıp yuvarlananlar olursa
kafalarını betonlara çarparlar diye endişe ediyoruz açıkçası ama asıl
endişemiz, ortaya saçılan yine bir sürü şaibe. 
Değerli
milletvekilleri, Eskişehir için anlattıklarım sadece bir örnek. Denetimden
uzak, yerel aktörlerin içinde olmadığı, Türkiye'nin turizmini pazarlayacak
ajansın nelere gebe olduğunu varın siz düşünün. 
(Mikrofon
otomatik cihaz tarafından kapatıldı) 
JALE
NUR SÜLLÜ (Devamla) – Bitiriyorum Sayın Başkan.
BAŞKAN
– Toparlayın lütfen. 
JALE
NUR SÜLLÜ (Devamla) – Teşekkür ediyorum.
Düşünmezseniz
de ajansın kurulumunu kabul ederseniz yine bu çatının altında toplanırız,
nereye harcandığı belli olmayan paraları konuşuruz. Rahmetli Kamer Genç’in
sorduğu gibi sorarız ama korkarım ki cevap alamayız. Yanıp giden yine milletin parası
olur.
Genel
Kurulu saygı ve sevgiyle selamlıyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.

Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/1988) esas numaralı Türkiye Turizm Tanıtım ve Geliştirme Ajansı
Hakkında Kanun Teklifi'nin geçici 1'inci maddesinin (1)’inci fıkrasında bulunan
"altı ay” ibaresinin "üç ay” ibaresiyle değiştirilmesini ve maddeye
(2)’nci fıkrasından sonra gelmek üzere aşağıdaki fıkranın eklenmesini arz ve
teklif ederim.
(3)
Geçici olarak oluşturulan bu yönetim kurulu, görev süreleri boyunca sadece 4
üncü maddenin birinci fıkrasının (b) bendi ile ikinci fıkrasında belirtilen
görev ve yetkileri kullanabilir. 
 Mehmet
Metanet Çulhaoğlu Ayhan Erel Hasan Subaşı
 Adana Aksaray Antalya
 İmam
Hüseyin Filiz Aydın Adnan Sezgin Yavuz Ağıralioğlu
 Gaziantep Aydın Trabzon
BAŞKAN
– Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz efendim. 
BAŞKAN
– Önerge üzerinde söz talebi var.
Sayın
Sezgin, buyurun. (İYİ PARTİ sıralarından alkışlar) 
AYDIN
ADNAN SEZGİN (Aydın) – Sayın Başkan, değerli milletvekilleri; iktidar bu
düzenlemeyle, mevcut kurumların yıkılması ve yerlerine gecekondu kurumların
oluşturulması geleneğini sürdürmektedir. Bu yaklaşım ve uygulama totaliter
yönetimlerin alametifarikalarından biridir. Gerçek dışı, gerçeküstü bir turizm
tanıtma ve geliştirme ajansı kurulmaktadır.
Teklif
üzerinde Komisyonda yapılan görüşmelerde ve Genel Kurulda şu ana kadar yapılan
konuşmalarda da defalarca dile getirildiği gibi, bu kurumun oluşturulması
sürecinde sektör temsilcileri, sivil toplum kuruluşları ve diğer paydaşlar
sürece layıkıyla dâhil edilmediği için maalesef teklif yetersiz, aksak ve
kuruluş amaçları şüphe uyandıran yeni bir garabetin ortaya çıkmasına neden
olacaktır. Sektör temsilcilerine layıkıyla danışılmadığı gibi, sektörü haraca
bağlayan bir uygulama getirilmektedir. Çok söylendi, kâr etmeyen firmalardan
bile kâr payı alınması öngörülmektedir. Bunun da adı açıkça haraçtır. Bu
düzenleme, günü kurtarma çabasıyla girişilmiş bir kaynak yaratma çabasıdır.
Teklifin
geçici 1’inci maddesinde, altı ay içinde yapılması planlanan yönetim kurulu
üyelerinin seçimleri tamamlanana kadar yönetim kurulu üyelerinin geçici olarak
Sayın Bakan tarafından seçilmesi öngörülmektedir. Bakana doğrudan ve tam yetki
verilmektedir. Dolayısıyla ajansın ilk bütçesinin hazırlanması ve kullanılması
da tamamen bakanın inisiyatifine bırakılmaktadır. Yaklaşık 150 milyon dolar
olması beklenen ilk yıl bütçesi, bakan tarafından seçilecek olan kurul
üyelerinin yetkisinde, inhisarında olacaktır. Yönetim kurulu gerçek üyeleri
seçilene kadar, bakan tarafından seçilmiş kişilerin ajansın bütçesini yönetmesi
sakıncalıdır. İlk altı aylık süreçte tüm yetki bakanda olacağı için ajansın
kurulmasının asıl amacı olan özel sektör katılımı da bu süreçte kadük
kalacaktır. Dolayısıyla ajans 2019 yılında sektöre herhangi bir katkı
sağlayamayacağı gibi, şüphe uyandıran yapılanması nedeniyle turizm sektöründe
aktörlerin birbirlerine ve devlete güvenini de zedeleyebilecektir. 
Tüm
bu özellikleri nedeniyle kurulacak olan ajans, kamu varlık ve kaynaklarını
yandaş vakıf ve benzeri kuruluşlara yönlendirme geleneğinin turizm sektöründe
daha derine indirileceği izlenimi yaratmaktadır. Ajansın Kamu İhale Kanunu’ndan
muaf tutulması bu yöndeki algıyı güçlendiren hususlar arasındadır. Turizm
açısından Türkiye'nin ne denli elverişli bir ülke olduğunu izaha gerek yok.
Ancak son yıllarda turizm gelirimizin çok gerilediği de açık. 2015 yılında
yaklaşık 42 milyon turistle dünyada 6’ncı sırada yer alıyorken 2017 yılında 37
milyon turistle 8’inci sıraya düşülmüştür. İktidarın her hamlesi turizm
sektöründe işlerin daha da kötüye gitmesine neden olmaktadır. Turizm, peşkeş
çekme ve rant yaratma çabalarının temel kaynaklarından biri hâline gelmiştir,
zihniyet kötüdür, zihniyet.
2003
yılında 850 dolar olan kişi başı harcamanın 2018’de 647 dolara düştüğü
görülmektedir. Turizm gelirlerinin gayrisafi yurt içi hasıla içindeki payı ise
2003’te yüzde 4,4 iken 2018’de yüzde 3,8’e gerilemiştir. “Her şey dâhil
konsepti” adı altında 5 yıldızlı tesislerde 3 yıldızlı, 3 yıldızlı tesislerde
ise 1 yıldızlı hizmet sunulduğu için elit turistlere de kapılar âdeta
kapatılmıştır.
Ülkemizin
potansiyeli göz önünde tutulduğunda, turizm sektöründe büyük bir başarısızlık
söz konusudur. Bu başarısızlığın nedenlerinden biri yanlış turizm politikaları
ise diğeri de ülkemizin uluslararası imaj ve itibarındaki kötüye gidiştir.
İktidarın özellikle son dönemde etkinlikten uzak, hoyrat dış politika tutumu,
demokrasi ve hukukun üstünlüğü konularındaki geriye gidiş nedeniyle yüksek ve
orta gelir grubundaki turistler ülkemize gelmeyi eskisi kadar tercih
etmemektedirler.
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Sezgin.
AYDIN
ADNAN SEZGİN (Devamla) – Daha çok tanıtım, daha çok reklam Türkiye’nin genel
ekonomik, sosyal ve politik çıkmazları ortada dururken fazla bir işe
yaramayacaktır. Bu çıkmazlardan kurtulmanın yolu, önce karanlık zihniyet
sarsıntılarından kurtulmuş, kendisine layık görüntüye kavuşmuş bir Türkiye
yaratmaktan geçmektedir.
Genel
Kurulu saygıyla selamlıyorum. (İYİ PARTİ ve CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir. 
Geçici
madde 1’i oylarınıza sunuyorum: Kabul edenler... Etmeyenler... Kabul
edilmiştir.
Geçici
madde 2 üzerinde aynı mahiyette olmak üzere iki adet önerge vardır, önergeleri
okutup birlikte işleme alacağım. 
Türkiye Büyük Millet Meclisi Başkanlığına
Görüşülmekte
olan 94 sıra sayılı Kanun Teklifi’nin geçici 2’nci maddesinin kanun teklifinden
çıkarılmasını arz ve teklif ederiz.
 Muhammet
Emin Akbaşoğlu  Mehmet Doğan Kubat Ramazan Can
 Çankırı İstanbul Kırıkkale
 Fehmi
Alpay Özalan  Cemil Yaman
 İzmir Kocaeli

Aynı
mahiyetteki diğer önergenin imza sahipleri:
 Gökan
Zeybek Hasan Baltacı Mahmut Tanal
 İstanbul Kastamonu İstanbul
 Süleyman
Bülbül Turan Aydoğan Ayhan Barut
 Aydın İstanbul Adana
 Orhan
Sümer  Bülent Kuşoğlu
 Adana Ankara
BAŞKAN
– Komisyon aynı mahiyetteki önergelere katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) – Takdire
bırakıyoruz efendim.
BAŞKAN
– Gerekçeyi okutuyorum:
Gerekçe:

Önergeyle
Türkiye Turizm Tanıtım ve Geliştirme Ajansının ana gelir kaynağını oluşturan
turizm payına ilişkin mükellefiyetin 1 Ekim 2019 tarihinde başlatılması
öngörülmekte olduğundan buna ilişkin düzenleme yapılması amaçlanmaktadır.
BAŞKAN
– Söz talebi yok. 
Diğer
önergenin de gerekçesini okutuyorum:
Gerekçe:

Bu
kanun teklifi uyarınca 2019 yılından başlamak üzere ibaresi turizmde faaliyet
gösteren firmalar açısından sıkıntılı bir zaman sürecine girilmesi demektir. 
BAŞKAN
- Aynı mahiyetteki önergeleri oylarınıza sunuyorum: Kabul edenler...
Etmeyenler... Kabul edilmiştir. 
Geçici
2’nci madde kanun metninden çıkarılmıştır.
10’uncu
madde üzerinde üç adet önerge vardır, okutup aykırılık sırasına göre işleme
alacağım:
Türkiye Büyük Millet Meclisi Başkanlığına
Görüşülmekte
olan (2/1988) esas numaralı Kanun Teklifi’nin 10’uncu maddesinin kanun
metninden çıkarılmasını arz ve teklif ederiz. 
 Gökan
Zeybek Hasan Baltacı Mahmut Tanal
 İstanbul Kastamonu İstanbul
 Ahmet
Vehbi Bakırlıoğlu Orhan Sümer Turan Aydoğan
 Manisa Adana İstanbul
 Ayhan
Barut Süleyman Bülbül
 Adana Aydın
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz efendim.
BAŞKAN
– Komisyonun katılmadığı önerge üzerinde söz talebi var. 
Sayın
Bakırlıoğlu, buyurun lütfen. (CHP sıralarından alkışlar)
AHMET
VEHBİ BAKIRLIOĞLU (Manisa) – Sayın Başkan, değerli milletvekilleri; her zaman
olduğu gibi son dakika Meclise dayatılan, yangından mal kaçırırcasına gündeme
getirilen Türkiye Turizm Tanıtım ve Geliştirme Ajansı Hakkında Kanun
Teklifi’nin 10’uncu maddesi üzerine söz almış bulunuyorum. Yüce Meclisi
saygıyla selamlarım.
Bugün
11 Temmuz, Srebrenitsa katliamının yıl dönümüdür. Yirmi dört yıl önce
Avrupa’nın göbeğinde bir insanlık trajedisi yaşandı. Yirmi dört yıl önce 8.372
savunmasız, masum insan hunharca katledildi. Bu katliamı yapanları, göz
yumanları lanetliyor, katledilen 8.372 kişinin aziz hatırası önünde saygıyla
eğiliyorum.
Değerli
milletvekilleri, grubumuz milletvekilleri kanun teklifinin tümü ve maddeleri
üzerine düşüncelerini aktardılar. Özellikle Sayın Milletvekilimiz Hamzaçebi
üzerinde tartıştığımız teklifi çok güzel özetledi, aynen aktarıyorum: “Bu
teklifin ruhuna hâkim üç temel ilke var: Canımız istediği kadar para
toplayalım, istediğimiz kadar harcayalım ama kimseye hesap vermeyelim.” 
Değerli
milletvekilleri, ben, burada, sizlere, Manisa Büyükşehir Belediyesinde yaşanan,
belediye çalışanlarına yönelik bizzat belediye idaresi tarafından
gerçekleştirilen, insaf sınırlarını zorlayan sistemli uygulamalardan bahsetmek
istiyorum. Manisa Büyükşehir Belediyesinin 31 Mart seçimlerinden hemen sonra
kimi kaynaklara göre 700, kimi kaynaklara göre ise 1.000 çalışanını işten
çıkarttığı iddia edilmekte. “İddia edilmektedir.” diyorum çünkü gerçek rakamı
öğrenmek için belediye meclis toplantısında soru soran üyelerimize “Meclis
gündeminin bu tip konularla işgal edilmemesi gerekir.” diyerek cevap
verilmemiş, cevabın ilgili daire tarafından verileceği bildirilmiş yani top
taca atılmıştır. Sözü edilen 700 kişinin birçoğunun son bir yıl içinde aynı
belediye idaresi tarafından işe alındığı bilgisine sahibiz. Yani bu işçiler
seçim rüşveti olarak işe alınmışlar, oyları alındıktan sonra kapı önüne
konulmuşlardır. 
Manisa
Büyükşehir Belediyesindeki kıyım bunlarla sınırlı değildir ne yazık ki.
Belediye idaresi çalışanları üzerinde rotasyon kılıfında eşi benzeri görülmemiş
bir mobbing uygulamaktadır. Soma’da çalışmakta olan bir kişi 200 kilometre
uzaklıktaki Selendi’ye, Selendi’de çalışmakta olan kişi ise 200 kilometre
uzaktaki Soma’ya gönderilmekte. Böylesi bir zorlamayla karşı karşıya kalan
emekçinin önünde neredeyse tek bir seçenek kalıyor. Emekliliği gelen emeklilik
dilekçesini veriyor, geri kalanlar ise istifa dilekçelerini veriyor. Bu şekilde
istifaya veya emekliliğe zorlanan yüzlerce belediye çalışanı var. Bu insanlar
ve aileleri ciddi şekilde mağdur edilmiş durumda. Tüm belediye personeli bu
durumdan rahatsız, sıra bana da gelir mi diye endişeyle beklemekte.
Değerli
milletvekilleri, belediye emekçilerine yapılanlar Manisa’da ne yazık ki
bunlarla da sınırlı değil. Manisa Büyükşehir Belediyesinde fazla mesailer
dondurulmuş durumda. Fazla mesai yapma mecburiyetinde olan, mesela itfaiyede
çalışan ancak memur olmayan personelden feragat istenmiştir. Yirmi dört saat
esasına göre çalışan bu insanlar fazla mesai yapmakta ancak emeğinin
karşılığını alamamaktadır. İtfaiyecilerin fazla mesailerini biz burada bütçe
kanunuyla belirliyoruz. Belediye, Meclisin kanunla belirlediği bir hakkı
“Ödemiyorum.” diyemez. 
Sıkıntılar
bunlarla da sınırlı değil. Büyükşehir Belediyesi emekli olan işçilerin kıdem
tazminatlarını da ne yazık ki ödemiyor, ödeyemiyor. Seçimlerden önce emekli
olan personelin kıdem tazminatları takside bağlanmış; ilk taksit, aradan aylar
geçmiş olmasına rağmen ancak yeni ödenmiştir. Geri kalan tutarın ise ne zaman
ödeneceği belli değildir. Ayrıca Manisa Büyükşehir Belediyesinde 657’ye tabi
çalışan memurların sosyal denge tazminatları üç aydır ödenmemektedir.
Belediyelerle ilgili başka şikâyetler de geliyor Manisa’dan. Örneğin Kırkağaç
Belediyesinde 6 işçi işten atıldı, devamının da geleceği iddia ediliyor. Bu
işçilerin hepsi HAK-İŞ Sendikasının üyesidir. HAK-İŞ Genel Başkanı ve şube
yöneticileri, söz konusu AKP’li belediyeler ve belediyeden çıkartılan işçiler olunca
birden sağırlaşıyor, hiç seslerini çıkarmıyor, işçilerin telefonlarına dahi
çıkmıyorlar. 
Değerli
milletvekilleri, seçimlerden önce suya zam söz konusu olduğu zaman “Bu ekonomik
şartlarda suya zam yok.” diyen, seçimden sonra ekonomik koşullar daha da ağırlaşmışken
suya yüzde 40 zam yapan, “Almadan vermek Allah’a mahsustur.” diyerek kendini
savunan… 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Bakırlıoğlu.
AHMET
VEHBİ BAKIRLIOĞLU (Devamla) – …son olarak da Soma’da bölgesel sıcak su
sistemindeki suya yüzde 25 zam yapan Manisa Büyükşehir Belediyesi, bu defa da
gündeme işçi kıyımıyla gelmiştir. Manisa Milletvekili olarak buradan
uyarıyorum: Manisa Büyükşehir Belediyesi işçi kıyımına, baskılara, sürgünlere
son vermeli ve emekli işçilere olan borçlarını en kısa zamanda ödemelidir. 
Genel
Kurulu saygıyla selamlıyorum. (CHP sıralarından alkışlar) 
MUHAMMED
LEVENT BÜLBÜL (Sakarya) – Sayın Başkan…
BAŞKAN
– Müsaade ederseniz oylatayım, ondan sonra söz vereyim.
Önergeyi
oylarınıza sunuyorum: Kabul edenler… Etmeyenler… Kabul edilmemiştir.
Sayın
Bülbül, buyurun.
IV.- AÇIKLAMALAR (Devam)
41.- Sakarya Milletvekili Muhammed Levent Bülbül’ün, Manisa Milletvekili
Ahmet Vehbi Bakırlıoğlu’nun 94 sıra sayılı Kanun Teklifi’nin 10’uncu maddesinde
verilen önerge üzerine yaptığı konuşmasındaki bazı ifadelerine ilişkin
açıklaması
MUHAMMED
LEVENT BÜLBÜL (Sakarya) – Sayın Başkan, Manisa Büyükşehir Belediyesi Milliyetçi
Hareket Partisi belediyesidir. Dolayısıyla hatibin ortaya koymuş olduğu
iddialarla alakalı olarak benim şu an itibarıyla ayrıntılı bir bilgi sahibi
olmam tabii ki beklenemez. Bu konuları inceleyip, irdeleyip bu konularla
alakalı olarak varsa bir değerlendirmemiz bunları biz Genel Kurulla paylaşırız.
Ancak, tabii, bunları değerlendirirken bu belediye seçimleri sonrasında bütün
partilerin ortak bir şekilde dile getirdiği bu “işçi kıyımı” olarak, işte işten
çıkarmalarla alakalı olarak değerlendirmeleri objektif bir şekilde yapmak
lazım. Bildiğim kadarıyla Manisa’da sizin de kazandığınız birtakım belediyeler
var. Burada yaşanan işten çıkarmalar veya bazı illerde, Türkiye'nin başka
yerlerinde yaşanabilecek, yaşanan işten çıkarmalar kamuoyu gündemine de geldi.
Birtakım işten çıkarmalar da olmuş olabilir. 
(Mikrofon
otomatik cihaz tarafından kapatıldı) 
BAŞKAN
– Açalım sistemi lütfen.
MUHAMMED
LEVENT BÜLBÜL (Sakarya) - Her birinin nedenleri üzerinde, niçinleri üzerinde
durmak lazım. Konuşurken bunları da dile getirmek gerekiyor.
Biz
de bu konuda gerekli çalışmayı yapıp arkasından Meclis Genel Kurulumuzda da
sizin konuşmanıza dair gereken açıklamaları yapacağız diyorum. 
Saygılar
sunuyorum.
BAŞKAN
– Teşekkür ederim.
ÖZGÜR
ÖZEL (Manisa) – Sayın Başkan, kısa bir söz…
BAŞKAN
– Sayın Özel, buyurun.
42.- Manisa Milletvekili Özgür Özel’in, Sakarya Milletvekili Muhammed
Levent Bülbül’ün yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Mevkidaşımın bu yaklaşımı sağlıklı bir yaklaşım, teşekkür
ediyoruz o açıdan.
Biz
de aynı yaklaşımı bizim belediyelerimizle ilgili durumlar için söylüyoruz ama
bir gerçeğin altını çizmek lazım, demek ki şu var… Hemen şöyle bakınca orada
çok kıdemli bir sendikacı var arkada, böyle bakınca görüyorum, bizim grubumuzda
var. Demek ki iki şey var: Bir, bu belediyelerle ilgili istihdam meselesinde
liyakat esaslı objektif kriterle istihdam yaratan bir sistemi kurabilmiş
değiliz. İki, belediyede çalışan işçilerin iş güvencesi, istihdam güvencesi
yok; iki dudağın arasında. Demek ki Türkiye’de bu Meclisin yapmak zorunda
olduğu kanunlar işçinin iş güvencesini sağlamaya yetmiyor ki hangi partiden
olursa olsun, biz de aynı iyi niyetteyiz, aynı şekilde, söz veriyoruz asla
kimsenin ekmeğiyle oynanmayacak diye. Ama demek ki belediye işçilerinin gerçek
anlamda yasal bir iş güvenceleri yok.
(Mikrofon
otomatik cihaz tarafından kapatıldı) 
BAŞKAN
– Açalım sistemi, kayıtlara geçsin.
ÖZGÜR
ÖZEL (Manisa) - Liyakat esaslı istihdam yerine de başka bir yöntem var. Bu da
Meclisin görevi olsun herhâlde. Buradan çıkarılacak ders bu.
BAŞKAN
– Teşekkür ederim.
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ve Adalet ve Kalkınma Partisi
Grup Başkanvekili İstanbul Milletvekili Mehmet Muş ile 50 Milletvekilinin
Türkiye Turizm Tanıtım ve Geliştirme Ajansı Hakkında Kanun Teklifi (2/1988) ve
Bayındırlık, İmar, Ulaştırma ve Turizm Komisyonu Raporu (S. Sayısı: 94) (Devam)
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan (2/1988) esas numaralı Türkiye Turizm Tanıtım ve Geliştirme Ajansı
Hakkında Kanun Teklifi’nin 10’uncu maddesinin aşağıdaki şekilde
değiştirilmesini arz ve teklif ederiz. 
“Yürürlük
MADDE
10- (1) Bu Kanun yayımı tarihinden 10 gün sonra yürürlüğe girer.” 
Mehmet
Metanet Çulhaoğlu Ayhan Erel Hasan Subaşı
 Adana Aksaray Antalya
 İmam
Hüseyin Filiz Behiç Çelik Yavuz Ağıralioğlu
 Gaziantep Mersin Trabzon
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz efendim. 
BAŞKAN
– Komisyonun katılmadığı önerge üzerinde söz talebi var. 
Sayın
Çelik, buyurun. (İYİ PARTİ sıralarından alkışlar)
BEHİÇ
ÇELİK (Mersin) – Sayın Başkan, değerli milletvekilleri; 94 sıra sayılı Kanun
Teklifi’nin 10’uncu maddesi hakkında vermiş olduğumuz değişiklik önergesi
üzerinde söz almış bulunuyorum. Bu vesileyle yüce heyetinizi saygıyla
selamlıyorum. 
Turizm
Tanıtma Ajansı kurulması hakkında birçok görüş ileri sürüldü, konuşma oldu ve
önem derecesi tartışıldı. Yeni bir özel hukuk tüzel kişisinin kurulmasına gerek
olmadığı söylendi, aynı misyonu Bakanlık bünyesinde Tanıtma Genel Müdürlüğünün
yerine getirmekte olduğu vurgulandı ama kale alınmış değil. Sektör firmalarına
salma salarak bu yolla bir fon yaratmak ve bu kamusal kaynağın iktidarca keyfî
harcanabilmesinin yolunu açmak hangi akıl ve mantıkla bağdaşır? Dolayısıyla
Türkiye’nin en değerli kurumu Gazi Meclis, Türkiye Büyük Millet Meclisi, şimdi
de görüldüğü gibi ülkenin ihtiyaç sıralamasını yapamayıp Turizm Ajansı,
Kapadokya alan yönetimi gibi konularla uğraştırılır hâle gelmiş bulunuyor. 
Değerli
arkadaşlar, bu sarmaldan çıkmalıyız. Türkiye Büyük Millet Meclisini pasivize
etmeye ve amacından saptırmaya kimsenin hakkı olmasa gerek. Acı bir gerçek
olarak görüyoruz ki 16 Nisan 2016 referandumu ve sonuçlarından, 24 Haziran 2018
genel seçimlerinden sonra Türkiye Büyük Millet Meclisi bu değişiklikle ne yazık
ki pasivize edilmiştir. Hükûmet lağvedilmiştir. Hükûmet şu anda kim?
Cumhurbaşkanı. Türkiye Büyük Millet Meclisi kim? Cumhurbaşkanı. Yargı kim?
Cumhurbaşkanı.
Değerli
arkadaşlar, buradan varabileceğimiz nokta 1982 Anayasası’nın 6’ncı maddesidir
yani egemenlik hakkının kullanımı. Ne diyor: “Egemenlik, kayıtsız şartsız
Milletindir. Türk Milleti, egemenliğini, Anayasanın koyduğu esaslara göre,
yetkili organları eliyle kullanır. Egemenliğin kullanılması, hiçbir surette
hiçbir kişiye, zümreye veya sınıfa bırakılamaz. Hiçbir kimse veya organ
kaynağını Anayasadan almayan bir Devlet yetkisi kullanamaz.” Bu madde ışığında
bakarsak nasıl Anayasa çöpe atılarak keyfî idare kurulmuş, her şey ortadadır.
Yani egemenlik sadece bir kişiye münhasır hâle getirilmiştir.
Değerli
arkadaşlar, bu böyle gitmez, başınıza iş açarsınız. Burada anayasal bir suç
işlendiği açık bir şekilde ortadadır. Türkiye Cumhuriyeti’nin bütün insanları
vatandaştır; kul değildir, sürü değildir, tebaa değildir. Yani Sayın Meral
Akşener’in ifadesiyle, Sayın Genel Başkanın Türkiye Cumhuriyeti kimliğini
göstererek söylediği “Ağa da budur, paşa da budur, bey de budur.” veciz sözü
tam anlamıyla vatandaşlığın ne anlama geldiğini ve kıymetini ifade etmektedir. 
“Böyle
gitmez.” derken egemenliğin gerçek sahiplerinin, kurumların içini boşalttığımız
ortadadır. Bunu geri vermenin vaktinin geldiğini dikkatlerinize sunuyorum.
Türkiye’de hiç kimse padişah yetkisine sahip olamaz. Bu yanlışlıktan dönmek
gerekiyor yani 6771 sayılı Kanun hükümlerinin izlerini Anayasa’mızdan bütünüyle
silmemiz gerekiyor. Sayın Cumhurbaşkanını bir an evvel parti liderliğinden de
istifaya davet ediyorum. 
Sayın
Başkan, değerli milletvekilleri; konu turizm olduğuna göre ben de hem yerel hem
de millî ölçekte turizme birkaç cümleyle değinmek isterim. Turizmde nicelikten
ziyade niteliğin önemine vurgu yapmak istiyorum. 
(Mikrofon
otomatik cihaz tarafından kapatıldı) 
BAŞKAN
– Sayın Çelik, sözlerinizi tamamlayın lütfen.
BEHİÇ
ÇELİK (Devamla) – Teşekkür ederim Sayın Başkan. 
Turizmde
çeşitliliğin artırılması önemlidir, yeni turizm alanlarının kazandırılması
önemlidir, ulaşım ve altyapıya önem vermek gerekiyor, güvenliğe ve
hıfzıssıhhaya önem vermek gerekiyor. 
Kendi
ilim olan Mersin, bugün bütün potansiyeliyle turizmin ülkemizdeki en önemli ili
olan Antalya’yla yarışacak düzeyde olmasına rağmen, yatırımın olmaması ve önem
verilmemesi yüzünden maalesef geri durumdadır. Mersin’in de turizm açısından
canlandırılmasının gerekliliğini dikkatinize sunuyor, önergemizin kabulünü
diliyor, tekrar hepinize saygılar sunuyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 94 sıra sayılı Kanun Teklifi’nin
10’uncu maddesinin aşağıdaki şekilde değiştirilmesini arz ve teklif ederiz. 
 Muhammet
Emin Akbaşoğlu Mehmet Doğan Kubat Ramazan Can
 Çankırı
 İstanbul Kırıkkale
 İmran
Kılıç Habibe Öçal Fehmi Alpay Özalan
 Kahramanmaraş Kahramanmaraş İzmir

“Yürürlük
MADDE
10- (1) Bu Kanunun; 
a)
6 ncı maddesi 1 Ekim 2019 tarihinden itibaren,
b)
Diğer maddeleri yayımı tarihinde, 
yürürlüğe
girer.”
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) – Takdire
bırakıyoruz efendim. 
BAŞKAN
– Önerge üzerinde söz talebi yok.
Gerekçeyi
okutuyorum: 
Gerekçe:

Önergeyle,
Türkiye Turizm Tanıtım ve Geliştirme Ajansının ana gelir kaynağını oluşturan
turizm payına ilişkin mükellefiyetin 1 Ekim 2019 tarihinde başlatılması
amaçlanmaktadır. 
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmiştir. 
Kabul
edilen önerge doğrultusunda 10’uncu maddeyi oylarınıza sunuyorum: Kabul
edenler... Etmeyenler... Kabul edilmiştir. 
11’inci
madde üzerinde iki adet önerge vardır aynı mahiyette, okutup birlikte işleme
alacağım.
Türkiye Büyük Millet Meclisi Başkanlığına
Görüşülmekte
olan (2/1988) esas numaralı Türkiye Turizm Tanıtım ve Geliştirme Ajansı
Hakkında Kanun Teklifi'nin 11’inci maddesinin aşağıdaki şekilde
değiştirilmesini arz ve teklif ederiz.
“Yürütme
MADDE
11- (1) Bu Kanun hükümleri Cumhurbaşkanı tarafından yürütülür.”
 Mehmet
Metanet Çulhaoğlu Ayhan Erel Hasan Subaşı
 Adana Aksaray Antalya
 İmam
Hüseyin Filiz Yavuz Ağıralioğlu Muhammet Naci Cinisli
 Gaziantep İstanbul Erzurum

Aynı
mahiyetteki diğer önergenin imza sahipleri:
 Baha
Ünlü Ömer Fethi Gürer Müzeyyen Şevkin
 Osmaniye Niğde Adana
 Özgür
Ceylan Servet Ünsal Ali Mahir Başarır
 Çanakkale Ankara Mersin
BAŞKAN
– Komisyon aynı mahiyetteki önergelere katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) – Önergelere
katılamıyoruz efendim.
BAŞKAN
– Önergeler üzerinde söz talebi var.
İlk
söz Sayın Cinisli’nin.
Buyurun
Sayın Cinisli. (İYİ PARTİ sıralarından alkışlar)
MUHAMMET
NACİ CİNİSLİ (Erzurum) - Sayın Başkan, değerli milletvekilleri; yüce Meclisi ve
aziz milletimizi saygıyla selamlıyorum.
Turizm
ülke ekonomimize katkı sağlamakla birlikte farklı milletlerin birbirleriyle
kaynaşmasında, sosyal ve kültür alanlarında etkileşimli olarak ilk elden önemli
bilgiler edinilmesinde de önemli imkânlar sağlıyor. Bu manada, ülkemiz turizm
faaliyetlerini artırmak tüm siyasi partilerin ortak hedefleri ve
önceliklerinden olmalı ancak turizm, esas itibarıyla barış, güven ve istikrar
ortamında gelişebilen bir sektör. Bir yanda On Birinci Kalkınma Planı’yla
turizm öncelikli sektör olarak belirleniyor, diğer yanda Türk turizmini dünyada
rekabet içinde tutan özel şirketlerin cirosunun binde 7,5’una göz dikiliyor. 
On
Birinci Kalkınma Planı’nda en azından yazma ihtiyacı duyulan, bizlere de bir
teselli olan “hukuk devleti, demokratikleşme ve iyi yönetişim” vurgusu turizmin
gelişmesi için ön şarttır. Gelişmiş turizm ülkeleri aynı zamanda köklü
demokrasilere sahiptir. Bu ülkelerin hukuk, adalet, insan hakları sorunlarını
en aza indirdiklerini görüyoruz. Ülkemizin iç ve dış politikasının güven ve
istikrar temelinde yönlendirilmesi aslında turizme yapılacak en büyük katkı. 
Ülkemizi
cazibe merkezi hâline getirip turizm gelirlerimizi artırabilmek için bir yandan
Tanıtma Genel Müdürlüğü, bir yandan da turizmcilerimiz dayanışma içinde
çalışıyorlar. Bu bağlamda, Tanıtma Genel Müdürlüğünün iş gücü ve tecrübesinden
yararlanmak niçin önceliğimiz değil? Bakanlığın yurt dışı teşkilatında bulunan
46 adet kültür ve tanıtma müşavirliğinin yarıya yakınında personelimiz yok veya
kapalı. Bu müşavirliklere atama yapmayarak veya kapatarak mı ülke turizmimizi
tanıtıp geliştireceğiz? Amerika, Kanada, Avustralya, İngiltere, Çin ve Japonya
gibi gelişmiş pazarlarda tanıtım müşavirimiz bulunmamakta. 
Önümüze
gelen kanun teklifinde Türkiye Turizm, Tanıtım ve Geliştirme Ajansının
kurulması istendiği belirtiliyor. Anlaşılan, Sayın Bakan kamu kuruluşu olup
olmadığı bile anlaşılamayan bu ajansın kurulmasını Turizm Bakanlığının yetki ve
sorumluluklarından daha önemli görüyor. Daha birkaç hafta önce, sizlere bu
kürsüden ülkemiz turizminin yurt dışındaki tanıtım faaliyetlerinin yürütülmesi
için öz kaynaklarımızın kullanılmasını, kendi yatırımcı ve girişimcilerimize
öncelik verilmesini ifade etmiştim. Bu bağlamda, Sayın Bakanın vaktiyle ticari
bir münasebet içinde olduğu Ogilvy isimli Amerika menşeli halkla ilişkiler şirketinden
aylık 440 bin lira ödenerek hizmet alınmasının yanlışlığını belirtmiştim. Bu
durumu, iktidarın devlet yönetme anlayışındaki vurdumduymazlığı, laubaliliğe
varan ciddiyetsizliği olarak değerlendirmiştim. Üzülerek ifade etmeliyim ki bu
düşüncelerimi kuvvetlendirici gelişmeler yaşıyoruz. Teklif, tam manasıyla yeni
McKinsey’lerin, Ogilvy’lerin oluşturularak yasal statü altında korunmalarını
sağlıyor, millî kaynaklarımız el değiştiriyor, yapılan harcamaları
denetlettirmiyor, turizmle ilgili kararlarda sektör temsilcileri etkin
olamıyor.
Değerli
milletvekilleri, ülkemiz turizm gelirlerinin ekonomik krizin etkilerinin
azaltılmasına derman olabileceği akla gelebilir. Ancak üretim ekonomisine
dönemeyecek kadar uzak kalmamız, bende turizm gelirlerinin büyüyen kara
deliklere harcanacağı endişesini doğuruyor. Bu nedenle sormak istiyorum: Turizm
faaliyetinde bulunan firmalardan yapılacak binde 7,5’luk kesinti ve aynı
zamanda da genel bütçeden kendini finanse edecek bir tanıtım ajansına neden
ihtiyacımız var? Üstelik ajansı Sayıştay denetiminden de muaf tutuyoruz, Kamu
İhale Kanunu’na bağlı kalmadan, keyfî olarak yerli ve yabancı firmalara iştirak
etme imkânı da veriyoruz. Soruyorum: Ajans, kamu kuruluşu mudur yoksa özel bir
şirket midir? Arada bırakılıp netleştirilmeyen noktalar faydadan çok zarar
vermez mi? 
Açık
söyleyelim, kurulan bu yeni ajans, devlet ve millet denetiminden uzak, millî
turizm gelirini nereye harcayacağı bilinmeyen korsan bir kuruluştur; kamuoyunun
ağzına bir parmak bal çalıp algı yönetimi yapılarak turizmi ülke geneline ve 12
aya yayacağı ifade ediliyor. Bu çerçevede, ajans kaynaklarının yüzde 30’unun
yatırım yapılamayan bölgelere ayrılacağı kaydediliyor ancak bu miktarla turizm
potansiyelini artıramayız. Ayrıca, hem mevcut vergi yükleri hem de düzenlenmesi
öngörülen binde 7,5’luk turizm katkı payıyla işletmelerin gelişmesi
imkânsızdır. Sektörün kayıt dışılığa yönelmesi bile mümkündür. 
Memleketim
Erzurum özelinden bakarsak Turizm Bakanlığının Erzurum turizmi için ne
yaptığını merak ediyorum. Şehrin sembolü Palandöken yurt dışında ne kadar
tanıtılıyor? Kış Turizmi Fuarı’na katıldık mı? Açık hava müzesi olan Erzurum’a
yerli ve yabancı turistlerin ulaşımı pahalı uçak bileti ve yetersiz sefer
sayıları yüzünden neredeyse imkânsız. 
(Mikrofon
otomatik cihaz tarafından kapatıldı) 
BAŞKAN
– Sayın Cinisli, tamamlayın sözlerinizi lütfen. 
MUHAMMET
NACİ CİNİSLİ (Devamla) – Teşekkür ederim Başkanım. 
Ayrıca,
bölge için büyük şans olan Doğu Ekspresi Erzurum’da da bir gün mola vermeli,
yolcuları Erzurum’da doya doya gezebilmeli. 
Şehir
hakkında ilk intiba edinilebilecek yer olan Erzurum Havaalanı Türkiye’nin en
köhne ve eski havaalanıdır, bir ismi bile yoktur. Buradan Millî Mücadele uğruna
tüm servetini harcayan, ayrıca o şartlarda Hava Kuvvetlerimize İtalya’dan 4
adet savaş uçağı alarak hediye eden, hayatının sonunda fakruzaruret içinde,
Erzurum’da bir otel odasında vefat eden, cenazesini 9’uncu Kolordu
Komutanlığının kaldırdığı, Millî Mücadele kahramanı Erzurumlu Nafiz Kotan
Bey’in isminin verilmesini teklif ediyorum. Konuyla ilgili bir kanun teklifi
vereceğimi ifade eder, desteklerinizi rica ederim. Bu vesileyle Nafiz Kotan
Bey’e Allah’tan rahmet dilerim. 
Genel
Kurulu saygıyla selamlarım. (İYİ PARTİ sıralarından alkışlar)
BAŞKAN
– Diğer önerge üzerinde söz talebi Sayın Başarır’ın. 
Buyurun
Sayın Başarır. (CHP sıralarından alkışlar)
ALİ
MAHİR BAŞARIR (Mersin) – Sayın Başkan, değerli milletvekilleri; Genel Kurulu
saygıyla selamlıyorum. 
Umarım
getirdiğiniz bu tanıtım ajansı da Varlık Fonu ya da Yüksek İstişare Kurulu gibi
denetimden uzak, vicdanları zedeleyen bir kurul olmaz. 
Evet,
turizm tanıtım ajansı bir ihtiyaç olabilir ama bu ajanstan önce, kültür ve
turizm politikası üzerine çok şey konuşmamız lazım. Bir Mersin Milletvekili
olarak biraz Mersin’i irdelemek istiyorum. 
Mersin
dağları, kumsalı, Yörük çadırları, Kleopatra Kapısı, Saint Paul Kuyusu, Hazreti
Danyal Türbesi, Kız Kalesi, Anamur Kalesi’yle yani tarihî açıdan çok zengin bir
kenttir. Bu güzel kente on yedi yıl boyunca iktidar ne yaptı? Evet, Akkuyu’muza
nükleer santral yaptı, sahil bandımızın dibine Türkiye’nin en büyük cezaevini
inşa etti, ormanları kesti, taş ocaklarını yaptı, “caretta”ların yumurtladığı,
ürediği noktalara eğlence merkezleri kurdu. Şimdi, denizleri kirletiyoruz,
balık çiftliklerini yapıyorsunuz. Oysa biz bunları hayal etmedik. Neler
vadettiniz? Bakın, 7 kez Tarsus Çukurova Havalimanı inşaatının temelini
attınız. Her seçimle bir temel atılıyor. Osmaniye’den Anamur’a kadar Adana
Şakirpaşa Havaalanı hizmet veriyor. İnsanlar bu küçük havaalanından dolayı
seyahat edemiyor, cenazelerine, düğünlerine gidemiyor ama bir türlü
havaalanımız yapılmıyor. Tarsus Kazanlı Sahil Projesi: Proje olarak kaldı.
Mersin’de burada otelleri, yatırımı, tesisleri beklerken şu anda sahil çöplük
durumunda. 
Mersin-Antalya
Sahil Yolu: Bu da proje aşamasında kaldı defalarca, defalarca inşaatına
başlandı, durdu. Görülüyor ki on yedi yılda her şey sıfır. 
Şimdi,
bakıyoruz -kültürü, tarihi geliştireceksiniz- başta Tarsus, Anamur olmak üzere,
Mersin’in yerin altındaki tarihi kaçak kazılarla, kaçakçılarla yurt dışına
götürülüyor. Tarsus’un müzesi yok, Anamur’un müzesi yok, Mersin’e daha geçen
sene bir müze yapıldı. Roma Yolu tesadüf olarak bulundu; şu anda atıl durumda,
uyuşturucu kullanıcılarının mekânı olmuş. Erdemli, Anamur Kalesi, Kız Kalesi;
onarımları yıllardır bitirilemiyor. Tarihî eser kaçakçıları derken şunu
söylemek istiyorum: Evet, iktidar Tarsus’ta bir kazı yaptı. Tarsus’un 82 Evler
Mahallesi’nde bir yıl boyunca delik deşik etti, kazı yaptı. Şimdi, bize Kız Kalesi’ni
sormuyorlar, bize Mersin’in tarihini sormuyorlar ama sizin Tarsus’taki kazınızı
soruyorlar. Ben de merak ediyorum, ne yaptınız orada? Tarsus’ta, o mahalleyi
bir yıl boyunca delik deşik ettiniz köstebek gibi. Şimdi, buna cevap yok,
defalarca sorduk, Bakan Yardımcısı da burada. Cevap vermediğiniz için çok garip
iddialar var. İşte Aziz Paul’un İncili’ni bulduğunuz ya da kral hazinelerini
bulduğunuz ya da tarihî tabletleri bulduğunuz hatta bunların sarayda olduğu
söyleniyor. Yani birisi çıkıp bir hukuk devletinde bu kazının ne olduğunu
söylemez mi? Ben merak ediyorum. Ama şunu çok iyi biliyorum ki Marmaray
çalışmasında yerin altından çıkan tarihî eserlere “3-5 çanaktan ne olur?” diyen
bir Cumhurbaşkanımız var. Bence, ajans önemli, evet tanıtım ajansı önemli ama
önce kendi tarihimize sahip çıkmayı bilelim. 
Bakın,
burası Anamur Kalesi, bin sekiz yüz yıllık bir kale. PVC, plastik pencere monte
etmişsiniz, akıl böyle çalışıyor. Tarsus’ta Aşil’in…
(Mikrofon
otomatik cihaz tarafından kapatıldı) 
BAŞKAN
– Sayın Başarır, sözlerinizi tamamlayın. 
ALİ
MAHİR BAŞARIR (Devamla) – Tamam. 
…annesinin
yaşadığı ev, daha yeni bulundu. Mozaikler bulundu, nerede olduğu belli değil.
Yani, biz on yedi yıldır kültür, tabiat varlıklarımıza iktidar sayesinde sahip
çıkamıyoruz.
Bu
yasa teklifinde, son olarak tuhaf bir şey -bu çok konuşuldu ama benim de
gerçekten tuhafıma gidiyor- cirodan alınan yüzde 1 vergiyi ne yapacaksınız? Ne
hakla bunu alıyorsunuz? Anayasa’ya, vergi kanunlarına aykırı. Bu bir alışkanlık
hâline gelecek mi? Gıda sektöründen, mobilya sektöründen, eğlence sektöründen,
daha garip sektörlerden de bunu alacak mısınız? Anayasa’ya aykırı bir durum,
gerçekten kabul edilmiyor ama almaya alışmış, sürekli almaya çalışmış ama
vermeyen bir iktidar var. 
Teşekkür
ediyorum. (CHP sıralarından alkışlar) 
BAŞKAN
– Aynı mahiyetteki önergeleri oylarınıza sunuyorum: Kabul edenler… Etmeyenler…
Kabul edilmemiştir. 
11’inci
maddeyi oylarınıza sunuyorum: Kabul edenler… Etmeyenler… Kabul edilmiştir. 
İkinci
bölümde yer alan maddelerin oylamaları tamamlanmıştır. 
Sayın
Özel, buyurun. 
IV.- AÇIKLAMALAR (Devam)
43.- Manisa Milletvekili Özgür Özel’in, “Gazi Mecliste O Gece” kitabının
içeriğine ilişkin tekraren açıklaması
ÖZGÜR
ÖZEL (Manisa) – Sayın Başkan, biraz önce geçmiş dönem Milletvekilimiz Necdet
Ünüvar tarafından yazılan bir kitabın özetinden bahsetmiştim, buna tepki
göstermiştim. Bütün tepkilerimiz ve bütün eleştirilerimiz duruyor ama bu
sırada, bir dizi telefon geldi. Meclis Başkanımız, konuya üst düzeyde
hassasiyet gösterdiğini ifade edip Sayın Necdet Ünüvar’ı aramış, siz
ilgilendiniz, AK PARTİ grup başkan vekilleri ilgilendi ve Grup Başkanı Sayın
Naci Bostancı aradı. Ortak olarak kimse bu kitabı, içeriğini ve o seçilen
resimleri sahiplenmiyor ve doğru bulmuyor. Tek sahiplenen kişi Sayın Ünüvar, o
da bunun Meclisin değil, TİKA’nın parasıyla basıldığını ama kendisinin Meclis
idare amirinden izin alarak dağıttığını söylüyor. Meclis bürokrasisinin bu
kitabın içinde yer almasından Meclis Başkanının da rahatsız olduğu bize ifade
edildi, bu yanlışın yapılmayacağı.
(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZGÜR
ÖZEL (Manisa) - Ve yine, Sayın Naci Bostancı ve Sayın Doğan Kubat da bu kitabın
hakkaniyetli bir sürümünün Meclis tarafından bastırılıp dağıtılacağını ve bu
konuda çaba içinde olacaklarını söylediler. Böyle olunca biz de bu kitabın
bütün bu ismini geçirdiğim muhataplarımız tarafından sahiplenilmeyip
eleştirilmiş ve hatalı bulunmuş olmasını çok önemli bir yaklaşım olarak
görüyoruz. “15 Temmuzdaki o ruhu kaybettiniz.” diyorduk, o geceki ruha, bütün
partileri sahiplenen ve dışlamayan ruha uygun bir davranış olduğunu gördük.
Bunu da kayda geçirmeyi hakkaniyet açısından doğru buldum.
Teşekkürler.
BAŞKAN
– Teşekkür ederim. 
Bu
arada, bir de ben şunu ilave edeyim o zaman: Sayın Ünüvar’ın bana atmış olduğu
2 mesaj var, en son sizinle görüştüğünü de yazmış. 1’inci mesajda şunu
söylüyor: Kitabın içerisinde karekodlar var -ki tabii, onu bilmek zor- QR kod
indirildikten sonra, o karekod okutulduğunda sizin o konuşma metniniz de dâhil
olmak üzere o metinlerin okunabildiğini de ifade ettiler. Ben onu da sizinle
paylaşmış olayım. 
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Konya Milletvekili Ziya Altunyaldız ve Adalet ve Kalkınma Partisi
Grup Başkanvekili İstanbul Milletvekili Mehmet Muş ile 50 Milletvekilinin
Türkiye Turizm Tanıtım ve Geliştirme Ajansı Hakkında Kanun Teklifi (2/1988) ve
Bayındırlık, İmar, Ulaştırma ve Turizm Komisyonu Raporu (S. Sayısı: 94) (Devam)
BAŞKAN
– Şimdi İç Tüzük 86’ncı maddeye göre lehte ve aleyhte olmak üzere 2
milletvekilimize söz vereceğim. 
İlk
olarak, lehte söz isteyen Sayın Metin Yavuz, Aydın Milletvekili.
Buyurun.
(AK PARTİ sıralarından alkışlar) 
METİN
YAVUZ (Aydın) – Sayın Başkan, değerli milletvekilleri; görüşmekte olduğumuz
Türkiye Turizm Tanıtım ve Geliştirme Ajansı Hakkında Kanun Teklifi üzerine
şahsım adına lehte söz almış bulunuyorum. Hepinizi saygıyla selamlıyorum. 
Ürettiği
katma değerle ülkemizin ekonomisinin en önemli lokomotiflerinden biri olan
turizm, 50’den fazla iş koluyla doğrudan ilişkisi bulunan bacasız bir sanayi.
Bilindiği gibi, bir ülkenin turizm geliri o ülkeye gelen yabancı ziyaretçi
sayısına endekslidir yani biz ülkemize ne kadar çok fazla nitelikli yabancı
turist çekebilirsek bırakacakları dövizlerin ve turizm gelirimizin önceki
yıllara göre daha da artış göstereceği malumunuzdur. 
Bu
nitelikli yabancı turistleri ülkemize çekmenin iki önemli bacağı var:
Birincisi, global bir hava yolu şirketine sahip olmaktır. Bu anlamda, hamdolsun,
gururumuz Türk Hava Yollarımız bir dünya markasıdır. İkincisi ise dünyanın en
eski medeniyetlerine ev sahipliği yapmış, zengin tarihi, kültürü, yeşil ve
mavinin eşsiz doğal güzelliklerini barındıran ülkemizin dış dünya ülkelerine
tanıtımının doğru bir şekilde yapılmasını sağlamaktır. 
Biz
eminiz ki Türkiye Turizm Tanıtım ve Geliştirme Ajansı bu iki yolda önemli rol
oynayacaktır. Turizm gelirleri açısından dünyanın ilk 10’una giren ülkelerin
7’sinde bu ajans var. Farklı ülkelerde kurulan bu ajanslarla o ülkelerin elde
ettikleri kazanımlara sırasıyla örnek vermek gerekirse -bu bir tekrar olacak
ama- ilk olarak Almanya 1919 yılında kuruyor, en son 2003 yılında İngiltere,
1997 yılında ise Dubai kuruyor ve bu ajans sayesinde ziyaretçi sayısını 6,5 kat,
turizm gelirlerini de 33 kat artırıyor. Singapur, küçük bir ülke, 1964 yılında
kurduğu ajans sayesinde turist sayısını 170 kat artırıyor. Ajans öncesinde 91
bin olan turist sayısını 15 milyona çıkarıyor, turizm gelirlerini ise tam 73
kat artırıyor. 
Peki,
biz böyle bir ajans kurarak ülkemiz turizmini daha da canlandırıp gelirini daha
da üst seviyelere niye çıkarmayalım? 
Turizm
Tanıtım ve Geliştirme Ajansının kurulması konusunda çok aceleci davranıldığı da
konuşuluyor. Hâlbuki ajansın kurulmasıyla ilgili olarak, bu kanun teklifinin
sahibi olan milletvekili arkadaşımız, Bakanlığımız ve sektör temsilcileriyle,
sektörün ulaşması gereken hedefler konusundaki görüşmeler dokuz aydan beri
yapılmakta. Giderek büyüyen bir sektör ve önemli bir işveren olan turizmde bu
ajans, gerçekten ülkemiz turizminde büyük bir katma değer artışı sağlayacaktır.
Şimdi,
sizlere biraz da rakamsal verilerden bahsedelim. 2002 yılında dünyanın en çok
ziyaretçi çeken 13’üncü ülkesi olan ülkemizde, gelen toplam ziyaretçi sayısı 13
milyon, turizm geliri ise 12 milyar dolar civarında olmuştur. 
AK
PARTİ olarak, bu zamana kadar, diğer tüm alanlarda olduğu gibi turizmde de
attığımız adımlar, bizi 2018 yılında turizm geliri bakımından dünyada 14’üncü,
turist sayısı bakımından da 6’ncı sıraya yükseltmiştir. Ülkemize 2003 yılında
gelen ziyaretçi sayısı yaklaşık 16 milyon 500 binken 2003 yılında 13 milyar 750
milyon dolar bir gelir elde edilmiştir. 2018 yılında ise bu sayı 46 milyonu
aşmış ve 29 milyar 500 milyon dolar gelir elde edilmiştir. 2009 yılının
Ocak-Mayıs döneminde yaklaşık 12 milyon 800 bin ziyaretçi gelmiş ve bu oran
2018 yılının aynı dönemine göre yüzde 11,3 oranında artmıştır. Ortak akıl
kullanılarak, bölgesel dinamikler gözetilerek, sorunların doğru bir şekilde
tespit edilerek profesyonel ve adil bir yaklaşımla aksiyon planlarının
uygulanacağı Türkiye Turizm Tanıtım ve Geliştirme Ajansı, dünya seyahat
hareketini ülkemize doğru sürekli kılacaktır. 
Ekonomimizin
daha güçlenmesi, turizm gelirlerinin ve istihdamın sürekli artırılması, bölgesel
kalkınmanın dengeli şekilde gerçekleşmesini, turizm faaliyetlerinin sadece
birkaç ayla sınırlı değil, tüm yıla yayılmasını desteklemek açısından büyük bir
önem taşıyacaktır. Türkiye Turizm Tanıtım ve Geliştirme Ajansının sağlayacağı
katma değerle, 2023 yılında dünya turizm pastasındaki payımızı artırarak 70
milyar dolar turizm geliriyle Türkiye’nin dünyanın en çok ziyaret edilen ve en
çok turizm geliri elde edilen ilk 5 ülkesinden biri olabileceğini ifade ediyor,
hepinizi saygıyla selamlıyorum. (AK PARTİ sıralarından alkışlar) 
BAŞKAN
– Aleyhte söz isteyen Sayın Böke, buyurun. 
SELİN
SAYEK BÖKE (İzmir) – Sayın Başkan, değerli milletvekilleri; hepinizi saygıyla
selamlıyorum. 
Ülkemizin
her köşesi ayrı güzel. Çok farklı turizm türlerine müsait bir coğrafyaya ve
doğa koşullarına sahibiz. Tam da bu imkânları yurt içinde ve yurt dışında
tanıtmak, pazarlamak, buna uygun politika geliştirmek için, bir Türkiye markası
yaratmak için güncel mevzuata göre zaten bir birimimiz var. Kültür ve Turizm
Bakanlığımızın Tanıtma Genel Müdürlüğü var ve onun görevleri arasında da bunlar
sayılıyor. 
Şimdi,
bu Genel Müdürlüğün görevlerini üstlenecek bir ajans kurulması öneriliyor. Yani
bir kez daha devlet, köküne kadar özelleştiriliyor. Kanun teklifi, Turizm
Tanıtım Ve Geliştirme Ajansı kurulmasını teklif ediyor, Kültür ve Turizm
Bakanlığına fikren bağlı olacak ama esasında bağımsız olacak. Kastedilen tür
bağımsızlığın nasıl olduğunu biz, daha birkaç gün önce çıkan Cumhurbaşkanlığı
kararnamesinde gördük. Adına Başkanlık denilen tek adam rejiminde bağımsızlık,
halkın denetiminden bağımsız olmak ama saraydan bağımsız olmamak anlamına
geliyor. 
Türkiye
Cumhuriyet Merkez Bankası Başkanı, bir gece yarısı kararnamesiyle görevden
alınıverdi. Basından anladığımıza göre, aynı kulvarda koşulmadığı için olmuş.
Kulvarlardan bir tanesinde, iktisat biliminin yüzlerce yıllık birikimini yok
sayan “Faiz düşerse enflasyon düşer.” gibi tuhaf bir sanrı var. Diğer kulvarda
“Faiz düşerse enflasyon artar.” diyen uluslararası deneyimler, birikim ve
bilimsel bulgular var. Dolayısıyla bağımsızlığın bu rejimde ne anlama geldiği
malum. Şimdi, bu şartlarda, adına bağımsız denen yeni bir yapı daha kuruluyor.
O kadar bağımsız ki Sayıştaya tabi olmayacak! O kadar bağımsız ki Kamu İhale
Kanunu’ndan muaf olacak! Halktan ve kamudan bağımsız olacak ama saraya sonuna
kadar bağımlı olacak. İşin adını koyalım: Tek adamın iki dudağı arasına
sıkışmış olan, siyasi iktidarın da dilediği gibi kullanacağı yeni bir yapı daha
kuruluyor. Yani Türkiye’yi bugün içinde bulunduğu ağır ekonomik koşullara
sürüklemiş olan yapıyı derinleştirmek için bir yapı daha kuruluyor. Kriz var,
kriz yaygınlaştırılıyor ve kriz turizm sektörünü de içine alıp batırmak üzere
derinleştiriliyor.
Esasında,
kurulması teklif edilen şey bir ajans değil. Adını doğru koyalım, bir fon
kuruluyor ama Sayıştayca denetlenmeyecek bir fon kuruluyor, Kamu ihale
Kanunu’na hiç tabi olmayacak zaten. Artık Kamu İhale Kanunu’nu değiştirmekten
vazgeçtiniz, bunun yerine Kamu İhale Kanunu’nu yok sayan, ona tabi olmayacak
kurumlar kurmayı seçiyorsunuz. Oysa mali disiplinin olmadığı bütçe dışı
fonlarla iş yapıldığı zaman nasıl krizler çıktığını biz kendi tarihimizden çok
iyi biliyoruz. Bu bir ajans değil; kriz çıkartacak kadar ülkenin kaynaklarını
bitirmiş olan anlayışı devam ettiren bir yapıdan bahsediyoruz. Bu sefer hortum
doğrudan turizm işletmelerinin cirosuna bağlanıyor; kârına da değil, cirosuna
bağlanıyor. Yani zarar eden de ödeyecek yani yeni yatırım yapmış, henüz genç,
kâr etmeye başlamamış olanlar da ödeyecek yani küçük olanlar da ödeyecek.
Üstelik, doğrudan cirolar üzerine böyle bir yük yüklendiği için bu tesisler
artık yatırım yapmaktan vazgeçecek, kâr olmayacak yani bir turizm ajansı olacak
ama tanıtılacak bir turizm falan da kalmayacak. 
“Turizm
payı” adı altında bütün bu işletmelerin cirolarından yüzde 1 oranında kesinti
yapılacak. Peki, o kesintiyle ne yapılacak? Yüzde 70’iyle güya tanıtım
yapılacak, yüzde 30’uyla da keyfî, nereye yatırım yapılacağına
Cumhurbaşkanlığında karar verilen yatırımlar yapılacak. Turizm belgesi olan tüm
şirketler para verecek, o parayla turizm sektörü yeniden tasarlanacak; haksız
rekabetin, servetin el değiştirmesinin, bunun da doğrudan Cumhurbaşkanlığı
eliyle yapılmasının kurumsal yapısı kuruluyor. Ezcümle, esasında geleceği
okumak için kehanete falan gerek yok, krizi derinleştirecek bir yapı daha
kuruluyor. 
Şimdi,
o zaman, şuna dönüp bakmamız gerekiyor: Derdimiz, krize çare olmak olmalı. Ağır
bir kriz yaşanıyor. Bu yasa çare olur mu? Yanıtı çok belli. Ekonomik krizden
çıkmak için ahbap-çavuş ilişkileriyle iş yapmayı bırakmak gerekiyor, hak edenin
kazandığı bir düzen kurmak gerekiyor. Bu yasa onu yapmıyor.
(Mikrofon
otomatik cihaz tarafından kapatıldı) 
BAŞKAN
– Sayın Böke, sözlerinizi tamamlayın lütfen. 
SELİN
SAYEK BÖKE (Devamla) – Bir kez daha, yatırımların nereye yapılacağına merkezî
bir yapının karar vereceği, keyfîliğin artacağı bir kurum kuruluyor. Kriz, bu
elle, iktidarın eliyle derinleştiriliyor. Ekonomik ve demokrasi krizinden çıkış
için katılımcı süreçlerin işler olması gerekiyor, kamunun denetiminin
etkinleştirilmesi gerekiyor, yaygınlaştırılması gerekiyor, Sayıştaydan Meclise
kadar içinde halkın olduğu bir düzen kurulması gerekiyor. Bu yasa bunu yapmıyor
ve krizi derinleştiriyor. 
Bu
yasada olmayan bir şey daha var. Bu rantçı düzeni krizden çıkarmak için
kaynakları verimli ve etkin kullanacak yola sevk etmemiz gerekiyor. Bunun için
Kamu İhale Kanunu’nu değiştirmeden, ona tabi kalarak iş yapmak gerekiyor. Bu
yasa, halkı yeniden ve daha derin bir krize sürüklüyor. Ama halk 23 Haziranda
yaptığı gibi bu krize de bu gidişata da “dur” diyecek. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Teklifin tümü açık oylamaya tabidir.
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Etmeyenler… Kabul edilmiştir. 
Oylama
için iki dakika süre vereceğim. Bu süre içinde sisteme giremeyen üyelerin
teknik personelden yardım istemelerini, bu yardıma rağmen de sisteme giremeyen
üyelerin oy pusulalarını oylama için verilen süre içinde Başkanlığa ulaştırmalarını
rica ediyor ve oylama işlemini başlatıyorum. 
(Elektronik
cihazla oylama yapıldı)
BAŞKAN
– Konya Milletvekili Ziya Altunyaldız ve Adalet ve Kalkınma Partisi Grup Başkan
Vekili İstanbul Milletvekili Mehmet Muş ile 50 Milletvekilinin Türkiye Turizm
Tanıtım ve Geliştirme Ajansı Hakkında Kanun Teklifi açık oylama sonucu:
“Kullanılan
oy sayısı :285
Kabul   :245
Ret   :40(X)

 Kâtip
Üye Kâtip Üye 
 Bayram
Özçelik Nurhayat Altaca Kayışoğlu
 Burdur
 Bursa”
Teklif
kabul edilmiş ve kanunlaşmıştır.
Danışma
Kurulunun bir önerisi vardır, okutup oylarınıza sunacağım.
V.- ÖNERİLER (Devam)
B) Danışma Kurulu Önerileri
1.- Danışma Kurulunun, Genel Kurulun 11/7/2019 tarihli birleşiminde 36
sıra sayılı Kanun Teklifi’ne kadar olan işlerin görüşmelerinin tamamlanması
hâlinde daha önceden çalışılması kararlaştırılan 12 Temmuz 2019 Cuma günü
toplanmamasına ilişkin önerisi 
11/7/2019
Danışma Kurulu Önerisi
Danışma
Kurulunun 11/7/2019 Perşembe günü yaptığı toplantıda, aşağıdaki önerinin Genel
Kurulun onayına sunulması uygun görülmüştür. 
 Mustafa
Şentop
 Türkiye
Büyük Millet Meclisi
 Başkanı


 Muhammet
Emin Akbaşoğlu Özgür Özel
 Adalet
ve Kalkınma Partisi  Cumhuriyet Halk Partisi
 Grubu
Başkan Vekili Grubu Başkan Vekili

 Fatma
Kurtulan Muhammed Levent Bülbül
 Halkların
Demokratik Partisi Milliyetçi Hareket Partisi
 Grubu
Başkan Vekili Grubu Başkan Vekili

 Yavuz
Ağıralioğlu
 İYİ
PARTİ 
 Grubu
Başkan Vekili 
Öneri:
Genel
Kurulun 11/7/2019 tarihli birleşiminde 36 sıra sayılı Kanun Teklifi’ne kadar
olan işlerin görüşmelerinin tamamlanması hâlinde, daha önceden çalışılması
kararlaştırılan 12 Temmuz 2019 Cuma günü toplanmaması önerilmiştir. 
BAŞKAN
– Danışma Kurulu önerisini oylarınıza sunuyorum: Kabul edenler… Kabul
etmeyenler… Kabul edilmiştir.
Birleşime
beş dakika ara veriyorum.
Kapanma Saati: 20.04
DÖRDÜNCÜ OTURUM
Açılma Saati: 20.10
BAŞKAN: Başkan Vekili Süreyya Sadi BİLGİÇ
KÂTİP ÜYELER: Şeyhmus DİNÇEL (Mardin), Nurhayat Altaca KAYIŞOĞLU (Bursa)
----- 0 -----
BAŞKAN
– Türkiye Büyük Millet Meclisinin 101’inci Birleşiminin Dördüncü Oturumunu
açıyorum.
2’nci
sırada yer alan, Tekirdağ Milletvekili Mustafa Şentop’un Kuzey Atlantik
Antlaşmasına Kuzey Makedonya Cumhuriyetinin Katılımına İlişkin Protokolün
Onaylanmasının Uygun Bulunduğuna Dair Kanun Teklifi ve Dışişleri Komisyonu
Raporu’nun görüşmelerine başlayacağız.
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
2.- Tekirdağ Milletvekili Mustafa Şentop’un Kuzey Atlantik Antlaşmasına
Kuzey Makedonya Cumhuriyetinin Katılımına İlişkin Protokolün Onaylanmasının
Uygun Bulunduğuna Dair Kanun Teklifi (2/1942) ve Dışişleri Komisyonu Raporu (S.
Sayısı: 93) (x)
BAŞKAN
– Komisyon? Yerinde.
Komisyon
Raporu 93 sıra sayısıyla bastırılıp dağıtılmıştır.
Teklifin
tümü üzerinde söz isteyen? Yok.
Teklifin
tümü üzerindeki görüşmeler tamamlanmıştır.
Maddelerine
geçilmesini oylarınıza sunuyorum: Kabul edenler… Etmeyenler… Kabul edilmiştir. 
1’inci
maddeyi okutuyorum:

KUZEY ATLANTİK ANTLAŞMASINA KUZEY MAKEDONYA
CUMHURİYETİNİN KATILIMINA İLİŞKİN PROTOKOLÜN ONAYLANMASININ
UYGUN BULUNDUĞUNA DAİR KANUN TEKLİFİ
MADDE
1- (1) 6
Şubat 2019 tarihinde Brüksel’de imzalanan "Kuzey Atlantik Antlaşmasına Kuzey Makedonya Cumhuriyetinin Katılımına
İlişkin Protokol"ün onaylanması uygun bulunmuştur.
BAŞKAN
– 1’inci madde üzerinde gruplar adına ilk söz, Cumhuriyet Halk Partisi Grubu
adına Sayın Suzan Şahin’in.
Buyurun
Sayın Şahin. (CHP sıralarından alkışlar) 
CHP
GRUBU ADINA SUZAN ŞAHİN (Hatay) – Sayın Başkan, değerli üyeler; yüce Meclisi
saygıyla selamlıyorum.
Öncelikle,
tüm dünyanın gözü önünde, yakın tarihin en acı olaylarından olan Srebrenitsa
soykırımında katledilen Bosnalı kardeşlerimize Allah’tan rahmet diliyorum. Asla
unutmadık. 
Kuzey
Makedonya’nın NATO’ya üyelik protokolünün onaylanmasına ilişkin, Cumhuriyet Halk
Partisi Grubu adına söz almış bulunuyorum. 2008 Bükreş Zirvesi’nde alınan karar
uyarınca, Kuzey Atlantik Anlaşmasına Kuzey Makedonya Cumhuriyetinin Katılımına
İlişkin Protokol’ün 6 Şubat 2019 tarihinde NATO karargâhında tüm müttefikler
tarafından imzalanması, Balkanlardaki barış ve istikrarın, güvenliğin
sağlanması bağlamında Türkiye için de çok stratejik bir önceliktir. Ülkemizde
de yaşayan binlerce muhacir vatandaşımızı ilgilendiren bu katılım kararı, üyesi
olduğumuz NATO’nun genişlemesi ve güçlenmesi adına olumlu bir adım olarak
tahlil ediliyor.
Cumhuriyet
Halk Partisi olarak, Kuzey Makedonya dâhil tüm Balkan ülkelerinin NATO ve
Avrupa Birliğine katılımını desteklediğimizi ifade etmek istiyorum. Makedonya
halkına hayırlı olmasını diliyorum.
Sayın
Başkan, değerli üyeler; bu vesileyle Hatay’ın turizm ve kültür mirasları
durumunu sizlerle paylaşmak istiyorum. Hatay, toplam 13 medeniyetin izlerini
bıraktığı bir şehir olma özelliğine sahip bir kültür kentidir. Sahip olduğu
kültürel değerler yanında zengin ve özgün mutfağı da olan Hatay, UNESCO
tarafından “dünyanın 26’ncı gastronomi şehri” olarak ilan edilmiştir. Tarihi
boyunca kıtalar ve bölgeler arası ticarette önemli rol oynamış, yolcu ve hacı
kervanları için konaklama yeri, kültür alışverişi merkezi olmayı başarmış, tüm
dünya tarafından kabul edilen bir kenttir.
Hatay’daki
taşınmaz kültür varlıklarına bakıldığında tüm ilçelerinde birçok eser görmek
mümkündür. Sadece Hatay’da dahi ortaya çıkarılmamış, toprak altında yatan
onlarca kültür mirasımız vardır. Amik Ovası’nda yüzlerce antik şehir ve höyük
görünmez durumdadır. Yayladağı bölgemizde 3’ü Romalılar, 2’si Fransızlar, 1’i
Yunanlılar dönemine ait restorasyon bekleyen 7 köprü vardır. Arsuz-Samandağ
arasındaki antik batık limanlar ve her birinde 20’nin üzerinde batık gemi,
hikâyesinin gün yüzüne çıkmasını beklemektedir. Erzin’den Samandağ’a her adımda
UNESCO kültür mirasları arasına girecek binlerce destinasyon bulunmaktadır.
Bunları görmeden, kültür mirasımıza kazandırmadan, kamulaştırma, takas yoluyla
mülkiyetleri edinilmeden kazı, restorasyon, iyileştirme, yaşatma, koruma ve
buna bağlı olarak kalkındırmaktan bahsedilemez. Bunlar yetmezmiş gibi, Saint
Simone Kilisesi’nin harap bir hâlde oluşu ve Antakya’nın tarihî taş yollarının
Antakya Belediyesi’nce asfaltlanması utanç vericidir. 
Hatay
genelinde 426 adet sit alanı bulunmasına karşın, bu alanlara gelen turist
sayısı oldukça düşüktür. Kültür ve Turizm Bakanlığı verilerine göre yaklaşık 35
bin turist Hatay’ı ziyaret etmekte olup ziyarete gelen turistlerin sadece yüzde
12’sini yabancılar oluşturmaktadır. 
Hatay
genelindeki anıt yapılar ise 786 tanedir ve bu eserlere yönelik kültür ve
turizm çalışmaları da tamamlanmış değildir. Hatay’daki müzenin mevcut eser
sayısı -Hatay Müze Müdürlüğünün envanterlerine kayıtlı- toplam 37.749 adet
olarak gözükse de müzeye gelen kişi sayısı çevre illere göre çok geride
kalmaktadır. 
Hatay’da
herkesin bildiği cami ve kiliseler dışında Payas’ta bulunan Sokullu Mehmet Paşa
Külliyesi, İmma Tarihî Yerleşkesi, Tell Aççana Yerleşkesi, nekropoller, Kinet
Höyük, Tell Tayinat, Cin Kulesi ve Havra gibi birçok tarihî yerleşke de en az
Habib-i Neccar Camisi, Saint Pierre Kilisesi kadar Türkiye ve dünyaya
tanıtılması gereken tarihî varlıklardır. Samandağ Turizm Bölgesi, Arsuz Kıyı
Bandı Turizm Merkezi ve Belen Güzelyayla Turizm Merkezi gibi yerler de coğrafi
özelliğin etkileriyle yerli turizmine önemli katkı sağlamaktadır. 
Bu
yönleriyle Hatay, özellikle inanç, kültür ve tarih turizminin önemli ve uğrak
noktası olması gerekirken eldeki kültür varlıklarının doğru kullanılamaması ve
reklam, tanıtım, organizasyon gibi eksikliklerinden dolayı daha sıradan turizm
yerleşkelerinin gerisinde kalmıştır. 
Hatay’ın
özellikle EXPO öncesinde tarihî yerlerinin ve turizm çeşitliliğinin doğru
tanıtılması için Kültür ve Turizm Bakanlığında nasıl bir çalışmanın yapılacağı
ise merak konusudur. Hatay’ın kültür miraslarının açığa çıkarılması, korunması
ve dünyaya tanıtılması konusunda hiçbir girişim ve yatırım yapılmamaktadır.
Turizmi teşvik etmek ve geliştirmekten, turizmle kalkınmaktan bahsederken ciro
üzerinden yüzde 1 vergi dilimi düzenleyerek mevcut otellerin kapanmasına hizmet
etmek yerine, kültür miraslarını ortaya çıkarmak ve korumaktan hiç
bahsedilmemesi, buna karşın turizmi sadece otelcilik ve yaz tatiline bağlamak
vahim bir politikadır.
Bugün
600 bin civarı Suriyeli mülteciyle yaşamak zorunda kalan Hatay’ın bütçesi
yapılırken bile bu durum göz ardı edilmektedir. Yıllarca dünya ticaretine köprü
olmuş İskenderun ve çevresi serbest bölge yapılmamıştır. Ek nüfusuyla 6’ncı
teşvik bölgesinde dahi olabilecek Hatay’ın 5’inci teşvik bölgesine alınmak
adına 500 bin kişinin imzasıyla yapılan çağrılarına kulak tıkanılmış, üvey
evlat muamelesi gören bir il olmuştur. Hatay’ın turizm değerlerinin yurt içi ve
yurt dışındaki tanıtımını artırarak uluslararası bir marka hâline getirilmesini
sağlamak, bu hususta yapılabilecek çalışmaları değerlendirmek ve mevcut durumu
gözden geçirmek amacıyla Kültür ve Turizm Bakanlığı, derhâl turizm eylem planı
hazırlamalı, dünya turizm gelirlerinden hak ettiği payı alabilmek için her
türlü gayreti göstermelidir. Hatay medeniyetlerin beşiği, “ilk”lerin, “en”lerin
şehri olarak kalkınma planında öncelikli il olarak yerini almalıdır. 
Değerli
üyeler, ekonomide yaşanan kötü gidişatın sorumlusu AKP Hükûmeti inşaat
sektöründen beklediği rantı elde edememeye başlayınca şimdi de gözünü turizme
dikmiştir. AKP, yönetmelik değişikliğiyle 4 ve 5 yıldızlı otellere ek imar
hakkı tanırken yeni kurulacak turizm ajansıyla seçtiği turizmcilere şartsız
kaynak aktarma yolunu açmıştır. ETS Turizm sahibi Kültür ve Turizm Bakanı
Mehmet Nuri Ersoy, aralarında kendi tatil köyleri ve otellerinin de bulunduğu
birçok lüks otel için kritik değişikliklere imza attı. Resmî Gazete’de
yayımlanan yönetmelik değişikliğiyle, 4 ve 5 yıldızlı otellere kıyıları ve
yeşil alanı kapsayacak şekilde ilave inşaat izni getirildi. Yönetmeliğe göre,
devletin turizm amaçlı tahsis ettiği bölgelerde yapılan otellere daha önce izin
verilmeyen alanlara genişleme imkânı getirildi. İnşaat yapılacak alan hesabına
dâhil edilen birçok yer bu hesaptan çıkarıldı ve otellerin ek inşaat
yapmalarının önü açıldı. Yönetmeliğe göre, bu haktan sadece 4 ve 5 yıldızlı
oteller yararlanabilecek. Düzenleme, ormanlık alan ile kıyı alanlarını da
kapsayacak. Bu düzenlemeyle, özellikle kendi otellerine avantaj sağlayacak
olması kabul edilebilir bir durum değildir. Sayın Bakanı adaletli olmaya davet
ediyoruz. 
AKP,
turizm ajansının kurulmasına yönelik kanun teklifinin içerisine de yandaş
turizm şirketlerini ayakta tutmak için çeşitli maddeler ekledi. Buna göre,
ajansın turizmcilerden elde edeceği fon gelirleri uygun görülen işletmelere
aktarılacakmış. Kaynak aktarılacak işletmeleri belirleyecek kriterlere ise
nedense yasa teklifinde yer verilmedi. Ajansın destekleyeceği yatırımlara
ilişkin tek karar mercisinin Cumhurbaşkanı olması bu konudaki güven eksikliğini
artırmaktadır. Kendi kullanımında olan örtülü ödeneği bile önceki dönemlere
göre aşırı şekilde harcamasıyla birçok eleştiri alan makamın tek yetkili
olması, başta bu ajansa kaynak sağlayan turizm firmaları olmak üzere geniş bir
kitlenin tepkisini çekmektedir. 
Bu
güzel ülkenin yeşil alanlarını, SİT alanlarını ve doğasını talan edecek olan ek
imar hakkı ve yeni kurulacak turizm ajansıyla yandaş turizmcilere şartsız
kaynak aktarmak kul hakkı yemektir; hem de denetimden, teminattan muaf tutmanın
maksadı nedir? Tabii ki rant. Saray Hükûmetine soruyorum: Ekonomik kriz
nedeniyle durma noktasına gelen inşaat sektörü sonrası yandaş müteahhitlere
imar rantı sağlayamayan AKP iktidarı turizm sektörüne mi odaklanmıştır? Kurulan
ajans aracılığıyla kaynakları denetimsiz dağıtmak yerine, ülkemizin ortaya
çıkarılmamış antik şehirlerine, höyüklerine, köprülerine, tarihî mirasına
öncelik verilmelidir. 
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum Sayın Şahin. 
SUZAN
ŞAHİN (Devamla) – Bir dakika alabilir miyim, cümlemi tamamlayalım. 
BAŞKAN
– Uzatma vermeyeceğim, sadece sözlerinizi tamamlamak için buyurun. 
SUZAN
ŞAHİN (Devamla) – Önceliği, her zaman olduğu gibi kişiye, zümreye, rant
sağlamaya vermektesiniz; yazık, çok yazık. Gözümüzün içine baka baka doğayı,
tarihi katletmekten vazgeçin; rant, yağma, talandan başka amaçlarınız olsun
samimiyet, kamusal yarar, millî servet, kültür mirasını koruma gibi. Bu ülke
hepimizin.
Saygılarımla.
(CHP sıralarından alkışlar) 
BAŞKAN
– Arkadaşlar, ilave süreleri bu oturumda vermeyeceğim. 
Halkların
Demokratik Partisi Grubu adına Sayın Özsoy. 
Buyurunuz.
(HDP sıralarından alkışlar) 
HDP
GRUBU ADINA HİŞYAR ÖZSOY (Diyarbakır) – Teşekkür ederim Sayın Başkan.
Değerli
milletvekilleri, Genel Kurulu saygıyla selamlıyorum. 
Kuzey
Makedonya Cumhuriyeti’nin NATO’ya alınmasına dair bir protokol söz konusu.
Şerhimiz var bu konuda. NATO’nun sadece Libya ve Afganistan’da yaptıklarına
bakarsanız girdiği herhangi bir yerde güvenlik veyahut da istikrar
sağlayamadığını görürsünüz. Biz grup olarak bu protokole karşı oy vereceğimizi
şimdiden ifade ediyoruz. Şerhimiz de zaten yasa metnine ekli olarak
sunulmuştur.
Ben
birkaç konuya dikkatinizi çekmek istiyorum bu konuşma vesilesiyle. Dün burada,
bu kürsüde yaptığım bir konuşma sonrası -Merkez Yürütme Kurulu toplantımız
olduğu için ben çıkmak durumunda kalmıştım- AK PARTİ’nin sayın grup başkan
vekili yaptığım konuşmaya cevaben birtakım şeyler söylemiş. Önemli bir konu,
geçiştirilmemesi gereken bir konu; normalde demokratik bir ülkede gerçekten
kıyametin kopması gerekiyordu dün burada paylaştığım bilgi üzerine ama pek bir
şey olmamış. Sadece küçük bir hatırlatma yapayım: Türkiye’nin Ağustos 2018’de
terör örgütleri listesine aldığı Heyet Tahrir el-Şam, şu an İdlib’de hükûmeti
kurmuş olan bu örgüt, TRT ve TRT World’ün çalışanlarına, editörlerine -tırnak
içerisinde söylüyorum- devrime yaptıkları katkı vesilesiyle bir plaket vermiş
ve kendilerini onurlandırmıştı. Tabii, sanırım cevaben grup başkan vekili de
“Bu insanlar TRT adına bu plaketi almamışlar, şahısları adına bu ödülleri -her
ne verilmişse- almışlar…”
Şimdi,
Sayın Akbaşoğlu, burada size soru sormak istiyorum. 
Birincisi:
Bu TRT -yani malum, sürekli tartışıyoruz- Türkiye'de 6 milyon oy alan, şu
Meclisin 3’üncü büyük grubu olan Halkların Demokratik Partisine bir dakika bile
ayıramayan TRT, Heyet Tahrir el-Şam’ın çalışmalarına spesifik anlamda hangi
katkılarda bulunmuş? Çünkü o katkılar yüzünden onurlandırılmışlar. 
İkincisi:
Bunlar her ne kadar şahsi olarak bu plaketleri almışlarsa da en nihayetinde
TRT, Cumhurbaşkanlığı İletişim Başkanlığına bağlıdır; bu şahıslar hakkında
herhangi bir idari soruşturma, bir hukuki girişim, bir cezai müeyyide
düşünülmekte midir, yoksa bunun üzeri kapatılacak mıdır? 
Yani
çok vahim bir durumdan bahsediyoruz; resmî olarak Türkiye'nin terör örgütleri
listesinde olan bir örgüt, Cumhurbaşkanlığına bağlı bir kurumun çalışanlarına
ödül veriyor, artık gerisini toplumun takdirine bırakıyoruz.
Kıymetli
arkadaşlar, ikinci olarak önemli şöyle bir konu var: İlginç bir haber düştü
bugün basına, Independent’in Türkçe sitesine Uygur Özerk Bölgesi, namıdiğer
Doğu Türkistan’da yaşanan insan hakkı ihlallerine dair. Malum, orada çok ciddi
dinî anlamda birtakım baskılar var; ifade özgürlüğü, inanç özgürlüğü gibi çok
tartışılan bir konu. Türkiye'de de çok fazla tartışılan bir konuydu bu,
aslında, genelde hep seçim dönemlerinde çok fazla tartışılır. 
Yalnız,
bizim edindiğimiz bilgiler çok ilginç bir duruma işaret ediyor: 22 ülke,
Birleşmiş Milletler İnsan Hakları Komisyonuna bir mektup yazıyorlar ve Çin
hükûmetinden Uygur bölgesindeki insanların insan hakları açısından durumunun
değerlendirilmesini talep ediyorlar. Şimdi, ilginç olan durum şu: Türkiye Cumhuriyeti
devleti bu imzacılar arasında değil; Amerika var, Almanya var, Fransa var,
İngiltere var ancak Türkiye dâhil hiçbir İslam ülkesinden bir imzacı yok. 
Tabii
bu, Bakanlıkla ilgili bir durum ama Sayın Akbaşoğlu’ndan, bu konuda da
bilgileri varsa, bu konuda da bir cevap alabilirsek iyi olur. Yani bu Uygur
bölgesindeki ihlallere dair 22 tane ülke, hepsi de yabancı -tırnak içerisinde-
gayrimüslim ülkeler bir dilekçeyle, bir mektupla buna karşılık verirken Türkiye
Cumhuriyeti devleti neden bundan imtina etmiştir? 
Üçüncü
bir konu, arkadaşlar, önemli bir konu: Doğu Akdeniz’de, malum, sular kaynıyor,
çok ciddi bir gerilim söz konusu. Türkiye, Doğu Akdeniz’de iyice bir yalnız
kalmış durumda. Rusya’nın açıklamaları oldu Türkiye’nin aleyhine. Öyle “Dostum
Putin” demekle ilişkiler düzelmiyormuş. Amerika Birleşik Devletleri’nden
açıklamalar geldi. Yine, Avrupa Birliğinden dün Reuters üzerinden sızdırılan
bir metin söz konusu. Avrupa Birliği Konseyi 15 Temmuzda toplanacak. Sanki
Amerika’yla yaşanan bu gerilim yetmiyormuş, Amerika’dan gelecek yaptırımlar
yetmiyormuş gibi bakın, şimdi de Avrupa Birliğinin yaptırımları söz konusu
olacak, öyle görünüyor, tartışılacak, çok büyük bir ihtimalle bu yaptırımların
önemli bir kısmını biz yakın zamanda göreceğiz. Avrupa Birliğinin Türkiye’ye
aktardığı fonlarda kesinti düşünüyorlar, Avrupa Yatırım Bankası kredilerinin
kesilmesini ya da azaltılmasını karar altına alacaklar gibi görünüyor. Yine,
Türkiye ile Avrupa Birliği arasında havacılık alanındaki anlaşma
müzakerelerinin askıya alınması; daha önemlisi ekonomi, enerji, ulaştırma ve
tarım alanlarında Türkiyeli bakanlar ile Avrupa Birliğinin bakanları arasında
yapılan müzakerelerin askıya alınması ve hidrokarbon arama çalışmaları Doğu
Akdeniz’de devam ederse de daha fazla yaptırım gibi son derece sert, son derece
ciddi yaptırımlar düşünülüyor. 
Şimdi,
Türkiye’nin ekonomik açıdan son derece büyük bir krizin içerisinde olduğu
böylesi bir dönemde, Deli Dumrul gibi aynı anda Rusya’yla, aynı anda
Amerika’yla, aynı anda Avrupa Birliğiyle böyle gerilimli bir politikayı
sürdürmek Hükûmetin takdiri olabilir, kendi siyasal tercihleridir fakat buradan
halkımıza şunu söylüyorum: Diplomasinin “d”sinden anlamayan bütün bu
girişimlerin ekonomik anlamda ceremesini maalesef bu topluma ödeteceklerdir. 
Son
olarak, kıymetli arkadaşlar, birkaç gündür burada, Genel Kurulda birtakım
gözlemlerde bulunmaya çalışıyorum. Gelecek hafta olmayacağım ama bu hafta
birkaç gözlemimi ben paylaşmak istiyorum özellikle AK PARTİ’li grup başkan
vekiliyle ve diğer vekil arkadaşlarla. 
Kıymetli
arkadaşlar, bu Mecliste neredeyse her şeyi konuşuyoruz, işte, turizmi
konuşuyoruz, önergeleri konuşuyoruz, fuhuş çetesiyle ilgili konuştuk,
uyuşturucuyla ilgili konuşuyoruz. Yalnız, biz ne zaman, hangi konu hakkında
konuşursak konuşalım, sürekli olarak bizim grubumuza yönelik olarak terör
ithamlarıyla tartışmanın önü sürekli kapatılıyor. 
Özgür
Bey, müsaade ederseniz grup başkan vekilimize özellikle seslenmek istiyorum
ben. 
ÖZGÜR
ÖZEL (Manisa) – Tamam, göz temasını kesmeyeyim ben. 
HİŞYAR
ÖZSOY (Devamla) – Şimdi, mesela az önce fuhuş ve uyuşturucuyla ilgili birtakım
tartışmalar söz konusu oldu, bu sıralardan sürekli olarak “Siz teröristsiniz,
siz teröre mesafe koymuyorsunuz…” Kıymetli arkadaşlar, bu, topu taca atmaktır,
tamam mı? 
Bir
de şunu söyleyelim size: Ben 2015 yılında geldim, aranıza katıldım, göreli
olarak daha hani yeniyim siyasette. Bakın, tam dört yıldır bu sıralara en az
bin defa “terörist” dediniz, bize diyorsunuz. 100 tane size yandaş olan
televizyon kanalı var, tam üç yıldır gece, gündüz, öğlen, akşam ne zaman
açarsanız “HDP” ve “terörizm” kelimelerini “Selahattin Demirtaş” ve “terörizm”
kelimelerini sürekli yan yana kullanıyorsunuz. Hangi konuyu biz getirirsek
getirelim, sıkıştığınız noktada “Siz teröristsiniz, terörle aranıza mesafe
koymuyorsunuz.” diye sürekli topu taca atıyorsunuz. Zamanım az kaldı, size
sadece şu kadarını salık verebiliriz: Bakın, 100 tane televizyon kanalından tam
üç yıl boyunca Türkiye’de yaşayan bütün halklara HDP’nin terörist olduğunu
ifade ettiniz ama bakın, halk inanmıyor, İstanbul seçim sonuçlarını gördünüz
değil mi? 
FATMA
KURTULAN (Mersin) – Sadece onlar değil Vekilim, şu tarafa da bak, her yere bak,
her yere bak. Şöyle bakın, şöyle. 
YAVUZ
AĞIRALİOĞLU (İstanbul) – Bana da baksın, baksın. Ben diyeceğim, bana cevap
hakkı doğdu. Bak, bak, bana bakarak konuş. 
HİŞYAR
ÖZSOY (Devamla) – Bakın, bunu şunun için söylüyorum: Sayın Selahattin
Demirtaş’a en azından binlerce kez “terörist” denmiştir. Biz çok kıymetli bir
eş başkanımız olarak görüyoruz. Şu an içeride, düşmez kalkmaz bir Allah, yarın
oraya kimin gireceğini hiç bilemeyiz ama bakın, İstanbul seçim sonuçlarını
herkes bir değerlendirsin. Toplumun hamasi, terör, antiterör söylemlerine karnı
gerçekten tok. Ciddi meseleler tartıştığımız zaman... Yani biz, eleştiri
yapmayın, siyasetimize yönelik eleştiri yapmayın demiyoruz ama getirdiğimiz
bütün tartışmaların önünü, sürekli olarak “Siz teröristsiniz, şusunuz,
busunuz.” gibi söylemlerle aslında sürekli topu taca atıyorsunuz ve biz burada
ciddi hiçbir meseleyi tartışmıyoruz. Öyle siz terörist dediniz diye de vallahi
biz terörist filan olmuyoruz.
İstanbul
seçim sonuçlarını layıkıyla bir değerlendirmek lazım ve tartışacağımız konuları
da... Lütfen, artık, rica ediyoruz yani size cevap yetiştiremiyoruz o konuda.
Kendimizi savunmak gibi hiçbir derdimiz de söz konusu değil, ne olduğumuz
bellidir, ortadadır. 
(Mikrofon
otomatik cihaz tarafından kapatıldı) 
BAŞKAN
– Son cümlenizi alayım. 
HİŞYAR
ÖZSOY (Devamla) – Hemen bitiriyorum. 
Dolayısıyla
yani öyle yüzlerce televizyon kanalından, burada bütün sözcülerin, bütün bu
sataşmalarını, suçlamaları gerçekten zül görüyoruz, kendimizi o açıdan
savunacak durumda değiliz.
Lütfen,
İstanbul seçim sonuçlarını bir daha değerlendirin.
HDP,
çok kıymetli bir gruptur burada. Bütün bu söylemlere rağmen biz burada gayet
saygın bir demokratik mücadele veriyoruz, bunu sergiliyoruz, herkesin de buna
saygı göstermesini istiyoruz. 
Teşekkür
ediyorum. (HDP sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkan...
BAŞKAN
– Sayın Akbaşoğlu, müsaade ederseniz, arkadaşlarımızın birinci bölüm üzerindeki
konuşma taleplerini bir bitireyim, sonra size cevap hakkınızı kullanmak için
söz vereyim. 
MUHAMMET
EMİN AKBAŞOĞLU (Çankırı) – Şöyle sıcağı sıcağına ben bir açıklama yapayım. 
BAŞKAN
– Efendim, şöyle: Çok kısaysa...
MUHAMMET
EMİN AKBAŞOĞLU (Çankırı) – Kısa, kısa, evet. 
BAŞKAN
– Buyurun. 
IV.- AÇIKLAMALAR (Devam)
44.- Çankırı Milletvekili Muhammet Emin Akbaşoğlu’nun, Diyarbakır
Milletvekili Hişyar Özsoy’un 93 sıra sayılı Kanun Teklifi’nin 1’inci maddesi
üzerinde HDP Grubu adına yaptığı konuşmasındaki bazı ifadelerine ilişkin
açıklaması
MUHAMMET
EMİN AKBAŞOĞLU (Çankırı) – Teşekkür ederim Değerli Başkanım.
Sayın
milletvekilleri; şimdi, sayın konuşmacı, doğrudan muhatap kılarak bazı hususlara
temas ettiği için, onunla ilgili ifade edeyim. Dün TRT Genel Müdürümüzle bir
iddia üzerine temasa geçilmesi sonrasında, TRT Genel Müdürlüğümüzce yapılan
bilgilendirmenin burada dile getirilmesi hadisesi söz konusu. O da nedir? Orada
resmî muhataplarla kişisel olarak oradaki muhabir ve kameramanın sivil
kıyımlara ilişkin yapmış olduğu yayınlar münasebetiyle, oradaki acıyı bütün
dünyaya göstermeleri münasebetiyle, şahsi olarak yapılan bir tasarrufun olduğu
bilgisini paylaşmış olduk. Konu gündeme getirilmişti; bir. 
(Mikrofon
otomatik cihaz tarafından kapatıldı) 
BAŞKAN
– Buyurun. 
MUHAMMET
EMİN AKBAŞOĞLU (Çankırı) - İkinci olarak, yine bugün gündeme gelen
uyuşturucuyla, fuhuşla ilgili verilen önergelere ilişkin de burada çeşitli
siyasi partilere mensup milletvekillerimiz veya grup başkan vekillerimiz,
kendileri kanaatlerini ortaya koydular. Biz de sözün kendi bağlamında şunu çok
açık bir şekilde ifade ettik ki: Hem terörle hem uyuşturucuyla hem de fuhuşla
mücadelede, AK PARTİ, bugüne kadar, herhangi bir kimseyi, herhangi bir bölgeyi
atlayarak değil; 82 milyonun esenliğini, kardeşliğini gözeterek ve bütün 81
vilayetin tamamında gerekli mücadeleyi hukuk zemininde yapmıştır ve yapacaktır.
Bundan kimsenin şüphesi olmasın şeklinde bir beyanda bulundum. 
Üçüncü
olarak şunu da ifade ediyorum: Biz AK PARTİ olarak…
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Çankırı) – Bitiriyorum, bitiriyorum yani sadece açıklamada
bulunuyorum dikkat ederseniz.
BAŞKAN
– Lütfen… Buyurun. 
MUHAMMET
EMİN AKBAŞOĞLU (Çankırı) – …millî menfaatleri önceleyen, devlet-millet
kaynaşmasını gözeten ve hakikaten Türkiye'nin bulunduğu bölgede bir barış adası
olarak, bir deniz feneri gibi yol gösterici, “Pax Ottomana”yı, Osmanlı barışını
dünyaya hediye eden bir milletin ecdadı olarak, bundan sonraki aşamada
kardeşliğe dayalı olarak, hakikaten bizim öncülüğümüzde, yeniden büyük
Türkiye'nin öncülüğünde bütün dünyaya adil ve merhametli yeni bir dünyanın
hediye edilmesi girişimini “Pax Türkiye”, Türkiye barışı olarak insanlığa
hediye edelim amacıyla çalışıyoruz. 
Bunu
da bilgilendirmek için takdirlerinize sunuyorum. 
Teşekkür
ediyorum.
BAŞKAN
– Teşekkür ederim.
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
2.- Tekirdağ Milletvekili Mustafa Şentop’un Kuzey Atlantik Antlaşmasına
Kuzey Makedonya Cumhuriyetinin Katılımına İlişkin Protokolün Onaylanmasının
Uygun Bulunduğuna Dair Kanun Teklifi (2/1942) ve Dışişleri Komisyonu Raporu (S.
Sayısı: 93) (Devam)
BAŞKAN
– İYİ PARTİ Grubu adına Sayın Sezgin. (İYİ PARTİ sıralarından alkışlar).
İYİ
PARTİ GRUBU ADINA AYDIN ADNAN SEZGİN (Aydın) – Sayın Başkan, değerli
milletvekilleri; bugün Srebrenitsa’daki soykırımın yıl dönümü. Tüm şehitleri
saygıyla, rahmetle anıyorum. Srebrenitsa felaketinin soykırım olarak
tanımlanması için soykırımdan hemen sonra Türkiye harekete geçmiş, dünyayı
ayağa kaldırmış, öncü rol oynamış ve bu sonucu almıştır. Bunu burada
hatırlatmakta yarar gördüm.
Evet,
Makedonya. Makedonya’nın, uluslararası hukuktaki resmî adıyla Kuzey Makedonya
Cumhuriyeti’nin NATO üyeliğini büyük memnuniyetle karşılıyoruz. Makedonya
sadece tarihimizin parçası değil, bizatihi tarihimizdir ve ülkemiz için,
milletimiz için çok önemlidir, çok değerlidir. Bağlarımızın tabiatı tarihten
bugüne, bugünden geleceğe uzanan niteliktedir ve 80 bin civarında soydaşımızı
barındıran bu ülkenin ve halkının güvenliği, istikrarı, demokrasisi, huzuru ve
refahı bizim açımızdan elbette ehemmiyet taşımaktadır, tıpkı Balkanların
bütününün, Güneydoğu Avrupa’nın güvenliği ve istikrarı gibi. Dolayısıyla, Kuzey
Makedonya Cumhuriyeti’nin bugüne kadar kendini kanıtlamış, siyasi, askerî bir
güvenlik ve savunma örgütü olan NATO’ya 30’uncu üye olarak kabul edilecek
olmasını, bu güvenlik şemsiyesinden yararlanacak olmasını kuvvetle
destekliyoruz. Üyeliğin bölgenin ve ülkemizin güvenliğine, istikrarına ciddi
katkıları olacağını düşünüyoruz. Bu vesileyle hem Makedonya halkını ve
soydaşlarımızı hem de o coğrafyadan gelen tüm vatandaşlarımızı sevgi ve
saygıyla selamlıyoruz. 
Makedonya
yıllar öncesinde NATO’ya üye olabilirdi, ne var ki Yunanistan’ın uluslararası
camia tarafından da tasvip görmeyen inadı, 1991’den beri bu ülkenin devletler
arası alandaki hareket kabiliyetini hayli kısıtlamıştır. Bu noktada, NATO
bağlamında bir saptama yapma gereği duyuyorum. Yunanistan’ın, bu isim sorunu
çözümleninceye kadar Makedonya’nın NATO üyeliğine tek başına itirazının
karşılık bulmuş olması, NATO içindeki işleyişi, üye ülkelerin karar
mekanizmasındaki etkilerini, üye ülke temelinde veto yetkisinin ne denli
tesirli bir araç teşkil ettiğini -haklı, haksız- tekil ulusal çıkar
mülahazalarının ne ölçüde müessir olduğunu da ortaya koymaktadır. Her bir
ülkenin itirazı saygıyla karşılanmakta, kararlar uzlaşıyla alınmakta, bu
süreçlerde eşitlik fiilî bir hak olarak kullanılabilmektedir. Bunu, bazen
NATO’yu bilgi eksikliği nedeniyle veya kasten insafsızca eleştirenlere bir
hatırlatma olarak belirtme gereği duydum. 
Kuzey
Makedonya’nın artık isim konusunda Yunanistan’la varılan anlaşma sayesinde ufku
açılmış, ülke geleceğini daha güvenli bir perspektif içinde yakalama imkânına
kavuşmuştur. Makedonya Cumhuriyeti’ne Avrupa Birliğine doğru da sağlam ve
verimli bir yolculuk diliyoruz.
Tarihin
cilvesi olarak Makedonya’nın NATO üyeliğine yol açmak da Yunanistan’ın komünist
gelenekten gelen bir Başbakanına nasip olmuştur. Hatta, Çipras ve partisi
SYRIZA’nın birkaç gün önce yapılan seçimleri kaybetmesinin nedenleri arasında
isim ihtilafının giderilmesini sağlayan anlaşmanın imzalanması da
zikredilmektedir. Bazen o günün koşulları içinde kendinize ve partinize siyasi
zarar verebilirsiniz ama tarih karşısında ve gelecek açısından bir haklılık
tescillersiniz. Siyasetçiler günlük çıkar mülahazalarından uzaklaşabilmeli,
geleceği hedefleyecek cesareti gösterebilmelidirler. Bu vesileyle,
Yunanistan’ın yeni Başbakanı Miçotakis’in de partisinin aşırı sağ kanadının
güdülerine kapılmadan Türkiye’yle ve bölgeyle ilişkilerinde yanılsamalara
düşmemesini, siyaseti seçimlerin ötesinde düşünerek hem iki ülke arasında hem
de bölgede tarihî ve geleceği birlikte değerlendiren uz görüşlü bir Başbakan
olarak görev yapmasını temenni ediyorum, Yunan hükûmetinden gelen ilk
açıklamaların cesaret verici olmamasına rağmen. Miçotakis, seçimlerden sonraki
ilk basın toplantısında Yunan halkının daha çok istihdam ve güvenlik istediğini
söylemiş. Güvenliğin iyi komşuluk anlayışına, diplomasiye, adil çözümlere
istinat etmesi gerektiğini de bu güvenliği talep eden Miçotakis’in en iyi
şekilde idrak etmesini diliyorum. 
Madem
NATO’nun genişlemesinden söz ediyoruz, bu kürsüden daha önce çeşitli
vesilelerle de dile getirmiş olduğum gibi, NATO’yla ilişkilerimizdeki
ikircikli, mübeddel tutuma da yeniden değinmem gerekiyor. Sayın Millî Savunma
Bakanı, Sayın Dışişleri Bakanı sorularıma cevaben, NATO’nun Türkiye’nin uluslararası
kimliğinin bir parçası olduğunu ifade ettiler, tekrarladılar. Evet, NATO’ya
önemli katkılarda da bulunuyoruz. Ancak NATO’ya bir yandan “uluslararası
kimliğimizin bir parçası” derken diğer yandan nasıl bu denli didişme içine
girilebiliyor bu kurumla? İktidardan bunun cevabını bekliyorum. 
Bu,
belki de iktidarın kendi içinde yaşadığı kimlik sorunlarından kaynaklanan garip
bir durum. 2010’dan beri NATO’nun tüm tehdit değerlendirmelerinin altına imza
koyup, vetoyu hiç düşünmeden kendi rızamızla bunlara katılıp şimdi de tehdit
değerlendirmelerine ve o tehdit değerlendirmelerinde vazedilen denklemlere
tamamen aykırı noktalara, iş birliklerine savrulmayı iktidar nasıl izah
edebiliyor? S400 öncesi de vardı bu sorunlar, S400 olayıyla da sürüyor. 
Kimlik
buhranı öncelikli olarak bir İhvan, Müslüman Kardeşler bunalımıdır, yanlış
zihniyet buhranıdır. Bu, bizi Suriye dâhil birçok alanda başarısızlığa,
hezimete sürüklemiştir. Libya’da da benzer bir durumla karşılaşmamız söz
konusudur. Bu ağır basan kimlik Balkanlarda da bizi mahcup etmektedir ve bu
mahcubiyetler sürecektir. Aynı zamanda, Doğu Akdeniz’de önümüzdeki sorun
iktidarın gereken hamleleri geciktirmesi nedeniyle giderek derinleşmiştir.
Kıbrıs çevresindeki enerji kaynaklarına ilişkin olarak ne Avrupa Birliğinin ne
ABD’nin ne de Kıbrıs yönetiminin iddia ve eleştirileri yahut da yaptırım
tehditleri ciddiye alınabilir. Ama maalesef iktidar, Doğu Akdeniz’de çok vahim
stratejik hatalar işleyerek birbirine oldukça uzak pek çok aktörün bize karşı
bir ittifak ilişkisine girmesine imkân tanımıştır. 
Bütün
bu sorun alanlarında aldığımız pozisyon, rasyonellikten ve millîlikten uzak,
ümmetçi boyut taşıyan bir dış politika pozisyonudur. Türk dış politika geleneği
açısından çok vahim ve üzücü bir durumdur bu. Oysa ulusal çıkarı temel alan bir
dış politika izlemiş olsaydık ne Suriye’de ne de Doğu Akdeniz’de bu duruma
düşer, sorunun çözümsüzlüğüne katkı sağlayan değil çözümüne katkı sağlayan bir
oyuncu, sahici bir bölgesel güç durumuna gelebilirdik. Dış politikamızda ciddi
bir zihniyet ve yön değişimi gerektiği apaçık ortada. 
İktidara
buradan bir defa daha sesleniyorum: Doğu Akdeniz’de akıl ve çıkarlarımız
yönünde ne yapılması gerekiyorsa yapın, yanınızdayız. 
Sözlerime
son verirken Doğu Türkistan’da Uygur Türklerine uygulanan zulme, Birleşmiş
Milletler İnsan Hakları Komitesi üyesi 22 ülke tarafından toplu tepki
gösterilirken Türkiye’de iktidarın Çin diktatörüne yaranma çabasının garabetini
bir kere daha vurgulamayı gerekli görüyorum.
Genel
Kurulu saygıyla selamlıyorum. (İYİ PARTİ sıralarından alkışlar)
BAŞKAN
– Milliyetçi Hareket Partisi Grubu adına Sayın Kamil Aydın, buyurun. (MHP
sıralarından alkışlar) 
Sayın
Aydın, şahsınız adına da söz talebiniz var; toplam on beş dakika süre
vereceğim, birleştireceğim. 
MHP
GRUBU ADINA KAMİL AYDIN (Erzurum) – Sayın Başkan, çok değerli milletvekili
arkadaşlar; ilgili uluslararası ikili anlaşmalar hakkında partim Milliyetçi
Hareket Partisi adına konuşmak üzere söz aldım, yüce heyetinizi saygıyla
selamlıyorum. 
Sayın
milletvekilleri, şair geçmişte yaşanmış birtakım olayları ifade ederken çok
veciz bir şekilde bunları anlaştırıp şöyle der: “Maziye gömülmüş bile olsa her
kalpte bir anı vardır, can yemek içmekle doysa da insanı yaşatan hatıralardır.”
Şimdi, bugün 11 Temmuz, tabii ki bizde de iz bırakan, hatıra babından acı,
trajik yaşanmışlıkların yıl dönümü. 11 Temmuz 1995 tarihinde gönül
coğrafyamızda gönlümüzü kanatan, bizi hicrana boğan, derin izler bırakan bir
olayın 24’üncü yılını bugün maalesef hüzünlü bir şekilde yine idrak ediyoruz. 
O
günlere dair, şairin de ifade ettiği gibi anı olarak bende kalan bir iki şeyi
hatırlatmakta yarar görüyorum. Bir tanesi, çok güzel bir ağıdımız vardır, göç
göç olup göçlerin yola dizildiği, o aç susuz kadınların, yavruların, yaşlıların
aç biçare hâldeki görüntüleri boğazımızda lokmalarımızı düğümleyen; ikincisi de
eğitim için yurt dışında bulunduğum o yıllarda bir Bosnalı Süleyman amcayla
aramızda geçen diyaloğu hatırlıyorum. Süleyman amca oğlu Emir’i Bosna’daki
katliamda kurban etmişti ve maalesef sığınmacı olarak Londra’ya gelmiş ve
bunlara zorunlu birtakım iskân yerleri gösterilmiş. Zaman zaman, böyle
dertleştiğimizde, sigarasını yakarken bana demişti ki kendi ifadesiyle, kendi
şivesiyle: “Çamil, Türkiye’ye gittiğinde bana ne olur oğlum Emir’in katledilirken
avucuna çizilen o haçı bugün gözümün içine sokarcasına boyunlarına takanlara
hiç değilse simgesel de olsa bir cevabım olsun, bana ay yıldızlı kolyeler
getir.” Tabii, bunu unutamadım. Yerine getirdim ama bende öyle bir anıdır bu. 
Efendim,
bugüne kadar, bu saatlere kadar, gerçekten, uluslararası sözleşmelerle,
anlaşmalarla, yapılarla ilgili birtakım şeyler söylendi. Şimdi, bakınız -yine
bu olayın bende bıraktığı bir iz- geçen haftaki heyetteki arkadaşlardan
bazıları buradadır, Avrupa Güvenlik ve İşbirliği toplantısındayız. Hiç
alakasız, güvenlikle ilgili bir meseleye, sırf Türkiye’yi bir yere sıkıştırma…
Bu kürsülerden, hani, böyle, timsah gözyaşlarıyla ifade ediliyor ya “Avrupa
Birliği şu tür yasaları getirecek; şu tür uygulamaları, yaptırımları uygulayacak.
Amerika da bir taraftan ağzını açmış, aslında şirketlerle bağlantılı CAATSA
cezai müeyyidelerini uygulayacak. Onun için ayağımızı denk alalım.” Yani bu
“Yıllardır bize dayatılan o sopa ve havuç politikalarına ayak uyduralım, devam
edelim.” babından söylemlere karşı söylüyorum: Bakın, güvenlikle ilgili bir
mesele tartışılıyor, bir rapor var. Raportör Rum kesiminden ve aynen yüz dört
yıl önce bu coğrafyada ecdadımızın barış adına zorunlu bir tehciri bir katliam
görüntüsüne sokulup tarihi, siyaseti, hukuku katledercesine birtakım cümleler
dercedilmeye çalışılıyordu. Hâlbuki -o gün de söyledik- mademki bir gerçek
soykırım hikâyesini bu rapora dercetmek istiyorsan daha sıcak, daha yeni, acısı
geçmemiş, yirmi dört yıllık mazisi olan bir olayı niye koymuyorsun? Hâlâ
kemikleri bulunamayan, mezar yerleri tespit edilemeyen bir sürü masum insan
var. Bunların hiç mi sizin maşeri vicdanınızda karşılığı yok? Ama maalesef,
demokrasi böyle bir rejim aynı zamanda. Hani diyorlar ya “Var olanların en
iyisi.” Bazen insan tersten okumak istiyor. Parmak rejimi -kaldırıyorsun- orada
batıl, hak; hak, batıl gibi dayatılıyor. 
Acıdan,
kederden, geçmişe dair anılardan söz açılmışken ben biraz daha yakın gelecekten
yine beni çok etkileyen ikinci bir olayı da ifade etmek istiyorum bu vesileyle.
Geçen hafta Hakkâri’de 2 şehidimiz vardı. Şırnak’ta da 2 şehidimiz vardı; 2
yavrumuz, rızık peşinde, çobanlık yaparak ekmeğinin derdinde olan 2 kardeşimiz
katledildi. Diğer 2 şehidimizden biri üsteğmen, biri uzman onbaşı. Bende
bıraktığı izlerden bir tanesi şu: Şırnak’taki olayda şehit edilen o çoban
kardeşlerimizden birinin engelli olması gerçekten katmerli bir acıya, kedere
boğdu beni. Öbürü de -hani, bize müttefik olan, işte bu kürsülerden onların
dayatmalarını savunan, anlatan, bize ders vermeye çalışanlara hatırlatmak
istiyorum- yıllardır, yetmiş yılı aşkın bir müttefiklik hukuku bırakılıp,
teröristlerle iş birliği yapılıp onlara temin edilen uzun namlulu silahlarla
şehit edilen 2 yavrumuz, 2 kardeşimiz; işte bende bu yakın geçmişe dair gerçekten
ikinci bir iz bırakan acı ve keder.
Saygıdeğer
milletvekilleri, artan dünya nüfusuyla ters orantılı olarak azalma eğilimi
gösteren dünya kaynaklarının uluslararası boyutta, ülkelerarası iş birliği ve
mücadeleyi daha hızlı, daha etkin ve daha riskli boyutlara taşıdığına tanıklık
etmekteyiz. Dünya ekonomisinin yaklaşık dörtte 3’ünü oluşturan, adına “G20”
dediğimiz ülkelerin kendi bünyelerinde ekonomiden ticarete, güvenlikten
savunmaya, çevresel ve doğal kaynakların tüketimine kadar çok boyutlu bir alanda
kıyasıya mücadele ettiklerine tanıklık ediyoruz ya da iş birliği arayışı
içerisindeler.
Bugün
dünyanın öncelikli küresel sorun olarak uluslararası her boyutta ve platformda
gündeme getirdiği sorunların başında göç ve terör gelmektedir. Mukayeseli ifade
etmek gerekirse, Amerika Birleşik Devletleri ve Avrupa Birliğinin gündeminde
yoğunluklu ifade edilen ekonomi ve güvenlikten kaynaklanan göç noktasında
maalesef, Türkiye en yüksek bedeli ödemektedir. Benzer durum terör bağlamında
da zikredilebilir. Yani dünyadaki bütün uluslararası platformlarda bugünlerde,
NATO Parlamenterler Asamblesi olsun, Avrupa Birliği olsun, Avrupa Güvenlik
İşbirliği olsun, sıklıkla zikredilen, efendim, IŞİD, El Kaide, El Nusra gibi,
bir tornadan çıkmış, türevleri olan bir terör örgütüyle muhatap, onu ciddiye
alıp onunla ilgili konuşmak… Hâlbuki Türkiye, bunun çok boyutlu, farklı
şekillere bürünmüş, gerçekten daha büyük yapılarıyla tek başına mücadele
ederken yalnız bırakılmaktadır. 
Şimdi,
tabii, bu iki önemli husus gündemde çok ağırlığını hissettirirken, tabii, bunun
yanı sıra -konuşmacı arkadaşlar bizden önce de zikrettiler- üçüncü bir boyut…
Bakın, bir taraftan çevresel sorunları dile getiriyorsunuz ama bir Paris
Anlaşması yapılmış, iyi kötü bir anlaşma var. Yani “Bundan sonra tedbir alalım,
kirletmeyelim dünyamızı, Kuzey Kutbu’nu, eritmeyelim buzullarımızı.” bağlamında
bir anlaşma ama anlaşmadan tek taraflı çekilen bir taraf, bir grup; en fazla
feryadını o yapıyor, itiraz ediyor. Anlaşılır gibi değil. Aynı şey nükleer
silahlanma için de geçerli. Allah’a şükür, bize zorla soykırım deli gömleğini
giydirmeye çalışanların dünyada ne zaman ve nerede nükleer silah
kullandıklarını tarih biliyor, belgeler söylüyor, insanlık da buna şahit. 
Şimdi,
bir ülkeyi köşeye sıkıştırma adına “Efendim, uranyum zenginleştirme
projelerinden vazgeçilsin.” derken yanı başında kendisi bunun âlâsını
gerçekleştiren bir başka ülkeye hiçbir zaman söz söylenmiyor ve çifte standart
uygulanıyor. 
Şimdi,
diğer bir boyut, yine, bizi doğrudan ilgilendiren, tüketiyoruz. Tükenen enerji
kaynakları tabii ki uluslararası rekabeti biraz düzensiz hâle getiriyor,
orantısız hâle sokuyor. Şimdi, Doğu Akdeniz’de sanki biz bir anda Fatih ve
Yavuz’u gönderdik, kendi kafamıza göre petrol aramasına başladık, hidrokarbon
arıyoruz. Yok. Ne olur ya, bir olayı başından sonuna, bir sebep-sonuç ilişkisi
kurarak -biz Türkiye Cumhuriyeti devletinin gerçekten en yüksek, ali makamı
olan yasamanın bir parçasıyız burada- bir doğruyu ifade edelim, hikâyenin
başına bir gidelim: İlk defa Rum kesimi burada hidrokarbon kaynak arayışı
sürecini başlattı ve inanın, Avrupa Birliği dâhil dünyada tık yok, hatta o
bölgedeki Arap Ligi’ni oluşturan devletlerden de tık yok maalesef ama ne zaman
ki Türkiye garantörlük hakkını kullanarak, Kıbrıs’ın da davetiyle, bölgeye
Fatih gemimizi gönderince kıyamet koptu; peşine Yavuz gidince, aman ya Rabbi,
yaptırımlar peş peşe gazetelerde, bütün dünya basınında sayılmaya başlandı ve
burada da ifade ediliyor.
Şimdi,
Allah aşkına, biz kimden yanayız? Biz nerede duracağız, pozisyonumuzu nerede
alacağız? Hani bizim ali menfaatlerimiz, hani bizim ortak müştereklerimiz, hani
ülkenin çıkarları? Biz pozisyonumuzu nerede alacağız? Onun için, gerçekten,
baktığımızda, bu tür çifte standartlara ne olur birazcık itiraz edip sesimizi
hep beraber çıkaralım. Biz bunu çok net bir şekilde ortaya koyuyoruz.
Saygıdeğer
milletvekilleri, işte, bu hâlimizin pürmelal durumu içerisinde, Allah’a şükür,
muhtaç olduğumuz kudretimiz var bizim. Biz bunları yeni yaşamıyoruz, tarih
bunlara şahitlik etmiştir. Bu coğrafyanın jeopolitiği bize böyle yüksek bir
misyonu her zaman vermiş, bundan sonra da vermeye devam edecektir.
Onun
için, sözlerimi şöyle bitirmeye çalışacağım: Sayın milletvekilleri, gerek
millet ve gerekse onun sistematik yapısı olan devlet, tüm kurum ve kurullarıyla
ortak bir tavır sergileme sorumluluğu taşımaktadır. Bizim Milliyetçi Hareket
Partisi olarak veciz bir söylem hâline getirdiğimiz “Önce ülkem ve milletim,
sonra partim ve ben.” düsturu zamanın ruhuna uygun bir şekilde, önceliğin
ülkenin ve milletin ali menfaatleri olması noktasında millî duruşun bir simgesi
olarak kendini çok açık ve net bir şekilde ortaya koymaktadır çünkü yaşadığımız
coğrafyanın jeopolitik güçlüğü ve sahip olduğumuz sosyokültürel kadim
değerlerimizin yüklediği yüksek misyon Türkiye’yi daha hassas, dikkatli ve
dengeli bir dış politikaya yönlendirmektedir. Ancak böyle bir davranış ve
sorumluluk bilinciyle Türkiye’yi çevreleyen uluslararası sorunların üstesinden
gelebilmeyi başarabiliriz. Unutmayınız ki zaman kendisini ihmal edenlerden
hesap sorar, aynen bizden yüz yıl önce sorduğu hesap gibi. 
Dolayısıyla,
bugün, bu kürsülerden Türkiye’mizin neresinde olursa olsun münferit birtakım
olayları genele teşmil ederek bunu sistematik bir yapıya büründürme girişimleri
beyhude ve boşunadır. Asıl dikkatlerinizi çekmek istediğim sistematik bir şey
var, o da bin yıllık kardeşlik hukukumuza halel getirmeyi hedefleyen terör
belası. İşte, biraz önce konuşmamın bir yerinde zikrettiğim gibi, Şırnak’ta
kaybettiğimiz, helal rızkı peşinde koşan 2 kardeşimiz bunların çok açık, net
bir örneğidir. 
Eğer
söz konusu uyuşturucu ve maddeyle mücadeleyse ta başından, sistematik olarak
bunu kaynak hâline getiren yapılarla mücadeleyle başlayacağız, bunu yapmak
zorundayız. Ama Türkiye Cumhuriyeti devletinin hâlihazırda gerçekten bir
sistematiğinden söz edilecek olursa, evet, onlar sistematik bir terörize etme
rüyası görürken, bunu uygulamaya çalışırken Türkiye Cumhuriyeti devletinin de
Allah’a şükür, sistematik olarak görüldüğü her yerde “son nefes, son nefer”
diyerek terörle kıyasıyla mücadele etme azim ve kararlığı vardır diyorum, yüce
Meclisi saygıyla selamlıyorum. (MHP ve AK PARTİ sıralarından alkışlar) 
BAŞKAN
– Şahsı adına ikinci söz talebi Sayın Ağıralioğlu’nun. 
Buyurun.

YAVUZ
AĞIRALİOĞLU (İstanbul) – Sayın Başkan, değerli milletvekilleri; geçen hafta
burada önergemiz üzerinde… Hakkaniyete kıymadan, gruplarınızı rencide etmeden,
TRT’ye çıkarılan, TRT KURDÎ’ye çıkarılan Osman Öcalan ve televizyonda mektubu
yorumlanan Abdullah Öcalan’la ilgili önerge verdim. Önergemi konuşurken ne AK
PARTİ Grubunu ne Cumhuriyet Halk Partisini ne de Milliyetçi Hareket Partisini
ilzam etmeyecek bir nezaketle mevzuyu takdim etmeye çalıştım. Mevzuyu takdim
ederken de “Bu süreçte, seçim sürecinin içerisinde böyle bir münasebetsiz
mektubun yazılmasından, mevcut, ismini zikrettiğim gruplardan hiçbir
milletvekilinin memnun olduğunu zannetmiyorum.” dedim. Yani “Hiç kimsenin
hissesine ‘Ha, bu ne kadar iyi oldu.’ falan demek gibi bir münasebetsizlik
düşmemiştir.” diyerek başladım. HDP Grubu müstesna, HDP böyle bir şeyden
memnuniyet duyabilir diye HDP'yi ayırarak söyledim.
Sonra
peşinden, bu mevzuyla ilgili hassasiyetimi ifade ederken de terör örgütlerinin
propagandasını yapmak anlamında Meclisimizde PKK’nın ismini anmamayı, PKK’nın
eylemlerinden sonra Türkiye'nin dünyanın en şerefli milletlerinin, dünyanın en
kudretli devletinin Meclisinde bir terör örgütünü mütekabiliyet hâline
getirecek, devletle eş hâle getirecek anmayı doğru bulmadığımı söyledim. Bunu
tercihen onbaşı düzeyinde, biraz daha böyle sansasyonel eylem olunca da yüzbaşı
düzeyinde anmanın devlet büyüklüğümüze, ciddiyetine yakışır bir tavır
olduğundan bahisle birkaç şey söyledim. Sonra mevzu siyaseten cevap vermek
mahiyetinde HDP grup başkan vekillerinin parti grubumuzu kastederek
istihzalarına, cümlelerine konu edildi, konu oldu. Cevap vermedim, cevap
vermeyişim aslında ilk konuşmadaki hassasiyetimi havi bir şeydi. İlk konuşmada
dediğim gibi, konuşmayalım, muhatap olmayalım, mevzuyu abartmayalım, mevzuyu
kanırtmayalım hassasiyetimi havi suskunluğum, “İkrar ediyorum.” şeklinde
propaganda edildi. Milliyetçi Hareket Partisinden bazı kardeşlerimiz, AK
PARTİ’den bazı arkadaşlarımız, aslında kardeşliğimize ve arkadaşlığımıza
vicdanen, insafen çok yakışmayacak bir tonlamada sükûtumuzu ikrar etmişliğimize
hamlettiniz dolayısıyla bu, biraz rencide edici oldu.
Benim
Parlamentoda ilk dönemim bu, mebus olarak biraz acemiyim ben, algının,
yönetilmesine imkân verdiğini fark edemedim. En son konuşmaya mukabele edilince
toparlandığını fark edemedim. Algı yönetilerek hakikatin kurban edileceğini
fark edemedim. Mebus olarak acemi olabilirim. Bir Müslüman Türk olarak acemi
değilim, mesuliyetlerimi taşımakta acemi değilim. Grup başkan vekili olarak
acemilik yapmış olabilirim. Bu memleket algıyı yönetenlerin değil, hakikate
hizmet edenlerin yurdudur. Bu Türk yurdu, “Algıyı yönetelim de, algının
üstünden iftirayı yapıştıralım da ondan sonra siyasi rakiplerimizin,
hasımlarımızın üstünde tepinelim.” diyenlerin yurdu değildir; her şekilde, her
şartta hakkı hâkim kılmak için doğruluktan ayrılmayanların yurdudur.
Peygamberliğini ilan ederken “Dağın arkasında size bir düşman ordusu olduğunu
söylesem benim irademi doğru sayar mısınız?” diyen bir peygamberin ümmetiyiz.
Peşine şöyle bir cümleyi ekleyen bir peygamberin ümmetiyiz: “Öyleyse buna da
inanasınız, ben Allah’ın resulüyüm, bana Allah’tan ayet geliyor.” Böyle bir
mesuliyeti, imanı, yalan ile doğruluk arasında çektiği hatta bağlamış bir dinin
mensuplarıyız. Dolayısıyla, sorduğunuz her sorunun cevabını Müslümanlığıma
kıymadan, Türklüğümü ifsat etmeden cevaplayacak kadar Müslüman ve Türk
evladıyım. Dolayısıyla, cümlelerinizin arkasındaki imalarınızın,
istihzalarınızın hiçbirisini -AK PARTİ ve MHP’deki arkadaşlarıma söylüyorum-
kabul etmiyorum. 
HDP
Grubunun da bilmesi gereken şey şudur: Biz -biraz önce konuşan hatip de
söyledi- devamlı size “terörist” demeye heves ediyor, muhatap alıyor, bu
muhataplık üzerinden sizi terörize ediyor değiliz. Mevzu çok basit olarak
şudur: Dünyanın her yerinde terör ve terör övücülüğü suçtur. Dünyanın her
yerinde terör ve terör övücülüğü üzerinden parlamentolarda arzıendam edecek
cümleler kurmak suçtur. Terörle aranıza mesafe koydunuz mu? Burası bir millet
meclisidir. Burada her türlü fikir beyan edilir. Burada her türlü fikre tahammül
edilir, her türlü fikir müzakere edilir, sadece terör ve terör övücülüğü
yapılmaz. 
Selahattin
Demirtaş grubunuzun başkanı olabilir, grubunuzun başkanı da olsa terörle
arasına mesafe koymak zorundadır. Çocuklarımızın otuz altı yıldır kanında,
canında parmak izi olan bir terör örgütünün başının “Heykelini dikeceğim.”
diyen bir adamın göreceği muamele odur. 
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (Devamla) – Tamamlamam lazım Başkanım, anlayışınızı istirham
ediyorum.
BAŞKAN
– Toparlayın, son cümlelerinizi alayım. 
Buyurun.

YAVUZ
AĞIRALİOĞLU (Devamla) – Dolayısıyla “Efendim, biz istediğimizi söyleyelim,
istediğimiz şeyi yapalım, buraya, kürsüye çıktığımız zaman da her şeyi
söyleyelim ama bize bütün bunlara rağmen makul, hiçbir şey olmamış bir
Parlamento grubu gibi davranın.” beklentinizin hiçbir karşılığı yoktur. Ben bu
Mecliste cümlelerimi 39 kişilik konuşmuyorum Fatma Hanım, ben bazı cümlelerimi
devlet için kurduğum zaman Türk Cumhuriyeti adına konuşuyorum, ben bazı
cümlelerimi 82 milyona, bazı cümlelerimi 300 milyona, bazı cümlelerimi 1,5
milyar Müslüman’a konuşuyorum. Dolayısıyla, 39 kişilik bir parti grubunun
kuvvetiyle konuşuyor olduğum zaman da aldığım 5 milyon oya konuşuyorum. Bizim
burada oturmamıza “parmak sallayarak” dediğiniz imalara, istihzalarınıza
mukabele etmeye tenezzül etmedim, ikrar ediyorum zannettiler. 5 milyon oyumuzun
içinde 1 tane PKK’lı oyu yoktur, 1 tane. (AK PARTİ sıralarından gürültüler) 
Efendim,
ittifakımızın… 
KEMAL
ÇELİK (Antalya) – Ne biçim konuşma bu!
YAVUZ
AĞIRALİOĞLU (Devamla) – Mevzuyu uzatmayın, ben biliyorum ne dediğimi, ben
dediğimi biliyorum.
KEMAL
ÇELİK (Antalya) – Ne biçim bir savunma bu!
BAŞKAN
– Arkadaşlar, müsaade edin lütfen. 
YAVUZ
AĞIRALİOĞLU (Devamla) – Sizin Abdullah Öcalan’a mektup yazdırıp konsolide
etmeye çalıştığınız Kürt oyları sizin… (AK PARTİ sıralarından alkışlar) 
KEMAL
ÇELİK (Antalya) – Allah, Allah!
YAVUZ
AĞIRALİOĞLU (Devamla) – Arkadaşlar, bakın, hakka, hakikate kıymıyorum. Sen öyle
oturduğun yerden konuşmazsın, gelirsin, buradan konuşursun. (İYİ PARTİ ve CHP
sıralarından alkışlar) 
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (Devamla) – Cevabını verdiğimiz şey şudur, sizin eski
ortaklarınızdır beyefendi. 
BAŞKAN
– Sayın Ağıralioğlu, teşekkür ediyorum. 
YAVUZ
AĞIRALİOĞLU (Devamla) – Tamamlıyorum efendim, istirham ediyorum. Başkanım, ben
geçen hafta nezaket gösterdim, anlayışınıza sığınıyorum. 
BAŞKAN
– Ben açacağım mikrofonunuzu ama lütfen son cümlelerinizi alayım. 
MUSTAFA
DEMİR (İstanbul) – Hiç olmadı bu ya!
KEMAL
ÇELİK (Antalya) – Ya, ne diyorsun ya? 
YAVUZ
AĞIRALİOĞLU (Devamla) – Anlaşılabilir konuşuyorum arkadaşlar. 
HDP,
sizin geçen dönem onca itirazlarımıza rağmen münasebetsiz bir şekilde bir araya
gelip pek çok şeyi müzakere ettiğiniz bir parti grubudur. Grup başkan vekili de
söyledi ki “İYİ PARTİ’nin onca itirazına rağmen devlet ricali üç sene önce
Abdullah Öcalan dâhil herkese ‘sayın’ diyordu, bizi onlar gönderiyorlardı.” Bu
Meclisin bu kürsüsünde Sırrı Süreyya Önder “Ben İmralı’ya gönderildiğim zaman
beni saraydan aradılar, Tayyip Erdoğan bana dedi ki: ‘Ne konuştunuz, nasıl
konuştunuz? Ben konuştum, kalanını mahkemede anlatacağım.” dedi. (AK PARTİ
sıralarından gürültüler) 
MUSTAFA
DEMİR (İstanbul) – Hiç yakışmadı! 
YAVUZ
AĞIRALİOĞLU (Devamla) – Dinleyin arkadaşlar, istirham ediyorum. 
Bunu,
şunun için arz ediyorum: Ben insanın sözünü tutanını severim ama HDP’ye
verdiğiniz sözleri tutmamanızdan dolayı çok memnunuz yani ilk defa, verdiğiniz
sözleri tutmamanızdan çok memnunuz. (AK PARTİ sıralarından gürültüler) Mevzuyu
hiç uzatmıyorum. Bu seçimde olan şey şudur: HDP size geçen dönem beraberken
verdiğiniz sözlerden dolayı…
(Mikrofon
otomatik cihaz tarafından kapatıldı) 
KEMAL
ÇELİK (Antalya) – Hâlâ iş birliği yapıyorsunuz, hâlâ. 
YAVUZ
AĞIRALİOĞLU (Devamla) – Devam edeceğim. (İYİ PARTİ sıralarından alkışlar)
BAŞKAN
– Sayın Ağıralioğlu, teşekkür ediyorum. 
FATMA
KURTULAN (Mersin) – Sayın Başkan...
BAŞKAN
– Buyurun Sayın Kurtulan.
FATMA
KURTULAN (Mersin) – Sayın Başkan, partimize direkt sataşma olduğunu görüyoruz. 
BAŞKAN
– Ben size yerinizden söz vereceğim. 
FATMA
KURTULAN (Mersin) – Hayır, hayır. Bir şey söylemek istiyorum: Sataşmadan
kürsüde Hişyar Bey partimiz adına konuşacak ama şahsıma dönük de 60’a göre bir
dakikalık söz istiyorum yerimden. 
BAŞKAN
– Buyurun Sayın Kurtulan.
IV.- AÇIKLAMALAR (Devam)
45.- Mersin Milletvekili Fatma Kurtulan’ın, İstanbul Milletvekili Yavuz
Ağıralioğlu’nun 93 sıra sayılı Kanun Teklifi’nin 1’inci maddesi üzerinde şahsı
adına yaptığı konuşmasındaki bazı ifadelerine ilişkin açıklaması
FATMA
KURTULAN (Mersin) – Teşekkürler Sayın Başkan.
Grubumuz
adına Sayın Hişyar Özsoy cevap verecektir. Ancak şahsım adına şunu söylemek
isterim ki: Bir hafta sonra mı cevap vermek aklınıza geldi?
YAVUZ
AĞIRALİOĞLU (İstanbul) – Ya, bir yıldır konuşuyorum Fatma Hanım, bir yıldır. 
FATMA
KURTULAN (Mersin) – Durdular, durdular, bir hafta sonra, sekiz gün önce burada
olan bir tartışmayı yaptık, bitirdik.
YAVUZ
AĞIRALİOĞLU (İstanbul) – Yine konuşuyorsunuz, yine konuştunuz.
FATMA
KURTULAN (Mersin) – Türkiye şuraya çekti, buraya çekti, her neyse, bitirdik.
YAVUZ
AĞIRALİOĞLU (İstanbul) – Bir şey demedik, yine konuştunuz. 
FATMA
KURTULAN (Mersin) – Ben demokrasi adına burada oluşlarda hepimizin, bizim de
önemli olduğumuz gibi, kendilerinin de burada olmasını önemsiyorum. Parti Genel
Başkanlarının bir kadın olmasını önemsiyorum. Dolayısıyla sataşmaya
girmeyeceğim, bunu kendime de partime de layık görmüyorum. 
YAVUZ
AĞIRALİOĞLU (İstanbul) – Düzeltsinler efendim, mevzuyu düzeltsinler. 
FATMA
KURTULAN (Mersin) – Teşekkür ederim. (AK PARTİ sıralarından “Ooo!” sesleri)
BAŞKAN
– Arkadaşlar, müsaade eder misiniz lütfen. 
YAVUZ
AĞIRALİOĞLU (İstanbul) – Ciddi olun, ciddi, ciddi olun.
Cevap
vereceğim, öyle değil, öyle istediğimizi söyleriz, istihza ederiz yeri değil bu
Meclis Sayın Başkanım. Oradan istihza edemezler, oraya müdahale etmeniz lazım. 
BAŞKAN
– Sayın Ağıralioğlu…
Sayın
Özsoy, buyurun.
VIII.- SATAŞMALARA İLİŞKİN KONUŞMALAR
1.- Diyarbakır Milletvekili Hişyar Özsoy’un, İstanbul Milletvekili Yavuz
Ağıralioğlu’nun 93 sıra sayılı Kanun Teklifi’nin 1’inci maddesi üzerinde şahsı
adına yaptığı konuşması sırasında Halkların Demokratik Partisine sataşması
nedeniyle konuşması
HİŞYAR
ÖZSOY (Diyarbakır) – Arkadaşlar, müsaadenizle bir iki duruma açıklık getireyim.
Bu polemiği uzatmak gibi bir derdimiz gerçekten yok. 
BAŞKAN
– Teşekkür ediyorum bunun için. 
HİŞYAR
ÖZSOY (Devamla) – Kendisiyle yani İYİ PARTİ Sayın Grup Başkan Vekiliyle bir
polemik falan için de söylemedim. Bir mantığı burada teşhir etmeye çalıştım.
Bence, az önce kendisi dedi, doğrudur, hani Mecliste yeni olabilir, kimi
hataları olabileceğini söyledi; işin doğrusu gayet de olgun bir davranış olarak
görüyorum. 
YAVUZ
AĞIRALİOĞLU (İstanbul) – “Hata.” demedim beyefendi, “Tenezzül.” dedim. 
HİŞYAR
ÖZSOY (Devamla) – Şunu söyledim, bakın: Şu, az önce, bu Meclis kürsüsünde
yapmış olduğunuz tartışma üslubunun kendisi, bizce tam da siyaseti tartışmanın
önünü kapatıyor. Bunu, şunun için söylüyorum: Bakın, bir seçim dönemi yaşadık,
değil mi? Eskiden HDP’ye “terörist” denirdi…
YAVUZ
AĞIRALİOĞLU (İstanbul) – Hâlâ deniyor efendim, hâlâ deniyor.
HİŞYAR
ÖZSOY (Devamla) – …bizim dışımızda bu yaftayı alan yoktu ama son seçimlerde -31
Mart ve İstanbul seçimlerini birlikte söylüyorum- neredeyse memleketin yarısı
terörist ilan edildi. 
Bakın,
bu öyle… 
(AK
PARTİ sıralarından “Yok öyle bir şey, yok!” sesi, gürültüler)
Müsaade
edin… Müsaade edin, bitireyim, sonra çıkar, konuşursunuz. 
Ya,
domatesçisinden komisyoncusuna kadar neredeyse terörist ilan edildi. 
Şunu
söylüyoruz arkadaşlar: HDP olarak, vallahi, hiç kimseden bir korkumuz,
çekincemiz yok. Ben kendim dört yıldır şu koltuklarda oturuyorum, bin defa o
lafları duyduk. Sadece şunu söylüyoruz: Bir yere gitmiyor, bizim irademiz de
kırılmıyor, biz olduğumuz siyasi pozisyondayız. 
Selahattin
Demirtaş Başkanımıza da gelince: Vallahi, bizce, tabii ki Türkiye siyasetinin
son yıllarda yetiştirdiği en kıymetli siyasetçilerden bir tanesidir. Mahmut
Vekilimiz söyledi bunu. FETÖ’cülerin hazırladığı iddianamelerle cezaya
çarptırıldı, şu an cezaevindedir. 
ZÜLFÜ
DEMİRBAĞ (Elâzığ) – Çukur siyaseti!
HİŞYAR
ÖZSOY (Devamla) – Gayet onurlu bir şekilde, gururlu bir şekilde mücadelesini
yürütüyor. Bu tartışmayla bir yere gidemeyiz. Sabaha kadar söyleyin siz,
vallahi… Kendimizi “Terörist değiliz.” diye savunacak filan değiliz. Sadece
Türkiye’deki siyasi tartışmanın önünü kapatıyorsunuz, önemli meselelere bir
türlü gitmiyorsunuz, gidemiyoruz. 
(Mikrofon
otomatik cihaz tarafından kapatıldı) 
HİŞYAR
ÖZSOY (Devamla) – Dolayısıyla gerçekten topu taca atma meselesidir, kimseye
sataşma kastımız yoktur.
Teşekkür
ediyoruz. (HDP sıralarından alkışlar)
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
2.- Tekirdağ Milletvekili Mustafa Şentop’un Kuzey Atlantik Antlaşmasına
Kuzey Makedonya Cumhuriyetinin Katılımına İlişkin Protokolün Onaylanmasının
Uygun Bulunduğuna Dair Kanun Teklifi (2/1942) ve Dışişleri Komisyonu Raporu (S.
Sayısı: 93) (Devam)
BAŞKAN
– Değerli arkadaşlar, 1’inci maddeyi oylarınıza sunuyorum: Kabul edenler…
Etmeyenler… Kabul edilmiştir. 
2’nci
maddeyi okutuyorum: 
MADDE 2- (1) Bu Kanun yayımı tarihinde
yürürlüğe girer.
BAŞKAN
– Madde üzerinde söz talebi? Yok.
Maddeyi
oylarınıza sunuyorum: Kabul edenler… Etmeyenler… Kabul edilmiştir.
3’üncü
maddeyi okutuyorum:
MADDE 3- (1) Bu Kanun hükümlerini
Cumhurbaşkanı yürütür.
BAŞKAN
– Madde üzerinde söz talebi? Yok.
Maddeyi
oylarınıza sunuyorum: Kabul edenler… Etmeyenler… Kabul edilmiştir.
Teklifin
tümü açık oylamaya tabidir. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Etmeyenler… Kabul edilmiştir.
Oylamaya
geçmeden önce NATOPA Grup Başkanına yerinden bir söz vereceğim.
Sayın
Bak, süreniz bir dakika. 
Buyurun.

IV.- AÇIKLAMALAR (Devam)
46.- Rize Milletvekili Osman Aşkın Bak’ın, Kuzey Makedonya
Cumhuriyeti’nin NATO’ya 30’uncu ülke olarak katılmasını desteklediklerine
ilişkin açıklaması
OSMAN
AŞKIN BAK (Rize) – Sayın Başkan, değerli milletvekilleri; NATO Parlamenter
Asamblesi Türk Grubu Başkanı ve NATO Parlamenter Asamblesi Başkan Yardımcısı
olarak görev yapmaktayım. Türkiye, NATO’nun çok güçlü ve önemli bir üyesidir.
Balkanların güvenliği ve istikrarı Avrupa ve bölgemiz için çok büyük önem arz
etmektedir. NATO’nun genişleme süreci sonucunda Kuzey Atlantik Antlaşması’na
Kuzey Makedonya Cumhuriyeti’nin katılımına ilişkin protokol 6 Şubat 2019
tarihinde tüm NATO üyesi ülkeler tarafından Brüksel’de imzalanmıştır. Kuzey
Makedonya Cumhuriyeti’nin NATO’ya 30’uncu üye ülke olarak katılmasını
destekliyoruz. Bu yıl katıldığımız NATO Parlamenter Asamblesi toplantılarında
Kuzey Makedonya NATO Parlamenter Asamblesi Delegasyonu üyesi milletvekillerine
bu anlaşmanın Türkiye Büyük Millet Meclisinde kanunlaşması sürecini takip
edeceğimizi ifade ettik. Kuzey Makedonya Büyükelçisi Zvonko Mucunski şu anda
oturumu takip ediyor. Sayın Cumhurbaşkanımıza, Türkiye Büyük Millet Meclisi
Başkanına, Dışişleri Bakanlığına, Dışişleri Komisyonuna, destek veren siyasi
parti gruplarına ve milletvekillerine NATOPA Türk Grubu adına teşekkür
ediyorum. 
BAŞKAN
– Teşekkür ediyorum. 
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
2.- Tekirdağ Milletvekili Mustafa Şentop’un Kuzey Atlantik Antlaşmasına
Kuzey Makedonya Cumhuriyetinin Katılımına İlişkin Protokolün Onaylanmasının
Uygun Bulunduğuna Dair Kanun Teklifi (2/1942) ve Dışişleri Komisyonu Raporu (S.
Sayısı: 93) (Devam)
BAŞKAN
– Oylama için iki dakika süre vereceğim. Bu süre içinde sisteme giremeyen
üyelerin teknik personelden yardım istemelerini, bu yardıma rağmen de sisteme
giremeyen üyelerin oy pusulalarını oylama için verilen süre içinde Başkanlığa
ulaştırmalarını rica ediyorum. 
İki
dakika süre veriyorum, oylama işlemini başlatıyorum. 
(Elektronik cihazla oylama yapıldı) 
BAŞKAN
- Tekirdağ Milletvekili Mustafa Şentop’un Kuzey Atlantik Antlaşmasına Kuzey
Makedonya Cumhuriyetinin Katılımına İlişkin Protokolün Onaylanmasının Uygun
Bulunduğuna Dair Kanun Teklifi’nin açık oylama sonucu:
“Kullanılan
oy sayısı :262
Kabul :254
Ret :
7
Çekimser :
1(X)

 Kâtip
Üye Kâtip Üye 
 Şeyhmus
Dinçel Nurhayat Altaca Kayışoğlu
 Mardin Bursa”

Böylece
uluslararası sözleşme kanunlaşmıştır. 
3’üncü
sırada yer alan, Türkiye Büyük Millet Meclisi Başkanı İzmir Milletvekili Binali
Yıldırım’ın İslam Gıda Güvenliği Teşkilatı Tüzüğünün Onaylanmasının Uygun
Bulunduğuna Dair Kanun Teklifi ile Tarım, Orman ve Köyişleri Komisyonu ve
Dışişleri Komisyonu Raporlarının görüşmelerine başlayacağız.
3.- Türkiye Büyük Millet Meclisi Başkanı İzmir Milletvekili Binali
Yıldırım’ın İslam Gıda Güvenliği Teşkilatı Tüzüğünün Onaylanmasının Uygun
Bulunduğuna Dair Kanun Teklifi (2/1540) ile Tarım, Orman ve Köyişleri Komisyonu
ve Dışişleri Komisyonu Raporları (S. Sayısı: 52) (xx)
BAŞKAN
– Komisyon? Yerinde. 
Komisyon
raporu 52 sıra sayısıyla bastırılıp dağıtılmıştır.
Teklifin
tümü üzerinde söz isteyen? Yok.
Maddelerine
geçilmesini oylarınıza sunuyorum: Kabul edenler… Etmeyenler… Kabul edilmiştir. 
1’inci
maddeyi okutuyorum:
İSLAM
GIDA GÜVENLİĞİ TEŞKİLATI TÜZÜĞÜNÜN ONAYLANMASININ UYGUN BULUNDUĞUNA DAİR KANUN
TEKLİFİ
MADDE
1- (1)
“İslam Gıda Güvenliği Teşkilatı Tüzüğü”nün çekince ile birlikte onaylanması
uygun bulunmuştur.
BAŞKAN
– 1’inci madde üzerinde gruplar adına söz talebi yoktur. 
İç
Tüzük 60’a göre Sayın Tokdemir’e bir söz vereceğim. Başka hiçbir arkadaşımıza
söz vermeyeceğim. 
Buyurun
Sayın Tokdemir.
IV.- AÇIKLAMALAR (Devam)
47.- Hatay Milletvekili İsmet Tokdemir’in, Hatay Reyhanlı’da meydana
gelen terör saldırısını kınadığına ve hemşehrilerine geçmiş olsun dileğinde
bulunduğuna ilişkin açıklaması
İSMET
TOKDEMİR (Hatay) – Sayın Başkan, değerli milletvekilleri; geçtiğimiz cuma günü
Reyhanlı ilçemizde meydan gelen araç içerisinde patlama sonucu Suriye uyruklu 3
kişinin hayatını kaybetmesiyle neticelenen menfur terör saldırısını lanetle
kınıyorum. Faillerin ve destekçilerinin bir an önce gereken cezayı almalarını
bekliyoruz. Bu üzücü patlamaların bir daha yaşanmaması için alınacak her türlü
tedbirin takipçisi olacağız. 
Güzel
ilçemiz Reyhanlı’nın bombalar ve patlamalarla anılmasını istemiyoruz. Serhat
ilçemizde bu tür terör olaylarının son bulması için devletimizin bir an önce
emniyet tedbirlerini ve istihbarat faaliyetlerini artırması çok büyük önem arz
etmektedir. Yaşanan ekonomik sıkıntıların üstüne bir de terör olayları çekilmez
hâl almıştır. Hemşehrilerimize yüce Meclisimizden bir kez daha geçmiş olsun
dileklerimi iletiyorum. 
Teşekkür
ederim. 
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
3.- Türkiye Büyük Millet Meclisi Başkanı İzmir Milletvekili Binali
Yıldırım’ın İslam Gıda Güvenliği Teşkilatı Tüzüğünün Onaylanmasının Uygun
Bulunduğuna Dair Kanun Teklifi (2/1540) ile Tarım, Orman ve Köyişleri Komisyonu
ve Dışişleri Komisyonu Raporları (S. Sayısı: 52) (Devam)
BAŞKAN
– 1’nci madde üzerinde şahısları adına iki söz talebi vardır, onları
karşılayacağım. 
İlk
söz Sayın Cengiz Gökçel’in.
Buyurunuz.
(CHP sıralarından alkışlar) 
CENGİZ
GÖKÇEL (Mersin) – Sayın Başkan, değerli milletvekilleri; İslam Gıda Güvenliği
Teşkilatı Tüzüğünün Onaylanmasının Uygun Bulunduğuna Dair Kanun Teklifi
hakkında konuşma için söz almış bulunuyorum. 
Değerli
milletvekilleri, Tarım, Orman ve Köyişleri Komisyonu üyeleri olarak, 27’nci
Dönemin başından bu yana ilk ve tek toplantımızı bu kanunu görüşmek üzere şubat
ayında yaptık. Tarım politikalarına karar vermesi gereken, çiftçinin, köylünün
sorununu çözmesi gereken Meclisin Tarım Komisyonu çalıştırılmadı.
Komisyonumuzun çok çalışması gerekiyor ki mutfaktaki yangına çözüm bulalım; çiftçinin,
üreticinin sorunlarını çözelim. Fakat ne Komisyonumuz toplanıyor ne de
üreticinin sorunları azalıyor. 
Kıymetli
arkadaşlar, İslam Gıda Güvenliği Teşkilatı Tüzüğü 3 dilde kabul edildi: Arapça,
İngilizce ve Fransızca. Kanımızca teşkilatın resmî dillerinden biri de Türkçe
olmalıydı. Türkçenin teşkilatın resmî dillerinden biri olmaması bizi üzmüştür. 
İslam
İşbirliği Teşkilatı ülkelerine model olmak ülkemizin önemli bir özelliğidir.
Bunu sürdürmemiz gerekir. Ancak kendisi bir tarım ülkesi olmaktan giderek
uzaklaşan, çiftçisini topraktan uzaklaştıran bir devletin tarım konusunda
inandırıcılığı da olmaz. 
İktidar
olduğu günden beri AKP, niteliksiz bir tarım politikası uygulamaktadır. 2002
yılında 5 milyar lira olan çiftçi borçları 117 milyar lirayı aşmış durumda.
Değerli arkadaşlar, 117 milyar lira… Bu borcun 9 milyarı tarım kredi
kooperatiflerine. BDDK mayıs ayı verilerine göre 108 milyar lirası ise
bankalara. Çiftçilerimize 4 milyar 142 milyon liralık icra takibi başlatıldı.
Bütçe görüşmelerinde çiftçi borçlarının 110 milyar lira olduğunu, takipteki
kredilerin ise 3 milyar 200 milyon olduğunu söylemiştim. Sadece yedi ayda
çiftçilerimiz 7 milyar lira daha borçlanmak zorunda bırakıldı, 1 milyar lira
daha icralık oldu.
Ürettiğini
maliyetinin altında satan çiftçilerimiz borçlarını ödeyemez duruma geldi.
Ziraat Bankası çiftçiye yüzde 16’dan, özel bankalar yüzde 33 civarından kredi
veriyor. Tarımı desteklemesi, çiftçiyi koruması, üretimde tutacak önlemleri
alması gereken tarım kredi kooperatifleri ise bir yıl vadeli işletme
kredilerinde yüzde 27,5; dört yıl vadeli yatırım kredilerinde ise yüzde 32,5
faiz uyguluyor. Diğer sektörleri krizden kurtarmak için sunulan imkânlar
çiftçiden esirgeniyor. Çiftçilerimizi icra baskısından kurtarmak, üretime devam
etmesini sağlamak için çiftçi borçlarının faizleri silinmeli ve borçları
mutlaka yapılandırılmalıdır. Sayın milletvekilleri, çiftçilerin bu haklı
talebini duymazdan gelmeyin. 
Değerli
arkadaşlar, İslam Gıda Güvenliği Teşkilatı, ülkemizin başta komşuları olmak
üzere üye ülkelerle ilişkilerimizin geliştirilmesi bakımından önemlidir. Bu
ülkelerle ticaretimizde gıda çok önemli bir yer tutuyor fakat sınırlarımızda
yaşanan güvenlik sorunlarını görmezden gelemeyiz. Yaşanan iç savaşla birlikte
İslam İşbirliği Teşkilatı Suriye devletinin üyeliğini askıya aldı. Bizim de
İslam coğrafyasına Suriye üzerinden nakledilen, yaş meyve ve sebze başta olmak
üzere, gıda sevkiyatımız sekteye uğradı. Bu durumdan çiftçilerimiz,
nakliyecilerimiz, esnafımız ve sanayicilerimiz olumsuz etkilendi. Bu
platformların, üreticilerimizin güçlendirilmesine katkı sunması gerekiyor ama
aynı zamanda üye ülkelerin, barış ve istikrarı da teşvik etmesi gerekiyor. 
Sayın
milletvekilleri, teşkilatın amaçlarının biri de üye devletlerde tarımı
geliştirmek için mali kaynakları harekete geçirmek ve yönetmektir. Biz bu
teşkilata örnek ülke, öncü ülke olacaksak kaynaklarımızı planlayarak ve etkin
bir şekilde kullanmalıyız. Çoğu, tarım tecrübesi açısından bizden geride olan
üye ülkelerle ilişkimizi bu nedenle iyi planlamak da zorundayız. Biz Cumhuriyet
Halk Partisi olarak hak, hukuk, adalet diyoruz; hukuk devleti, demokrasi
diyoruz. 
(Mikrofon
otomatik cihaz tarafından kapatıldı)
CENGİZ
GÖKÇEL (Devamla) – Az kaldı.
BAŞKAN
– Uzatmıyorum. 
CENGİZ
GÖKÇEL (Devamla) – Sayın Başkanım, burası çok önemli. 
BAŞKAN
- Sadece selamlama cümlenizi alayım, buyurun. 
CENGİZ
GÖKÇEL (Devamla) – Sayın Başkanım çok özür diliyorum, affınıza sığınarak…
Hukuk
devleti olmazsak yabancı yatırımcı güvenmez, yatırım yapmaz diyoruz. Sudan
bunun en güzel örneği. Bir diktatörlüğe yatırım yapmaya kalktık, milletimizin
cebinden aktarılan kaynaklarla 780.500 hektar tarım arazisi kiraladık. Kendi
çiftçimizi desteklemek yerine ülkemizden binlerce kilometre uzaklıktaki bir
ülkeye bir sürü para aktardık. Ancak bu paralar daha senesini tamamlayamadan
elimizden uçup gitti, milletimizin kaynakları çarçur edildi. 
Benzer
bir hataya bir daha düşmememiz dileğiyle yüce Meclisimizi saygıyla
selamlıyorum. (CHP sıralarından alkışlar) 
BAŞKAN
– Şahıslar adına ikinci söz Sayın Katırcıoğlu’nun.
Buyurunuz.
(HDP sıralarından alkışlar) 
EROL
KATIRCIOĞLU (İstanbul) – Sayın Başkan, değerli milletvekilleri; hepinizi
saygıyla selamlıyorum.
52
sıra sayılı Kanun Teklifi esas itibarıyla İslam gıda güvenliğiyle ilgili olarak
kurulmuş olan bir teşkilatın tüzüğünün kabulüyle ilgili olarak düzenlenmiş bir
belge. 
Şimdi,
tabii, şöyle bir şey aklımıza geliyor her şeyden önce: Baktığımızda İslam Gıda
Güvenliği Teşkilatı, biliyorsunuz, İslam İşbirliği Teşkilatının bir parçası
olarak bizim onların tarımsal geri kalmışlığıyla ilgili olarak bir anlamda
yardımcı olmak maksadıyla temas ettiğimiz ve dolayısıyla da İslam coğrafyasında
belli bir etkinlik sağlamaya yönelik olmak üzere kabul ettiğimiz ya da en
azından şimdiye kadar yani Meclise gelmediyse bile işlem yapılmış olan bir
konu.
Şimdi
arkadaşlar, yalnız şöyle tuhaf bir durum var: Evet, doğrudur, İslam ülkeleri
bugün -İslam İşbirliği Teşkilatının 57 üyesi var- çoğu gerçekten de tarım
konusunda potansiyelleri olsa bile yeteri kadar etkinlik gösteremiyorlar.
Dolayısıyla da teknoloji ihtiyaçları var, bizim özellikle deneyimlerimizin en
azından yardımcı olma olasılığı var ve bütün bu sebeplerden dolayı bu iş
birliği anlaşması bence anlamlı. Bizim parti olarak da itiraz etmeyeceğimiz
yanları var. Fakat bizim ülkemizde tarımın geldiği yeri düşündüğümüzde ben bu
çabanın esasında biraz -nasıl diyeyim- gerçekleşme olasılığının çok fazla
olmadığını düşünüyorum. Çünkü gerçekten, baktığımızda, şu gün itibarıyla… OECD
raporundan bir bilgi vereyim size: Şeker dışında tarımsal ürünlerin çoğunda
dışa bağımlıyız şu anda, şeker üretimi dışında. Bu bir OECD raporu, geçen sene
yayınlandı.
Şimdi,
dolayısıyla da “Zaten tarımda dışa bağımlı olan bir ülke olarak, yine, tarımda
dışa bağımlı ülkeler olan İslam İşbirliği Teşkilatındaki ülkelere ne
önerebiliriz?” sorusunun ciddi bir karşılığı olması lazım gelir diye
düşünüyorum.
Bakın,
şöyle bir şey söyleyelim size… Yani tabii, tarımı ayrıntılı konuşmamıza şu anda
gerek yok, öyle bir zamanımız da yok zaten. Fakat özellikle İslam İşbirliği
Teşkilatındaki ülkelere baktığımızda bizden de zor durumda olduklarını
görüyoruz. Onlar daha çok tek ürünlü -petrol gibi- ülkeler olduğu için dışa
bağımlılıkları çok daha ciddi. Fakat arkadaşlar, bu konuyu gündeme getirirken
bence şunu da tartışmamız lazım: Türkiye’nin tarım politikalarının ne olması
gerekir? 
Şimdi,
benim anladığım kadarıyla, Adalet ve Kalkınma Partisi iktidara geldiğinde
kendisine sunulan ideolojik anlayış esas itibarıyla serbest piyasacı bir
anlayıştı. Buna kimileri “neoliberal iktisat anlayışı” diyor, kimileri “serbest
piyasacılık” diyor vesaire. Bakın, 2019 yılı planı -ki önümüzdeki günlerde
gelecek- aynı cümlelerle neredeyse tartışıyor yani “Serbest piyasa ekonomisini
gerçekleştireceğiz.” diyor. Fakat arkadaşlar, tarımın, bugün gayrisafi millî
hasıla içindeki oranı yüzde 6 civarına düşmüş olan tarımın bu hâle gelmesinin
sebebi bu ideoloji, politika tercihidir yani tarımın serbest piyasayla
yönetilebileceğine dair bir yanlış inancın sonucudur. Dolayısıyla da ben bu
vesileyle hatırlatmak isterim ki tarım yapısı böyle bir noktaya gelmiş olan
Türkiye, gerçekten de İslam İşbirliği Teşkilatındaki ülkelere nasıl yardımcı
olacak, doğrusu bilemiyorum.
Deminki
tartışmayla ilgili olarak da bir cümle söylemek istiyorum arkadaşlar. Bakın, burası
Meclis yani Türkiye toplumunun aynası, Türkiye toplumundaki bütün farklı
görüşlerin şu veya bu şekilde yansıdığı bir mekân ve bizler de o farklı
fikirleri taşıyan insanlarız. HDP’ye yapılanın, benim partime yapılanın büyük
bir haksızlık olduğunu başta Sayın Cumhurbaşkanı olmak üzere kabul etmeniz
lazım. Böyle bir şey olamaz arkadaşlar yani kimse bu ülkeden ayrılmak
istemiyor, bir kere bunu anlamanız lazım ve bu sorun dediğimiz sorun esas
itibarıyla demokrasi sorunudur. Böyle bir demokrasiyle herhangi bir şekilde
bizim gelişmemiz mümkün değildir. 
(Mikrofon
otomatik cihaz tarafından kapatıldı)
EROL
KATIRCIOĞLU (Devamla) – Sayın Başkan, bir dakika daha bana izin verir misiniz?
BAŞKAN
– Sözlerinizi tamamlamanız için açacağım.
EROL
KATIRCIOĞLU (Devamla) – Tamamlayacağım, evet.
Dolayısıyla
da böyle konuları buraya getirip de burada birtakım böyle gerginlik konuları
hâline gelmesini istemek, bence bu konuda yapılması gerekenleri yapmayı
ötelemek anlamına geliyor diye düşünüyorum.
Bu
arada şunu söyleyeyim: Adalet ve Kalkınma Partisinin geçen seneler Kürt
sorununu çözmekle ilgili olarak attığı adımlar, bence Adalet ve Kalkınma
Partisinin on yedi yıldır attığı en önemli adımlardı. Şu veya bu şekilde
gerçekleşmedi, olabilir ama biz buradayız arkadaşlar, Türkiye'nin
demokratikleşmesiyle ilgili olarak sözümüz var bizim. Bu çerçevede, siyasetin
izin verdiği ölçülerde bunları konuşabilmemiz lazım; birbirimize küfür etmekle,
birbirimizi tehdit etmekle olmaz bu işler. Lütfen, hepimiz aklımızı başımıza
alalım arkadaşlar. Hepimiz bu ülkede yaşıyoruz ve bu ülkenin huzurlu bir ülke
olmasını istiyoruz, huzurlu bir ülke olabilmesi için de demokrasinin çıtasını
yükseltmemiz lazım, herkesin ülkede huzurlu bir biçimde yaşayabilmesini
sağlamamız lazım diye düşünüyorum. 
Hepinize
saygılar sunuyorum. (HDP sıralarından alkışlar)
BAŞKAN
– 1’inci maddeyi oylarınıza sunuyorum: Kabul edenler.. Etmeyenler… Kabul
edilmiştir.
2’nci
maddeyi okutuyorum.
Madde 2 – (1) Bu Kanun yayımı tarihinde
yürürlüğe girer.
BAŞKAN
– Madde üzerinde söz talebi? Yok. 
Oylarınıza
sunuyorum: Kabul edenler... Etmeyenler... Kabul edilmiştir. 
3’üncü
maddeyi okutuyorum.
Madde 3 – (1) Bu Kanun hükümlerini Cumhurbaşkanı
yürütür.
BAŞKAN
– 3’üncü madde üzerinde söz talebi? Yok.
Maddeyi
oylarınıza sunuyorum: Kabul edenler… Etmeyenler… Kabul edilmiştir.
Teklifin
tümü açık oylamaya tabidir. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Etmeyenler… Kabul edilmiştir.
Oylama
için iki dakika süre vereceğim. Bu süre içinde sisteme giremeyen üyelerin
teknik personelden yardım istemelerini, bu yardıma rağmen de sisteme giremeyen
üyelerin oy pusulalarını oylama için verilen süre içinde Başkanlığa
ulaştırmalarını rica ediyor, oylama işlemini başlatıyorum.
(Elektronik
cihazla oylama yapıldı) 
BAŞKAN
- Türkiye Büyük Millet Meclisi Başkanı İzmir Milletvekili Binali Yıldırım’ın
İslam Gıda Güvenliği Teşkilatı Tüzüğünün Onaylanmasının Uygun Bulunduğuna Dair
Kanun Teklifi’nin açık oylama sonucu:
“Kullanılan
oy sayısı :250
Kabul :234
Ret :
15
Çekimser :
1(X)

 Kâtip
Üye Kâtip Üye 
 Şeyhmus
Dinçel Nurhayat Altaca Kayışoğlu
 Mardin Bursa”
Böylece,
teklif kabul edilmiş ve kanunlaşmıştır. 
Alınan
karar gereğince 15 Temmuz Demokrasi ve Millî Birlik Günü’nün anlam ve öneminin
belirtilmesi amacıyla yapılacak görüşmeler için 15 Temmuz 2019 Pazartesi günü
saat 14.00’te toplanmak üzere birleşimi kapatıyorum. 
Kapanma Saati: 21.38




(x) 94 S. Sayılı Basmayazı 9/7/2019
tarihli 99’uncu Birleşim Tutanağı’na eklidir.



(X) Açık oylama kesin sonuçlarını
gösteren tablo tutanağa eklidir.


(x) 93 S. Sayılı Basmayazı tutanağa
eklidir.


(X) Açık oylama kesin sonuçlarını
gösteren tablo tutanağa eklidir.


(xx) 52 S. Sayılı Basmayazı tutanağa
eklidir


(X) Açık oylama kesin sonuçlarını
gösteren tablo tutanağın eklidir.




