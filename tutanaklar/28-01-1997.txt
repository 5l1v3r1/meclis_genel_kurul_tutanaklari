


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















 DÖNEM : 20    CİLT : 19          YASAMA YILI : 2



T. B. M. M.

TUTANAK DERGİSİ

51 inci Birleşim

28 . 1 . 1997  Salı



İ Ç İ N D E K İ L E R

 I. - GEÇEN TUTANAK ÖZETİ

 II. - GELEN KÂĞITLAR

III. - BAŞKANLIĞIN GENEL KURULA SUNUŞLARI

A)  TEZKERELER VE ÖNERGELER

1. - Almanya, Hollanda, Belçika ve Fransa'ya
gidecek olan Devlet Bakanı Ahmet Cemil Tunç'a dönüşüne
kadar, Devlet Bakanı Sacit Günbey'in vekâlet
etmesinin uygun görüldüğüne ilişkin
Cumhurbaşkanlığı tezkeresi (3/656)

2. -İsrail'e gidecek olan Turizm Bakanı
Bahattin Yücel'e, dönüşüne kadar, Devlet
Bakanı Bahattin Şeker'in vekâlet etmesinin
uygun görüldüğüne ilişkin Cumhurbaşkanlığı
tezkeresi (3/657)

3. -Gürcistan Cumhuriyetine gidecek olan Devlet
Bakanı Ahmet Demircan'a, dönüşüne
kadar, Devlet Bakanı Teoman Rıza Güneri'nin
vekâlet etmesinin uygun görüldüğüne
ilişkin Cumhurbaşkanlığı tezkeresi
(3/658)

4. -(10/90) esas numaralı Meclis Araştırması
Komisyonu Başkanlığının, Komisyonun
görev süresinin uzatılmasına ilişkin
tezkeresi (3/659)

IV. -ÖNERİLER

A) SİYASÎ PARTİ GRUBU ÖNERİLERİ

1.-Gündemdeki sıralamanın yeniden
yapılması ile Genel Kurulun 28.1.1997 Salı,
29.1.1997 Çarşamba, 30.1.1997 Perşembe, 4.2.1997
Salı, 5.2.1997 Çarşamba ve 6.2.1997 Perşembe
günlerindeki çalışma saatlerinin yeniden
belirlenmesi ve 28.1.1997 Salı, 29.1.1997 Çarşamba,
4.2.1997 Salı ve  5.2.1997 Çarşamba günlerinde
sözlü soruların görüşülmemesine
ilişkin RP Grubu Önerisi

V.-SEÇİMLER

A) KOMİSYONLARA ÜYE SEÇİMİ

1. -(10/86) esas numaralı Meclis Araştırması
Komisyonuna üye seçimi

VI.-GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI

A) ÖNGÖRÜŞMELER

1.-İstanbul Milletvekili Halit Dumankaya ve
58 Arkadaşının, TURBAN İmkanlarını
Kişisel ve Siyasî Menfaatlerine Alet Ettiği ve
Yolsuzlukların Üzerine Gitmeyerek Görevini Kötüye
Kullandığı ve Bu Eyleminin TCK'nun 240 ıncı
Maddesine Uyduğu İddiasıyla Eski Başbakan
Tansu Çiller Hakkında Meclis Soruşturması
Açılmasına İlişkin önergesi
(9/10)

2. -İzmir Milletvekili Sabri Ergül ve
19 arkadaşının, polis tarafından dinlenen
telefonlar hakkındaki iddiaları araştırmak
amacıyla Meclis araştırması açılmasına
ilişkin önergesi (10/108)

3. -Bitlis Milletvekili Kâmran İnan
ve 22 arkadaşının, Hükümetin izlediği
dış politika konusunda genel görüşme
açılmasına ilişkin önergesi (8/6)

VII. -SORULAR VE CEVAPLAR

A)YAZILI SORULAR VE CEVAPLARI

1.-Yozgat Milletvekili Kâzım Arslan'ın,
Yozgat eski Kapalı Cezaevine ilişkin sorusu ve Adalet
Bakanı Şevket Kazan'ın yazılı
cevabı (7/1770)

2.-Bursa Milletvekili Ertuğrul Yalçınbayır'ın,
limanların özelleştirilmesine ilişkin
sorusu ve Devlet Bakanı H. Ufuk Söylemez'in yazılı
cevabı (7/1772)

3. -Bursa Milletvekili Ertuğrul Yalçınbayır'ın;

- Bursa Mustafakemalpaşa Belediyesi Elektrik
İşletmesinde çalışan bir personele,

- Bursa Orhaneli Termik Santralının,
faaliyetlerinin durdurulmasıyla ilgili mahkeme kararının
uygulanmadığı iddiasına,

İlişkin soruları ve Enerji ve
Tabiî Kaynaklar Bakanı M. Recai Kutan'ın yazılı
cevabı (7/1773, 1776)

4. -Bursa Milletvekili Ertuğrul Yalçınbayır'ın,
Bulgaristan'dan zorunlu göçle gelen soydaşlara
ilişkin sorusu ve İçişleri Bakanı
Meral Akşener'in yazılı cevabı (7/1781)

5.-Afyon Milletvekili Osman Hazer'in, Hazine
arazileri üzerinde bulunan otellere ilişkin sorusu
ve Turizm Bakanı Bahattin Yücel'in yazılı
cevabı (7/1782)

6. -Afyon Milletvekili Osman Hazer'in, Afyon-Uşak
Kırsal Kalkınma Projesine ilişkin sorusu ve
Tarım ve Köyişleri Bakanı Musa Demirci'nin
yazılı cevabı (7/1786)

7.-Afyon Milletvekili Osman Hazer'in, hava kirliliği
sorununa ilişkin sorusu ve Çevre Bakanı M.
Ziyattin Tokar'ın yazılı cevabı (7/1793)

8.-Afyon Milletvekili Osman Hazer'in, Afyon
 havaalanı inşaatına ilişkin sorusu
ve Ulaştırma Bakanı Ömer Barutçu'nun
yazılı cevabı (7/1794)

9.-Afyon Milletvekili Osman Hazer'in, belde belediye
başkanlarına yeşil pasaport verilip verilmeyeceğine
ilişkin sorusu ve İçişleri Bakanı
Meral Akşener'in yazılı cevabı (7/1797)

10.-Bursa Milletvekili Yüksel Aksu'nun, Kültür
Bakanlığı ile Mimarlar Odası arasında
imzalanan bir protokole ilişkin sorusu ve Kültür
Bakanı İsmail Kahraman'ın yazılı
cevabı (7/1802)

11. -Burdur Milletvekili Yusuf Ekinci'nin, Burdur
İlinde telefon konuşmaları için ihtiyaç
duyulan fiberoptik kablo miktarına ilişkin sorusu
ve Ulaştırma Bakanı Ömer Barutçu'nun
yazılı cevabı (7/1812)

12.-Konya Milletvekili Nezir Büyükcengiz'in,
BAĞ-KUR sigortalılarına ilişkin sorusu
ve Çalışma ve Sosyal Güvenlik Bakanı
Necati Çelik'in yazılı cevabı (7/1821)

13.-Adana Milletvekili Erol Çevikçe'nin,
Adana-Solaklı Beldesi PTT hizmet binası ihtiyacına
ilişkin sorusu ve Ulaştırma Bakanı Ömer
Barutçu'nun yazılı cevabı (7/1826)



I. -GEÇEN TUTANAK ÖZETİ

TBMM Genel Kurulu saat 13.30'da açılarak
üç oturum yaptı.

TBMM Başkanvekili Hasan Korkmazcan, Denizli
ve Hatay'da meydana gelen depreme ilişkin “başsağlığı
dileği ve geçmiş olsun” temennilerinde bulunan
bir konuşma yaptı.

Bursa Milletvekili Ertuğrul Yalçınbayır,
mahkeme kararlarının bağlayıcılığı
ve Millî Eğitimde yer değiştirme işlerinde
keyfiliğin önlenmesine ilişkin gündemdışı
bir konuşma yaptı.

Kahramanmaraş Milletvekili Ali Şahin'in,
Kahramanmaraş İli Andırın ve Nurhak
İlçelerinin yol ve diğer altyapı sorunlarına
ilişkin gündemdışı konuşmasına
Bayındırlık ve İskân Bakanı
Cevat Ayhan;

Ankara Milletvekili Agâh OktayGüner'in,
bir Alman mahkemesindeki duruşma nedeniyle Alman basınındaki,
Türkiye Cumhuriyetinin itibarını zedeleyici
yayınlara ilişkin gündemdışı
konuşmasına Adalet Bakanı Şevket Kazan;

Cevap verdiler.

Ankara Milletvekili Agâh Oktay Güner,
Adalet Bakanı Şevket Kazan'ın, konuşmasında
kendisine sataşması nedeniyle bir konuşma yaptı.

Manisa Milletvekili Tevfik Diker ve 34 arkadaşının,
İstanbul Şişli'de meydana gelen ve iki kişinin
ölümüyle sonuçlanan patlama olayının
aydınlığa kavuşturulması, (10/143)

İçel Milletvekili Oya Araslı
ve 29 arkadaşının, eğitim veya dinî
amaçlı ev, yurt, tarikat, dergâh gibi kuruluş,
örgüt ve yerlerin faaliyetlerinin araştırılarak
Atatürk ilkelerine ve cumhuriyetin temel niteliklerine aykırı
eylemlerinin önlenmesi, (10/144)

Burdur Milletvekili Yusuf Ekinci ve 23 arkadaşının
Burdur İlinin ekonomik, sosyal ve kentsel sorunlarının
araştırılarak alınması gereken
tedbirlerin belirlenmesi, (10/145)

Burdur Milletvekili Yusuf Ekinci ve 22 arkadaşının,
şeker üretimi ve şeker fabrikaları ile
şeker pancarı üreticisinin sorunlarının
araştırılarak alınması gereken
tedbirlerin belirlenmesi; (10/146)

Amacıyla birer Meclis araştırması
açılmasına ilişkin önergeleri
Genel Kurulun bilgisine sunuldu; önergelerin gündemde
yerini alacağı ve öngörüşmelerinin,
sırasında yapılacağı açıklandı.

Genel Kurulun, 21.1.1997 tarihli 48 inci Birleşiminde
okunmuş bulunan, eski Başbakan Tansu Çiller
hakkında (9/10) esas numaralı Meclis soruşturması
önergesinin, gündemin “Özel Gündemde
Yer Alacak İşler” kısmında yer
almasına ve Anayasanın 100 üncü maddesi
gereğince soruşturma açılıp açılmaması
hususundaki görüşmelerin 28.1.1997 Salı
günkü birleşimde yapılmasına ilişkin
Danışma Kurulu önerisi kabul edildi.

DYPGrubuna ait olup açık bulunan Anayasa
Komisyonu üyeliğine İçel Milletvekili Turhan
Güven,

ANAPGrubuna ait olup açık bulunan Çevre
Komisyonu üyeliğine Rize Milletvekili Ahmet Kabil,

Gruplarınca aday gösterilerek seçildiler.

Gündemin “Kanun Tasarı ve Teklifleriyle
Komisyonlardan Gelen Diğer İşler” kısmının;

1 inci sırasında bulunan, 23 S. Sayılı
Kanun Hükmünde Kararnameye ilişkin kanun tasarısı,
komisyon yetkilileri Genel Kurulda hazır bulunmadıklarından
ertelendi.

5 inci sırasında bulunan ve daha evvel
görüşmelerine başlanılan, Ceza Muhakemeleri
Usulü Kanunu, Devlet Güvenlik Mahkemelerinin Kuruluş
ve Yargılama Usulleri Hakkında Kanun ve Bu Kanunlarda
Değişiklik Yapan 18.11.1992 Tarih ve 3842 Sayılı
Kanunda Değişiklik Yapılmasına Dair Kanun
Tasarısının (S. Sayısı :175)
(1/543) görüşmelerine devam edilerek maddelerine
geçilmesi sırasında istem üzerine yapılan
yoklama devam ederken çalışma süresi
dolduğundan,

Alınan karar gereğince, eski Başbakan
Tansu Çiller hakkında, Turban konusunda verilmiş
bulunan (9/10) esas numaralı Meclis soruşturması
önergesini görüşmek ve polis tarafınadan
dinlenen telefonlar hakkındaki iddiaların araştırılması
konusundaki (10/108) esas numaralı Meclis araştırması
ile Hükümetin izlediği dış politika
konusundaki (8/6) esas numaralı genel görüşme
önergelerinin öngörüşmelerini yapmak
için, 28 Ocak 1997 Salı günü saat 13.30'da
toplanmak üzere birleşime 21.00'de son verildi.

Hasan Korkmazcan

Başkanvekili

 Ünal Yaşar Mustafa Baş

 Gaziantep İstanbul

 Kâtip Üye Kâtip Üye

Ahmet Dökülmez

Kahramanmaraş

Kâtip Üye



II. -GELEN KÂĞITLAR

24.1.1997 CUMA

Teklif

1. -Kütahya Milletvekili Mustafa Kalemli, Anavatan
Partisi Genel Başkanı Rize Milletvekili Mesut Yılmaz,
Doğru Yol Partisi Genel Başkanı İstanbul
Milletvekili Tansu Çiller, Demokratik Sol Parti Genel Başkanı
İstanbul Milletvekili Bülent Ecevit, Cumhuriyet Halk
Partisi Genel Başkanı Antalya Milletvekili Deniz
Baykal ile 291 Milletvekilinin; Türkiye Cumhuriyeti Anayasasının
83 üncü Maddesinin Değiştirilmesine Dair Kanun
Teklifi (2/676) (Anayasa Komisyonuna) (Başkanlığa
geliş tarihi :23.1.1997)

Rapor

1.-Yurtdışında Bulunanların
Sosyal Güvenlikleri Hakkında Borçlanma Kanunu
Tasarısı ve Sağlık, Aile, Çalışma
ve Sosyal İşler Komisyonu Raporu (1/569) (S. Sayısı
:209) (Dağıtma tarihi :24.1.1997) (GÜNDEME)

28.1.1997 SALI

Teklifler

1.-Doğru Yol Partisi Grup Başkanvekilleri
Aydın Milletvekili Ali Rıza Gönül, Denizli
Milletvekili Mehmet Gözlükaya ile Refah Partisi Grup
Başkanvekili Kayseri Milletvekili Salih Kapusuz ve Denizli
Milletvekili Ramazan Yenidede'nin; 2762 Sayılı Vakıflar
Kanununun 4103 Sayılı Kanunla Değişik
27 nci Maddesinin Değiştirilmesine Dair Kanun Teklifi
(2/677) (Plan ve Bütçe Komisyonuna) (Başkanlığa
geliş tarihi :22.1.1997)

2. -Ankara Milletvekili Yücel Seçkiner'in;
İstiklal Madalyası Verilmiş Bulunanlara Vatanî
Hizmet Tertibinden Şeref Aylığı Bağlanması
Hakkında Kanunda Değişiklik Yapılmasına
Dair Kanun Teklifi (2/678) (Plan ve Bütçe Komisyonuna)
(Başkanlığa geliş tarihi :23.1.1997)

3. -Erzurum Millevtekili Zeki Ertugay ve 14 Arkadaşının;
Tarihi Türk Ocağı Binasının Kamu
Yararına Çalışan TürkOcakları
Umumî Merkezine Devrine Dair Kanun Teklifi (2/679) (Plan
ve Bütçe Komisyonuna) (Başkanlığa
geliş tarihi :24.1.1997)

Sözlü Soru Önergesi

1.-Artvin Milletvekili Süleyman Hatinoğlu'nun,
Artvin, Hopa ve Borçka ilçelerinin spor salonu ihtiyacına
ilişkin Başbakandan sözlü soru önergesi
(6/417) (Başkanlığa geliş tarihi :21.1.1997)

Yazılı Soru Önergeleri

1.-Manisa Milletvekili Tevfik Diker'in, bazı
itirafçıların polis olarak görevlendirildiği
iddiasına ilişkin İçişleri Bakanınadan
yazılı soru önergesi (7/1972) (Başkanlığa
geliş tarihi :21.1.1997)

2.-Kırıkkale Milletvekili Kemal Albayrak'ın,
Kırıkkale Devlet Hastanesince yapılan bazı
harcamalara ilişkin Sağlık Bakanından
yazılı soru önergesi (7/1973) (Başkanlığa
geliş tarihi :21.1.1997)

3. -Gaziantep Milletvekili Mustafa R. Taşar'ın,
Gaziantep İlindeki kamu yatırımlarına
ilişkin Başbakandan yazılı soru önergesi
(7/1974) (Başkanlığa geliş tarihi :21.1.1997)

4. -Gaziantep Milletvekili Mustafa R. Taşar'ın,
zorunlu tasarruf hesabında biriken paranın miktarına
ve nemalarına ilişkin Başbakandan yazılı
soru önergesi (7/1975) (Başkanlığa geliş
tarihi :21.1.1997)

5.-Gaziantep Milletvekili Mustafa R. Taşar'ın,
Gaziantep'in telefon santrali ihtiyacına ilişkin
Başbakandan yazılı soru önergesi (7/1976)
(Başkanlığa geliş tarihi :21.1.1997)

6.-Gaziantep Milletvekili Mustafa R. Taşar'ın,
Gaziantep DSİBölge Müdürlüğü
kurulup kurulmayacağına ilişkin Başbakandan
yazılı soru önergesi (7/1977) (Başkanlığa
geliş tarihi :21.1.1997)

7. -Gaziantep Milletvekili Mustafa R. Taşar'ın,
GAPİdaresi yasa tasarısına ilişkin
Başbakandan yazılı soru önergesi (7/1978)
(Başkanlığa geliş tarihi :21.1.1997)

8.-İstanbul Milletvekili Bülent Akarcalı'nın,
öğrenci servis araçlarının yarıyıl
tatilinde de ücretlerini almaya devam edip etmeyeceklerine
ilişkin Millî Eğitim Bakanından yazılı
soru önergesi (7/1979) (Başkanlığa geliş
tarihi :21.1.1997)

9.-Afyon Milletvekili H. İbrahim Özsoy'un,
Afyon Çay Seka Fabrikasının kamış
alım fiyatına ilişkin Sanayi ve Ticaret Bakanından
yazılı soru önergesi (7/1980) (Başkanlığa
geliş tarihi :21.1.1997)

10.-Bolu Milletvekili Abbas İnceayan'ın,
Bolu Abant İzzet Baysal Üniversitesi bünyesinde
bazı yeni bölümler açılmasını
öngören kararnameye ilişkin Başbakandan
yazılı soru önergesi (7/1981) (Başkanlığa
geliş tarihi :21.1.1997)

11. -İstanbul Milletvekili Halit Dumankaya'nın,
Telekom'un, Yönetim Kurulu kararlarına ilişkin
Ulaştırma Bakanından yazılı
soru önergesi (7/1982) (Başkanlığa geliş
tarihi :21.1.1997)



BİRİNCİ OTURUM

Açılma Saati: 13.30

28 Ocak 1997 Salı 

BAŞKAN : Başkanvekili Yasin
HATİBOĞLU

KÂTİP ÜYELER : Ali GÜNAYDIN
(Konya), Kâzım ÜSTÜNER (Burdur) 


 

BAŞKAN - Türkiye Büyük Millet
Meclisinin 51 inci Birleşimini açıyorum. 

Sayın milletvekilleri, toplantı yetersayımız
vardır; görüşmelere başlıyoruz.


Çalışmalarımızın
hayırlara vesile olmasını Cenab-ı
Allah'tan niyaz ediyorum. 

“Başkanlığın Genel Kurula
Sunuşları” bölümüne geçiyoruz.


Üzülerek ifade edeyim ki, gündemdışı
söz talebinde bulunan çok değerli arkadaşlarıma
söz verme imkânım olmadı. Bugün,
takdir buyurulacağı üzere, bir soruşturma
önergesi, bir araştırma önergesinin öngörüşmesi
ve bir genel görüşme müzakeresi yapılacaktır.
Çok zamana ihtiyacımız olacaktır;
o bakımdan, gündemdışı söz
verme imkânım olmadı. 

Şimdi, Cumhurbaşkanlığının
3 adet tezkeresi vardır; okutuyorum:

III. - BAŞKANLIĞIN GENEL KURULA
SUNUŞLARI

A)  TEZKERELER VE ÖNERGELER

1. - Almanya, Hollanda, Belçika ve Fransa'ya
gidecek olan Devlet Bakanı Ahemet Cemil Tunç'a dönüşüneu
kadar, Devlet Bakanı Sacit Günbey'in vekâlet
etmesinin uygun görüldüğüne ilişkin
Cumhurbaşkanlığı tezkeresi (3/656) 

  24 Ocak 1997

Türkiye Büyük Millet Meclisi
Başkanlığına

Görüşmelerde bulunmak üzere,
25 Ocak 1997 tarihinden itibaren Almanya, Hollanda, Belçika
ve Fransa'ya gidecek olan Devlet Bakanı Ahmet Cemil Tunç'un
dönüşüne kadar; Devlet Bakanlığına,
Devlet Bakanı Prof. Dr. Sacit Günbey'in vekâlet
etmesinin, Başbakanın teklifi üzerine, uygun
görülmüş olduğunu bilgilerinize sunarım.


  Süleyman Demirel

  Cumhurbaşkanı

BAŞKAN - Bilgilerinize sunulmuştur. 

İkinci tezkereyi okutuyorum:

2. -İsrail'e gidecek olan Turizm Bakanı
Bahattin Yücel'e, dönüşüne kadar, Devlet
Bakanı Bahattin Şeker'in vekâlet etmesinin
uygun görüldüğüne ilişkin Cumhurbaşkanlığı
tezkeresi (3/657)

  24 Ocak 1997

Türkiye Büyük Millet Meclisi
Başkanlığına

Görüşmelerde bulunmak üzere,
26 Ocak 1997 tarihinde İsrail'e gidecek olan Turizm Bakanı
Bahattin Yücel'in dönüşüne kadar; Turizm
Bakanlığına, Devlet Bakanı Bahattin Şeker'in
vekâlet etmesinin, Başbakanın teklifi üzerine,
uygun görülmüş olduğunu bilgilerinize
sunarım. 

  Süleyman Demirel

  Cumhurbaşkanı

BAŞKAN - Bilgilerinize sunulmuştur.

Üçüncü tezkereyi okutuyorum:

3. -Gürcistan Cumhuriyetine gidecek olan
Devlet Bakanı Ahmet Demircan'a, dönüşüne
kadar, Devlet Bakanı Teoman Rıza Güneri'nin
vekâlet etmesinin uygun görüldüğüne
ilişkin Cumhurbaşkanlığı tezkeresi
(3/658) 

  24 Ocak 1997

Türkiye Büyük Millet Meclisi
Başkanlığına

Türk-Gürcü I. Dönem Karma Ekonomik
Komisyonu (KEK) Toplantısına katılmak üzere,
27 Ocak 1997 tarihinde Gürcistan Cumhuriyetine gidecek olan
Devlet Bakanı Dr. Ahmet Demircan'ın dönüşüne
kadar; Devlet Bakanlığına, Devlet Bakanı
Teoman Rıza Güneri'nin vekâlet etmesinin, Başbakanın
teklifi üzerine, uygun görülmüş olduğunu
bilgilerinize sunarım.

  Süleyman Demirel

  Cumhurbaşkanı

BAŞKAN - Bilgilerinize sunulmuştur. 

Sayın milletvekilleri, yurtdışında
çalışan temsilcilikler ve buralarda görevlendirilen
personel ile çeşitli nedenlerle yurtdışına
gönderilen kamu görevlilerinin nicelik, nitelik ve malî
yükleri konusundaki (10/90) esas numaralı Meclis Araştırması
Komisyonunun çalışma süresinin uzatılmasına
dair bir tezkeresi vardır; okutuyorum:

4. -(10/90) esas numaralı Meclis Araştırması
Komisyonu Başkanlığının, Komisyonun
görev süresinin uzatılmasına ilişkin
tezkeresi (3/659) 

Türkiye Büyük Millet Meclisi
Başkanlığına

Yurt Dışında Açılan
Temsilcilikler ve Buralarda Görevlendirilen Personel ile
Çeşitli Nedenlerle Yurt Dışına
Gönderilen Kamu Görevlilerinin Nicelik, Nitelik ve Malî
Yüklerinin Bütün Yönleriyle Araştırılarak
Alınması Gereken Tedbirlerin Belirlenmesi Amacıyla
kurulan Komisyonumuz, üç aylık süre içerisinde
çalışmalarını tamamlayamamış
olduğundan, 9 Şubat 1997 tarihi itibariyle bir aylık
ek sürenin Genel Kurulunuzca uzatılmasına dair
22 Ocak 1996 tarihli 7 nci toplantısında karar alınmıştır.


Karar ilişikte sunulmuştur.

Gereğini saygılarımla arz ederim.

  Kâmran İnan

  Bitlis

  Komisyon Başkanı

BAŞKAN - Sayın milletvekilleri, bu Komisyon,
daha önce üç ay süre kullanmıştır.
İçtüzüğün 105 inci maddesi, araştırmasını,
üç ay içerisinde bitiremeyen komisyona, bir
aylık kesin süre verileceği hükmünü
içermektedir. 

Bu nedenle, Komisyonun süre talebi yerine getirilmiş
ve bilgilerinize sunulmuştur.

IV. -ÖNERİLER

A) SİYASÎ PARTİ GRUBU ÖNERİLERİ

1.-Gündemdeki sıralamanın yeniden
yapılması ile Genel Kurulun 28.1.1997 Salı,
29.1.1997 Çarşamba, 30.1.1997 Perşembe, 4.2.1997
Salı, 5.2.1997 Çarşamba ve 6.2.1997 Perşembe
günlerindeki çalışma saatlerinin yeniden
belirlenmesi ve 28.1.1997 Salı, 29.1.1997 Çarşamba,
4.2.1997 Salı ve 5.2.1997 Çarşamba günlerinde
sözlü soruların görüşülmemesine
ilişkin RP Grubu Önerisi 

BAŞKAN - Sayın milletvekilleri, Refah
Partisi Grubunun, İçtüzüğün 19
uncu maddesine göre verilmiş önerileri vardır;
okutuyorum:

Türkiye Büyük Millet Meclisi
Başkanlığına

Danışma Kurulunun 28.1.1997 Salı
günü yapılan toplantısında, siyasî
parti grupları arasında oybirliği sağlanamadığından,
Grubumuzun aşağıdaki önerilerinin, İçtüzüğün
19 uncu maddesi gereğince Genel Kurulun onayına sunulmasını
saygılarımla arz ederim.

  Salih Kapusuz

  RP Grubu Başkanvekili

Öneriler:

1. Gündemin “Kanun Tasarı ve Teklifleriyle
Komisyonlardan Gelen Diğer İşler” kısmının
76 ncı sırasında yer alan 209 sıra
sayılı Kanun Tasarısının bu
kısmın 7 nci sırasına; 67 nci sırasında
yer alan 183 sıra sayılı kanun teklifinin
8 inci sırasına, 65 inci sırasında
yer alan 181 sıra sayılı kanun teklifinin
9 uncu sırasına, 11 inci sırasında
yer alan 146 sıra sayılı kanun tasarısının
10 uncu sırasına alınması önerilmiştir.

2. Genel Kurulun, 28.1.1997 Salı, 29.1.1997
Çarşamba, 30.1.1997 Perşembe, 4.2.1997 Salı,
5.2.1997 Çarşamba, 6.2.1997 Perşembe günleri
çalışmalarını 13.30-16.00 ve
19.00-24.00 saatleri arasında sürdürmesi; 29.1.1997
Çarşamba ve 5.2.1997 Çarşamba günlerinde
sözlü soruların görüşülmemesi
önerilmiştir.

3. 28.1.1997 Salı ve 4.2.1997 Salı
günlerinde sözlü soruların görüşülmemesi
ve diğer denetim konularının tamamlanmasından
sonra, kanun tasarı ve tekliflerinin görüşülmesi
önerilmiştir.

BAŞKAN - Sayın milletvekilleri, önerileri
sırayla...

ÖNDER SAV (Ankara) - Söz istiyorum Sayın
Başkan.

BAŞKAN - Efendim, müsaade buyurun, ben
bir okutayım...

Öneriler:

1. Gündemin “Kanun Tasarı ve Teklifleriyle
Komisyonlardan Gelen Diğer İşler” kısmının
76 ncı sırasında yer alan 209 sıra
sayılı kanun tasarısının bu
kısmın 7 nci sırasına, 67 nci sırasında
yer alan 183 sıra sayılı kanun teklifinin
8 inci sırasına, 65 inci sırasında
yer alan 181 sıra sayılı kanun teklifinin
9 uncu sırasına, 11 inci sırasında
yer alan 146 sıra sayılı kanun tasarısının
10 uncu sırasına alınması önerilmiştir.

BAŞKAN - Öneri üzerinde, Sayın
Sav'ın söz talebi var.

Sayın Sav, lehte mi, aleyhte mi?..

ÖNDER SAV (Ankara) - Aleyhte Sayın Başkan.

BAŞKAN - Aleyhte, Sayın Sav; buyurun.

Başka söz talebi varsa kaydedeceğim.


ÖNDER SAV (Ankara) - Sayın Başkan,
Yüce Meclisin değerli üyeleri; İktidar Partilerinden
Refah Partisi Grubumuzun, Danışma Kuruluna getirilip
benimsenmemiş, görüş birliğine varılmamış
olan kimi konuları Türkiye Büyük Millet
Meclisi Genel Kuruluna getirmiş olduğunu biraz önceki
önergeden izlemiş bulunmaktayız. 

Aslında, Meclis İçtüzüğümüzün
19 uncu maddesinde tanımı yapılan ve Türkiye
Büyük Millet Meclisi çalışmalarında
fevkalade önemli bir kurul niteliğinde olan -bence, kurulu
da aşan- bir organ niteliğinde olan bir oluşum,
sık sık, bu türden, zamanlı zamansız
girişimlerle, maalesef, yozlaştırılma
noktasına geliyor. Aslında, İçtüzüğün
19 uncu maddesinde tanımlanan Danışma Kurulu,
belli zamanlarda gereksinim duyulan, önemli kimi konularda,
Türkiye Büyük Millet Meclisinde grubu bulunan siyasî
partiler arasında anlaşmayı önplana alan
bir organdır; ama, belli bir zamandır, anlaşamamayı
önplana alan, Danışma Kuruluna getirip “nasıl
olsa diğer siyasî partiler bu konuda gerekli direnişi
göstereceklerdir; o nedenle, anlaşılamayacaktır;
biz, Türkiye Büyük Millet Meclisi Genel Kuruluna
getirelim; oylamayla bu işi çözeriz...”
şeklinde Meclisin iradesi üzerine, Meclis toplantısından
önce bir ambargo koyma girişimidir. Şimdi, Refah
Partisi Grubu tarafından böyle bir öneriyle karşılaşmış
bulunuyoruz. 

Ne değişti geçen haftaki önerilerinden
bu yana? Geçen hafta, Türkiye Büyük Millet
Meclisi, 13.30 ilâ 16.00, 18.30 ilâ 21.00 saatleri
arasında çalışmalar yaptı. Tabiî,
kimi yasa önerileri konusunda, Mecliste grubu bulunan siyasî
partiler, muhalefet partileri belli direniş gösterdiler
ve bu nedenle, çalışma saatleri dar geldi.
O zaman, Meclisteki siyasî partilerin, Meclisteki parlamenterlerin
duyarlılığı göz önünde
bulundurulup, bu direnişi yaratmayacak bir yapılaşmayla
öneriler getirilse, elbette, burada, zaman kaybı olmazdı.


Şimdi, yine bu türden, Türkiye Büyük
Millet Meclisinin önündeki çalışma
gün ve saatlerinde zaman kaybı yaratacak önerilerle
karşımıza geliniyor; Danışma
Kurulunda birkaç kez görüş birliğine
varılamamış kimi konular, üçüncü,
belki de dördüncü kez tekrar buraya getiriliyor
ve üzerinde anlaşma sağlanamamış olan
konu, burada, Türkiye Büyük Millet Meclisi Genel
Kurulunda reddedilmiş olduğu halde, öncelikle görüşülmesi
benimsenmemiş olduğu halde, yine, karşımıza
öneri olarak getiriliyor. 

“76 ncı sıradaki” deniliyor;
76 ncı sıra, henüz önümüzdeki
gündemde yok. Ben, geçen hafta perşembenin gündemine
bakıyorum, 76 ncı sıra yok; yani, 76 ncı
sıraya girdiği varsayılıyor. Nedir 76
ncı sıraya girdiği varsayılan tasarı;
sıra sayısı 209 olan ve parlamenter arkadaşlarımızın
henüz eline ulaşıp ulaşmadığı
şüpheli bulunan, Yurtdışında Bulunanların
Sosyal Güvenlikleri Hakkında Borçlanma Kanunu
Tasarısı ve Sağlık Aile Çalışma
ve Sosyal İşler Komisyonu Raporu. Öyle sıradan
bir yasa tasarısı da değil; fevkalade önemli,
toplumun, yurtdışında çalışan
insanlarını çok yakından ilgilendiren
bir tasarı. Dikkat ettim, baktım, Sağlık,
Aile, Çalışma ve Sosyal İşler
Komisyonundaki çalışmalarda tüm muhalefet
partilerinin karşı oy yazıları var;
yani, bir komisyonda da üzerinde anlaşma sağlanan,
konsensüs sağlanan bir yasa tasarısı değil.
Biz, şimdi, böyle bir yasa tasarısını
Refah Partisi Grubunun önerisi üzerine gündemin
ilk görüşülecek maddelerine çekeceğiz.
Tabiî ki, muhalefet partileri, sözcüleri vasıtasıyla,
üyeleri vasıtasıyla, daha komisyonda anlaşamadıkları
konular üzerinde, burada belli derinişi gösterecekler.


Bunun da ötesinde, bu kanun tasarısında,
kanun yapma tekniği bakımından aksaklık
var. Plan ve Bütçe Komisyonuna gitmemiş, orada
görüşülmemiş bir tasarıdır.
Devletin malî kaynaklarını yakından
ilgilendiren, yeni yapılaşmalar öneren, yeni
kasalar öneren, devlete yeni bir malî birim olarak
eklenen kimi düzenlemeler var. Böyle bir düzenleme,
Sağlık, Aile, Çalışma ve Sosyal
İşler Komisyonundan geçiyor; daha henüz
elimize sıra sayısı olarak dağıtılıyor;
Meclis gündemindeki yerini bile almamış; geçen
hafta perşembe gündeminde yok... Böyle bir tasarıyı,
Refah Partisi Grubunun önerisi üzerine biz hemen bugün
görüşeceğiz! İnsaf ediniz! Daha milletvekillerinin
eline ulaşmamış veya yeni ulaşmış
bir metin... Lütfedin de, Türkiye Büyük Millet
Meclisi üyelerine birazcık çalışma
şansı verin. Lütfedin de, Türkiye Büyük
Millet Meclisi üyelerine ve üyeliğe birazcık
gereken önemi gösterin. Bu, Türkiye Büyük
Millet Meclisi üyeliğini, önemsiz bir unsur haline
koymakla eşdeğerdir. Üye hazırlığını
yapmamış; bu konu üzerinde hazırlığını
yapsa, belki gelip burada düşüncelerini söyleyecek,
belki Türkiye Büyük Millet Meclisi Genel Kurulunda,
dikkatten kaçan kimi konuları gündeme getirecek.
Burada alelusul, yangından mal kaçırır
gibi neyi görüşeceğiz, neyi konuşacağız?!
Danışma Kurulu önerisinin sakat, aksak yönlerinden
birisi budur. Bence, sadece İçtüzük hükümlerini
zorlamakla kalmıyor, Türkiye Büyük Millet
Meclisi üyelerinin biraz da sabrını zorlamaya
yönelik gibi görünüyor. 

Bir diğer öneri, gündemin 67 nci sırasındaki
Büyükşehir Belediyelerinin Yönetimi Hakkında
Kanun Hükümünde Kararnameyle ilgili öneri.
Konuşmamın başında söylediğim
gibi, iki üç kez, Türkiye Büyük Millet
Meclisi Genel Kuruluna, Danışma Kurulunda görüş
birliğine varılmayan bir konu olarak getirildi ve Türkiye
Büyük Millet Meclisi Genel Kurulunda öncelikle
görüşülmesi reddedildi. Yine, zorlanıyor;
o kadar acele, hemen çözüm beklentisi içinde
olan bir kurumlaşmayla ilişkili de değil. 

Bir diğer öneri, 65 inci sıradaki,
yine buraya gelmiş olan ve reddedilmiş olan, arsa
ofisiyle ilgili bir düzenleme. Bir diğeri, 11 inci sırada
bulunan, sanıyorum, Ceza Kanunu ile Cezaların İnfazı
Hakkında Kanunda Değişiklik Yapılmasına
Dair Kanun Tasarısının görüşülmesiyle
ilgili. Bu dört yasa tasarısı gündemin
ilk sıralarına çekilerek görüşülmek
isteniliyor. 

Bunun dışında, hem bu haftaki
salı, çarşamba, perşembe günleri
hem önümüzdeki haftaki salı, çarşamba,
perşembe günlerinin çalışma saatleri
de 19.00 ilâ 24.00 arasında düzenleniyor. Peki,
haberiniz yok muydu?.. Ramazan ayının durumuna göre
bu çalışma saatlerini düzenleyip, belli
bir zaman parçası ayrılarak çalışmalarda
verimlilik düşünülmüştü.
Şimdi, 18.30-21.00 arasındaki çalışma
düzenini 19.00 ile 24.00 arasına çekmenin temelinde
yatan gerekçe nedir; sadece bir tek kelimeyle ifade edilebilir:
Refah Partisi Grubunun çalışma düzenindeki
aksaklık ve temposundaki ayarsızlıktır.
Bir grubun, temposundaki ayarsızlığını,
çalışma düzensizliğini Türkiye
Büyük Millet Meclisine tescil ettirmeye hakkı
yoktur. 

Yüce Meclisi saygılarla selamlıyorum.
(CHP, ANAP ve DSP sıralarından alkışlar)


BAŞKAN - Sayın Sav, teşekkür
ediyorum. 

Başka söz talebi?.. Yok. 

HİKMET ULUĞBAY (Ankara) - Var Sayın
Başkan. 

BAŞKAN - Öneriyi oylarınıza
sunuyorum: Kabul edenler...

HİKMET ULUĞBAY (Ankara) - Sayın
Başkan... 

BAŞKAN - Oylamaya geçtim Sayın
Uluğbay. 

HİKMET ULUĞBAY (Ankara) - Elim görülmedi
efendim. 

BAŞKAN - Arkasından bir öneri daha
var efendim. 

Kabul edenler... Kabul etmeyenler... Evet, öneri
kabul edilmemiştir. (ANAP, DSP ve CHP sıralarından
“Bravo” sesleri, alkışlar)

OĞUZHAN ASİLTÜRK (Malatya) - İtiraz
ediyoruz Sayın Başkan.

BAŞKAN - Neye itiraz ediyorsunuz Sayın
Asiltürk?

OĞUZHAN ASİLTÜRK (Malatya) - Oyların
yanlış sayıldığına, yeniden
sayılmasına... İçtüzüğe
göre itiraz ediyoruz.

BAŞKAN - Efendim, Divanda, ufacık bir
tereddüt olsa, onu ben kullanacağım zaten. Rakamları...
(Gürültüler)

İkinci öneriyi okutup, oylarınıza
sunacağım:

2. Genel Kurulun 28.1.1997 Salı, 29.1.1997
Çarşamba, 30.1.1997 Perşembe, 4.2.1997 Salı,
5.2.1997 Çarşamba, 6.2.1997 Perşembe günleri
çalışmalarını 13.30-16.00 ve
19.00-2400 saatleri arasında sürdürmesi; 29.1.1997
Çarşamba ve 5.2.1997 Çarşamba günlerinde
sözlü soruların görüşülmemesi
önerilmiştir.

BAŞKAN - Efendim, öneri üzerinde
söz talebi var mı ?

SALİH KAPUSUZ (Kayseri) -Var efendim.

BAŞKAN - Buyurun efendim.

Sayın Kapusuz, lehte mi aleyhte mi efendim?


SALİH KAPUSUZ (Kayseri) - Lehte. (ANAP sıralarından
gülüşmeler)

BAŞKAN - Efendim, sormak benim görevim.


SALİH KAPUSUZ (Kayseri) - Sayın Başkan,
değerli milletvekili arkadaşlarım; hepinizi saygıyla
selamlıyorum. 

Genel Kurulda, arkadaşlarımızın
elbette görüşlerine saygı duyuyoruz, alınan
sonuçları da hiçbir zaman -bugüne kadar
olduğu gibi, bundan sonra da- tartışma konusu
yapmadık. Biraz önce konuşan değerli bir
sözcü arkadaşımız, özellikle
değerlendirmeleri yaparken, Genel Kurulun iradesine ambargo
koymak gibi bir yaklaşımdan söz ettiler. Bunu
ifade eden sayın sözcünün, neyi, nasıl,
hangi kasıtla söylediğini anlamak, âdeta
mümkün bile değil. Şimdi, düşünebiliyor
musunuz, Genel Kurula bir konu getiriliyor, ister Danışma
Kurulu önerisi olarak gelsin isterse bir grubun veyahut da
grupların önerisi olarak gelsin, Genel Kurulda bu
konu okunuyor, gerekirse konuşulup tartışılıyor,
daha sonra oylanıyor. Peki, siz, bu oylama yapılmadan
öncesine nasıl ambargo diyebilirsiniz?! Bu, herşeyden
önce, şık olmayan bir tavırdır.
Genel Kurula yakışan şey, buradaki kararına
saygı göstermektir; hem grup sözcülerinin
bu karara saygı göstermesi hem milletvekillerinin
saygı göstermesi gerekir. Saygı duyulacak kararın
da Genel Kurulun vermiş olduğu karar olduğunun altını
çizmek istiyorum.

Değerli milletvekili arkadaşlarım,
sonra, bir grubun çalışma temposuna Genel
Kurulun uyması veyahut da uymaması yaklaşımına
gelince; elbette, İktidar gruplarından biri olarak
biz, Meclis daha çok çalışsın
isteyeceğiz, buna ilave olarak, Hükümetin önceliklerinin,
bu Genel Kurulda öncelikle görüşülmesi
için, İçtüzük gereği, Danışma
Kurulu önerisi olarak veyahut da grup önerisi olarak
ne yapacağız; mutlaka Genel Kurula getireceğiz.
Zaten, bu, İçtüzükte var olan bir kurum,
alınması gerekli olan bir karardır. 

Değerli arkadaşlar, şimdi, biz, grup
önerisi olarak neyi getirdik? Dikkat buyurun; hepinizin elinde
var olan ve basım tekniği de Meclis Başkanlığı
tarafından tespit edilen bir usule göre gündemler
basılıyor ve Genel Kurulda milletvekillerine dağıtılıyor.


Şimdi, Genel Kurulda, salı günleri
denetim konusuna ayrıldığı için,
gündemde, israf olmasın diye, sadece, denetimle ilgili
konular basılıyor. Dolayısıyla, kanunlar
ve sözlü sorular, bugün dağıtılan
Genel Kurul gündeminde yer alamıyor. Bu nedenle, siz,
bunu bahane ederek “gündemde basılıp yerini
almamış bir konu dahi buraya getirilip teklif ediliyor”
diyemezsiniz. Bu bir suiistimaldir, bu bir takdim yanlışlığını
ihtiva etmektedir; daha başka şekilde ifade etmek
istemiyorum. 

Dolayısıyla, basılmış,
gündemin son sırasında yer almış,
yurtdışı emekliliğiyle ilgili olarak gündemde
var olan bir konunun, elbette, sıralamada yerini alması
kadar tabiî olan başka bir şey söz konusu
değildir. Anayasanın 62 nci maddesine göre, Türkiye'yle
bağlarının devam etmesi amir hükmüne
istinaden, yurtdışındaki vatandaşlarımızın
Türkiye'den de emekli olma taleplerine Hükümetimiz
ilgi ve alaka göstermiş, bu konuyla ilgili bir tasarı
hazırlamıştır. Biz de, bunun görüşülmesini,
bu Genel Kuruldan, sıralamada öncelik olarak arz ettik;
görüşülmesini gündeme getirmiş
olduk. 

Sonra, büyükşehirlerle ilgili, bütün
grupların -ki, bir iki grubun bu konuda farklı düşünceleri
söz konusu- ilave olarak mutabakat sağladığı
bir metin üzerinde, vatandaşlarımızın
büyükşehirlerle ilgili sıkıntılarını
halletmek istiyoruz. Bir büyükşehirde, büyükşehir
anakent belediyesiyle ilçe belediyeleri arasında
birtakım sıkıntılar oluyor; zamanlaması
gecikebiliyor; buna ilave olarak, planlama açısından
vatandaşlarımız da mağdur ediliyor; bu
konuları içeren bir teklif hazırlandı.
Hazırlanmış olan teklifin Genel Kurulda görüşülmesi
ki, bu görüşmede, İktidar gruplarının
görüşlerini tenkit edebilirsiniz, katılabilirsiniz,
reddedebilirsiniz; bu konuda da serbestsiniz; ama, mühim
olan, asıl olan şey, bu milletin problemlerini, sıkıntılarını
çözmekle mükellef olan bir Hükümet
var, bu konuda öncülük yapan bir Parlamento var;
bunları burada görüşmek, bu problemleri
çözmek için yasalar çıkarmak
kadar tabiî olan bir şey söz konusu değildir.


Sonra, zaman zaman, çıkılıyor,
deniliyor ki: “Genel Kurulun, Parlamentonun itibarı
konusunda bu tip uygulamalar uygun düşmüyor.”
Aksine, bu Parlamento, bu memleketin problemlerini çözmek
için ne kadar çok çalışırsa,
gece gündüz ne kadar gayet ederse, bundan, hem milletimiz
hem devletimiz hem de Parlamentomuz kıvanç duyar,
memnuniyet duyar ve bundan hepimizin memnun olması lazım.


Biz ne istemişiz; ülkenin problemlerinin
hal noktasında, öncelikleri bizim tarafımızdan
tespit edilen şu şu şu kanunlar görüşülsün
ve problemler çözüme kavuşturulsun; bunu
yaparken de, eğer süreler yetersiz olursa, biraz daha
fazla çalışalım... Ne olur sanki; salı,
çarşamba ve perşembe günleri dört
beş saat çalışırken, altı
saat veyahut da sekiz saat -şartlarımız buna
müsaittir, geceler uzundur, bunu fırsat bilerek- çalışalım
istiyoruz. Genel Kurulun 24.00'e kadar çalışmasını,
İktidar partilerinin, Refah Partisinin istemiş olmasını,
özellikle, biraz önce konuşan değerli sözcünün
“efendim, grubun temposundaki ayarsızlıktan
dolayı bu tip tekliflerle karşılaşıyoruz”
gibi bir yaklaşım içerisinde bulunduğunu,
elbette, milletimiz ve biz, ibretle dinledik, takip ettik. 

Bizim istediğimiz şey şudur: Bugün
olmazsa yarın, yine bu Parlamentoda, Hükümetin
ve Hükümete mensup grupların önceliklerini
ihtiva eden yasa teklif ve tasarılarının,
burada, gündemde sıralamasını yapacağız;
bu çalışma saatleri içerisinde, milletimizin
beklemiş olduğu bu kanunları, özellikle,
kaynak paketini ilgilendiren bir maddelik, iki maddelik, üç
veyahut da azamî beş maddelik bu kanun teklif ve tasarılarını,
gece gündüz çalışarak, aralık
vermeksizin, gayret ederek, bu Parlamentodan çıkaracağız;
çünkü, bunda milletimizin büyük bir
menfaatı söz konusudur. Milletimiz de, bizi buraya
vekil olarak, bize hizmet etsinler, bizim ekonomik alandaki sıkıntılarımızı,
borç batağına batmış, hayat pahalılığı
altında ezilen büyük milletin problemlerini çözsün
diye gönderdiler. İşte, bizim buraya getirmiş
olduğumuz kanun tasarı ve teklifleri, milletimizin
bu ihtiyaçlarını gidermeye yönelik olan
teklif ve tasarılardır. Dolayısıyla,
bizim Grubumuz, bunda ısrar edecektir. Allah'ın
izniyle, bugün yarın, gece gündüz, Meclisimizi
çalıştırıp, ihtiyaç duyulan
bu teklif ve tasarıları bu Genel Kuruldan geçireceğiz
ve milletimize layık olan hizmetleri yerine getirmek için
gece gündüz koşturacağız. 

A. TURAN BİLGE (Konya) - Önce Meclise
gelin siz... Çoğunluğu sağlayamıyorsunuz...

SALİH KAPUSUZ (Devamla) - Hepinize saygılar
sunuyor, bunu, böylece değerlendirmenizi huzurlarınızda
size arz ediyor, teşekkür ediyorum efendim. (RP ve
DYP sıralarından alkışlar)

BAŞKAN - Sayın Kapusuz, teşekkür
ediyorum.

Başka söz talebi yok.

Sayın milletvekilleri, bu ikinci öneriyi
oylayacağım. 

Efendim, lütfen, hareketi durduralım.
Ayakta bulunan sayın milletvekilleri, oturur musunuz efendim.
(ANAP, DSP ve CHP sıralarından “Oyla”
sesleri)

Oylayacağım efendim.

Sayın milletvekilleri, öneriyi oylarınıza
sunuyorum: Kabul edenler... Kabul etmeyenler... Öneri kabul
edilmemiştir. (ANAP, DSP, CHP ve DTP sıralarından
alkışlar)

Sayın milletvekilleri, eğer, 1 ve 2 numaralı
öneriler kabul edilmiş olsaydı 3 numaralı
önerinin bir anlamı olacaktı, pratiği kalmadığı
için 3 numaralı öneriyi oylamaya sunmuyorum.

Sayın milletvekilleri, gündemin “Seçim”
kısmına geçiyoruz.

V.-SEÇİMLER

A) KOMİSYONLARA ÜYE SEÇİMİ

1. -(10/86) esas numaralı Meclis Araştırması
Komisyonuna üye seçimi 

BAŞKAN - Uğur Mumcu cinayetinin açıklığa
kavuşturulması amacıyla, Genel Kurulun 14.1.1997
tarihli 45 inci Birleşiminde kurulan (10/86) esas numaralı
Meclis Araştırması Komisyonu üyeliklerine
siyasî parti gruplarınca gösterilen adayların
listesi bastırılıp, sayın üyelere
dağıtılmıştır.

Şimdi, listeyi okutup, oylarınıza
sunacağım.

Uğur Mumcu Cinayetinin Açıklığa
Kavuşturulması Amacıyla Kurulan Meclis Araştırması
Komisyonu Üyelikleri Aday Listesi (10/86)

  (9)

 Adı ve Soyadı   Seçim Çevresi

  RP (3)

Ersönmez Yarbay   Ankara 

Abdullah Özbey   Karaman

Fethullah Erbaş   Van

  ANAP (2)

Refik Aras   İstanbul

Tevfik Diker   Manisa 

  DYP (2)

Ahmet Bilgiç   Balıkesir

Yusuf Bahadır   Trabzon

  DSP (1)

Ahmet Piriştina   İzmir

  CHP (1)

Eşref Erdem   Ankara

BAŞKAN - Efendim, sayın üyelerin
kabulünü oylarınıza sunuyorum: Kabul edenler...
Kabul etmeyenler... Kabul edilmiştir.

Hayırlı ve uğurlu olsun.

Sayın milletvekilleri, Meclis Araştırması
Komisyonuna seçilmiş bulunan sayın üyelerin,
30 Ocak 1997 Perşembe günü saat 11.00'de, ana
bina, zemin kat, PTT karşısındaki 172 No'lu
Meclis soruşturması toplantı salonunda toplanarak,
başkan, başkanvekili, sözcü ve kâtip
seçimini yapmalarını rica ediyorum. 

Komisyonun toplantı yer ve saati ayrıca
ilan tahtalarına da asılmıştır.

Sayın milletvekilleri, gündemin “Özel
Gündemde Yer Alacak İşler” bölümüne
geçiyoruz. 

VI.-GENSORU, GENEL GÖRÜŞME,
MECLİS SORUŞTURMASI

VE MECLİS ARAŞTIRMASI

A) ÖNGÖRÜŞMELER

1.-İstanbul Milletvekili Halit Dumankaya
ve 58 Arkadaşının, TURBAN İmkanlarını
Kişisel ve Siyasî Menfaatlerine Alet Ettiği ve
Yolsuzlukların Üzerine Gitmeyerek Görevini Kötüye
Kullandığı ve Bu Eyleminin TCK'nun 240 ıncı
Maddesine Uyduğu İddiasıyla Eski Başbakan
Tansu Çiller Hakkında Meclis Soruşturması
Açılmasına İlişkin önergesi
(9/10) 

BAŞKAN - Genel Kurulun 23.1.1997 tarihli 50
nci Birleşiminde alınan karar gereğince, İstanbul
Milletvekili Sayın Halit Dumankaya ve 58 arkadaşının,
TURBAN imkânlarını kişisel ve siyasî
menfaatlarına alet ettiği ve yolsuzlukların
üzerine gitmeyerek görevini kötüye kullandığı
ve bu eyleminin TCK'nın 240 ıncı maddesine
uyduğu iddiasıyla eski Başbakan Sayın
Tansu Çiller hakkında Anayasanın 100 üncü
ve İçtüzüğün 107 nci maddeleri
uyarınca bir meclis soruşturması açılmasına
ilişkin önergesinin görüşülmesine
başlıyoruz.

Bu görüşmede, sırasıyla,
önergeyi verenlerden ilk imza sahibine veya onun göstereceği
bir diğer imza sahibine, şahısları adına
üç sayın üyeye ve son olarak da, hakkında
soruşturma istenmiş bulunan eski Başbakan Sayın
Tansu Çiller'e söz verilecektir. Konuşma süreleri
10'ar dakikadır. 

Meclis soruşturması önergesi, Genel
Kurulun 21.1.1997 tarihli 48 inci Birleşiminde okunmuş
ve bastırılarak sayın üyelere dağıtılmıştır;
bu nedenle, soruşturma önergesini tekrar okutmuyorum.


İlk söz, önerge sahibi olarak Sayın
Dumankaya'nın. 

Sayın Dumankaya, zatıâliniz mi
konuşacak efendim?..

HALİT DUMANKAYA (İstanbul) - Evet Sayın
Başkan.

BAŞKAN - Sayın Dumankaya, buyurun efendim.
(ANAP sıralarından alkışlar)

Sayın milletvekilleri, bundan önceki
birleşimde söz talebinde bulunan arkadaşlarımız
arasında bir kura çekilmişti ve bu kuraya
göre konuşma yapacağı belirlenen sayın
üyelerin isimlerini sırasıyla okuyorum: Sayın
M.Kemal Aykurt, Sayın Halit Dumankaya, Sayın Ali
Rıza Gönül.

Önerge sahibi olarak Sayın Dumankaya'dan
sonra bu arkadaşlarıma sırasıyla söz
vereceğim. 

Buyurun efendim.

HALİT DUMANKAYA (İstanbul) - Sayın
Başkan, muhterem milletvekilleri; hepinizi saygıyla
selamlarken, bizleri televizyonları başında
izleyen değerli vatandaşlarımızın
da ramazanlarını kutluyorum ve bir TURBAN rezaletini
burada görüşeceğiz; o vatandaşlarımızın
da, bu milletvekili arkadaşlarımızın
da bizi dikkatli dinlemesini istirham ediyorum.

Bu TURBAN rezaletini KİT Komisyonunda, Meclis
Genel Kurulunda, defalarca...

BAŞKAN - Sayın Dumankaya, sürenizi
durduruyorum, bir dakikanızı rica ediyorum...

Sayın milletvekilleri... Sayın milletvekilleri...


Sayın milletvekilleri, bir arkadaşımız
görüşlerini ifade ediyor... Ben, isim telaffuz
etmemeye gayret ediyorum; yani, şimdi Sayın Arıcı
desem olmayacak; onun için, demiyorum...

Buyurun efendim.

HALİT DUMANKAYA (Devamla) - ...izah etmiş,
yazılı ve sözlü önergelerle o zamanki
Hükümeti ikaz etmiş ve savcılıklara
suç duyurusunda bulunmuştuk. 

KİT Komisyonunda TURBAN görüşülürken,
iktidar partisinin oylarıyla, bir ara, TURBAN'ın
üzeri örtülmeye çalışıldı.
Değerli muhalefetle -şu anda iktidarda olan, o zaman
muhalefette bizimle beraber olan Refah Partili kardeşlerimle-
beraber “Başbakanlık Yüksek Denetleme Kurulu
burayı bir denetlesin” dedik; bunun için bir
önerge verdik, mücadele ettik; ama, o zaman İzmir
Milletvekili olan Sayın Şenbaş aynen şöyle
diyordu: “Ne fark eder, onun başında da bir
DYP adayı vardır.” Ben -KİT tutanaklarından
okuyorum- şöyle dedim: “Evet, belki orada istenilen
karar alınmayacaktır; ama, onları da vebal
altında bırakalım.” 

Değerli arkadaşlarım, bununla yetinmedik;
Anavatan Partili Milletvekili arkadaşım Yüksel
Yalova, Yüksek Denetleme Kuruluna bir ihbarda bulundu. Sayın
Yüksel Yalova, Başbakanlık Teftiş Kuruluna
17 maddelik soru sordu; ama, o 17 sorudan bir tanesine dahi olumlu
cevap verilmedi, âdeta üzerleri örtüldü.
Öyle ki, bu görüşlerimiz üzerinde, KİT
Komisyonunda, gecenin geç saatlerine kadar iki defa mücadele
ettik; ama, bu mücadelemizde, oy çokluğu nedeniyle
netice alamadık. 

Ben, Çeşme Otelinde sahte faturalar
bulunduğu iddiasıyla cumhuriyet savcılığına
suç duyurusunda bulundum. TURBAN olayı, neredeyse
her gün basında çıkıyordu; basında
çıkmadığı gün bir olaydı.
Hükümet buna aldırmıyordu, niye aldırmıyordu;
çünkü, TURBAN bunların ballı kovanıydı;
çünkü, DYP, seçim mitinglerini TURBAN'dan
faydalanarak yapacaktı, adamlarını TURBAN'da
karşılayacaktı, Genel Başkanının
yatlarının, katlarının masrafları,
bu fakirin, bu fukaranın parasıyla orada karşılanacaktı,
faturası da TURBAN'a çıkacaktı. 

Değerli arkadaşlarım, Yüksek
Denetleminin raporları elimdedir. KİT Komisyonunda
Yavuz Köymen arkadaşım “yahu, TURBAN'da
bu kadar olay var, bunları, Yüksek Denetleme niye
almıyor” diyor ve peşinden de “sizin çocuklarınız
burada çalışıyor, siz burayı
nasıl denetlersiniz” diye soruyor. Oradan da bir netice
alınmıyordu değerli arkadaşlarım.
Ama, biz, olayın peşini bırakmadık,
bırakmayacaktık; çünkü, burada,
tüyü bitmedik yetimlerin hakkı vardı.

Bakınız değerli arkadaşlarım,
şunları kısaca özetlemek istiyorum. Geçen
sefer söylemiştim, demiştim ki, bir tabağa,
Bolu-Abant'ta, bir öküz bir deve sığdırmışlar;
sahte faturalarla sahte faturaları değiştirmişler.
Aynı şekilde, olaylar, bir biri ardına devam
etti. Yolsuzluklar öyle boyutlara geldi ki, tarifi kabil
değildir. 

Bakınız değerli arkadaşlarım,
139 tane suç duyurusunda bulunmuştuk TURBAN'ın
genel müdürleri, müdürleri hakkında;
9 kişi, şu anda tutuklanmıştır.
Daha yeni tutuklananlardan birisi ve o tutuklanan kişilerin
her birisi Sayın Çillerlerin, DYP'nin mitinglerinde
bulunan kişilerdir. Son olarak Çeşme Müdürü
Sabri Bayraktar tutuklandı. Gazetelerde okuyorsunuz ya;
kendi ceza alıyor, yerine bir başkasını
yatırtıyor... Ne yapılıyor biliyor
musunuz; bu kişinin diploması sahtedir, sahte diplomayla
bu kişiye işbaşı yaptırıyorlar.
Bu kurum, Bakanlığı ve Başbakanlığı
zamanında Sayın Tansu Çiller'e bağlıdır.
Bu sahte diploma, üniversiteden tasdiklidir; yani, diploması
sahtedir. 

Değerli arkadaşlarım, bu kişi,
TURBAN Çeşme Otelinde, 35 firmanın sahte faturalarını
düzenlemiştir. Bu sahte faturaların miktarı
55 milyar liradır. Bizim bulduğumuz, sadece yüzde
5'idir. Bu 55 milyar lirayı bu kişi yememiştir;
“benim param yoktur” diye beyanatı vardır.
Bu, içeride duruyor; ama, bu paraların geldiği
kişiler şu anda bu kutsal çatı altındadır.
İşte, ben size diyorum ki, kim olursa olsun, bu fakirin,
bu fukaranın, bu yetimin hakkını yiyenlere
bu çatı altında yer vermeyeceğiz. (ANAP
ve DSP sıralarından alkışlar) Bu raporları,
el yazılarını, polis krimonoloji enstitüsünden,
jandarmanın aynı enstitüsünden aldık;
belgeleri buradadır. 

Değerli arkadaşlarım, Sayın
Sabri Bayraktar'ın tayinini size izah etmek istiyorum.
7.5.1992 tarihinde kasa memuru olarak işe başlıyor.
Dikkat edin!.. Size de söylüyorum değerli Refah
Partili kardeşlerim; dikkat edin ki, oy kullanacaksınız.
17.6.1992'de, yani, bir ay sonra Belek Müdürü oluyor;
dört ay sonra, birinci derecede imza yetkisi veriliyor. 16.2.1993'te,
müdür olarak, terfien atanıyor. 27.10.1993'te,
Beldibi Müdürlüğüne, naklen atanıyor.
27.10.1993'te, Beldibi'nde, birinci derecede imza yetkisi veriliyor.


İBRAHİM YAŞAR DEDELEK (Eskişehir)
- Mikrofona yaklaş.

BAŞKAN - Efendim, mikrofona yaklaşması
meseleyi çözmüyor. 

Sayın Dumankaya, süreniz doldu; toparlar
mısınız lütfen.

İBRAHİM YAŞAR DEDELEK (Eskişehir)
- Bir 10 dakika daha verin Sayın Başkan.

BAŞKAN - Efendim, bir 10 dakika daha mı?!.
Allah!.. Allah!..

Sayın Dumankaya, size 2 dakika süre veriyorum;
toparlar mısınız.

HALİT DUMANKAYA (Devamla) - Değerli arkadaşlarım,
işte, bu atamalar böyle devam ediyor ve Çeşme
Müdürlüğüne, en son noktaya kadar geliyor.
Orada ne yapıyor; sahte teklif mektupları yazıyor
ve devleti dolandırıyor. Çeşme'de dört
aylık evrak bulabildik; diğerlerini bilgisayardan siliyorlar;
diğer evrakları kaybediyorlar.

Değerli arkadaşlarım, bu olaylar
bu şekilde devam ederken, buradan, Sayın Tansu Çiller'e
hitaben bir konuşma yaptım ve dedim ki: “Ey
Sayın Tansu Çiller, bu genel müdür, bir
taraftan kocanızın içki arkadaşı
olabilir, bir taraftan Sayın Cumhurbaşkanına
dayanabilir; ama, bunu görevden alın; görevden
alın ki, göreceksiniz, burada, İSKİ'den
büyük, İLKSAN ayarında, İSKİ
ayarında yolsuzluk vardır.”

Değerli arkadaşlarım, yaptığımız
araştırmalar göstermiştir ki, TURBAN'daki
yolsuzlukların boyutları, İSKİ'yi
çok aşmıştır. 

Şimdi, şuraya gelmek istiyorum: Sayın
Çiller hakkındaki bu soruşturma önergesini
niye verdik; çünkü, biz, savcılığa
suç duyurusunda bulunduk. Biraz sonra, o konuya da geleceğim.
Savcı, fezleke düzenledi ve “tamam, doğrudur”
dedi; ama, Sayın Çiller, altı ay, bu fezlekeye
müsaade etmedi; ilgili kişiyi milletvekili yaptı
ve milletvekili yaptıktan sonra da fezlekeyi reddetti değerli
arkadaşlarım. 

Soru önergeleri verdik, dedik ki: “TURBAN,
bir çiftlik halinde kullanılıyor.” 

(Mikrofon otomatik cihaz tarafından kapatıldı)


BAŞKAN - Sayın Dumankaya, efendim, lütfen...
Sizin, bir başka konuşma hakkınız daha
var, orada kullanırsınız efendim. Sadece,
bir selam, saygı sunasınız diye 1 dakika
veriyorum; buyurun Sayın Dumankaya.

HALİT DUMANKAYA (Devamla)- Tabiî,
10 dakikada, bunları anlatmak çok zor; o kadar olaylar
var ki; ama, ben, bu milletvekili arkadaşlarıma,
150 tane dosyanın yukarıda beklediğini söylemiştim;
inşallah, onları incelemişlerdir. 10 dakika
sonra da, Çiller'le ilgili bölümünü
anlatacağım; o zaman daha da rahatlayacaksınız.
Şubatta araştırma önergesi vermiştik,
ittifakla oy vermiştiniz; o, hayırlı bir gündü,
ramazan günüydü; bugün de soruşturma
önergesi veriyoruz; inşallah, buna da ittifakla kabul
ederiz. Bu milletin hakkını yiyenden, milletin hakkını
er geç alacağız. 

Saygılar sunuyorum. (ANAP ve DSP sıralarından
alkışlar) 

BAŞKAN - Sayın Dumankaya, teşekkür
ediyorum. 

Efendim, kişisel görüşmeler
bölümünde ilk söz, Sayın Mustafa Kemal
Aykurt'un.

Buyurun efendim. (DYP sıralarından
alkışlar) 

MUSTAFA KEMAL AYKURT (Denizli) - Sayın Başkan,
sayın milletvekilleri; Anavatan Partisi milletvekilleri
tarafından, eski Başbakan Sayın Tansu Çiller
hakkında verilmiş bulunan soruşturma önergesi
üzerinde görüşlerimi arz etmek için
huzurlarınıza geldim. Bu vesileyle, Sayın
Başkanlık Divanını, Yüce Meclisin
siz değerli üyelerini saygıyla selamlıyorum.


Bilindiği gibi, Sayın Dumankaya ve arkadaşları
tarafından, aynı konuda ve aynı sebeplerle,
TURBAN Genel Müdürlüğü hakkında
bir araştırma önergesi verilmiş ve bu
önerge, Meclisimizin 24 Aralık 1996 tarihli 39 uncu
Birleşiminde bu kürsüde görüşülmüş
idi. Bu defa, aynı konuda ve aynı sebeplerle, Sayın
Tansu Çiller hakkında bir soruşturma önergesiyle
karşı karşıyayız. 

Değerli milletvekilleri, evvela, bu TURBAN nedir;
bunun hukukî statüsünü bir çizelim.
TURBAN, özelleştirme portföyüne alınmış
ve Türk Ticaret Kanunu hükümlerine göre kurulmuş
bir anonim şirkettir. Bu itibarla, şirketin her türlü
faaliyeti, şirket hissedarlarının, şirket
murakıplarının ve şirket genel kurulunun
mutlak ve periyodik denetimlerinden geçmektedir. TURBAN
Genel Müdürlüğünün 1992, 1993 ve
1994 yılları muamelat ve faaliyetleri hakkında,
yasaların suç saydığı ve takibat
icrasını gerektirir hiçbir usulsüzlüğün
bulunmadığı, bu denetim organlarınca
saptanmıştır. Ancak, KİT Komisyonunun
bazı üyelerince, konunun bir defa da Başbakanlık
Teftiş Kurulu eliyle denetlenmesi istenmiş ve Başbakanlık
Teftiş Kurulu, bu istem gereğince 12.3.1995 tarih ve
44 sayılı -19 sayfadan ibaret- raporunda ileri sürülen
iddiaların hiçbirinin gerçek olmadığına
karar vermiştir. 

İRFAN GÜRPINAR (Kırklareli) -
O zaman Başbakan kimdi?

HALİT DUMANKAYA (İstanbul) - Sayın
Aykurt, onları ben izah ettim.

BAŞKAN - Sayın Dumankaya,  herkes sizi
sükûnetle dinledi!..

MUSTAFA KEMAL AYKURT (Devamla) - İşte,
Başbakanlık Teftiş Kurulunun raporu; ileri
sürülen iddialar burada teker teker incelenmiş,
irdelenmiş ve iddia edilen suçlamaların hiçbirisinin
mevcut olmadığına karar vermiş.

ASLAN ALİ HATİPOĞLU (Amasya) -
Başkanın adı ne? Başkan Kim?

MUSTAFA KEMAL AYKURT (Devamla) - Sayın Dumankaya
bununla da yetinmemiş, ileride açacağı
davaya esas olmak üzere, Sarıyer Asliye İkinci
Hukuk Mahkemesine müracaat ederek, bu defa, aynı iddiaların
mahkeme marifetiyle tespitini istemiş. Sarıyer Asliye
İkinci Hukuk Mahkemesi, 1995/2 ve 3 sayılı
değişik işler dosyasıyla ve bilirkişi
marifetiyle, yine ileri sürülen iddiaları yerinde
tahkik etmiş ve yine mahkeme marifetiyle yapılan
tespitlerde de ileri sürülen iddialar hakkında
hiçbir ciddî belge bulamamıştır.
İşte, Sarıyer Asliye Hukuk Mahkemesinin kararları:
1995/2 ve 3 sayılı tespiti delail dosyaları;
burada bir şey yok.

Değerli arkadaşlarım, TURBAN Genel
Müdürlüğünün birtakım yoksuzluklarının
varlığını kabul edelim; diyelim ki, böyle
bir usulsüzlük var; şimdi soruyorum: Bu fiillerin,
suç teşkil edici fiillerin, zamanın Başbakanı
Sayın Tansu Çiller ile ne alakası var? (ANAP
sıralarından “var, var” sesleri)

Hayır, efendim, şimdi hukukî tartışma
yapıyoruz. 

Bakınız, Türk Ceza Kanunu tatbikatında,
uygulamada ve doktrinde, fiilin, memura isnadı için,
eylem ile sonuç arasında illiyet bağının
mevcudiyeti lazım. Sayın Tansu Çiller, bu
anonim şirketin yönetim kurulu üyesi midir, ortağı
mıdır, denetçisi midir, nesidir ki, böyle
bir fiilden, hangi irtibat sebebiyle sorumlu olabilir?

AHMET KABİL (Rize) - Şaibeli genel müdür
görevde altı ay kaldı. 

MUSTAFA KEMAL AYKURT (Devamla) -Bu, hukuk mantığına,
yerleşmiş içtihatlara ve uygulamaya aykırı.
Böyle bir şey olur mu; mümkün değil.
Böyle bir iddia da yok, böyle bir delil de yok. 

Kaldı ki, arz ettim; bütün denetim
kurullarından süzülerek geçmiş,
herhangi bir yolsuzluğun saptanmadığı da
tespit edilmiştir.

AHMET KABİL (Rize) - O zaman DYP'nin mitinginde
ne işi var?

MUSTAFA KEMAL AYKURT (Devamla) - Onlar raporlarda
var.

Değerli milletvekilleri, TURBAN Anonim Şirketinin
bütün muamelat ve faaliyetlerinin denetlendiği ve
takibat icrasını gerektirir bir suç unsuru
bulunmamış olmasına rağmen, Sayın
Tansu Çiller hakkında verilen önergeyle acaba
ne yapılmak isteniyor, gelin bunu tartışalım;
nedir amaç? Bunun altında bir şey var.

Sayın Başkan, sayın milletvekilleri;
siyasî rekabeti, kan davası haline getirmemek lazımdır.
Bu, bir kan davasıdır; bunun altında bu yatar.
Bu, kin ve husumet kampanyasıdır. 

İBRAHİM YAŞAR DEDELEK (Eskişehir)
-Ne alakası var... 

MUSTAFA KEMAL AYKURT (Devamla) - Siyaset ve siyasetçi
düşmanlığının yapıldığı
ve bu kampanyanın müşteri bulduğu ülkemizde,
siyasî hoşgörü ve uzlaşma arayışlarının
yapıldığı bu günlerde, siyasî
rekabeti kan davası haline getirmek acaba kimin işine
yarar, soruyorum? Kimin işine yarar?..

İRFAN KÖKSALAN (Ankara) - Amerika'nın...

MUSTAFA KEMAL AYKURT (Devamla) -Üzülerek
ifade etmeliyim ki, siyasî rekabetin kan davasına
dönüştürülmesinde, Anavatan Partisinin
fıtratında mevcut bir maraz vardır. O da
şudur: Anavatan Partisi, kişinin temel hak ve hürriyetlerinden
olan seçme ve seçilme hakkını yok
etmek için, şu insanların siyasî haklarını
yok etmek için, 1987'de referanduma gitmiştir; yani,
siyasî rakiplerini boğmak için, temel hak ve
hürriyetleri referanduma götüren ve sokaklarda
“no no” tişörtleriyle tepinen bir partinin
adıdır. Böyle bir partinin haktan, hukuktan,
dürüstlükten bahsetmeye hakkı yoktur. (ANAP
sıralarından gürültüler)

YAŞAR OKUYAN (Yalova) - TURBAN'a gel, TURBAN'a!...

MUSTAFA KEMAL AYKURT (Devamla) - Sebebini arz ediyorum.


Temel hak ve hürriyetler, kişinin doğuştan
kazandığı, devredilemez, vazgeçilemez
haklarındandır; mülkiyet hakkı gibi,
evlenme hakkı gibi, kişinin yaşam hakkı
gibi... Kişinin yaşam hakkı referanduma götürülür
mü?!. Bakınız, tarihte bu hakları ortadan
kaldırmak isteyenler vardır, bunlar, diktatörlerdir;
Saddam gibi, Castro gibi ve Kaddafi gibi... 

HASAN GÜLAY (Manisa) - TURBAN'a gel, TURBAN'a!..

MUSTAFA KEMAL AYKURT (Devamla) - Geleceğim, bekleyin...

Dünyanın hiçbir demokratik ülkesinde,
siyasî rakiplerini yok etmek için, seçme ve
seçilme hakkını referanduma götüren
hiçbir siyasî parti yoktur. Yeryüzünde,
bu ayıp, sadece size aittir ve bu, siyasî bir sabıkadır.

HASAN GÜLAY (Manisa) - Neden bahsediyorsun!...
TURBAN'a gel, TURBAN'a!..

MUSTAFA KEMAL AYKURT (Devamla)- Bu siyasî sabıka,
sizin boynunuzda, ömrünüzün sonuna kadar asılı
kalacaktır. Şimdi, böyle bir ekibin kalkıp,
haktan, hukuktan, dürüstlükten bahsetmesini anlamak
mümkün değildir.

İBRAHİM YAŞAR DEDELEK (Eskişehir)
- O zaman yoktun sen, ne zaman çıktın ortaya?..
Geldin, milletvekili olmak için yalvardın!..

(Mikrofon otomatik cihaz tarafından kapatıldı)


BAŞKAN - Sayın Aykurt, efendim, süreniz
doldu. Size, 2 dakika eksüre veriyorum; toparlar mısınız.

MUSTAFA KEMAL AYKURT (Devamla) - Toparlıyorum
Sayın Başkanım.

Sayın Tansu Çiller'i seçim meydanlarında
yenemeyenler, şimdi, yalan ve iftira kampanyasına
müracaat ettiler, ondan medet umar hale geldiler. (DSP sıralarından
gürültüler)

NECATİ ALBAY (Eskişehir) - Güldürme!..
Güldürme!..

MUSTAFA KEMAL AYKURT (Devamla) - Hükümeti
düşürmek için başlatılan bu
çamur atma yarışı, Türkiye'yi,
Avrupa'ya gammazlamaya kadar ileri  gitti. Türk düşmanı,
PKK sözcüsü Madam Roth'la kol kola giren Susurluk
basınının kalemşörleri, bu kampanyada
rol aldılar.

FERİDUN PEHLİVAN (Bursa) - Kapansın
mı, onu söyle?!.

HASAN GÜLAY (Manisa) - Basını
suçlama, basın göznurumuz.

MUSTAFA KEMAL AYKURT (Devamla) - Devleti, mafya ve
çeteyle özdeşleştiren bu kampanya, Avrupa'da
meyvelerini vermeye başladı. Avrupa, Türk basınını
mehaz göstererek, Türkiye'yi, uyuşturucu kaçakçılığını
himaye eden ülkeler arasına aldı, gözünüz
aydın!.. 

ASLAN ALİ HATİPOĞLU (Amasya) -
Türkiye'nin en büyük meselesi bu...

MUSTAFA KEMAL AYKURT (Devamla) - ...Gözünüz
aydın!.. Mübarek olsun!.. (ANAP sıralarından
gürültüler)

REFİK ARAS (İstanbul) - Soyguna devam
edin!..

MUSTAFA KEMAL AYKURT (Devamla) - Bu kürsü,
yalan ve iftira için kullanılmamalıdır.
Bu kürsüde milletin meseleleri konuşulmalıdır,
yapacağımız yatırımlar konuşulmalıdır,
milletin beklentileri konuşulmalıdır, özelleştirme
konuşulmalıdır, buraya projeler getirilmeli,
tartışılmalıdır.

Meclis içerisinde Hükümeti yıkma
ümidini kaybedenler, çareyi Meclis dışında,
sokakları tahrik etmeye, Hükümet ortakları
arasına nifak sokma yarışına başlamışlardır,
tekelci Susurluk basınını da arkalarına
alarak, ararejim özlemlerini bile dile getirmeye başlamışlardır.

(Mikrofon otomatik cihaz tarafından kapatıldı)

BAŞKAN - Sayın Aykurt, 1 dakikayla lütfen
saygı sunar mısınız Genel Kurula.

MUSTAFA KEMAL AYKURT (Devamla) - Bitiriyorum efendim,
son cümlemi söylüyorum.

Siyasî ikbal ve çıkar uğruna
devletin değerlerini sokaklara dökmekten çekinmemişlerdir.

ASLAN ALİ HATİPOĞLU (Amasya) -
Siyasî ikbal uğruna yetimin hakkını yiyenler
ne olacak?..

MUSTAFA KEMAL AYKURT (Devamla) - Şu, iyi bilinmelidir
ki, üstün seziş kabiliyetine sahip Türk Milleti,
bu senaryoları yazanları, bu senaryonun aktörlerini
ve figüranlarını çok iyi bilmekte ve
çok iyi takip etmektedir. 

FERİDUN PEHLİVAN (Bursa) - Hırsızları
da takip edin...

MUSTAFA KEMAL AYKURT (Devamla) - Hangi yöntemi
seçerseniz seçiniz, hangi senaryoyu yazarsanız
yazınız, Hükümet ortakları arasına
ne çeşit nifak sokmak isterseniz isteyiniz, bu kervan
yürüyecektir.

ABBAS İNCEAYAN (Bolu) - Hayırlı
olsun!.. Mübarek olsun!..

MUSTAFA KEMAL AYKURT (Devamla) - Bu Hükümet,
inanç ve ihlas ile 2000'li yıllara kadar ülkeye
hizmete devam edecektir ve göreceksiniz, yapılacak
ilk seçimlerde, sizler, yine, birkaç milletvekili
olarak oturacak, bizler de, buralarda iktidar olarak...

 (Mikrofon otomatik cihaz tarafından kapatıldı)

BAŞKAN - Sayın Aykurt...

MUSTAFA KEMAL AYKURT (Devamla) - Son cümlem
efendim...

BAŞKAN - Efendim, o süreniz de bitti...

MUSTAFA KEMAL AYKURT (Devamla) - ...ülkemize
hizmetimize devam edeceğiz.

Umuyorum ve tahmin ediyorum ki, Yüce Meclisimiz,
aslı astarı olmayan bu önergeye olumsuz oy
verecektir.

Bu düşüncelerle, Yüce Meclisi
saygıyla selamlıyorum. (DYP sıralarından
alkışlar)

BAŞKAN - Sayın Aykurt, teşekkür
ediyorum.

Kişisel görüşmeler bölümünde,
Sayın Dumankaya; buyurun.

HALİT DUMANKAYA (İstanbul) - Sayın
Başkan, muhterem milletvekilleri; böyle konularda,
buraya, hep, konuşan bu değerli arkadaşımı
çıkarırlar;  Mercümek için verilen,
elimdeki bu dosyada da, Erbakan'a “eroinci” demişti
-tutanaklar buradadır- “paralarını yemiştir”
demişti. Dolayısıyla, bu şekilde konuşmak
âdetidir, ben, kendilerinin o âdetini değiştiremem.

Değerli arkadaşlarım, ben, burada,
belgelerle konuşurum, öyle, itidalli konuşmam.

MUSTAFA KEMAL AYKURT (Devamla) - Mahkeme dosyalarından
bahsettim; buyurun, belgeler burada.

HALİT DUMANKAYA (Devamla) - İşte,
şimdi, Çiller'in dosyasını açıyorum.
(ANAP, DSP ve CHP sıralarından “aç,
aç” sesleri)

Değerli arkadaşlarım, biz, burada,
düşmanlık yapmıyoruz, bizim yaptığımız
şey şudur: Ben, dedim ki, “eğer, burada yolsuzluk
yoksa, ben -ne İçtüzükte var ne Anayasada
var-  milletvekilliğinden istifa edeceğim. Çünkü,
kendimi, dürüst bir Başbakana, dürüst
bir genel müdüre iftira etmiş kabul edeceğim.”
Bu Mecliste böyle bir olay olmuş mudur; hayır.

Şimdi, bakınız; 9 müdür
tutuklandı; eğer, şu anda -huzurunuzda söylüyorum-
Tansu Çiller, Başbakan Yardımcısı
olmasın, milletvekili olmasın, ilk tutuklanacaklardandır.(DYP
sıralarından gürültüler)

MUSTAFA KEMAL AYKURT (Denizli) - Sayın Dumankaya...
Sayın Dumankaya... Dosyalar...

HALİT DUMANKAYA (Devamla) - Bakınız,
değerli arkadaşlarım...

MUSTAFA KEMAL AYKURT (Denizli) - Takipsizlik kararı...

HALİT DUMANKAYA (Devamla) - Değerli arkadaşlarım,
ben, sizi dinledim, siz de beni dinleyin.

Önergemde dedim ki, “Sayın Tansu
Çiller'in mitinglerini, DYP'nin mitinglerini TURBAN personeli
düzenledi.” Uçak biletlerine bakıyorsunuz;
Diyarbakır'a uçak bileti... Orada TURBAN'ın
tesisi yok; ama, gazetelere bakıyorsunuz, orada DYP'nin
mitingi var. Şimdi, bunları savcılarımız
ele alacaktır; o günkü bantları dinleyecektir
ve görecektir ki, o mitingleri düzenleyenler şu
anda içeride yatanlar, Tansu Çiller'in yanında
olan kişilerdir, onların resimlerini göreceklerdir.

MUSTAFA KEMAL AYKURT (Denizli) -Mahkeme takipsizlik
kararı vermiş, ondan da bahset...

HALİT DUMANKAYA (Devamla) - Değerli arkadaşlarım,
takipsizlik kararı değil.

Bakınız, Sayın Çiller
için demiştik ki “arabalar tutuluyor...”
Sayın Salih Kapusuz, bana şu belgeyi göndermişti,
nedir bu belge: Adam, Salih Kapusuz'a  “benim arabamı
tuttular, 8 milyon 625 bin lirayı bana ödediler, işte
sana faturası.” diyor. TURBAN'da çalışanlar
DYP'nin mitinglerini yapıyor. İşte, belge
burada. 

MUSTAFA KEMAL AYKURT (Denizli) - İşçi
mi, memur mu?

HALİT DUMANKAYA (Devamla) - Bu belgeyi, Salih
Kapusuz bana gönderdi, Sayın Kapusuz burada yok; ama,
bu belgeyi sizlere göstermek istiyorum. (ANAP sıralarından
“geldi, geldi” sesleri) Aksini söylemez, ben biliyorum
Sayın Kapusuz'u; bu belgeyi o göndermiş bana.


Bakınız, TURBAN'ın telefonları...
TURBAN'da çalışan adamları oturtuyorlar
başına, otomatiğe bağlanmış
6 tane telefon... Isparta'ya telefon açılıyor,
 “Sayın Çiller sizi arıyor” diyorlar.
Aralık ayında 6 982 telefon ediliyor, 5 946'sı
Isparta'ya... Kimin malını kullanıyorsun,
kimin malıyla seçim kazanıyorsun? Sayın
Tansu Çiller, Sayın Ömer Bilgin, bu konuşmaları
devletin telefonuyla nasıl yapar, bu Seçim Kanunuyla
nasıl yapılır? 

Değerli arkadaşlarım, 13 200 oda
free, tutarı 1 milyon dolar, 1 milyon dolar da yedikleri
içtikleri; 2 milyon dolar... Kimler kalmış;
Ömer Bilgin, 343 oda, 29 056 dolar; DYP Grubu; 41 oda, 2
829 dolar; DYP mitingi; 75 oda, 5 175 dolar ve DYP'nın
namlı kişileri...

Değerli arkadaşlarım, zaman kısa;
onun için çok süratli gitmek zorundayım.
Bakınız, DYP'nin bayrakları, Ömer Bilgin'in
posterleri TURBAN'da bastırılıyor, araba
tutuluyor, bunlar Isparta'ya naklediliyor; ama, fatura Yalova'ya
kesiliyor. Adam geliyor diyor ki “vicdanım rahat etmiyor,
bana bu para haram olur; ben bunları Yalova'ya götürmedim,
Isparta'ya götürdüm.”

YAŞAR OKUYAN (Yalova) - Yalova'yı o
işe karıştırma...

HALİT DUMANKAYA (Devamla) - Kimin parası;
fakirin fukaranın parası. 

Değerli arkadaşlarım, muhtarlara
yemek veriliyor... Bunu, KİT Komisyonuna getiriyoruz. Ispartalı
muhtarlara yemek veriliyor; orada, ilgili genel müdür
diyor ki “kendi paralarını ödediler.”
Soruyoruz, yazılı soru soruyorum; adam diyor ki
“hayır, kendileri değil, Muhlis Bal ödedi.”
Muhlis Bal kim biliyor musunuz; 17 milyar lirayı zimmetine
geçirmiş adam. Yani, muhtarların parasını
da, onun cari hesabından ödüyorlar. Kimin cari
hesabından ödüyorlar; TURBAN'ın cari hesabından,
fakirin cari hesabından, fukaranın cari hesabından
değerli arkadaşlarım... 

MAHMUT IŞIK (Sıvas) - Öküzü
nasıl yemişler, öküzü?!.

HALİT DUMANKAYA (Devamla) - Değerli arkadaşlarım,
çalışmadan maaş alanlar, aynı
şekilde, DYP mitinglerine katılanlardır. Yine,
aynı şekilde, ilgili ifadeler vardır, DYP
mitinglerine gidenler vardır havayoluyla. Dosyaları
oradadır, bunlar soruşturulacaktır. Eğer,
bu komisyon kurulursa, o zaman göreceksiniz ki, havayoluyla
mitinglere gidilmiş; belgeleri oradadır. Değerli
arkadaşlarım, bakıyoruz, Kastamonu'ya, Sinop'a,
Çorum'a, Adana'ya, hem yemek parası hem araba parası
alınarak, hem de fakir fukaranın parasından
harcırahlar alınarak mitinglere gidiliyor. 

Bedeli ne oluyor; bedeli şu oluyor: Ertekin
Durutürk, önseçime giriyor; Ertekin Durutürk,
ikinci sıradan atılıyor ve onun yerine, önseçimde,
Ömer Bilgin, kazanacak sıraya getiriliyor değerli
arkadaşlarım. O, bir partinin iç işi,
beni alakadar etmez; ama, bu milletin paraları oralara
çarçur ediliyor. 

Değerli arkadaşlarım, Sayın
Aykurt, geçenlerde konuşmuştu ve “işte
size belgeler; belgeler konuşuyor” demişti. Bu
belgeler neydi: Elimdeki şu fatura için “85
450 markı ödedik” demişti. Niye ödediniz?
Borcunuz yoktu?!. “İhtiyati kaydı şartıyla
ödedik”... Bakınız, değerli arkadaşlarım,
onun “ödedim” dediği, Özer Çiller'in
“ödedim” dediği, Çillerlerin “ödedim”
dediği dört tane belge sahtedir. Bunları düzenletenler
de sahtekârdır diyorum. Eğer, bunlar sahte değilse,
bunları düzenleyenler sahtekâr değilse,
beni mahkemeye vermeleri lazım, hakkımda tazminat
davası açmaları lazım, hakkımda
ceza davası açmaları lazım. Dokunulmazlık
zırhına bürünmeyeceğim, dokunulmazlığımın
hemen kaldırılmasını sizden rica edeceğim.


MUSTAFA KEMAL AYKURT (Denizli) - Hakkında
açılan davalar ne oldu?..

HALİT DUMANKAYA (Devamla) - Değerli arkadaşlarım,
şimdi, bakınız, şöyle bir yazı
verildi: “Limanımızda konaklayan Marmara Holding
A.Ş'ye ait President isimli teknenin hiçbir borcu
yoktur.” Ankara'dan telefon ediyor “basın, Özer
Çiller'in üzerine gidiyor, bize böyle bir yazı
gönderin hemen” Marina Müdürü “mecburduk,
böyle bir yazı gönderdik” diyor. Bu yazı
da sahtedir; bunu da buradan söylüyorum. Bunu da düzenleyenler
sahtekârdır. 

Değerli arkadaşlarım, Özer
Çiller, sadece kendi yatlarıyla ilgili borçlu
değil. Bir de yandaşları vardır, onların
yatını da burada şey yapmıştır.
Onun da belgesi buradadır. 

REFİK ARAS (İstanbul) - Yazıklar
olsun!.. Yazıklar!..

HALİT DUMANKAYA (İstanbul) - Değerli
arkadaşlarım -oğlunun tenis hocası Okan
Ünalmışer- oğluna tenis hocası tutuyor
ve bu tenis hocasının parasını da
TURBAN'a ödetiyor. Değerli arkadaşlarım,
böyle bir devlet olmaz, böyle bir milletvekilliği
olmaz, böyle bir insanlık olmaz...

 (Mikrofon otomatik cihaz tarafından kapatıldı)

BAŞKAN - Sayın Dumankaya, sürenizi
2 dakika uzatıyorum; toparlayın lütfen.

HALİT DUMANKAYA (Devamla) - Değerli arkadaşlarım,
faks olayı vardır; arkadaşım, buraya
bir faks getirmişti. Buraya getirdiğiniz faks olayı
şudur: Elbette, Özer Çiller'in birçok
faksı vardır; ama, sizin dediğiniz faks, o değil;
müfettiş raporunda olan fakstır. 

MUSTAFA KEMAL AYKURT (Denizli) - Hakkında
açılan davalar ne oldu?

HALİT DUMANKAYA (Devamla) - Siz, hiç
laf atmayın... Siz, laf atmayın, çok fena
yaparım sizi!.. (ANAP sıralarından alkışlar)

Değerli arkadaşlarım, şimdi,
olayın sonuna geliyoruz. Bakınız, bütün
partilerdeki Diyarbakırlı milletvekilleri, sizlere
sesleniyorum, siz, beni iyi dinleyin; fakir bölgelerin milletvekilleri,
sizler de beni iyi dinleyin. Bakınız, 14 Ocak 1997'de,
Diyarbakır'da bir vatandaş, fakir fukaraya bir şeyler
gönderiyor. Benim vatandaşım, o 500 bin liralık
şeyi alabilmek için mücadele veriyor; alamayan
ağlıyor. Bu, bizi yaralıyor. 

Değerli arkadaşlarım, ama, şimdi
okuyacağıma bir bakınız; Sayın
Özer Çiller ve korumalarına verilen yemekler:
Karışık ızgara 63 porsiyon, şiş
55 porsiyon, köfte 41 porsiyon, bonfile 23 porsiyon; hülasa,
869 porsiyon, on günlük!.. (ANAP sıralarından
“Vay vay vay” sesleri, gülüşmeler) 

Değerli arkadaşlarım, içtikleri;
rakı, Buzbağ Şarap, kalite viski, kanyak tek;
bunları yatta içiyorlar ve faturalarını
devlete ödetiyorlar.

BAŞKAN - Sayın Dumankaya, 2 dakika da
doldu efendim. Lütfen... Toparlar mısınız...

HALİT DUMANKAYA (Devamla) - Hemen bitiriyorum.

BAŞKAN - Efendim, lütfen... Saygı
sunun...

HALİT DUMANKAYA (Devamla) - Şimdi, size
soruyorum; siz, bu fakir fukaranın hakkını
mı koruyacaksınız; yoksa, içtikleri
içkileri, yedikleri yemekleri mi şey yapacaksınız...
Devlete ödettiler... (DYP sıralarından gürültüler)


BAŞKAN - Sayın Dumankaya, süreniz
bitti efendim.

HALİT DUMANKAYA (Devamla) - Değerli arkadaşlarım,
ben inanıyorum ki, Yüce Heyetiniz, bu soruşturmayı
açacaktır. Bu soruşturmayı açmakla,
bu olayları adalet terazisinde bir daha tartacaktır
ve bu, adalet terazisinde tartıldığı
zaman göreceksiniz ki -belki de, TURBAN bir dönüm
noktası olacak, Susurluk bir dönüm noktası
olacak-Türkiye'yi bu gibi insanlardan temizleyeceğiz.

 (Mikrofon otomatik cihaz tarafından kapatıldı)

HALİT DUMANKAYA (Devamla) - Yüce Heyetinize
saygılar sunuyorum. (ANAP, DSP ve CHP sıralarından
alkışlar)

BAŞKAN - Sayın Dumankaya'ya teşekkür
ediyorum efendim.

Kişisel söz talebinde bulunan Sayın
Ali Rıza Gönül; buyurun efendim.

Sayın Gönül, süreniz 10 dakikadır.


ALİ RIZA GÖNÜL (Aydın) -
Sayın Başkan, değerli milletvekilleri; Yüce
Heyetinizi saygıyla selamlıyorum. 

Soruşturma Komisyonu raporu öncesi, önergenin
Türkiye Büyük Millet Meclisine verildiği ve
öngörüşmenin yapıldığı
gün, TURBAN'ın hukukî yapısını
irdelemiş ve ilgili bakanın sorumluluğunun ne
olduğunu, 233 sayılı Kanun Hükmünde
Kararnamenin 39 uncu ve 40 ıncı maddeleri gereğince,
Yüce Heyetinize, yine, bendeniz arz etmiştim. 

Ben, tabiî ki, o konuya tekrar girmiyorum;
girmiyorum; ama, biraz evvel, burada, kişisel söz alıp,
görüş ve düşüncelerini ifade eden
Sayın Dumankaya'ya, hukukî bilgimizi genişlettikleri
için  teşekkür ediyorum. 

Burada, hem savcı hem de yargıç
olarak Sayın Çiller'e suç tasniinde bulundu,
yargıladı ve sonunda da mahkûm etti. Ben,
Sayın Dumankaya'yı, mimar, mühendis, müteahhit
bilirdim; ama, demek ki, kendileri hukukçuymuş!..
(ANAP, DSP, CHP sıralarından gürültüler)

Hele hele, pirzolalardan filan başlayıp
da, kuru fasulyelerden, bulgurlardan çıkınca,
mutfak kültürümüzü de artırdılar;
kendilerine teşekkür ediyorum!.. 

TURBAN konusu yakın bir geçmişte
tartışılmış ve araştırma
komisyonu raporu üzerindeki görüşler bu kürsüden
dile getirilmişti. Ortaya konulan iddia ve isnatlara soyut
cevaplar değil; somut belge ve delillerle, resmî kayıt
ve makbuzlarla cevap verilmiştir. 

Sayın sözcü, biraz evvel, yine burada,
bizim ibraz ettiğimiz belgelerin, delillerin ve makbuzların
sahte olduğunu ifade ettiler. 

AHMET KABİL (Rize) - Doğrudur!..

ALİ RIZA GÖNÜL (Devamla) - Şimdi,
buna “doğru” diyorsunuz, bu sözde olan iddialara
doğru diyorsunuz da, buradan, bu kürsüden belirttiğimiz,
ibraz ettiğimiz ve gösterdiğimiz yazılı
metinlere, yazılı belgelere hangi hukuk duygusu
içerisinde “sahte” deme cesaretini ve vicdansızlığını
gösteriyorsunuz?!. (ANAP sıralarından “sahte,
sahte” sesleri)

HALİT DUMANKAYA (İstanbul) - Doğru
değilse beni mahkemeye verin.

ALİ RIZA GÖNÜL (Devamla) - Bakın,
burada, bizim iddialarımız bilgi, belge ve makbuzlara
dayanıyor; ama, siz, hâlâ iddia ediyorsanız,
sizi ikna etmemiz mümkün değil. Herhalde, önergeyi
hazırlayan arkadaşlarımız ikna olmamışlar
ki, konu, Sayın Çiller hakkında Meclis soruşturması
talebiyle Yüce Heyetinizin huzuruna getirilmiş bulunmaktadır.


Tabiî ki, amacı siyasî olunca,
gerçeği ne kadar ifade etsek de, bazı vicdanları
ve insanları ikna etmek mümkün olmuyor ve olamıyor;
çünkü, özde, doğruyu aramak, bulmak,
onu ifade etmek niyeti yerine, gerçeği saptırmak,
kişileri karalamak, siyasî zeminde küçük
düşürmek amaçlanmaktadır. 

Değerli milletvekilleri, önergeye şöyle
bir göz attığımızda, doğruyu
bulmak, hak ve hukuku kaim ve daim kılmak adına,
siyasî husumet ve kinin nasıl dizeler halinde önümüze
getirildiğine tanık olmaktayız. 

Hak ve hukuk kavramları, insanoğlunun
yaşam kadar değer verdiği temel öğelerdir.
İnsanoğlu, bu iki kelimeyi, bazen tek tek, bazen de
-pekiştirmek için- yan yana, birlikte kullanır.
Eğer, hak ve hukuk kelimeleri, anlamlarına uygun bir
değer ifade edecekse veya etmesi isteniyorsa, her şeyden
önce, vicdanlarda kaynağını bulmak zorundadır.
Vicdanlarda kaynağını bulamıyor ve değer
alamıyorsa -herhangi bir kelime gibi- anlamını
yitirmiş, sıradan bir kelime olmaktan öteye
geçemez.

Değerli milletvekilleri, dildeki selâseti,
hitabeti ve belâgat ustalığıyla maruf
milletvekili arkadaşımızın zabıtlardan
okuyacağım şu cümleleri, bu önergedeki
iddialara ve isnatlara ne derece uyum sağlıyor, takdirlerinize
bırakıyorum: “Siyasette rivayet kadar tehlikeli
silah yoktur. İslam hukukunda rivayet, ravinin ahlakı
kadar sahihtir. Dolayısıyla da, suçlamanın
zemini siyasal olunca, tartışmada ahlakın
kapısından geçmek masal olur; çünkü,
ravi müşteki olursa, rivayet gıybete döner.”
Doğru mu değerli arkadaşlarım?.. (ANAP sıralarından
gürültüler) 

Doğru tabiî...

HASAN GÜLAY (Manisa) - Bir daha oku...

ALİ RIZA GÖNÜL (Devamla) - Bu sözün
sahibi, çok değerli bir Anavatan milletvekili arkadaşımız.
Evet... Güzel bir cümleyle, güzel bir tespit. Arkadaşımın
bu güzel tespitinden yola çıkarak, yine, onun
ifadesiyle “rivayet torbası” bu önergeyi
açtığımızda, zihinlerde nasıl
tereddütler yaratmayı amaçlamak için
iddialara yer verilmek istendiğini hayretle görmekteyiz.

Değerli milletvekilleri -tekrarı olacak;
ama, hoşgörünüze sığınıyorum-
bakalım, bu önergede neler rivayet edilmiş:
“DYP'nin Genel Başkanı Sayın Çiller'in
yaptığı mitingler TURBAN imkânlarıyla
organize edilmiş, düzenlenmiştir” deniliyor.
(ANAP sıralarından “doğru, doğru”
sesleri, gürültüler) Yapmayın... “Doğru”
demeyin... Yapmayın değerli arkadaşlarım...

YAVUZ KÖYMEN (Giresun) - Sen biliyorsun... İspat
edildi bunlar... Sen yapma bunu, sen konuşma...

ALİ RIZA GÖNÜL (Devamla) - Sonra,
bizim teşkilatlarımız, bizim imkânlarımız,
bizim gayretlerimiz, bizim çalışmalarımız
ne oldu diye bizim yakamıza yapışırlar.
(ANAP sıralarından gürültüler)

Yani, Sayın Bilgin'in başında
bulunduğu TURBAN ve ilgilileri, meydanlara yirmibin, otuzbin,
ellibin, altmışbin kişiyi toparlıyorsa,
yığıyorsa, önce kendilerini kutlamak lazım,
teşekkür etmek lazım. (ANAP sıralarından
“Et!.. Et!..” sesleri, gürültüler)

Marsan şirketine ait iki yatın bakım
ve onarımları nedeniyle doğan borçların
ödenmediği iddia ediliyor...

YAVUZ KÖYMEN (Giresun) - Doğru!.. Yalan
mı?!.

ALİ RIZA GÖNÜL (Devamla) - Değerli
arkadaşlarım, Sayın Aykurt hem araştırma
komisyonu raporu üzerinde hem de bugün, Genel Başkanımız
Sayın Çiller ailesinin ödemelerine ait makbuzlarını
ve hatta kurumdan alınmış borç bulunmadığına
dair olan belgeleri huzurlarınızda okudu...

YAVUZ KÖYMEN (Giresun) - Kendileri kabul ediyorlar,
sen niye kabul etmiyorsun?!.

ALİ RIZA GÖNÜL (Devamla) - Bütün
bunlara rağmen, hâlâ bu belgelere inanmıyorsanız
ve bu makbuzların sahte olduğunu iddia ediyorsanız,
hukukun temel kuralını hatırlatmak isterim.
Aksini ispat eden siz misiniz? İddianızı
ispat ile yükümlüsünüz. 

HALİT DUMANKAYA (İstanbul) - İşte,
onu ispat ediyorum. 

ALİ RIZA GÖNÜL (Devamla) - İspat
etmezseniz müfteri olursunuz... Müfteri olursunuz...


HALİT DUMANKAYA (İstanbul) - Kabul
ediyorum.

ALİ RIZA GÖNÜL (Devamla) - Artezyen
kuyusunun kimin tarafından kazıldığı
ve parasının kimin tarafından alındığı
da ortadadır. Yalnız, hatırlatayım;
bu sefer, son anda faks meselesini ortaya getirdiniz. Siz, faksın
düzenleyicisi olan, buradan soyadını ifade
edeceğim Kuşadalı Sayın İstanköylü'nün
düzenlediği bu belgeye de mi “sahte” diyorsunuz?
Ona diyemezsiniz.

HALİT DUMANKAYA (İstanbul) - Hayır...
O, başka bir belge... Faks... Faks...

ALİ RIZA GÖNÜL (Devamla) - Herhalde,
öğrendiniz ki, geçmiş dönemde sizin
yönetim kurulu üyenizdi bu arkadaşınız,
bu değerli arkadaşınız. Onun için,
onu gündeme... 

 (Mikrofon otomatik cihaz tarafından kapatıldı)

BAŞKAN - Sayın Gönül, süreniz
doldu. Size 2 dakika süre veriyorum; buyurun.

ALİ RIZA GÖNÜL (Devamla) - Onu gündeme
getirmekten özenle kaçındınız.


YILDIRIM AKTÜRK (Uşak) - Bu konuşmadan
sonra bakanlık hakkın!..

ALİ RIZA GÖNÜL (Devamla) - Siyaseten,
Genel Başkanımız aleyhine birtakım
iddia ve isnatlarda bulunuyorsunuz. Hani, eski kelimeyle “istiskal”
dediğimiz küçük düşürücü
iddiaları ileri sürüyorsunuz; bunu anlıyoruz;
ama, değerli imza sahibi arkadaşlarımdan sormak
istiyorum; Çiller, yalı komşularının
yatları için de, aynı usulle, marina imkânlarını
sorumsuzca kullandırmıştır diye bir
iddiada bulunuyorsunuz. (ANAP sıralarından “İddia
değil, doğru” sesleri) 

Değerli arkadaşlarım, işte,
bu, olmadı; bu, fevkalade yanlıştır.
Bu sözlere “insaf” denir. Size sormam gerekir;
kimdir bu komşular? Bu komşuların adını
soyadını vermiyorsunuz.

HALİT DUMANKAYA (İstanbul) - Sedat
Özbaş...

ALİ RIZA GÖNÜL (Devamla) - Ama,
birtakım insanları komşuluk sıfatıyla
töhmet ve şaibe altında bırakıyorsunuz.


HALİT DUMANKAYA (İstanbul) - Dosyaya
bak; isimleri orada var... 

ALİ RIZA GÖNÜL (Devamla) - İster
siyasî inat, ister siyasî kin ve hesaplaşma,
ne derseniz deyin; sıfatı, adı belli Sayın
Genel Başkanımıza birtakım isnat ve
ithamlarda bulunabilirsiniz ve cevabını da bizden
alırsınız; ama, her şeyden habersiz
komşularını karalamaya, rivayet ve dedikodunun
içine çekmeye ne hakkınız var. 

HALİT DUMANKAYA (İstanbul) -Belge
orada, belge...

ALİ RIZA GÖNÜL (Devamla) -Onlar,
siyasî rakibiniz değil ki veya biz bilmiyorsak, ne zamandan
beri sizin siyasî rakibiniz oldular? Hele hele, devamla
“Özer Çiller'in helikopterlerle...”

 (Mikrofon otomatik cihaz tarafından kapatıldı.)

BAŞKAN - Sayın Gönül; lütfen
efendim... Toparlar mısınız.

Buyurun.

ALİ RIZA GÖNÜL (Devamla) - “...yaptığı
seyahatlerin, oğullarının ve arkadaşlarının
yaptığı harcamaları TURBAN'a ödettirilmiştir”
derseniz inandırıcılığınızı
külliyen kaybedersiniz. 

Değerli arkadaşlarım, TURBAN, 233
sayılı Kanun Hükmündeki Kararnameye bağlı
bir kuruluştur. Sayın Bakanın, 40 ıncı
madde gereğince sorumluluğunu bir illiyet bağıyla
tespit etmeniz lazım; eğer, bunu etmiyorsanız,
o zaman, buradan da ben derim ki; bir zamanlar, bir dönemler
başbakanlık yapmış kişi ve kişilerin
de, ortada müşahhas mahkûmiyet kararları
olan Selim Edesler, Engin Civanlarda da aynı illiyet rabıtasıyla
sorumlu olduğunu kabul etmeniz gerekir; arasında fark
yoktur değerli arkadaşlarım. (DYP sıralarından
alkışlar) Onun da sorumluluğunu kabul etmeniz
gerekir...

 (Mikrofon otomatik cihaz tarafından kapatıldı.)

BAŞKAN - Sayın Gönül, saygı
sunar mısınız Genel Kurula.

ALİ RIZA GÖNÜL (Devamla) -Ben,
bütün bunların dışında, takdiri
Yüce Heyetinize bırakıyorum. Kişisel
oyun, safsata dolu, gerçeklerin dışında
iddia ve ithamlarla dolu bu soruşturma önergesine ret
oyu vereceğimi belirtir; Yüce Heyetinizi saygıyla
selamlarım. (DYP sıralarından alkışlar)


BAŞKAN - Sayın Gönül teşekkür
ediyorum.

HALİT DUMANKAYA (İstanbul) - Sayın
Başkan...

BAŞKAN - Buyurun Sayın Dumankaya.

HALİT DUMANKAYA (İstanbul) - Bir şey
söylemek istiyorum; bu 4 belgenin sahte olduğunu söyledim;
düzenleyenlerin sahtekâr olduğunu söyledim.
Eğer, aksi varitse beni mahkemeye versin.

BAŞKAN - Teşekkür ederim.

Sayın milletvekilleri, kişisel konuşmalar
tamamlanmıştır.

 Son söz, hakkında soruşturma istenen
eski Başbakan Sayın Tansu Çiller'e aittir.


Sayın Çiller?.. (Bakanlar Kurulu sıralarından
“Görevle yurt dışında” sesleri)

Söz talebi yok.

Sayın milletvekilleri...

YAVUZ KÖYMEN (Giresun) - Duyamıyoruz
Sayın Başkan.

BAŞKAN - Ben duydum; zabıtlar da duydu
Sayın Köymen.

Sayın bakanlarımız, oylamada
kolaylık olması bakımından uygun bir
yere otururlar mı; sayın milletvekilleri, sayın
bakanlara ait sıraları lütfen boşaltsınlar
ve uygun bir yer bulsunlar; çünkü, sayın
bakanlar öyle işaret ediyorlar. 

Efendim, bayrama daha çok var; muayede gibi
toplanıyorsunuz.

Sayın milletvekilleri...(ANAP ve CHP sıralarından
gürültüler, sıra kapaklarına vurmalar)

Hayır ola efendim, bir şey mi var?!


MURAT BAŞESGİOĞLU (Kastamonu) -
Sayın Başkan...

BAŞKAN - Müsaade buyurun efendim; oylamayı
ben yapacağım, müsaade buyurun... 

Sayın milletvekilleri, oylama yapacağım;
ancak, oylamaya geçmeden önce, verilmiş bir
açık oylama talebi vardır; onu okutup talepte
bulunan sayın üyelerin Genel Kurulda bulunup bulunmadıklarını
tespit edeceğim. 

Sayın milletvekilleri, lütfen... Yerlerinizi
değiştirmeyiniz. Bize yardımcı olun biraz.


Önergeyi okutuyorum:

Türkiye Büyük Millet Meclisi
Başkanlığına

Görüşülmekte olan soruşturma
önergesi oylamasının açık oylama
şeklinde yapılmasını saygılarımızla
arz ederiz. 

BAŞKAN - Sayın Ali Rıza Gönül?..
Burada.

Sayın Hasan Ekinci?.. Burada.

Sayın Mehmet Gölhan?.. Burada. 

Sayın Nahit Menteşe?.. Burada. 

Sayın Sabri Güner?.. Burada. 

Sayın Saffet Arıkan Bedük?.. Burada.


Sayın Cevdet Aydın?.. Burada.

Sayın Cihan Paçacı?.. Burada.


Sayın Abdulkadir Akgöl?.. Burada. 

Sayın Yahya Uslu?.. Burada. 

Sayın Hasan Denizkurdu?.. Burada. 

Sayın Zeki Ertugay?.. Burada. 

Sayın İsmail Köse?.. Burada. 

Sayın Osman Çilsal?.. Burada. 

Sayın İsmet Attila?.. Burada. 

Sayın Nuri Yabuz?.. Burada. 

Sayın Tekin Enerem?.. Burada. 

Efendim, yeteri sayıda imza var. 

KÂTİP ÜYE ALİ GÜNAYDIN
(Konya) - Tamam olmadı Sayın Başkan, 20 imza
olacak. 

BAŞKAN - Hayır efendim, açık
oylama için 15 üye kâfi, yoklama için
20 üyeye ihtiyaç var; yeteri sayıda imza bulunmaktadır.


Şimdi, oylamanın şeklini belirleyeceğiz;
kupalar sıralar arasında mı dolaştırılsın,
yoksa kürsü önüne mi konulsun diye... 

Kupaların sıralar arasında dolaştırılması
hususunu oylarınıza sunuyorum: Kabul edenler...

ASLAN ALİ HATİPOĞLU (Amasya) -
Sayın Başkan, bir talebimiz var.

BAŞKAN - Efendim, yerlerinize oturun; lütfen...
Lütfen... 

MAHMUT IŞIK (Sıvas) - Bir dakika, Sayın
Başkan; 24 bakan var; hepsi çift oy kullanıyor.


BAŞKAN - Efendim?!.

MAHMUT IŞIK (Sıvas) - Sayın Başkan,
22 bakan var burada.

BAŞKAN - Efendim, sayın bakanların
sayısını 37 olarak alacağız; sayıya
37 ilave edeceğiz.

YAVUZ KÖYMEN (Giresun) - Sayın Başkan,
52 bakan var... 

BAŞKAN - Kabul etmeyenler_

Efendim, bir Divan Üyesi arkadaşımız
tereddüt buyurdular; bir daha sayacaklar. (ANAP sıralarından
gürültüler)

Efendim, müsaade buyurun_ 

Sayın milletvekilleri, kupaların sıralar
arasında dolaştırılması suretiyle
oylama yapılacağı hususu kabul edilmiştir.
(RP ve DYP sıralarından “Bravo” sesleri,
alkışlar)

Sayın milletvekilleri, yanında basılı
oy pusulası bulunmayan sayın üyeler, beyaz
bir kağıda, adını, soyadını,
seçim çevresini ve oyunun rengini yazıp,
imzalamak suretiyle oyunu kullanabilirler; aksi halde, oy geçersiz
sayılır.

Kupalar dolaştırılsın.

(Oylar toplandı)

BAŞKAN - Salonda bulunup da oyunu kullanmayan
sayın üye var mı? Yok. 

Oylama işlemi bitmiştir.

Kupalar kaldırılsın.

(Oyların ayırımı yapıldı)

BAŞKAN - Sayın milletvekilleri, oylama
sonucunu açıklıyorum: 

Eski Başbakan Sayın Tansu Çiller
hakkında TURBAN konusunda verilmiş olan (9/10) esas
numaralı Meclis soruşturması önergesiyle
ilgili yapılan açık oylamaya 492 sayın
üye iştirak etmiş; 242 oy kabul istikametinde,
247 oy ret istikametinde kullanılmış, 3 oy
geçersiz sayılmıştır. (DYP sıralarından
alkışlar) (*) 

Sayın milletvekilleri, gündemin “Genel
Görüşme ve Meclis Araştırması
Yapılmasına Dair Öngörüşmeler”
kısmına geçiyoruz ve daha önce alınan
karar gereğince, bu kısmın 83 üncü
sırasında yer alan (10/108) esas numaralı
Meclis araştırması önergesi ile 85 inci
sırada yer alan (8/6) esas numaralı genel görüşme
önergesinin öngörüşmelerini yapacağız.

2. -İzmir Milletvekili Sabri Ergül
ve 19 arkadaşının, polis tarafından
dinlenen telefonlar hakkındaki iddiaları araştırmak
amacıyla Meclis araştırması açılmasına
ilişkin önergesi (10/108)

BAŞKAN - Şimdi, 83 üncü sırada
yer alan, İzmir Milletvekili Sayın Sabri Ergül
ve 19 arkadaşının, polis tarafından
dinlenen telefonlar hakkındaki iddiaları araştırmak
amacıyla Anayasanın 98 inci, İçtüzüğün
104 ve 105 inci maddeleri uyarınca bir Meclis araştırması
açılmasına ilişkin önergesinin
öngörüşmelerine başlıyoruz.

Sayın Hükümet  hazır mı
efendim?.. Hükümet hazır.

SAFFET ARIKAN BEDÜK (Ankara) - Sayın
Başkan, saat 16.00'ya geliyor...

BAŞKAN - Efendim, bari Hükümeti konuşturalım;
hiç olmazsa, başlamış oluruz.

Önerge daha önce okunduğu için
tekrar okutmuyorum. 

İçtüzüğümüze
göre, Meclis araştırması açılıp
açılmaması hususunda, sırasıyla,
Sayın Hükümete, siyasî parti gruplarına,
önergedeki birinci imza sahibine veya onun göstereceği
diğer bir imza sahibine söz verilecektir. 

Konuşma süreleri Hükümet ve
gruplar için 20'şer dakika, önerge sahibi için
10 dakikadır. 

Şu ana kadar gruplar adına bir söz
talebi gelmedi.

İlk söz, Hükümet adına...


MEHMET GÖZLÜKAYA (Denizli) - Sayın
Başkan, süre saat 16.00'da bitiyor...

BAŞKAN - Gruplar ne buyurur efendim; ara verelim
mi?

SALİH KAPUSUZ (Kayseri) - Ara verelim Sayın
Başkan.

ZEKİ ÇAKAN (Bartın) - Sayın
Başkan, ara verelim.

BAŞKAN - Peki efendim. 

Grupların temayülünün de bu
istikamette olması hasebiyle, oturumu, saat 18.30'da yeniden
toplanmak üzere kapatıyorum.

Kapanma Saati : 15.50




İKİNCİ OTURUM

Açılma Saati: 18.30

BAŞKAN: Başkanvekili Yasin
HATİBOĞLU

KÂTİP ÜYELER: Ali GÜNAYDIN
(Konya), Kâzım ÜSTÜNER (Burdur) 



BAŞKAN - Türkiye Büyük Millet
Meclisinin 51 inci Birleşiminin İkinci Oturumunu
açıyorum.

Müzakerelere kaldığımız
yerden inşallah devam edeceğiz.

Bundan önceki oturumda, zannediyorum “gündemin
Genel Görüşme ve Meclis Araştırması
Yapılmasına Dair Öngörüşmeler
kısmına geçiyoruz” demiştim; ama,
tekrarında mahzur yoktur; ifade edilmemesinde mahzur vardır
fehvasınca, bir kere daha okuyorum.

Daha önce alınan karar gereğince,
bu kısmın 83 üncü sırasında
yer alan (10/108) esas numaralı Meclis araştırması
önergesi ile 85 inci sırasında yer alan (8/6)
esas numaralı genel görüşme önergesinin
öngörüşmelerini yapacağız. 

VI.-GENSORU, GENEL GÖRÜŞME,
MECLİS SORUŞTURMASI

VE MECLİS ARAŞTIRMASI

A) ÖNGÖRÜŞMELER 

2. -İzmir Milletvekili Sabri Ergül
ve 19 arkadaşının, polis tarafından
dinlenen telefonlar hakkındaki iddiaları araştırmak
amacıyla Meclis araştırması açılmasına
ilişkin önergesi (10/108) (Devam)

 BAŞKAN - Şimdi,
83 üncü sırada yer alan, İzmir Milletvekili
Sayın Sabri Ergül ve 19 arkadaşının,
polis tarafından dinlenen telefonlar hakkındaki
iddiaları araştırmak amacıyla, Anayasanın
98 inci, İçtüzüğün 104 ve 105
inci maddeleri uyarınca bir Meclis araştırması
açılmasına ilişkin önergesinin
öngörüşmelerine başlıyoruz.

Hükümet?.. Hazır.

Sayın milletvekilleri, önerge daha önce
okunmuştu; o sebeple, zaman ekonomisi açısından
yeniden okutmuyorum. 

İçtüzüğümüze
göre, Meclis araştırması açılıp
açılmaması hususunda, sırasıyla
Hükümete, siyasî parti gruplarına ve önergedeki
birinci imza sahibine veya onun göstereceği bir diğer
imza sahibine söz verilecektir. 

Konuşma süreleri, Hükümet ve
siyasî parti grupları için 20'şer dakika,
önerge sahibi için 10 dakikadır.

Gruplar adına, şu ana kadar, öngörüşmeyle
ilgili söz talebi gelmemiştir. 

Ben, konuşmak istiyorsa, Sayın Hükümete
söz vereceğim. 

MİLLÎ EĞİTİM BAKANI
MEHMET SAĞLAM (Kahramanmaraş) - Söz istemiyoruz
Sayın Başkan.

BAŞKAN - İstemiyorsunuz.

Gruplar adına söz talebi var mı
efendim?

SABRİ ERGÜL (İzmir) - Evet Sayın
Başkan. 

BAŞKAN - Sayın Ergül, zatıâliniz
mi efendim?

SABRİ ERGÜL (İzmir) - Evet.

BAŞKAN - Cumhuriyet Halk Partisi Grubu adına,
Sayın Ergül; buyurun. (CHP sıralarından
alkışlar)

Sayın Ergül, süreniz 20 dakikadır.


CHP GRUBU ADINA SABRİ ERGÜL (İzmir)
- Sayın Başkan, değerli arkadaşlarım;
Cumhuriyet Halk Partisi Grubu adına hepinizi içten
saygılarla selamlıyorum. 

Önergemizi eylül ayında vermiştik.
Önergenin görüşülmesi için grup
başkanvekilleri Danışma Kurulunda oybirliğiyle
karar vermişler; üzerinde birleştikleri için,
kendilerine, ayrıca Grubum adına teşekkür
ediyorum. 

Değerli arkadaşlarım, Anayasamızın
İkinci Kısmında “Temel Haklar ve Ödevler”
başlığı altında bulunan maddelerinden
20 nci maddesi, özel hayatın gizliliğini düzenliyor
ve “Herkes, özel hayatına ve aile hayatına
saygı gösterilmesini isteme hakkına sahiptir.
Özel hayatın ve aile hayatının gizliliğine
dokunulamaz. Adlî soruşturma ve kovuşturmanın
gerektirdiği istisnalar saklıdır” diyor.
Madde devam ediyor...

Aynı şekilde, 22 nci madde, haberleşme
hürriyetini temel haklar içerisinde sayıyor
ve “Herkes, haberleşme hürriyetine sahiptir. Haberleşmenin
gizliliği esastır” diyor ve “Kanunun açıkça
gösterdiği hallerde, usulüne göre verilmiş
hâkim kararı olmadıkça; gecikmesinde
sakınca bulunan hallerde de kanunla yetkili kılınan
merciin emri bulunmadıkça; haberleşme engellenemez
ve gizliliğine dokunulamaz” temel hükmünü
getiriyor. 

Değerli arkadaşlarım, araştırılmasını
istediğimiz konuda verdiğimiz bu önerge, Türkiye'de
kurulu bütün mobil ve sabit telefonların Emniyet
Genel Müdürlüğü tarafından istenildiği
şekilde ve istenilen sürede dinlenilmesine ilişkin,
öncelikle Ankara Devlet Güvenlik Mahkemesinin verdiği
-daha sonra da diğer bölgelerdeki devlet güvenlik
mahkemelerinin verdikleri- kararın, Emniyet Genel Müdürlüğü
tarafından uygulanılmasına ilişkin
bir araştırma önergesi. 

Elbette ki, bu temel hak ve ödevler, belirli
ahvalde, yasalarla sınırlandırılabiliyor.
Bunu, Anayasamız düzenlemiş, yasalarımız
düzenlemiş. Terörle mücadele için,
suçluların takibi için bu hakların
nasıl kısıtlanabileceği, yine, Anayasamızda
ve yasalarımızda belli. Özellikle özel
hayatın gizliliğini ve haberleşmenin gizliliğini
temel alan bu maddelere ilişkin olarak, Ceza Muhakemeleri
Usulü Kanunumuzda da hükümler var. 

Elbette ki, terörle, suç örgütleriyle,
suçlularla mücadele için bu yetkilerin kullanılması
gerekiyor; ama, bunları yaparken, kendimizi, hukukla ve
yasayla bağlı kabul etmek durumundayız; hukuk
devletinin temel ilkesi bu. 

Bunların nasıl kısıtlanabileceği
konusunda, özellikle, CMUK dediğimiz, Ceza Muhakemeleri
Usulü Kanununun 97 nci maddesi, bunun hâkim kararıyla
olabileceğini söylüyor. Elbette ki, bir suçu,
suç örgütünü takip ederken, terörle
mücadele ederken, ortada belirli emareler, kanıtlar
varsa, savcı, bu konuda yargıca başvurarak
“şu kişinin evini arayacağım, şu
mekânda bir arama yapacağım, şu telefonu
dinlemek durumundayım, şu şu deliller var,
bu örgütü, bu suçluyu, sanığı,
suç işlediği konusunda emareler olanı
takip etmek durumundayım; bana, bu arama yetkisini, dinleme
yetkisini verin” diyebilir. Yasalarımız bunu
düzenlemiş; ama, burada, bunun, olay, kişi, yer,
mekân, telefon, olası telefonlar olarak tadat edilmesi
gerekiyor; bununla yargıca başvurursunuz, bu konuda
bir karar alırsınız. 

Şimdi, araştırılmasını
istediğimiz bu olay, böyle bir karar değil. Nerede,
kimin, nasıl, hangi sürede, hangi nedenle dinlenileceği
meçhul ve dinleyenlerin insafına kalmış
bir karar. Olay, basında yer aldı. Sonraki araştırmalarımızdan
anlaşıldı ki, 1994 yılı sonu
ve 1995 yılı başlarında, Ankara Devlet
Güvenlik Mahkemesi, Emniyet Genel Müdürlüğünün
talebi ve oradan savcılığın talebiyle
yedek hâkim yoluyla iki karar vermiş. Birincisinde,
dinleme konusunda bir genel yetki vermiş; yetmemiş;
ikincisinde, Telekom tesislerinde, PTT'de, kurulu telefon tesislerinin
yanına, Emniyet Genel Müdürlüğünün
tesislerini kurarak ve bütün hatların oradan
geçirilmesi koşuluyla, geniş, soyut bir karar
vermiş. 

Şimdi, burada, bu kararı en sonunda
uygulayan insan; kararda açıkça bir olay,
bir telefon veya şu bölge, şu iletişimi
dinleyeceğiz diye bir şey yok. Tamamen soyut, genel,
bütün telefonları dinleme hakkı vermiş;
yetmemiş; orada tesis kurarak, bütün hatların
da Emniyet Genel Müdürlüğünün kuracağı
bu dinleme tesislerinden geçme zorunluluğunu koymuş.


Bakınız, aynı zamanda karar
gizli. Bir hukukçu olarak söylemek istiyorum. Mahkemeler
gizli karar vermez, mahkemelerin temel karar verme şekli
alenîdir. Eğer, bir konuda gizli karar vermeyi düşünüyorsanız,
yayın yasağı koyarsınız; artı,
hazırlık tahkikatının gizli olması
nedeniyle başvurursunuz, bir savcı başvurur,
mahkemeden karar alır; o tahkikat sırasında,
o karar gizlilik özelliğini korur; ama, o tahkikat bittiğinde,
dava açıldığında aleniyete kavuşur.

Şimdi, olay, basında geniş şekilde
yer alınca, dönemin Sayın Bakanı “evet,
dinliyoruz” dedi ve kararı savundu.

Arkadaşlarım, sözlerimin başında
da belirttim, tabiî ki, devletin, yaygın terör
hareketleri karşısında ulusal bütünlüğümüzü
sağlayabilmek adına, ülkemizde huzuru sağlayabilmek
adına, belirli yetkili organların kararıyla
belirli ölçülerde telefon dinleme hakkı
vardır ve bu olmalıdır; ama, burada, hukuka,
Anayasaya çok açıkça aykırı,
temel hakların özünü zedeleyen ve kimin,
ne zaman, nasıl kullanıldığı meçhul
ve denetimi olmayan bir kararı Sayın Bakan savunarak
“büyük kentlerde huzuru böyle sağlıyoruz”
dediler. 

Arkadaşlarım, kendi adıma söylüyorum,
bazı kamu görevlileri ve sayın bakanlar da
zaman zaman bunu yapıyorlar; biz, bazı konularda
yanlış düşünüyoruz diye aklıma
geliyor ve onu ifade etmek istiyorum.

Elbette ki, bu kararların hukuka uygun olmasını
savunmak, terörle mücadeleyi zafiyete uğratmak amacını
taşımıyorum; bilakis, eğer, siz, hukuk
içerisinde kalarak terörle mücadele ederseniz,
onunla ilgili olarak mücadele yöntemini Anayasamız
ve yasalar düzenlemiş; önemli olan, kişilerin
sübjektif değerlendirmelerine, uygulamalarına
olanak bırakmamaktır. Kamu hukukunda sübjektif
değerlere yer yok. 

Sayın Bakan “bu çocuklar çok
namuslu; dinliyorlar, ama kimseye de sır vermezler; bunlar
ehlinamustur; biz, bunları dinlemek zorundayız”
diyor.

Sayın Bakanım, katılıyorum,
belki iyi niyetle bunu söylüyorsunuz; ama, her bakanın,
alt kademelerini çok kolay kontrol edemediği, kimin
ne yaptığı, sonraki olaylarda ortaya çıktı.
Biz, hukuk çerçevesinde, Anayasaya ve yasalara uygun
olarak alınmış, yetkili mercilerce verilmiş,
kontrolü mümkün olan kararların uygulanmasına
karşı değiliz. 

Şimdi, burada bunu söylediğimiz zaman
“efendim, terörle mücadeleyi zafiyete uğratıyorsunuz”
gibi bir yaklaşım gerçekçi bir yaklaşım
değildir. Elbette ki, devlet -bu ülke kolay kurtulmadı-
bu ülkenin ulusal bütünlüğü için,
huzuru için, eline silah almış kim varsa onunla
mücadele edecek; ama, bunu yaparken, hukuka uygun hareket
edecek; bunu yaparken, temel insan haklarını zedelemeyecek.
Bunu yaptığınız zaman hukuk devleti olursunuz;
hukuk devleti ile aşiretin, eşkıya ile hukuk
devletinin farkı burada başlar. Terörün
bedeli, temel hakların, özgürlüklerin sınırlandırıldığı,
demokratik hakların kullanılamadığı
bir ülke olmamak gerekir. Hukuk içinde kalırsak
terörü önleyebiliriz; bunu ileri, çağdaş
ülkeler başarmışlar; biz de bunu böyle
başarmak zorundayız. 

Şimdi, bakınız, bu konularda,
bu karara dayanarak o telefonları dinlemek durumunda olan
memurlar iyi niyetli de olabilirler; ama, bunları dinlerken,
alınan istihbarî bilgilerin nerede kullanıldığı,
hangi amaçla kullanıldığı, kimin
kime ne bilgi verdiği son olaylarda açığa
çıktı. Eğer, bunları hukuk içerisinde
bir mücadeleye, Anayasanın ve yasaların öngördüğü
tarzda bir esasa oturtamazsak, devlet başka bir anlamda
zafiyete düşüyor. Kolay değil, 20 bin insanımızı
kaybettik, binlerce şehit verdik, askeriyle, polisiyle,
korucusuyla; ama, buna rağmen Türkiye, terörle mücadelede
arzu ettiği başarıyı sağlayamamışsa,
bir eksikliğimiz var; bunu, bu Meclis elbirliğiyle bulmak
durumundadır. Terörle sonuna kadar etkin ve yetkin
bir şekilde, yasal çerçeve içerisinde
mücadele edilmelidir; ama, bunu yaparken, terörle mücadele
ediyoruz diyerek, bunun arkasına sığınarak,
hukuk dışı, yasada yeri olmayan birtakım
yetkileri kişilere verirseniz, onların sonradan neler
yaptığı son olaylarda ortaya çıktı.


Şimdi, hukuku değil de, kişilerin
kendi değerlerini, sübjektif kabullerini ölçü
olarak kabul ettiğiniz zaman -öyle olaylarla karşılaşıyoruz
ki, bunlar basında da yer aldı- o bilgilerin nerede,
nasıl kullanıldığını, hangi
iç rekabetle kullanıldığını,
hatta, hangi şantajlara araç olduğunu basında
birçoğumuz okuduk. 

Değerli arkadaşlarım, iki şeyi
ayırt etmek durumundayız: Terörle, suçla
mücadele ederken, bunu, hukukun çerçevesinde,
yasaların öngördüğü düzenlemeleri
kollayarak, dikkat ederek yapmadığımız
zaman, bilakis, bunun sonra, devletin zafiyeti açısından
belirli sonuçları oluyor. 

Bakınız, o iyi niyetli ve terörü
önleme adına bu görevi yaptığını
söyleyen ve bu yetkileri kullanan insanların, bir
süre sonra... Belki, onlar vatanını seviyorlar,
inanıyorum; ama, vatanı sevmenin ölçüsü
konusunda anlaşabilmek... Enver Paşa da seviyordu
vatanını; koca imparatorluğu batırdı.
O, vatanını seven ve haklarında “bunlar
hukukun dışına çıkmazlar, bunlar
çok dürüst çocuklar, hiçbir yere
de sır vermezler” denen kişilerin, bir süre
sonra, o ekipler içerisinde yer alanların -ki, Söylemez
Çetesiyle yakalanlardan biri, o elektronik muhaberat bölümünde
görevliydi- o bilgileri nerede kullandıklarını
ve giderek birbirlerini dinlemeye başladıklarını...
Çünkü, siz, hukuk dışılığı
kural olarak benimsiyorsanız, kişilerin inisiyatifine
bırakıyorsanız ve onları denetleyemiyorsanız,
onların nerede, kimin, hangi bilgiyi nasıl kullandığını
kontrol edemezsiniz. Bugün, Türkiye, bu durumla karşı
karşıya. Bunun, bu kamu yetkisini kullananların
denetleneceği, bu icranın denetleneceği yer Yüce
Meclis. Çok içten söylüyorum, bütün
gruplar da bu konuda anlaştığı için
söylüyorum: Geliniz, bunun yerindeliğini incelemek
durumunda olalım. Terörle mücadeleyi zafiyete
uğratmadan, bu gerekli olanı yasal çerçevede
yerine getirerek; ama, kişilerin inisiyatifine bırakarak,
istismarın söz konusu olduğu bir ortamda -üzerine
basa basa söylüyorum- hele hele, bu son olaylardan ders
alması gereken kamu görevlileri olarak, Parlamento
olarak, bunu, Türkiye'de, hukuka uygun bir tarzda işletebilelim.


Bakınız, bu konularda, araştırma
önergesini verdikten sonra -her şeyden evvel bir yurttaş
olarak, bir parlamenter olarak, ben, bu ülkenin insanları
adına, bu ülkenin insanlarının ikinci
sınıf demokrasiye ve ikinci sınıf
özgürlüklere müstahak olmadığı
inancındayım- olayı izledim, bilgiler topladım.
Hâkimler ve Savcılar Yüksek Kuruluna bu kararın
yanlış olduğunu anlatarak, başvurularım
oldu, Sayın Adalet Bakanına da yazılı
soru önergelerim oldu; birkaç kez de kendisiyle görüştüm
ve -iznini aldığım için söylüyorum-
şunu gördüm: Belki, nedenleri konusunda farklı
düşünebiliriz; ama, bu kararın genişliği,
bu kararın hukukî olmadığı, istismarlara
müsait olduğu konusunda, Sayın Adalet Bakanının
da şikâyetçi olduğu izlenimini edindim;
eğer, yanlış düşünüyorsam
ki, bugün, gazetelerde bir demeci yer aldı; Sayın
Bakana, bu demeci kendisinin verip vermediğini sordum “evet,
ben verdim” dedi. 

Şimdi, arkadaşlarım, Sayın
Bakan bu konuda, kendi Teftiş Kuruluna olayı incelettirmiş
ve yüksek yargıçlardan oluşan Teftiş
Kurulunun görüşü, bu kararın hukuka
uygun olmadığı ve düzeltilmesi gerektiği
yönünde ve Sayın Bakan -kendilerine teşekkür
ederim- İçişleri Bakanına başvurarak,
bunun düzeltilmesini istemişler. 

Tabiî, burada, tercih edilecek yollardan biri
şu olabilirdi: Esasında bu, DGM yedek yargıçlığının
verdiği bir karar, geçici olması gereken bir
karar; çünkü, o konudaki tahkikatın, savcının
yürütmekte olduğu tahkikatla sınırlı
olması gereken bir yetki bu; ama, öyle değil karar.
İlanihaye, istediğiniz kadar dinleyebileceğiniz
ve süresiz bir karar. Bu karar, kesinleşmiş bir
karar değil, hatta, bu karar, bir mahkeme kararı da
sayılmayabilir; idarî sonuçlar da doğuran
bir karar. Bu karara göre, Türkiye'deki uygulamalarda,
geniş şekilde, her ildeki, her bölgedeki Telekom
tesislerinde, halkımızın deyimiyle, basında
da yer alıyor, telefonun telleri emniyetten geçiyor;
geçsin; ama, bu bilgiler nerede kullanılıyor,
kim, kime, neyi veriyor? En yetkili ağızların
söylediği gibi -son zamanlarda Susurluk Komisyonunda
bilgi verdiler- herkes, herkesi dinliyor; yani, bir bakıma,
bağışlayın beni, kimin eli kimin cebinde
belli değil. Buna bir çözüm bulmak durumundayız.
Ulusal bütünlüğü, ülke huzurunu da
koruyarak, güvenlik güçlerinin böyle zor
bir görevi de üstlendiklerini bilerek, onları
da zafiyete uğratmadan; ama, hukuk içerisinde kalarak
bunu sonuçlandırmak için, bu konuda icrayı
denetlemek durumunda olan Yüce Meclisin bir araştırma
komisyonu kurarak -aynen Susurluk Komisyonunda olduğu gibi-
bu olayın üzerine gitmesi gerektiği görüşündeyim.


Arkadaşlarım, bakınız,
eski Başbakan, Anamuhalefet Partisi Lideri “telefonlarım
dinleniyor” diye feryat ediyor. Öbür taraftan,
MİT yetkilisi geliyor “evet, birbirimizi dinler hale
geldik” diyor. Böyle bir ortamda, bu yetkiye de dayanarak
-ki, bu yetkinin dışında fiilen dinlemeler
de söz konusu olabilir; önergemiz onu da içeriyor-
bu tür yetkilerin hangi anlamda kullanıldığı
ve edinilen bilgilerin ne maksatla kullanıldığı
konusunda bir araştırma önergemiz var. Olayların
bu kadar vahim bir boyut aldığı ülkede
-kimse sanmasın ki- bugün o tarafı dinliyorsa
yarın öbür tarafı dinliyor; şimdi
dinlediklerini deklare etmiyorsa, o belki iktidar gücündendir;
onları şimdi istifliyorlar, sonra, bir uygun yerde,
o dinlediklerini de çıkarırlar. Çok
içten söylüyorum, Yüce Meclisi bu konuda
temin etmek isterim, bu yetkilerin hukuka uygun kullanılıp
kullanılmadığı konusunda, bir denetim
mekanizması olarak; yani, yapanların yaptıklarının
-eğer hukuk dışıysa- yanlarına
kalmayacağını anlatmak durumunda bu Yüce
Meclis. 

Bakınız, Susurluk Komisyonunda kamuoyunun
desteğini aldık, o araştırma komisyonu;
ama, kamuoyunun öylesine desteğini aldı ki, belki
bilgi vermek durumunda olmayan insanlar -herkes vermek durumunda;
ama “vermeyeceğim” dese, getirmek, icbar etmek durumunda
olmadığımız insanlar- bile gelip bilgi
vermek durumunda kaldılar. O, istisna olarak vermeyen birkaç
kişinin de verebilecekleri bir ortama ulaşacağımızı
umuyorum. Kamuoyunun böylesine desteğini almış
bir komisyon, Parlamentoya da saygınlık kazandıran
bir işlev gördü. Dilerim, güzel şeyler
yaptı, sonucu da güzel olur.

Örnekler vermek istemiyorum; kişisel amaçlarla,
rekabet için, şantaj için kullanıldığı,
işadamlarının şikâyetçi
olduğu, ticarî sırların birbirinden alınıp
verildiği ve özel hayatın gizliliğine rağmen,
bu çağdaş dünyada, bu teknolojik gelişmelerde
en önemli araç olan iletişimin, haberleşmenin,
kimin tarafından nasıl kullanıldığı
belli olmayan bir ortamda yaşıyoruz. Buna, ne biz
müstahakız ne de bu ülkenin insanları
müstahaktır diye düşünüyorum.


DGM'nin kararı Anayasaya açıkça
aykırı. Esasında, bunu, ben söylemiyorum;
Sayın Bakanın verdiği bilgiler doğruysa
-ki, bunu, Sayın Kazan'a sordum; “evet, o demeci ben
verdim ve İçişleri Bakanlığına
başvurdum” dedi- bu kararı düzeltiniz,
bu kararı sınırlandırınız;
bu karar, çok genel bir karar şeklinde...

 (Mikrofon otomatik cihaz tarafından kapatıldı)

BAŞKAN - Sayın Ergül, 2 dakika
süre veriyorum; lütfen toparlayın.

SABRİ ERGÜL (Devamla) - Teşekkür
ederim, bitiriyorum Sayın Başkanım.

Sayın Bakanın da tespiti bu. Türkiye'de,
hukukçu olanların, hukukla yakından uzaktan
ilişkisi olan herkesin de saptadığı bir
olay var ki, bu karar, Anayasanın temel haklar konusundaki
ve özel yaşamın gizliliği konusundaki temel
hükümlerini tadil edici nitelikte bir karar. Bu bakımdan,
bunu düzeltebilmek, bu konuda yürütmenin uygulamalarını
denetleyebilmek için -bu yetki, bu karar alınmış,
bu kararın hukukîliği tartışma konusu;
bir taraftan prosedür yürüyor- alınan bu
kararın uygulamasının yerinde olup olmadığı,
yerindeliği konusunda, bu Yüce Meclisin bir araştırma
yapması gerektiği düşüncesindeyiz;
önergemiz bunu içeriyor. Biz, Grup olarak, önergemizin
-grup başkanvekillerinin ortaklaşa kabulle Genel Kurula
indirdikleri gibi- Yüce Meclis tarafından kabul edilmesini
diliyoruz. 

Değerli arkadaşlarım, grup başkanvekillerinin
mutabakatı içerisinde Yüce Meclisin huzuruna
getirilen bu araştırma önergesiyle ilgili, ulus
adına görev yapan en yüce organ olan Meclisin,
tartışılan bu konuyu araştırma
yönünde bir irade koyacağına inanıyorum;
bu dilekle hepinizi saygıyla selamlıyorum. (CHP,
ANAP ve DSP sıralarından alkışlar)

BAŞKAN - Sayın Ergül, teşekkür
ediyorum.

Refah Partisi Grubu adına, Sayın Ersönmez
Yarbay; buyurun. (RP sıralarından alkışlar)


RP GRUBU ADINA ERSÖNMEZ YARBAY (Ankara) - Sayın
Başkan, sayın milletvekilleri; telefonların
dinlenmesiyle ilgili olarak verilmiş olan Meclis araştırması
önergesi üzerinde, Refah Partisi Grubu adına,
söz almış bulunuyorum; hepinizi saygıyla
selamlıyorum.

Konu, çok önemli bir konu. Türkiye'de
15 milyon telefon abonesi var; her telefonu 4 kişinin kullandığını
kabul edersek, 60 milyonu, aşağı yukarı
nüfusumuzun tamamını ilgilendiren bir konu.
60 milyon insan telefonla iletişim sağlıyor ve
bütün özel görüşmelerini bu telefonlarla
yapıyor; ancak, Türkiye'de, Cumhurbaşkanından,
Başbakandan, Anamuhalefet Partisi Liderinden, savcılardan
hâkimlere kadar herkes, telefonunun dinlenildiğinden
bahsediyor. Dolayısıyla, böyle önemli
bir konuda partilerimizin anlaşarak bir Meclis araştırması
açılması konusunu erken gündeme almalarını
çok anlamlı buluyor ve bu sebeple de bütün
partilere teşekkür ediyorum.

Teknolojik gelişmeler sebebiyle, artık,
insanoğlu, teknolojinin bir yerde esiri haline gelmiş
bulunuyor. Teknoloji o kadar gelişti ki, eğer biz bu
teknolojiyi iyi niyetle kullanmayıp kötü niyetle
kullandığımız takdirde, insanların
-faydasından çok- zararına olan bir duruma
gelir. Telefonların dinlenmesi -dinleme cihazları
ve her türlü aygıt kullanılarak- insanın
özel hayatının son derece sınırlı
kalmasına sebep olmuştur. Dolayısıyla,
bugün, istenildiği zaman, istenilen kişinin telefonunun
hemen dinlenebilmesi mümkündür; bu da, insanın
özel hayatına bir saldırı, bir tecavüz
niteliğindedir. O sebeple, bu konuda yasal düzenlemeler
yapılmalıdır. 

Telefon hattına girmeden, santraldan dinleme
yapılabilmektedir. Bir istihbarat üssü, dakikada
22 bin telefonu dinleyip kaydetmektedir. Türkiye'de teknoloji
bu kadar geliştiği halde, yasal düzenlemeler, maalesef,
bu hızla gelişememiştir. Anayasamızın
22 nci maddesinde “Herkes, haberleşme hürriyetine
sahiptir. Haberleşmenin gizliliği esastır. Kanunun
açıkça gösterdiği hallerde, usulüne
göre verilmiş hâkim kararı olmadıkça;
gecikmesinde sakınca bulunan hallerde de kanunla yetkili
kılınan merciin emri bulunmadıkça;
haberleşme engellenemez ve gizliliğine dokunulamaz.
İstisnaların uygulanacağı kamu kurum
ve kuruluşları kanunda belirtilir “ deniliyor;
ancak, bizim kanunlarımızda -Anayasamızda
böyle söylenmesine rağmen- “telefon” kelimesi
geçmiyor. 1924'te çıkarılan Posta
Telgraf Kanununda mektuptan bahsediliyor, telgraftan bahsediliyor,
telefondan bahsedilmiyor; Ceza Muhakemeleri Usulü Kanununa
atıf yapılıyor, orada da telefondan bahsedilmiyor;
Ceza Kanununda da telefondan bahsedilmiyor ve Anayasamızın
bu maddesi, en azından telefonla ilgili bölüm,
askıda kalmış bulunuyor; sadece, mektup, telgraf
ve sair evraklara el konulması gibi, telefon konuşmalarının
içeriğine de kamu yararı gerektirdiği zaman
el konulabileceği şeklinde bir yorum yapılıyor
bir maddenin içerisinde.

Telefonların dinlenmesi, iki konuda... Bir,
kişinin kişiyi dinlemesi; bir kişinin diğer
bir kişinin telefonunu dinlemesi, taciz etmesi. Bu olayda,
Türkiye'de, hukuka uyuluyor. Eğer bir kişi bir
başkasını telefonla taciz ederse, rahatsız
ederse, o kişiyi savcıya şikâyet ettiğiniz
zaman -şikâyete bağlı bir olay- savcılık
o telefonu dinlemeye alıyor, takip ediyor ve suçlu
bulunuyor; olay mahkemeye intikal ediyor, ceza da alıyor.
Bu konuda bir problemimiz yok, Türkiye'nin bu konuda bir
problemi yok. Esas problem, kişi ile kamu ilişkilerinde
açığa çıkıyor. Biz, Türkiye'de
-tabiî yıllardır- insan merkezli bir demokrasi
kurmamız gerekirken devlet merkezli bir demokrasi kurmuşuz,
her şeyi devlete göre tanzim etmişiz. Halbuki,
devletin varlık sebebi, bizzat, vatandaşlarına,
insanlarına hizmet etmektir. Böyle olduğu halde,
bizde, aksine, hepimiz devletin hizmetindeyiz, hepimiz devlet
için varız, devlet için çalışıyoruz.
Dolayısıyla,  vatandaşın devlet karşısındaki
hakları her zaman kontrol altında ve vatandaş,
devlet karşısında çok zayıf,
hukuken de korunmuyor,her zaman ve her yerde devlet korunuyor.
O sebeple, insanların bu korumasızlığı
bir an önce sona ermelidir. Artık, biz, 60 milyon
insanı potansiyel suçlu olarak göremeyiz. Herkes
birbirinden daha milliyetçidir, birbirinden daha halkçıdır,
birbirinden daha Müslümandır. Bu değerleri
kimse tekeline almamalı ve sahiplenmemelidir. Biz, bu konuda,
insanlarımızın, vatandaşlarımızın
haklarını güvence altına alan yasal
düzenlemeleri, mutlaka, yapmak zorundayız. 

Telefon dinleme olayı, Abdülhamit dönemine
kadar uzanıyor. 1947 bütçe görüşmelerinde,
Adnan Menderes ve Recep Peker, telefon dinleme konusunu Mecliste
tartışıyorlar. 1960 darbesinden sonra -Demokrat
Parti Cumhuriyet Halk Partisinin telefonlarını dinlemiş,
Cumhuriyet Halk Partisi Demokrat Partinin telefonlarını
dinlemiş- bu konular, Yüce Divanda zabıtlara
girmiş. 1961'de, Cumhurbaşkanı Cemal Gürsel,
telefonları dinlendiği için birtakım
tedbirler almaya çalışmış. 1977'de
Bülent Ecevit, telefonunun Millî İstihbarat
tarafından dinlendiğini tespit etmiş. 1980'de,
tutuklanan liderlerin telefonları dinlenmiş. 1982'de,
zamanın sıkıyönetim komutanı
Necdet Üruğ, Uğur Mumcu'nun telefonlarını
dinlemiş. 1984'te, Başbakan Özal'ın konutundaki
telefonlara dinleme cihazları yerleştirilmiş
ve bunlar tespit edilmiş. 1994'te, Ankara Büyükşehir
Belediye Başkanının konutunda dinleme cihazları
tespit edilmiş. 1995 yılında, Devlet Güvenlik
Mahkemesi Başsavcısı Nusret Demiral “benim
telefonlarım da dinleniyor” demiş. Yine 1994'te,
zamanın Başbakanı Sayın Tansu Çiller
ve iki bakanın konuşmaları -Genelkurmay Başkanının
görev süresinin uzatımıyla ilgili- basında
tam metin yayımlanmış. 1995'te, Anamuhalefet
Partisi Lideri Sayın Mesut Yılmaz'ın ve Türk-iş
Genel Başkanı Bayram Meral'in telefonlarının
da dinlendiği iddia edilmiş. Ancak, bütün
bu dinlemeler neticesinde, hiçbir olay mahkemeye intikal
etmemiş. Esas dikkatimi çeken nokta odur. Herkes,
telefonum dinleniyor diyor; ama, kimse mahkemeye başvurmuyor.
Bazı milletvekilleri de telefonlarının dinlendiğini
iddia etmişler. 

Bu konuşmayı hazırlarken, Telekom
Genel Müdürlüğü, Emniyet Genel Müdürlüğü
gibi bazı kuruluşlara başvurdum. Tabiî,
bu kuruluşlardaki arkadaşlarımız, bürokratlarımız,
bunların sır olduğunu, gizli olduğunu, telefon
dinlemediklerini; sadece yasal çerçeve içerisinde,
bir vatandaş savcıya başvurursa, savcı
da hâkime başvurursa, hâkim de bu yönde
karar verirse telefonları dinlediklerini, başka hiç
bir şekilde telefon dinlemediklerini söylemişlerdir.
Ancak, tabiî, bütün bu bilgiler, bürokratlarımızın
verdiği bu bilgiler, maalesef, gerçeklerle çelişmektedir;
çünkü, bir defa, bürokrat arkadaşlarımız,
sadece kendilerininin vatan dostu, milletvekillerinin de her zaman
vatan haini olabileceği gibi bir düşünceden
bir an önce kurtulmalıdır. Onun için,
özellikle, iktidar partilerinden bir milletvekili gittiği
zaman, bu bilgiler, açık seçik ortaya konmalıdır
diye düşünüyorum.

Bütün bu olaylar neticesinde, herhangi
bir mahkemeye başvuru olmadığı gibi, bir
karar da çıkmamış ve hiçbir
yasal düzenleme de yapılmamıştır.
O sebeple, en kısa zamanda, bu Meclis araştırmasının
açılması ve neticesinde, mutlaka, bu konuda
yasal düzenlemelerin yapılması gerektiğine
de işaret etmek istiyorum. 

Bu araştırma önergesinin verilmesine
dayanak olan, Ankara 2 Numaralı Devlet Güvenlik Mahkemesinin
1994 yılı sonunda vermiş olduğu karar
ile daha sonra, 12 Ocakta vermiş olduğu karar, Türkiye'de,
bütün telefonları dinlenebilir hale getirmiştir.
Bu konuda çok geniş bir yetki verilmiştir.
Bu yetki, Anayasamızın ilgili maddesiyle çelişmektedir.
Potansiyel suçlular, terör suçluları,
uyuşturucu kaçakçıları gibi
insanların telefonlarının dinlenmesi konusunda,
şahsa münhasır olmak üzere, mahkeme kararları
alınabilir; ancak, bu kararla, kapsam çok genişletilmiş,
Türkiye'deki bütün telefonların dinlenebilmesi
yetkisi verilmiştir. 

Adalet Bakanımız, bu konuda, bu kararı
veren hâkim ve savcı hakkında bir inceleme
raporu düzenletmiştir. Bu inceleme raporu neticesinde,
teftiş kurulu, hâkim ve savcı hakkında
“soruşturmaya gerek olmadığına”
karar vermiştir. 

Tabiî, burada, Anayasanın 22 nci maddesinde
bahsedilen haberleşme hürriyeti, Anayasanın
14 üncü maddesiyle geri alınıyor. Bizim
Anayasamızın bir özelliği de bu; başlangıçta
çok geniş hürriyetler veriyor -herkes din konusunda
hürdür, çalışma konusunda hürdür,
eğitim konusunda hürdür, özel hayatının
dokunulmazlığı konusunda hürdür; hürriyetler
sonsuz- ilk okuduğunuz zaman cümleler çok iyi;
ancak “ama” diye başlayan bölümler var,
bütün hürriyetleri geri alıyor, hiçbir
hürriyet ortada kalmıyor. Anayasanın 22 nci
maddesi haberleşme hürriyetini sağlamış;
fakat, Anayasanın 14 üncü maddesi var, bütün
hürriyetleri ortadan kaldırıyor. Anayasanın
14 üncü maddesine göre, hürriyetler, devletin
nizamını yıkmak için kullanılamaz;
dolayısıyla, bu zihniyetle gittiğimiz zaman,
altmış milyon insan potansiyel suçludur, herkes
devlet düşmanıdır ve o nedenle, devletin
yıkılmaması için, devletin bekası
için, biz, onbeş milyon telefon abonesini dinleyebiliriz...
Mahkeme de bu yönde karar veriyor ve bunu, hürriyetlerin
tahdit edilmesi olarak algılamıyor; bilakis, devletin
bekası için bu kararın alınmasının
gerekli olduğuna inanıyor. Başka yasal düzenleme
de olmadığı için, mahkemenin bu kararı
halen yürürlüktedir. Ancak, bu karar alındıktan
sonra, bütün telefonların telleri Emniyet Genel
Müdürlüğünden geçiyor. Artık,
bütün telefonların dinlenmesi için, Emniyet
Genel Müdürlüğünde, santrala konulan özel
cihazlarla, istenilen telefonlar dinlenebilir hale geliyor ve
başka bir telefonun dinlenebilmesi için, ayrıca
özel bir izin almaya gerek kalmıyor.

Bu konuda, Adalet Bakanımız, İçişleri
Bakanlığına da bir yazı yazarak, bu kararın
şümulünün çok geniş olduğu
ve bu şümulün, bu kapsamın daraltılması
için gerekli tedbirlerin alınmasını
talep etmişlerdir. İnşallah, yakın bir
zamanda bu talep yerine gelir diye ümit ediyoruz.

Tabiî, bu arada “telefon dinlemenin faziletleri
de var, bunun faydaları da var” diyorlar. Bu faydaları
şimdi size arz ettikten sonra, bu faydalar üzerinde
hep beraber düşüneceğiz. 

Faydaları neymiş -bir yetkilimiz “telefon
dinlemenin faydaları var” diyor- faydaları
şunlarmış: 

1. 1993 yılında, özellikle sahilde
patlayan bombaların önüne dinleme sayesinde geçilmiştir.


Bu, şunu gösteriyor: 1995'te karar alınmış;
ama, 1993 yılında telefonları dinlemeye başlanmış.
Onun için, 1993 yılında sahilde patlayan
bombalar, telefon dinleme sayesinde önlenmiştir. (!)

2. Dinleme sayesinde büyük şehirlerde
üç dört senedir patlama olmamaktadır;
terör yoktur. 

3. PKK ve uyuşturucular, dinleme sayesinde
yakalanmaktadır.

4. Dinleme sebebiyle bugüne kadar hiçbir
siyasîye şantaj yapılmamıştır.

ALGAN HACALOĞLU (İstanbul) - Bir o eksikti!

ERSÖNMEZ YARBAY (Devamla) - Tabiî, şu
ana kadar şantaj yapılmaması, bundan sonra
şantaj yapılmaz anlamına da gelmiyor. Bu konuda,
bugüne kadar ne kadar şantaj yapıldı,
kamuoyuna ne kadarı sızdı bilmiyoruz. Belki,
bazı olaylarda şantaj yapıldı, neticeye
varıldı; ama, şu anda, biz, kamuoyu olarak
duymadığımız için, belki, bunu
cevaplandırmıyoruz. 

Yine, burada, bu yetkilimizin ifadesi var; diyor
ki “bu sistemin detaylarını anlatmak vatana
ihanettir.” Eski Adalet Bakanı Sayın Mehmet
Topaç'ın katillerinin de dinleme sayesinde yakalandığı
belirtiliyor. Türkiye'de, bu işi çok dar bir
kadronun yürüttüğü, dolayısıyla,
bu dar kadronun da çok vatansever olduğu belirtiliyor.
Tabiî, bu konuda, biz, bütün insanlarımızı
vatansever olarak kabul ediyoruz; ancak, ileride içlerinden
kötü insanların çıkmayacağını
kimse garanti edemez. O sebeple, bu konuda da, derhal, bu mahkeme
kararı kapsamının daraltılmasını
ve bu konunun enine boyuna araştırılmasını,
herkesin telefonla konuşurken rahat olmasını,
bütün vatandaşlarımızın rahat
olmasını sağlamak, Hükümetimizin ve
Büyük Millet Meclisinin en önemli görevleridir
diye düşünüyorum. 

Bir konuya da dikkatlerinizi çekerek sözlerime
son vermek istiyorum.  Anamuhalefet Partisi Sayın Genel
Başkanı, grup konuşmasında, 1983'ten
önce devlette birtakım düzenlemeler yapıldığını,
bu düzenlemelere Anavatan Partisinin devam ettiğini,
daha sonra Cumhuriyet Halk Partisi-Doğru Yol Partisi döneminde
de bu düzenlemelerin devam ettirildiğini; ancak, son
senelerde bu sistemin bozulduğunu söylüyor; tabiî,
bu sistemin ne olduğunu da anlatmıyor. Bu sistemin
ne olduğunu, biz, milletvekilleri olarak, vatandaşlar
olarak mutlaka öğrenmek istiyoruz. Yani, nedir bu anlatılan
sistem... Sadece bahsediliyor; ancak, sonunda bu sistemin bozulduğundan,
kirlendiğinden de söz ediliyor.

İçişleri Bakanlığı
Emniyet Genel Müdürlüğü İstihbarat
Dairesi Başkanlığı, 1980'den sonra, mühim
araç ve gereçlerle donatılmıştır.
Bu, terörle mücadelede önemli bir olaydır;
ancak, İstihbarat Dairesinin faaliyetleri, mülkî
müfettişler tarafından teftiş edilememektedir.
Mülkî müfettişler her konuyu denetliyor;
fakat, Emniyet Genel Müdürlüğü İstihbarat
Dairesi Başkanlığına vardıkları
zaman veyahut da illerde istihbarat şube müdürlüklerine
gittikleri zaman, diyorlar ki “burası size kapalıdır,
burası denetim dışıdır.”
Bu durum, tehlikeli bir durumdur. Devletin bütün birimleri
denetim elemanlarına açık olmalıdır.
İstihbarat konusu bile olsa, biz, ya mülkî müfettişlerimize
güvenmek durumundayız veyahut da güvenmediğimiz
mülkî müfettişler varsa, onları da
görevden uzaklaştırmak durumundayız;
yoksa “efendim, birtakım yerleri kontrol edebilirsiniz,
birtakım yerleri de kontrol edemezsiniz” şeklindeki
bir anlayış, bağımsız adacıkların
oluşmasına vesile oluyor. Bu alınan istihbarat,
Emniyet Genel Müdürlüğü İstihbarat
Dairesinde toplanıyor. Emniyet Genel Müdürlüğü,
istediği bilgileri Sayın Bakana veya Başbakana
ulaştırıyor, istediği bilgileri de ulaştırmayabiliyor;
çünkü, kontrolü ve denetimi yok. Onun için,
bu konuda da, Hükümetin, istihbarat birimleri üzerindeki
denetimini artırması ve bütün bilgilerin
tek merkezde, Başbakanlıkta toplanması konusunda
gerekli çalışmaların yapılması
gerektiğine de işaret etmek istiyorum. 

Bir diğer aksayan yön de şudur: Telekom,
Ulaştırma Bakanlığına bağlı;
ancak, Emniyet Müdürlüğü, Ulaştırma
Bakanlığını atlayarak, direkt Telekom'la
işlerini yürütüyor...

(Mikrofon otomatik cihaz tarafından kapatıldı)

BAŞKAN - Saygı mı sunuyorsunuz
Sayın Yarbay.

ERSÖNMEZ YARBAY (Devamla) - Bu da, Türkiye'de,
bir bakanlığın devre dışı
kalmasına sebep oluyor. O sebeple, bütün bunların
araştırılması, vatandaşlarımızın
telefonda rahatça konuşabilmeleri ve Anayasamızın
öngörmüş olduğu haberleşme özgürlüğünün
tam manasıyla sağlanması için, bu araştırma
önergesinin açılmasını destekliyoruz.
Bu konuda, Grubumuz “kabul” oyu verecektir. 

Yüce Heyetinizi saygıyla selamlıyorum.
(Alkışlar)

BAŞKAN - Sayın Yarbay, teşekkür
ediyorum.

Sayın Yarbay, bir zata atfen tırnak
içi ifade buyurduğunuz, dinlemenin faziletleri konusundaki
o zatın beyanları, zannediyorum, bir kara mizahtır;
o, bir fazilet değil, rezalettir. Faziletli dinleme, aboneler
arası meşru dinlemelerdir. Zabıtlar, bu şekilde
düzeltilsin diye ifade ediyorum. 

Teşekkür ederim; buyurun.

MURAT KARAYALÇIN (Samsun) - Sayın Başkan,
bir açıklamada bulunmak istiyorum; kürsüye
gelebilir miyim?

BAŞKAN - Buyurun efendim, yerinizden dinleyelim.

MURAT KARAYALÇIN (Samsun) - Sayın Başkan,
sayın konuşmacı, saptamış olduğu
telefon dinleme olaylarını sıralarken, 1994
Martında Ankara Büyükşehir Belediyesi başkanlık
konutunun da telefonlarının dinlendiğini ileri
sürdü. Ben, o dönemde, o dönemden önce
belediye başkanlığı yapmış
birisiyim. Sayın konuşmacının yapmış
olduğu bu açıklamanın doğru olmadığını
ifade etmek istiyorum. O nedenle de, söz talebinde bulunmak
istiyorum. 

MUSTAFA BALCILAR (Eskişehir) - Nereden biliyorsun?

MURAT KARAYALÇIN (Samsun) - Hatta “Nereden
biliyorsun” diye  sorulduğuna göre, belki biraz
daha geniş bir açıklama yapmak yararlı
olabilir.

BAŞKAN - Sayın Karayalçın,
siz meramınızı ifade ettiniz. Zatıâlinize
yönelik hiçbir beyan olmadı, ben dikkatle takip
ettim. Kaldı ki, 1994 yılı, oniki aya yaygın
bir yıldır. Onun için, zatıâlinizin
belediye başkanlığının bitiminden
sonra da süreler vardı. Zaten, zatıâlinizin
isminden de söz edilmedi. Konutta bazı aletlerin bulunduğu
ifade edildi ve bir tarihî süreç içerisinde,
1950'li yıllardan başlanarak, o seyir esnasında
ifade edilmiştir. Zatıâlinizi rencide edecek,
alakadar edecek bir husus yoktur diye düşünüyorum.
Zaten, zatıâlinizin beyanı da zabıtlara
geçmiş oldu. 

Teşekkür ediyorum. 

Sayın milletvekilleri, söz sırası,
Anavatan Partisi Grubu adına, Sayın Adil Aşırım'da.

Buyurun Sayın Aşırım.
(ANAP sıralarından alkışlar)

ANAP GRUBU ADINA ADİL AŞIRIM (Iğdır)
- Sayın Başkan, değerli milletvekilleri; İzmir
Milletvekili Sayın Sabri Ergül ve 19 arkadaşının,
polis teşkilatımızca telefonların dinlenmesiyle
ilgili tüm iddiaların araştırılması
ve Türkiye Büyük Millet Meclisinin doğru bilgilendirilmesi
amacıyla bir Meclis araştırması açılmasını
arz eden önergesi hakkında Anavatan Partisi Grubunun
görüşlerini sunmak üzere huzurlarınızdayım.
Bu vesileyle, Yüce Heyetinizi saygıyla selamlıyorum.


Sayın Başkan, değerli milletvekilleri;
önergede, bu konuyla ilgili dört önemli iddiada;
1- Polis teşkilatımıza, tüm Türkiye'de
kurulu sabit ve mobil telefonların -aslında, sabit,
mobil telefonları ve cep telefonları- santrallarına
dinleme aygıtı kurarak, dilediği telefonları
dilediği gibi dinleme, konuşmaları kayda alma
imkânı veren Anayasanın 20 nci -yani, özel
hayatın gizliliği- ve 22 nci -yani haberleşme
hürriyeti- maddelerine açıkça aykırı
bir karar olduğu, 

2. Ankara 2 No'lu DGM'nin 10 Ocak 1995 tarihli ve
1995/5 sayılı kararıyla polise bu yetkinin
verildiği ve sonraki benzer kararlarıyla diğer
devlet güvenlik mahkemelerinin aynı yönde kararlarının
olduğu,

3. Bu kararın alınmış
olduğu tarihten itibaren Anayasa ve yasalara uygunluğu
ilgili zeminlerde tartışılacak da olsa, bu
kararlara göre uygulama yapan ve yürütme organı
içinde olan bir polis teşkilatının
olduğu,

4. Bu kararların İçişleri
Bakanlığı ve Emniyet Genel Müdürlüğü
Teşkilatınca nasıl uygulandığı;
kararlara ve maksata uygun davranılıp davranılmadığı;
nerede, ne zaman, kimlere ait telefonların nasıl
ve ne süre dinlendiği ve elde edilen raporların
ne şekilde kullanıldığı vurgulanmaktadır.

Değerli milletvekilleri, izin verirseniz, bu
iddialarla ilgili görüşlerimize geçmeden
önce, sabit telefonlar nasıl dinleniyor, mobil telefonlar,
cep telefonları gerçekten de dinlenebiliyor mu,
bunlar hakkında kısaca açıklamada
bulunmak istiyorum.

Telefonların dinlenmesinin en basit yöntemi,
en ilkel yöntemi, abonenin hattından direkt paralel
çekilmesidir. Bu durumda, telefonun konuşma için
açılmasıyla birlikte, paralel bağlamayla
araya konulan bir dinleme cihazı ve benzeri unsurları
harekete geçirerek, dinleme, devamlı yapılabilmektedir.
Diğer bir yöntem ise, sayısal santrallarda, bilgisayar
donanımının ve yazılımının
verdiği yetenekle, terminal aracılığıyla,
sadece talk to line komutuyla -yani, tek bir komutla- istediğiniz
insanı, saniyede 2 megabaytlık bir hattan, santralda
dinleyebilirsiniz. En gelişmiş yöntem ise, keza,
merkezî bir yöntem olarak da, transit santrallarda
dinleme yapılabilmektedir. Bu yöntem, dinlenecek kişi
sayısı arttığında kullanılmaktadır.
Dinlenecek kişilerin nereleri aradığı
bilindiğine göre, dinleme cihazı, transit santrallarda
o yöne bakan trankların (trunk) üzerine takılmaktadır.
Burada, trank dediğimiz, saniyede 2 megabaytlık transmisyon
hattıdır; yani, sayısal iletişimi sağlayan
transmisyon hattıdır. Tabiî, normal olarak,
dinlenebilme mantığı, hattan geçen sinyalin
çözülebilirliği ve belirli kodu olacağı
varsayımına dayanmaktadır. Bu nedenle, analog
abone hattından veya trank üzeri dinlemeler kolaylıkla
yapılabilmektedir. Bu yöntemlerin hepsi, sabit telefonlar
ya da telli şebekeler içindir. 

Değerli arkadaşlarım, bunları
anlatmamın nedeni, biraz sonra açıklayacağım
DGM'nin iki kararının da, gerçekte, Anayasanın
ilgili maddelerine karşı olup olmadığını
ispat içindir. Bunun yanı sıra, gerçekten
de mobil telefonlar ile cep telefonları dinlenebiliyor
mu; cep telefonlarının havadan dinlenebilme ihtimali,
hemen hemen sıfırdır. Bu, güçlü
algoritma sayesinde mümkün olur. Yani, ses, çok
güçlü bir matematiksel denkleme yüklenerek
ha bire değişen bir mantıkla şifrelenmektedir.
Dolayısıyla, cep telefonu konuşmalarını
havadan dinlemek hemen hemen imkânsızdır.
Peki, cep telefonu nereden dinlenebilir; cep telefonu, işte
buradan, cep telefonu santralından, şu hattan veya
şu hattan dinlenebilir. Cep telefonuyla konuştuğunuzda,
telefon açıkken ya da konuşma esnasında,
ana antene sinyal gider. Şurada, ana antenleri kontrol eden
anten denetleyicisi var. Anten denetleyicisinin, cep telefonunu
yönlendirmek için, çözülmesi gerek;
çözmek için de, saniyede 2 megabaytlık,
yani, 30 konuşmayı ileten transmisyon hatları
aracılığıyla, cep telefonlarının
bu santralına gelir. Bu santraldan, normal telefon arandıysa,
bu, ya bildiğimiz şebekeye gider ya da tümleşik
servise, sayısal şebekesine gider veya faks çekiyorsanız
ya da bilgisayar haberleşmesi yapıyorsanız
buraya veya buradan başka cep telefonuna gider. 

Şimdi, bunları anlatmamın nedenini
açıklayacağım: DGM tarafından
alınan iki karar var. Kararın birincisi, işte
bu santralda, araya girme ya da zorla yönlendirme denilen
bilgisayar donanımı ve yazılımıyla
ilgili. Buraya o sistemler kurulup, istenilen kişi istenilen
süre, hiçbir denetleme olmadan ve hiç farkına
varılmadan dinlenebilir. 

Peki, telefonlar dinlenmeli mi? Bence, Anayasamızın
14 üncü maddesine, yani temel hak ve hürriyetlerin
kötüye kullanılmamasına uymayan herkesi,
devletimizin asayişiyle ilgili kurumlar -yani, Millî
İstihbarat Teşkilatımız, Emniyet Genel
Müdürlüğümüz- dinleyebilmelidir.


Bu, Avrupa'da da böyledir. Hatta, Avrupa'nın,
Almanya, Fransa, İngiltere, Hollanda gibi bellibaşlı
ülkelerinin, uyuşturucuyla mücadele etmek için
tespit ettikleri cep telefonlarından yapılan konuşmaları,
sınırları dışında olsa
bile, dinlediklerini biliyoruz. Özellikle Almanya, uyuşturucu
kaçakçılığına engel olmak
için, mobil telefonla konuşma yapan şirketlerle
üç yıl süren müzakereler sonucunda,
demin bahsettiğim araya girme ya da bilgisayar aracılığıyla
yönlendirme metoduyla herkesi dinleyebilir; hatta, telefon
santralı ve detay bantlarının, adres kütüklerinin
periyodik incelenmesini ve bilgisayar bantlarının
telefon şirketlerinden alınıp incelenmesini
kabul ettirmiştir. Yani, bu konuda, Avrupa -orada telekom
sanayii özel şirketlerde olduğu için- özel
şirketlerle üç yıl süren bir müzakere
sonucu, başka ülkelerde dahi olsa, cep telefonlarını
dinleyebiliyor. 

Sonuçta, cep telefonlarının
dinlenmesinden kimler korksun; 1) Anayasının 14
üncü maddesine uymayanlar, 2) Yasadışı
faaliyetlerle ilgili işi olanlar. 

Değerli milletvekilleri, bir ülkenin parti
liderleri, siyasîleri dinlenebilir. Bu, her işi halkın
önünde olan parti liderlerini rahatsız etmez;
ama, yine de bir hakkın suiistimali vardır; yani,
bir istisnaî halin -bu anlattığım sistemle,
bu araya girme ve yönlendirme metoduyla- genel bir hale dönüştürülmesi
vardır. İnanır mısınız,
demin anlattığım bu transit santrallarda, teknisyenler
bile, canları sıkıldığında
sizleri dinleyebiliyor. Onun için, teknolojinin verdiği
bu sınırsız yetkiyle, sınırsız
imkânla, bence:

1. Karar, haberleşmenin gizliliği ilkesini
sınırsız olarak ihlal ettiği için
Anayasaya aykırıdır.

2. Karar, kapsamı itibariyle de Anayasaya
aykırıdır. 

Demin anlattığım iki karardan dolayı,
hem bilgisayar desteğiyle dinleyebiliyor, o teknolojik yapıyı
sağlayabiliyor hem de bütün bilgisayar bantlarını
ve bütün adres kütüklerini istediği zaman
alabiliyor; yani, kim, kiminle, ne kadar süre konuştu
ve bu telefon numaraları hangi adreslere aittir; bunların
hepsi bilgisayarda gizlidir; DGM'nin almış olduğu
ikinci karar da budur.

Karar gizli olduğuna göre, yani, Resmî
Gazetede de yayımlanmadığına göre,
itiraz yolu kapalıdır. Halbuki, iki karar da, itiraz
yolu açıktır diye verilmiş. 

Değerli milletvekillerim, biraz önce anlattığım
yöntemlerin en basit, en ilkel şeklinin MİT
tarafından kullanıldığı, MİT
Müsteşarımızın Susurluk Komisyonuna
verdiği ifadeden anlaşılıyor. Telefon
dinleme olayını, birisinin iltisaklarını,
yani, bağlantılarını tespit etmek çerçevesinde
yaklaştıklarını ve 15 milyon hattı
dinlemek için 15 milyon ek hat lazım geldiğini
söyleyerek geçiştiriyor. Bence, ya geçiştiriyor
ya bu teknolojiyi bilmiyor ya da bu teknolojinin kullanılmış
olduğunu Komisyona söylemek istemiyor; çünkü,
eğer, Türkiye'de 15 milyon telefon ve cep telefonu abonesi
varsa, 15 milyon hat için 15 milyon ek hatta gerek yok
bu sistemle, yani, son derece gelişmiş bu üst
düzey santrallarla; çünkü, siz, telli sabit
telefonları dinlemiyorsunuz ki her hatta paralel bir telli
hat çekesiniz. Ama, biz, çok teknik bir kuruluş
olan MİT'e -sadece siyasî değerlendirmelerle-
Başbakanlıktan personel atandığını
ve bu personel marifetiyle MİT'e, ASELSAN'dan, Türk
Telekom'dan uzmanlar getirttirilip, teknolojinin sınırlarını
zorlayarak, bunların telefonları dinleme yoluna
itildiğini de biliyoruz.

Değerli milletvekilleri, Türkiye Cumhuriyeti
Başbakanlığı en önemli bir kurum.
Türkiye'de, cumhuriyet döneminde, ne zaman ki başbakan
ve etrafı hukuktan uzaklaşırsa, işte
bu teknoloji, o başbakana diktatörlük yetkileri
de sağlar. 

Başbakanlık görevi, ilgi ve yetki
alanlarıyla, en geniş bir görev. Hukuka ve devletin
oturmuş geleneklerine bağlı başbakanlar,
ehil ve yetkili kişileri ya da ilgili bakanları yetkilendirerek,
üzerindeki iş yükünü, dolayısıyla
sorumluluğu paylaşırlar; hukuk dışına
taşanlar ise, altındaki memurlara ve bakanlara görev
vermeyip, devlet için stratejik önemi haiz personel
tayini, kamu yöneticilerinin saptanması gibi işleri
çok yakın bildiği birilerine -mesela eşine-
hiçbir idarî ve siyasî sorumluluğu olmamasına
rağmen havale edebilir. İşte, siz, hukuktan uzaklaşan,
devletin oturmuş geleneğinden uzaklaşan bir başbakana
ulaşamazsanız, onun etrafı, başbakanlığın
bu çok güçlü yetkilerini dört duvar
arasına sıkıştırır ve
devletin çok önemli kurumları, bazı
kararları oradan geçirmek için ha bire ona
ulaşmaya çalışırsa, bir gün
gelir, işte, başbakanın yetkilerini kullanan
sorumsuz kişileri diktatör seviyesine bile götürür.
İşte bu teknoloji, ona her şeyi yaptırır,
herkesi dinletebilir; basit teknisyenlerin bile dinlediğini,
o, istediği zaman istediği adama yaptırır.
Bunun kötü sonuçlarının son üç
yıldır yaşandığı ve Susurluk
kazasıyla da doruk noktasına çıktığı
bütün kamuoyunun malumudur. 

Gelelim DGM'ce verilen bu iki kararın polis
teşkilatımıza sağladığı
yetkiye ve konuşmama başlamadan önce değindiğim
önergedeki iddialara.

Emniyet Genel Müdürü, bütün
illerde istihbarat birimlerinin olduğunu; teknik yapılanmanın
olduğu 1993 veya 1994 yılına kadar, bu birimlerin,
kim hakkında istihbarat yapılacaksa, o kişi
hakkında mahkeme kararı aldırıp, daha
sonra PTT'ye gidildiğini; kararın verilip, ses cihazlarıyla
dinleme yapıldığını; ancak, bütün
dünyada olduğu gibi, asayiş hizmetlerinde, yani
terör, organize suçlar ve uyuşturucu konusunda
teknik yapılanma zaruretinin olduğunu ve bunun ödeneğinin
sağlanmasının yasal dayanağı için,
DGM'den böyle bir karar aldırıldığını
söylüyor. Evet, yasal dayanak için; ama, demin
anlattığım teknolojiyle hem bütün
adres kütüklerinin hem bütün telefon numaralarının
nereye ait olduğunu kaydeden bilgisayar bantlarını
hem de bütün transit santrallara bu teknolojiyi kurma
yetkisi veren iki karar aldırıyor. 

Değerli milletvekilleri, Anavatan Partisi Grubu
olarak, devletimizin ve milletimizin güvenliğiyle ilgili
bütün kurumlarımızın, mikroelektroniğin
gelişmesiyle, yüksek haberleşme teknolojisinin
bütün imkânlarından yararlanmasını,
hatta, bunun için bir DGM kararına bile gerek olmamasını,
bunun, hükümetlerin bir geleneği olması gerektiğine
inanıyoruz; ancak, bu, Anayasanın 14 üncü
maddesine karşı çıkanlar içindir.
Nitekim, DGM'ce emniyet teşkilatımıza verilen
bu yetki kamuoyuna yansıdığında, bütün
ilgili kişiler ve parti liderleri, karara karşı
değil, yetkinin suiistimal edileceği ve istisnaî
halden genele çevrileceği endişesini dile getirdiler.
Hatırlarsanız, dönemin bakanı Sayın
Ağar da, bu konuda liderleri ziyaret ederek güvence verdi.


Tabiî bu arada, Sayın Ağar'a, kızı
Allah'ın rahmetine kavuştuğu için, sabır
diliyorum; o kızcağızımızın
da, inşallah yeri cennet olur.  

Yalnız, o dönemlerde, hatırlarsanız,
özellikle eylül ayının sonlarına
doğru bütün büyük gazetelerde bununla
ilgili haberler çıktı. O zaman “bu teknolojiyle
terörde krizin önünü kestik. Yasadışı
da hiçbir şey yok burada. Bu iş, başka
şeyler için kullanılır mı? Kullanıldıysa
kim mağdur oldu? Bugüne kadar bir tane örneğini
kimse gösterebilir mi? Kimin hakkında ne yapıldı?
Böyle bir şeyden dolayı hangi siyasîye
veya şuna buna, kime ne yapıldı?” diyerek
bu kararı savunan yetkili kişiler de oldu. Ama, şimdi
ben soruyorum, belki hepiniz de kabul edersiniz; şimdi,
görüyoruz ki, bu işin mağdurları konuşamaz
vaziyette bırakılmıştır. 

Değerli milletvekilleri, burada hepimizin dikkat
edeceği tek şey var -onun için bu teknolojiyi
detayıyla anlattım- o da, devletin -demin anlattığım-
hukuku hiçe sayan, devletin oturmuş geleneklerini
toz duman eden siyasilerin ve etrafının eline geçtiğinde,
DGM tarafından alınan kararın polise verdiği
bu peşin yetkiden -demin bütün arkadaşlarım
da söyledi- 65 milyon halkı kim koruyacak? Yargının
teknik olarak verdiği bir yetkiyi, amacından saptırarak,
uluorta, hukukun prensiplerine aykırı olarak kullanınca,
hukuk devletinin yerini kanun devleti alır veya çok
ileride zorbalık alır. Zaten, Emniyet Genel Müdürümüz
de, Susurluk Komisyonunda, DGM kararının, dinlemeye
değil, teknolojik yapılanmaya taalluk eden bir karar
olduğunu, bu yapılanmanın, istenilen herkesi
değil, terör ve uyuşturucu olgusu içinde,
mahkeme kararlarına dayalı olarak şüphelilerin
dinlenmesinde kullanılması gerektiğini ifade
etmiştir; yani, sadece ödenek için yasal dayanak
olsun diye bu kararlar alınmış. Hayır;
bu teknojiyle o mümkün değil. İsteyen bir
operatör, isteyen bir emniyet mensubu, istediği kişiyi,
özellikle cep telefonlarında, hiç fark ettirmeden
dinleyebilir. Telli telefonlarda, hattın empedansı,
yani direnci yarıya indiği için...

(Mikrofon otomatik cihaz tarafından kapatıldı)

Efendim, 2 dakika...

BAŞKAN - Sayın Aşırım,
toparlar mısınız. Ben size 2 dakika süre
vereyim; ama, lütfen toparlayın.

ADİL AŞIRIM (Devamla) - Teşekkür
ediyorum.

Yani, cep telefonları, özellikle bu iki
kararla çok rahat dinlenebilir, hiçbiriniz fark
edemezsiniz.

Değerli milletvekilleri, teknolojinin her türlü
iletişim aracını dinlemeye müsait olduğunu,
bunun, hukuk dışı usullerle halkın
özel yaşamını tahrip edici bir şekilde
kullanılmasının doğuracağı
sonuçların neler olduğunu bilerek hareket etmeliyiz;
benim ispat etmeye çalıştığım
da odur.

Ayrıca, yasalarla yetkilendirilmiş kurumlar
ya da kişiler dışındaki etkili şahsiyetlerin
fiil ve eylemlerinin de araştırma kapsamında
değerlendirilmesinin ve devlet geleneklerinin, bilinen, sağlam
temellere yeniden oturtulmasının Yüce Meclisin
ana görevlerinden biri haline geldiğini -parti ayırımı
gözetmeksizin- artık görmeliyiz. 

Bu düşüncelerle, bir Meclis araştırması
açılmasını Anavatan Partisi olarak
destekliyoruz. 

Sözlerime son verirken, Yüce Heyetinizi
ve aziz milletimizi saygıyla selamlıyorum. (ANAP
sıralarından alkışlar)

BAŞKAN - Sayın Aşırım,
teşekkür ediyorum.

HİKMET ULUĞBAY (Ankara) - Sayın
Başkan...

BAŞKAN - Buyurun efendim.

1. -İstanbul Milletvekili Halit Dumankaya
ve 58 Arkadaşının, Turban İmkânlarını
Kişisel ve Siyasî Menfaatlerine Alet Ettiği ve
Yolsuzlukların Üzerine Gitmeyerek Görevini Kötüye
Kullandığı ve Bu Eyleminin TCK'nun 240 ıncı
Maddesine Uyduğu İddiasıyla eski Başbakan
Tansu Çiller Hakkında Meclis Soruşturması
Açılmasına İlişkin önergesi
(9/10) (Devam) 

HİKMET ULUĞBAY (Ankara) - Sayın
Başkan, izniniz olursa, TURBAN'la ilgili Meclis soruşturma
önergesi için yapılan açık oylamanın
sonuçlarını Tutanak Müdürlüğünden
almış bulunuyorum; bu oylama sonuçlarında,
DSP Genel Başkanı Sayın Bülent Ecevit'in
oy kullanmadığı kayıtlıdır;
oysa, Sayın Genel Başkan bizlerle beraber burada
oyunu kullandı; bunun, tutanaklara geçirilmesini
istiyorum. 

Ayrıca, bu konudaki oylamanın sonuçlarına
itirazımızı Meclis Başkanlığı
nezdinde yapacağımızı ifade etmek istiyorum.

Teşekkür ederim.

BAŞKAN - Teşekkür ediyorum.

Efendim, Yüce Heyetin huzurunda, Divanımız
-bir açık oylama kararı çıktığı
için- açık oylamaya gitti ve açık
oylama, sıralar arasında kupalar dolaştırılmak
suretiyle yapıldı. İçtüzüğümüzün
144 üncü maddesinde belirtildiği biçimde,
Divan Üyelerimiz, sayımı ve tasnifi yaptı;
Başkanınız olarak bendeniz de, Yüce Genel
Kurula bilgi arz ettim. 

Gayet tabiî, itirazlarınız zabıtlara
geçirilmiştir. 

Elbette, varsa bir haksızlık, bunu
gidermek, tüm kurum ve kuruluşlardan önce, bizim
görevimizdir.

Teşekkür ediyorum. 

2.-İzmir Milletvekili Sabri Ergül
ve 19 arkadaşının, polis tarafından
dinlenen telefonlar hakkındaki iddiaları araştırmak
amacıyala Meclis araştırması açılmasına
ilişkin önergesi (10/108) (Devam)

BAŞKAN - Doğru Yol Partisi Grubu adına,
Sayın Yılmazyıldız...

Sayın Yılmazyıldız, takdir
sizin, ben bir şey demiyorum; ama, öyle anlaşılıyor
ki, galiba, bu Meclis araştırması önergesi
kabul edilecek; zamanı biraz hesaplı kullarsanız...
Çünkü, arkasından, bir de genel görüşme
var; ama, takdir sizin. 

Konuşma süreniz 20 dakikadır.

İLYAS YILMAZYILDIZ (Balıkesir) - Teşekkür
ediyorum Sayın Başkan.

Müsaade ederseniz, Partimizin görüşlerini
eksiksiz dile getirmek istiyorum; çünkü, çok
önemli bir konu.

BAŞKAN - Peki efendim, eksik kalmasın...

Buyurun efendim.

DYP GRUBU ADINA İLYAS YILMAZYILDIZ (Balıkesir)
- Sayın Başkan, değerli milletvekilleri; İzmir
Milletvekili Sayın Sabri Ergül ve 19 arkadaşının,
polis tarafından dinlenen telefonlar hakkındaki
iddiaları araştırmak amacıyla vermiş
oldukları Meclis araştırması önergesi
hakkında, Doğru Yol Partisi Grubunun görüşlerini
dile getirmek üzere, huzurlarınızda bulunuyorum.
Öncelikle, Yüce Meclisin değerli üyelerini
saygıyla selamlıyorum.

Anayasamızın 5 inci maddesinde belirtildiği
üzere, devletin temel amaç ve görevleri, Türk
Milletinin bağımsızlığını
ve bütünlüğünü, ülkenin bölünmezliğini,
cumhuriyeti ve demokrasiyi korumak, kişilerin ve toplumun
huzur ve mutluluğunu sağlamaktır. Yine, Anayasamızın
diğer bazı maddelerinde, kişilerin temel hak
ve hürriyetleri sayılmıştır. Ülkemizde
yaşayan bütün insanların temel hak ve hürriyetlerini
en iyi şekilde kullanabilmeleri, birçok gerekliliğin
yanı sıra, takdir edilir ki, huzurun, asayişin
ve güvenliğin sağlanmış olmasına
bağlıdır. Diğer bir deyişle, temel
hak olan can ve mal emniyeti sağlanmadan, insanlarımızın
diğer haklarını rahat kullanabileceklerinden
söz etmek mümkün değildir.

Demokratik her ülkede olduğu gibi, ülkemizde
de can ve mal güvenliği, kamu düzeni, kanun ve nizam
hakimiyeti, hukukun içinde kalınarak sağlanmaya
devam edilecektir. Türkiye Cumhuriyeti, bir hukuk devletidir.
Yetkili hiçbir kişi ve kuruluş, Anayasamızda
gösterilen hürriyetçi demokrasi ve bunun icaplarıyla
belirlenmiş hukuk düzeni dışına
çıkamaz. 

Değerli milletvekilleri, Türkiyemiz, uzun
bir zamandan beri terörle mücadele süreci yaşamaktadır.
Terör, insanımıza çok acılar
çektirmiş, memleketimizde psikolojik, sosyal ve ekonomik
derin yaralar açmıştır. Terörist
faaliyetler ve arkasındaki güçler, anarşi
ve terörü, demokratik rejimleri zayıflatıcı
bir tehdit olarak kullanmaktadırlar. Ayrıca, anarşi
ve terörle, toplumun yapısında patolojik birtakım
bozukluklar oluşturularak, normlar ve kuralların
bozulması, böylece devletle toplum, toplumla fert
arasındaki dayanışmanın yıkılması,
güvenin sarsılması amaçlanmaktadır.
Zihinleri bulandırıp toplumsal gerginliği tırmandırarak,
insanları, mensubu olduğu topluma yabancılaştırma
gayretleri vardır. Terörist, kaçakçı,
uyuşturucu taciri, kısaca kanun dışı
yaşayanlar, böyle bir ortamda daha rahat at oynatacaklarını
hayal etmektedirler. 

Hata varsa, gayet tabiî eleştireceğiz,
eleştirileceğiz. Sistemde ortaya çıkacak
hata ve suiistimallere karşı işleyen mekanizmalar
mevcuttur. Herhangi bir şüphede gerekenin yapılacağından
kimse endişe etmesin; ama, birtakım hesaplarla, yapılan
olumlu işleri, alınan tedbirleri de kimse istismar
etmesin; Türkiye, uluslararası platformda, asılsız
iddialarla, bilerek veya bilmeyerek, zor durumlara düşürülmesin.
Değilse, bunun olumsuz sonuçları herkese bir
şekilde yansımaktadır. 

Bu noktada, toplum olarak hayatımızı
huzur ve güven içerisinde devam ettirebilmemiz için,
bütün kurum ve kuruluşlara, her insanımıza
görev düşmektedir. Herkesin, kendisine ve topluma
karşı mesuliyeti vardır. 

Emniyet Genel Müdürlüğümüz
de, Anayasanın ve ilgili yasaların kendisine verdiği
yetkiler çerçevesinde, millî birlik ve bütünlüğümüze
yönelik saldırılar ile terör, uyuşturucu
madde ve silah kaçakçılığıyla
organize suç örgütlerinin faaliyetlerinin önlenmesi
için gerekli faaliyetleri yürütmek, suçu
önlemek ve işlenen suçların faillerini
bularak adlî mercilere iletmekle görevli ve yetkili
kılınmıştır. 

Terör örgütleri, uluslararası
uyuşturucu ve silah kaçakçılarıyla
organize suç şebekelerinin, modern teknoloji ürünleri
haberleşme araçları sayesinde artırdıkları
imkân ve kabiliyetleriyle daha fazla tahribata yöneldikleri
görülmüştür. 

Bilindiği gibi, haberleşme hürriyeti
ve haberleşmenin gizliliğini öngören Anayasamızın
22 nci maddesi, bu esasın istisnaî durumunu da hüküm
altına almıştır. Suç şebekelerinin
modern teknolojiye bağlı faaliyetlerinin klasik yol
ve yöntemlerle denetlenmesi mümkün değildir.
Ancak, özel teçhizat ve yöntemler kullanılarak
önceden kurulacak teknik bir altyapı gereği ortaya
çıkmıştır. Diğer bir deyişle,
söz konusu teknik altyapıya sahip değilseniz,
yasal izin alınsa dahi, teknik olarak bu yöntemi ve
yetkiyi kullanmanız mümkün olmayacaktır.
Bu sebeple, Emniyet Genel Müdürlüğümüz,
suç ve suçluların tespiti, izlenmesi, yakalanması
ve delil elde etmede teknolojik gelişmelerden faydalanabilmek
amacıyla, bir dizi altyapı çalışmaları
başlatmıştır. Yüksek teknoloji
ürünü ve oldukça pahalı olan bu teçhizatın
kurulması için, ödenek tahsisi, özel ekipmanların
alınması, aynı zamanda bu sahada faaliyet
gösteren diğer kurum ve kuruluşların teknik
desteğinin sağlanabilmesi amacıyla, öncelikle,
meşru dayanağa ihtiyaç duyulmuş; bu nedenle,
10 Ocak 1995 günü devlet güvenlik mahkemesine müracaat
edilmiştir. 

Konu, abartılı bir biçimde yansıtılmaya
çalışılmaktadır. Gelişigüzel
ve çok sayıda telefonun dinlenmesi söz konusu
değildir. Çok sınırlı ve yasal
gerekleri yerine getirilerek yapılan uygulama, Anayasamızın
haberleşme hürriyetiyle ilgili hükümlerine
aykırı kabul edilemez. Her olay için mahkemelerce
verilecek kararların ifa edilebilmesi için gereken
altyapıyı kurmaya yönelik bir uygulama mevcuttur.
Bu, ülke içerisindeki herhangi bir telefonun keyfî
olarak dinlenmesi faaliyetini kapsamamaktadır. Konu edilen
uygulama, istihbarî nitelikte bilgi derlenmesinde, diğer
yasal metotlarla birlikte kullanılmak suretiyle tamamlayıcı,
vazgeçilmez bir rol oynamaktadır. Böylece,
suçun önlenebilmesi, suç işleyen sanık
ve şüphelilerin tespiti ve olayların kısa
sürede aydınlatılması sağlanmaktadır.


Diğer birçok demokratik ülkede de
bu yöntemler daha yaygın bir şekilde uygulanmaktadır.
Amerika Birleşik Devletlerinde, FBI'ın yaptırdığı
çiplerin tüm mobil telefonlara takılması
mecburiyeti getirilmiştir. Yine aynı ülkede,
kullanılacak tüm telekomünikasyon sistemlerinin
devletçe denetlenebilme imkânları firmalarca
sağlanmaktadır. Federal polisin denetimini engelleyecek
kriptolu sistemlerin ülke içerisinde satışı
yasaklanmıştır. 

Ülkemizde de, bahse konu altyapı çalışmalarına
bağlı olarak, alınan münferit yasal izinler
ışığında, güvenlik kuvvetlerince
yürütülen operasyonlar sonucu, önemli miktarda
suç örgütü, materyal ve delilleriyle birlikte
ele geçirilmiştir. 

Terörist mihraklarca yoğun faaliyet yürütülmesine
rağmen, ülkemizde, 1995-1996 yıllarında
turizm hedeflerine yönelik önemli hiçbir olay
olmamıştır. Büyük metropol illerimizde,
önceki yıllara nazaran, daha huzurlu bir ortam sağlanabilmiş,
birçok önemli faali meçhul cinayet aydınlatılarak,
failleri, delilleriyle birlikte yargıya intikal ettirilmiştir.


Polisimizin teknik usul ve yöntemleri kullanarak
çözdüğü birçok olaydan sadece
birkaç örneği dahi, bu çalışmaların
önemini çok daha iyi ortaya koyacaktır. 

21 Nisan 1995 tarihinde, İstanbul İli
Sultanahmet Meydanında kalabalık bir bölgede
patlatılmak istenen bomba yüklü çalıntı
bir oto, park yasağı nedeniyle Sarayburnu'na çekilirken
patlamış, çekici şoför ölmüştür.
Katliama teşebbüs eden PKK militanlarından,
çalıntı otoyu satın alan, bombayı
yapan ve otoyu olay yerine bırakan kişiler de içerisinde
olmak üzere, eylemin bütün failleri ve örgütün
diğer üyeleri, benzeri yeni eylemlerin hazırlığı
içerisindeyken, olaydan bir hafta sonra tüm delil
ve dokümanlarıyla birlikte, 8 adet silah, 6 adet bomba,
10 adet dinamit lokumu ve benzeri maddelerle yakalanarak, İstanbul
Devlet Güvenlik Mahkemesine sevk edilmişlerdir. Aynı
sanıkların, 30 Aralık 1994 tarihinde The
Marmara Oteli lobisine bomba koyarak, gazeteci-yazar Onat Kutlar
ile Yasemin Cebenoyan'ın ölümüne sebebiyet
verdikleri anlaşılmıştır. 

İzmir İli Tansaş Mağazası
kafeteryasındaki çöp kutusuna konulan saatli
bombanın 17 Eylül 1995 tarihinde patlatılması
neticesi 5 vatandaşımız ölmüş,
25 vatandaşımız yaralanmıştır.
Bu olayın failleri olan 9 PKK militanı sanık,
bomba yapımı için hazırlanmış
20 adet TNT kalıbı, 12 adet fünyeyle birlikte
yakalanmıştır. Yakalananların, kitlesel
katliam niteliğindeki bazı olayların hazırlığı
içerisinde oldukları belirlenmiştir. 

PKK terör örgütünün 4 mensubu,
Antalya İlimizdeki turistik tesislerimizi bombalamak üzere
hazırlık içerisindeyken, 2 Temmuz 1996 tarihinde,
10 adet TNT kalıbı, 10 adet fünyeyle birlikte
yakalanmıştır.

1996 yılı içerisinde yapılan
3 ayrı operasyonda, komşumuz bir ülkede bomba
eğitimi görerek sabotaj yapmak üzere ülkeye
giren PKK militanlarıyla, bunlara yataklık yapan
85 sanık, 12 silah ve cephanesi, 49 adet plastik tipi ametol
patlayıcı, 32 kalıp TNT, 95 adet fünyeyle
birlikte, eylemlere başlamadan yakalanarak İzmir
Devlet Güvenlik Mahkemesine sevk edilmiştir.

1995 ve 1996 yıllarında İstanbul
İlinde, DHKP-C adlı terör örgütüne
yönelik olarak yapılan 4 ayrı operasyonda,
191 militan, 30 silah, 1 law silahı, 13 el bombası,
49 fünye, 100 dinamit lokumu, 7 944 adet mermiyle birlikte
yakalanmıştır. Yapılan soruşturmalarda,
8'i güvenlik görevlisi olmak üzere 10 kişinin
öldürülmesi eylemlerinin failleri oldukları
ve yeni suikast eylemleri hazırlığı içerisinde
bulundukları ortaya çıkarılmıştır.

1995 yılından günümüze
kadar, Diyarbakır İlinde yapılan üç
ayrı operasyonda, 109 Hizbullah militanı, 28 silah,
14 bomba ve benzeri malzemeyle yakalanarak, yapılan soruşturmalar
sonunda, bölgedeki birçok faili meçhul cinayet
aydınlatılırken, bölgede Hizbullah-PKK
çatışması şeklinde devam eden
seri cinayetler önlenmiş ve örgütün
bölgedeki etkinliği kırılmıştır.


Uyuşturucu kaçakçılığının
önlenmesi amacıyla, 1995 ve 1996 yıllarında
yapılan operasyonlarda ülke genelinde ortaya çıkarılan
uyuşturcu kaçakçılığı
olaylarının çok ciddî bir bölümü,
teknik tespit yöntemleri sayesindedir. 

Değerli milletvekilleri, terör, organize
suçlar ve uyuşturucuyla mücadelede istihbarata
çok önemli katkısı olan teknik hizmetlerin
doğacak anlaşmazlıklar ve engellemeler nedeniyle
atıl kalması, telafisi güç ve hatta
onarılması mümkün olmayan atalete yol
açacaktır. Polisin teknik uygulamalarına
kolaylık sağlayan bir altyapı oluşturma
çalışması, polise dilediği tüm
telefonları dinleme yetkisi verme anlamında değildir.
Bu yönde başlatılacak bir eleştiri, bizi,
polisimize, güvenlik kuvvetlerimize, silah, mermi, araç,
gereç ve benzeri malzemelerin de verilmemesi gerektiği
şeklinde mantık dışı bir sonuca
götürür. 

Polis, kendisine verilen silahı, nasıl,
ancak yasal çerçevede ve kanunî şartlar
oluştuğunda kullanmak durumundaysa, diğer yetkilerini
de aynı hassasiyet içerisinde kullanmak durumundadır.
Her konuda olduğu gibi, bu konularda da, herhangi bir suiistimal
durumunda, gereğinin titizlikle yerine getirileceğinden,
herkes emin olsun. Mevcut durumu, teşkilatlanmayı
ve uygulamaları, olması gereken noktaya ulaştırma
gayretinde ve kararlılığındayız.


Hiç kimse, hukuk devletinin gerekleri dışına
çıkamaz; ancak “Türkiye'nin tamamı
dinleniyor, haberleşme özgürlüğü
yaralanmaktadır” veya “herkesin telefonu alenî
dinleniyor” gibi haksız isnatlar ve iddialar yanlıştır.
Malum söylemler ardına gizlenip, güvenlik kuvvetlerini
sindirmeye, hukukî uygulamaları baskı altına
almaya kimsenin hakkı yoktur. 

Tekraren ifade ediyorum; bahsedilen mahkeme kararı,
sadece, teknik bir altyapı çalışmasına
yöneliktir. Her şey, her olay için münferit
olmak üzere, alınacak hâkim kararına
göre uygulama yapılmaktadır. Bu, Anayasamıza,
yasalarımıza uygun bir uygulamadır. 

Biraz önce birkaç örneğini saydığım
teknik çalışmalar sonucu ortaya çıkarılan,
önlenen olaylardan biri bile, bu uygulamayı ciddiyetle
desteklemek ve onaylamak için yeterlidir. 

Uygulamayı tasvip etsin veya etmesin, bu uygulamanın
önlediği olaylar sonucu yaşıyor olanlardan
birinin, yakınımız veya tanıdığımız
olabileceğini, yakınımız olsun olmasın,
ama, mutlaka, birçok insanımızın bu
uygulama sonucu yaşıyor olduğunu düşünüyoruz.
Buna muktedir iken, istismar korkusuyla hareketsiz kalmanın
vicdanî sorumluluğunu kim yüklenebilir?!. 

Emniyet teşkilatı hakkında konuşan
herkes, polisimizin, çağın teknolojisinden faydalanmasını,
delilden sanığa gitmesini savunmaktadır. Bu
defa, polisin maksada uygun kullandığı teknik
çalışmaya karşı olmak, bu düşüncelerle
çelişmektedir. 

Burada, bir noktayı daha ilave etmek istiyorum.
Sayın Aşırım, galiba, konuşmasının
bir bölümünde, Genel Başkanımızı
kastederek, kendi deneyimlerini aktardı ve “son üç
yıl” dedi. Kendisi, son üç yılın
içinde iki yıl, Sayın Genel Başkanımızın
çok yakın çevresindeydi; özellikle,
o “dikta” diyerek suçladığı
eşinin himayesindeydi. Fakat, ANAP'lı milletvekili
arkadaşlarımı uyarmak istiyorum; bir başka
partiye geçtiği zaman, sonra, sizi de şikâyet
edebilir. Onun için, bu konuya dikkat etmek lazım.
(DYP sıralarından alkışlar) 

Özellikle, Sayın Araslı'nın
“Özel Yaşamın Gizliliği Hakkı
ve T.C. Anayasasında Düzenlenişi” isimli
bir kitabı var; doçentlik tezim için üzerinde
oldukça çalıştım. Orada da değişik
argümanlar gündeme getiriliyor “iki kişi
hakkındaki bir konuyu, onay alınmadan tek yönlü
açıklama olmaz; bu da, kişisel, özel
hayatın gizliliğiyle ilgilidir” diyor. Konuşmalarında,
bu tür konular sık sık yer aldığı
için bu konuya değinmek ihtiyacı duydum.

Ben, sadece, kişilerin ne günlerde olacağı
belli olmadığı için, o anki durumuna
göre eskiyi karalamanın doğru olmadığı
kanaatindeyim.

Bu düşüncelerle, konuyu, Yüce
Meclisin takdirlerine arz ediyor, Yüce Heyetinizi en içten
saygılarımla selamlıyorum.

Teşekkür ederim. (DYP sıralarından
alkışlar) 

BAŞKAN - Sayın Yılmazyıldız,
teşekkür ediyorum.

ADİL AŞIRIM (Iğdır) - Sayın
Başkan, Sayın Yılmazyıldız,
demin isim vererek bahsetti... Söz alabilir miyim?

BAŞKAN - Buyurun efendim; nedir?

ADİL AŞIRIM (Iğdır) - O zaman
dinlememişsiniz!

BAŞKAN - Efendim, bir dakika... Rica ediyorum...

Her hatibin sözünü, mümkün
olduğunca dikkatle takip ederim. Şimdi kalksam, ben,
zatı âlinize, siz de İçtüzüğü
okumamışsınız desem uygun düşmez;
onun için demiyorum. 

ADİL AŞIRIM (Iğdır) - İçtüzüğün
69 uncu maddesine göre, sataşmadan dolayı söz
istiyorum.

BAŞKAN - Müsaade buyurun.

İçtüzük açık,
diyor ki: “Bir sayın milletvekili, hangi konuda rencide
olduğunu, neden dolayı söz istediğini Başkana
açıklar, ifade eder.” Onun için soruyorum
ki, konu nedir?

Buyurun.

ADİL AŞIRIM (Iğdır) - Efendim,
kendisi, bana atfen “iki yıl kadar Sayın Çiller'in
müşavirliğini yaptığımı,
onun çok yakınında olduğumu, her şeyi
bilip, sonradan da Anavatan Partisi milletvekili olduktan sonra...”

İLYAS YILMAZYILDIZ (Balıkesir) - Önce
DSP...

BAŞKAN - Müsaade buyurun efendim, arkadaşımız
beyanda bulunsun.

ADİL AŞIRIM (Iğdır) - “...onların
dönemine ilişkin olarak onları ifade ettiğimi”
söylediler.

Efendim, ben, memur olarak, Başbakanlık
Müşaviri olarak kendisinin müşaviri oldum.

BAŞKAN - Gayet tabiîdir o.

ADİL AŞIRIM (Iğdır) - Kendisinin
müşaviri olduğumu ve Sayın Yılmazyıldız,
benim, onun çok yakını olduğumu söyledi.
Eğer, onun çok yakını olduğumu söylüyorsa,
o zaman, benim söylediklerim doğrudur.

Yalnız, orada isim vermedim; ama, şunu
söylemek istiyorum: Hukuktan uzaklaşan başbakanlar
bazen yetkiyi etrafına veya -mesela- eşine verebilir
ve bunu da tekrar söylüyorum, iddia da ediyorum. 

BAŞKAN - Efendim, teşekkür ediyorum.
Zaten, burada da fazla birşey söyleyecek değiliz...

MEHMET GÖZLÜKAYA (Denizli) - Ne ilgisi
var!.. Ayıp oldu bu senin söylediğin. 

ADİL AŞIRIM (Iğdır) - Sen
ne bilirsin bu işleri!..

BAŞKAN - Efendim, müsaade buyurun... Sayın
Gözlükaya... Sayın Aşırım...
Efendim, müsaade buyurun...

Müşavirler, kimin müşaviriyse
ona en yakın insanlardır; bu, müşavirliğin
doğasında vardır. Rica ediyorum... 

1.-İstanbul Milletvekili Halit Dumankaya
ve 58 Arkadaşının, TURBAN İmkânlarını
Kişisel ve Siyasî Menfaatlerine Alet Ettiği ve
Yolsuzlukların Üzerine Gitmeyerek Görevini Kötüye
Kullandığı ve Bu Eyleminin TCK'nun 240 ıncı
Maddesine Uyduğu İddiasıyla Eski Başbakan
Tansu Çiller Hakkında Meclis Soruşturması
Açılmasına İlişkin önergesi
(9/10) (Devam) 

BAŞKAN - Sayın milletvekilleri, biraz
önce, Sayın Uluğbay, itiraza esas olmak üzere
bir beyanda bulunmuştu; ben de, Başkanlık olarak
fevkalade üzüldüğümü, bir haksızlık
varsa, bunun giderilmesinin her şeyden önce, her kurum
ve kuruluştan önce bizim görevimiz olduğunu
ifade etmiştim ve inanın, Divan olarak, bir yük
altında olduğumuzu  ifade edeyim; ama, şükrediyorum
Allah'a ki, o yükten kurtulduk; şöyle: O hususun
zabıtlara geçmesinden sonra, arkadaşlarımdan,
kupaları, yerlerİ, sehpa ile lambrinin arasında
yapım itibariyle boşluklar var; oraları, lütfen,
bir kere daha -tabiri caizse- didik didik arayınız
diye ricada bulundum ve Kanunlar ve Kararlar Daire Başkanlığında
görevli arkadaşımız, Sayın Bülent
Ecevit Beyefendiye ait 267 numaralı oy pusulasını
-galiba, kupaların boca edilmesi esnasında, sehpa
ile lambrinin arasına girmiş olacak ki, tasnifte
görülmemiş- sonradan arkadaşlarımız
buldular; şimdi, bu oy pusulasını Tutanak
Müdürlüğüne gönderiyorum; rengine
göre... 

ALGAN HACALOĞLU (İstanbul) - Sayın
Başkan, belki, bir tane daha vardır; çünkü,
bir oy fark kaldı... 

HACI FİLİZ (Kırıkkale)
- Allah Allah!..

BAŞKAN - Onu mu, o farkı mı bulalım
Sayın Hacaloğlu!.. Efendim, o farkı bulmak bana
düşmez... 

Şimdi, bu oy pusulasını Tutanak
Müdürlüğüne gönderiyorum; oy pusulası,
rengine göre, sayılar içerisindeki yerini alacak...

ALTAN ÖYMEN (İstanbul) - Sayın
Başkan, bu belirttiğiniz husus, oylamanın neticesini
etkileyecek niteliktedir. İki kişi, ayrıca,
burada bulunmadıkları halde kupaya oy attıkları
yolunda size müracaatta bulunuyorlar; oylama sonucu bu şekilde
iki farkla bitiyor. Sayın Bülent Ecevit'inki düşmüş;
öteki iki kişi burada yok;  bu oylama üzerinde
yeniden durmak lazım. Bence, usule davet açısından,
usul açısından İçtüzüğe
göre bir görüşme açsanız çok
yerinde olur.

BAŞKAN - Sayın Öymen, ben sizi
anlıyorum efendim. Tabiî, arkadaşlarımızın
13 üncü maddeye göre Divana müracaat etme,
Divanın bunu araştırma, inceleme imkânı
vardır. Şu anda birleşimi yöneten Başkan
olarak benim yapabileceğim bir husus yoktur; ama, Divana müracaat
etme her zaman mümkündür. Zannediyorum  zaten o
müracaat da yapılacaktır.

ALTAN ÖYMEN (İstanbul) - Oylama sonucu
ne olacak?

BAŞKAN - Efendim ?.. 

ALTAN ÖYMEN (İstanbul) - Oylama sonucu,
başlangıçta 5 farklı olarak ilan edilmişti,
sonra yeni durum ilan edilmedi; bunu ne zaman ilan edeceksiniz?

BAŞKAN - Efendim, tutanağı gönderdim,
tutanakta düzeltme yaparız.

MEHMET GÖZLÜKAYA (Denizli) - Sayın
Başkan... 

BAŞKAN - Buyurun Sayın Gözlükaya.

MEHMET GÖZLÜKAYA (Denizli) -Sayın
Başkan,  biz, Divanın kasıtlı davranmasını
hiçbir zaman kabul edemeyiz, düşünemeyiz
de; ancak, oylama sonuçları ilan edildikten sonra
bu oyun “efendim, lambirin arasına sıkışmış”
gibi bir gerekçeyle geçerli addedilmesi, kullanılmış
addedilmesi bize göre yerinde değildir, itiraz geçersizdir.
Bu bakımdan, tutanağa geçmemesini istirham ediyoruz.

BAŞKAN - Sayın Gözlükaya,
Sayın Ecevit burada bir genel başkandır; “ben,
oy kullandım” dediler; tasnifte de oy pusulasının
çıkmadığını Tutanak Müdürlüğünden
bana bilgi olarak getirdiler; burada da Sayın Ecevit'e
ait bir pusula bulundu, bendeniz de zaten, Tutanak Müdürlüğüne
gönderdiğimi, tutanakta yerini alacağını
ifade ettim; ama, netice şöyle oldu diye bir beyanda
bulunmadım. Zaten, Demokratik Sol Partili arkadaşlarımız
itirazda bulunacaklarını ifade ettiler. Divanda
görüşülecektir efendim.

MEHMET GÖZLÜKAYA (Denizli) - Onun yeri
ayrı efendim...

BAŞKAN - Tabiî, efendim ben onu ifade
etmeye çalıştım.

MEHMET GÖZLÜKAYA (Denizli) -İtirazı
kabul etmiyoruz.

2.-İzmir Milletvekili Sabri Ergül
ve 19 arkadaşının, polis tarafından
dinlenen telefonlar hakkındaki iddiaları araştırmak
amacıyla Meclis araştırması açılmasına
ilişkin önergesi (10/108) (Devam)


BAŞKAN - Demokratik Sol Parti Grubu adına,
Sayın Talay; buyurun. (DSP sıralarından alkışlar)

Sayın Talay, beni siz bari anlayın;
nasıl olsa komisyon kurulma kararı verilecek.

Buyurun. 

DSP GRUBU ADINA M. İSTEMİHAN TALAY
(İçel) - Sayın Başkan, değerli
milletvekilleri; telefonların dinlenmesi konusu, uzun zamandan
beri Türkiye'nin gündeminde bulunmaktadır. Teknolojik
gelişmelerle birlikte, telefon dinleme imkânları
daha da arttığı için, dinlenen kişilerin
sayısında da büyük artışlar
olduğu iddiaları vardır. Demokratik Sol Parti
olarak, biz, konuya anayasal ve yasal bir çerçeve
içerisinde ve objektif değerlendirmelerle yaklaşmayı
uygun görmekteyiz; çünkü, konu, çok
yönlüdür, çok önemlidir ve bütün
bu yönleriyle açıklanmasında da büyük
yararlar vardır. Demokratik Sol Parti, bu doğrultuda,
konuya çok hassas bir şekilde yaklaşmış
ve İzmir Milletvekilimiz Sayın Hakan Tartan'ın
soru önergesiyle, çok önceden bu konuyu Türkiye
Büyük Millet Meclisi gündemine getirmiş ve
Sayın İçişleri Bakanının
vermiş olduğu cevapları da, maalesef yeterli
bulmamıştır.

Konuya ilk olarak, yasal ve anayasal açıdan
yaklaştığımızda, Anayasanın
“Temel Haklar ve Ödevler” bölümünde
yer alan “Özel hayatın gizliliği ve korunması”
çerçevesinde değerlendirilen üç
önemli kişisel haktan biri olarak görüyoruz
haberleşme özgürlüğünü. 

Demokratik bir ülkede, özel hayat ve aile
hayatı gizlidir; herkes, bu hakkına saygı
gösterilmesini isteme hakkına sahiptir. Aynı
şekilde, kimsenin konutuna dokunulamaz ve üçüncü
önemli hak olarak da, herkes, haberleşme hürriyetine
sahiptir ve haberleşmenin gizliliği esastır.
Bu özgürlüklerin, kanunun açıkça
gösterdiği hallerde hâkim kararı olmadan
veya kanunen gecikmesinde sakınca bulunan hallerde, kanunla
yetkili kılanın merciin emri bulunmadıkça
engellenemeyeceği ve gizliliğine dokunulamayacağı
bir gerçektir; ancak, savaş ve sıkıyönetim
ve olağanüstü hal durumlarında bu hakların
tamamen veya kısmen durdurulması söz konusu
olabilmektedir. 

Yasalarımız açısından,
muhaberenin gizliliğinin ihlalinin, Türk Ceza Kanununda
bir suç olarak düzenlendiğini görüyoruz.
Haberleşme özgürlüğünü engelleyen
veya muhabere gönderilerini imha eden veya diğer tarafın
rızası olmadan muhabereyi açıklayan
veya gizliliği ihlal eden PTT memurları, Türk
Ceza Kanununda cezalandırılmaktadır; ancak,
aynı eylemi, aynı fiili işleyen diğer
kişiler hakkında soruşturma yapılması,
ilgililerin şikâyetine bağlı bulunmaktadır.


Bu noktada karşımıza ilginç
bir örnek çıkmaktadır. Hepinizin hatırladığı
gibi, Çankaya zirvesinde Sayın Başbakan Erbakan,
24 Aralık 1996 tarihinde Milliyet Gazetesinin verdiği
habere göre, önündeki dosyalardan bir kâğıt
çıkarıyor ve Sayın Mesut Yılmaz'a
dönerek “İstanbul DGM Savcısı ile
görüşmek istemişsiniz, kendisinden, elinizdeki
belgelerle ilgili olarak, nereye verebileceğinizi öğrenmek
istemişsiniz. Sayın Savcı da, sizinle özel
görüşmek istediğini belirtmiş”
diyerek, elindeki belgeden bu telefon konuşması metnini
okuyor. 

Bu örneği, haberleşmenin gizliliğinin
ihlali açısından ve yukarıda verdiğimiz
yasal ve anayasal bilgiler açısından değerlendirdiğimiz
zaman, Başbakan Sayın Erbakan, Başbakan değil
de PTT memuru olsaydı, Türk Ceza Kanununa göre,
bir haberleşmeyi ilgili tarafların rızası
olmadan açıkladığı ve gizliliği
ihlal ettiği için, savcılar tarafından
resen kovuşturulacaktı ve tabiî bunun sonucunda
da mahkeme tarafından cezalandırılacaktı;
ama, biliyoruz ki, Sayın Erbakan PTT memuru değil;
Başbakan. Yerleşik gelenekleri olan, oturmuş
demokrasisi olan bir ülkede, Sayın Erbakan Başbakan
olsaydı veya Amerika Birleşik Devletlerinde Başkan
olsaydı, bu belgeyi okuduktan sonra koltuğunda bir
gün bile oturması mümkün olmayabilirdi,
istifa etme zorunluluğu gündeme gelebilirdi.

Hepiniz hatırlıyorsunuz; Amerika Birleşik
Devletlerinde, Watergate skandalı denilen olayla; yani,
Demokrat Partinin genel merkezinin dinlenmesine yönelik eylem
nedeniyle, o dönemin en güçlü Başkanlarından
Nixon istifa etmek zorunda kalmıştı ve ardından
yargılanmak durumunda kalmıştı. Bu
bilgileri verdikten sonra...

KAHRAMAN EMMİOĞLU (Gaziantep) - Ne ilgisi
var?

M. İSTEMİHAN TALAY (Devamla)- İlgisi
var Sayın Emmioğlu; yani, bu bir ilişki meselesi.


KAHRAMAN EMMİOĞLU (Gaziantep) - Tabiî,
sizin ilişkiniz öyle olabilir.

M. İSTEMİHAN TALAY (Devamla) - Sayın
Başkan, değerli milletvekilleri; bize göre, Türkiye
Büyük Millet Meclisinin çok önemli bir görevi
de, sadece yeni yasa çıkarmak değil, aynı
zamanda, Türk Ceza Kanunu, Medeni Kanun gibi, yaklaşık
70 yıldan beri yürürlükte olan bazı
temel kanunları günün şartlarına
göre yeniden değerlendirmek ve çağın
ihtiyaçlarına cevap verecek hale getirmektir. Adalet
Bakanlığında uzun zamandır devam eden
ve hâlâ sonuçlanmayan Türk Ceza Kanunu
öntasarısının, hem yukarıda belirttiğimiz
çağdışı hükümlerinin
bir an önce düzeltilmesi hem de özel hayatın
ve haberleşmenin gizliliğini ihlal suçlarının
Türk Ceza Kanunu kapsamına alınması
ve savcılar tarafından resen kovuşturulan
bir suç niteliğine getirilmesi, Türkiye Büyük
Millet Meclisinin önünde önemli bir görev
olarak bulunmaktadır. 

Sayın Başkan, değerli milletvekilleri;
son yıllarda, telefonların dinlenmesiyle ilgili
basına yansıyan bir skandal, 29 Nisan 1994'te, o
zamanki Sayın Başbakan Tansu Çiller'in, Devlet
Bakanları Sayın Bekir Sami Daçe ve Sayın
Necmettin Cevheri ile yaptığı üçlü
telekonferans konuşmasının banda alınarak
Yeni Günaydın gazetesinde yayınlanması
olayıdır. Konu, her bakımdan ilginçtir.
Eski Genelkurmay Başkanı Sayın Doğan Güreş'in,
yasalara göre, artık emekliliği kesinleşmekte
ve yeni bir uzatma mümkün olmamaktadır. Kamuoyunda
ve Hükümette bir gerilim vardır. Sayın
Çiller, bu üçlü konuşmada, Sayın
Güreş'in görev süresinin uzatılması
için her türlü çabanın gösterilmesini
istiyor, bakanlarına bu işin gizli olduğunu ve
üçünün arasında kalmasını
söylüyor ve ne hikmetse, çok kısa bir
süre sonra bir bant kaydı olarak bu görüşmeler
Yeni Günaydın Gazetesinde yayımlanıyor.
Bu telefon kaydı kimler tarafından alınmıştır?
Neden ve nasıl basına sızdırılmıştır?
Yani, bu konu, sadece muhalefetle ilgili bir olay değil; iktidarda
da yaşanan bir olay. Dolayısıyla, Türkiye
Büyük Millet Meclisinin, bugün, bu konuyu araştırması,
Türkiye'deki haberleşmenin gizliliğini sağlayan
anlayış bakımından, ilkeler bakımından
bir gereklilik haline gelmiştir. Bu anlattığım
örnekler de bunu ortaya koymaktadır. 

Sayın Başkan, değerli milletvekilleri;
bunlara ilaveten, Anamuhalefet Partisi Liderinin veya diğer
milletvekillerinin uzun süredir telefonlarının
dinlendiğinden şikâyet etmesi de, kamuoyunda sık
sık işitilen yakınmalar haline gelmiştir.
Bu çerçevede, hepimiz, Türkiye'nin, iç
ve dış terör odaklarının hedefi
olduğunu biliyoruz. Terörle mücadele için,
Meclisimiz ve milletimiz, maddî manevî hiçbir
fedekârlıktan kaçınmamakta ve terör
mücadelesinde hükümetlere daima destek vermektedir.
Diğer taraftan, demokratik batılı ülkelerde
de adlî ve idarî amaçlı dinleme, bir
davada delil toplamak, ulusal güvenlik ve kamu düzenini
korumak amaçlarıyla yapılabilmektedir. Örneğin,
1968 yılında, Amerika Birleşik Devletlerinde,
Sokakların Güvenliği ve Suçun Kontrol Yasasıyla,
ilk kez, federal dinleme mekanizması yasal bir zemine oturtulmuştur.
Aynı şekilde, 1995 Ocak ayında, Fransa'da
Güvenlik ve Programlama Yönelim Yasası çıkarılmış
ve idarî amaçlı dinleme yasallaştırılmıştır.


Türkiye'de ise, bu konuda yasal bir boşluk
olduğunu yukarıda belirtmiştik. Anayasada, usulüne
göre verilmiş hâkim kararı ve yetkili
merci kararlarının, kanunun açıkça
belirttiği hususlara dayanması öngörülmüştür.
Dolayısıyla, haberleşmenin gizlice dinlenmesi,
somut ve özel durumlar için geçerli olacaktır.


Türkiye'de, Ankara 2 Numaralı Devlet
Güvenlik Mahkemesi, gizli bir kararla, Emniyet Genel Müdürlüğüne,
telefonları, vatanın ve milletin bütünlüğünü
tehdit eden suç odaklarının faaliyetlerinin
önlenmesi gerekçesiyle dinleme yetkisini vermiştir;
ancak, biraz önce belirttiğim yakınmalardan da
anlaşıldığı gibi, bu yetkinin,
bu çerçeveyi aşan bir şekilde kullanıldığı
anlaşılmaktadır. 

Sayın Başkan, değerli milletvekilleri,
Sayın Adalet Bakanı Şevket Kazan'ın
da, bu konuda hassasiyet göstererek, Adalet Bakanlığı
Teftiş Kurulunu, bu gelişmeleri, bu kararları
incelemeyle yetkilendirdiğini ve mevzuata aykırı
durumlarda Yargıtaya başvuracağını
belirtmesini, olumlu bir gelişme olarak, burada, vurgulamak
istiyorum. 

Şimdi, bütün bu bilgileri özetlersek,
Türkiye'nin terörle mücadelesini dikkate almamızın
gereği ortaya çıkmaktadır. Diğer
taraftan, uygulamanın terörle sınırlı
olması şarttır. Bu kadar geniş ve yaygın
bir dinlemenin, Anayasaya ve kişi haklarına aykırı
olduğu da açıktır. Türkiye Büyük
Millet Meclisinin, Sayın Şevket Kazan'ın başlattığı
incelemeden  haberdar olması, bu aşamada yararlı
olacaktır. 

Ayrıca, idarenin,  bu tür yetkilerini,
kısa zamanda meşru yasal zeminler üzerine oturtmak
zorunluluğu vardır. Hükümetin,  eskiyen yasaları
yeni koşullara uygun hale getirmek ve haberleşmenin
gizliliği ilkesini yeni yasal zeminlere dayandırmak
konusunda gerekli çalışmaları yapması
da zorunludur. 

Bunlara ek olarak, en son Anayasa Mahkemesi kararıyla
da ortaya çıkan bir gerçeği belirtmek
istiyorum. PTT'nin T'sinin özelleştirilmesi durumunda,
bu ilişkilerin daha da karmaşık hale gelmesi
beklenmelidir. Şimdiye kadar, kamu ajanlarının
yönetim ve denetimindeki telefon muhaberesinin özel
yabancı şirketler tarafından yönetilmesi
durumunda, hem ulusal güvenliği hem de kişilerin
temel haklarına yönelen başka uygulamaları
gündeme getireceği endişesini taşıyoruz.


Basit bir örnek vermek gerekirse, özel
kişilerin sırlarının ifşası,
bir bankanın ticari sır niteliğindeki telefon
görüşmelerinin sızdırılması,
tamiri mümkün olmayan sonuçlar yaratabilecektir.
Daha da önemlisi, şu andaki duruma bile cevap veremeyen
bir mevzuat eksikliği varken, telefonun, özel şirketlerin
yönetiminde daha büyük yasal boşluklarla
karşı karşıya kalması kaçınılmazdır.
Bu nedenle, mevzuat çalışmalarının
hızlandırılması ve sonuçlandırılması
şarttır. 

Sayın Başkan, değerli milletvekilleri;
telefon haberleşmesinin güvenilirliğini gerçekleştirmek,
yasal olmayan telefon dinlemesinin önlenmesini sağlamak,
terör mücadelesine yönelik dinlemenin sınırlarını
saptamak yanında, Türk Ceza Kanununda yeni koşulları
dikkate alan ve özelleştirme durumunda PTT'nin sorumluluğunu
belirleyen düzenlemelere ışık tutacak
şekilde bir Meclis araştırmasının
açılmasını, Demokratik Sol Parti olarak,
biz de olumlu karşılıyoruz. 

Yüce Meclise saygılar sunuyorum. (DSP
ve CHP sıralarından alkışlar)

BAŞKAN - Sayın Talay, teşekkür
ediyorum. 

Sayın milletvekilleri, Meclis araştırması
önergesiyle ilgili müzakereler tamamlanmıştır.


OYA ARASLI (İçel) - Sayın Başkan,
önerge sahipleri adına söz vermediniz. 

BAŞKAN - Efendim?..

OYA ARASLI (İçel) - Önerge sahipleri
adına söz istiyorum. 

BAŞKAN - Affedersiniz Sayın Araslı...
Bir dakikanızı rica edeyim efendim... 

Ben, Sayın Ergül önce konuşunca,
sanki önerge sahibi konuştu diye düşündüm;
halbuki, önerge sahibinin sonda konuşması lazım.
Sayın Ergül, grup adına konuştu.

Önerge sahipleri adına, birinci imza
sahibi Sayın Ergül; zatıâliniz...

OYA ARASLI (İçel) - Sayın Ergül'ün
izniyle ben konuşacağım Sayın Başkan.

BAŞKAN - Buyurun Sayın Araslı.
(CHP sıralarından alkışlar)

Efendim, özür diliyorum, kusura bakmayın.

OYA ARASLI (İçel) - Sayın Başkan,
değerli milletvekilleri; sizleri saygıyla selamlıyorum.
(10/108) sayılı bu Meclis araştırması
önergesi hakkında, önerge sahiplerinden birisi
sıfatıyla söz almış bulunuyorum.

Bu Meclis araştırması önergesinin
konusu, herkesin bildiği gibi, Ankara 2 nolu Devlet Güvenlik
Mahkemesinin 10 Ocak 1995 tarih ve 1995/5 sayılı
kararı ve bunu izleyen bir dizi kararıyla, polise,
telefon dinleme yetkisini vermesi ve bu yetkiye dayalı
olarak gerçekleştirilen telefon dinlenmesi olaylarıdır.


Bilindiği gibi, haberleşme, kişinin
özel yaşamının çok önemli
bir parçasıdır. Günümüzün
bütün anayasaları gibi, bizim Anayasamız
da, önce kişiyi bir fizik varlık olarak ele
almış ve kişinin yaşam hakkına,
beden bütünlüğüne güvence getirmiştir;
ikinci olarak, kişinin, manevi varlığı
ve kişiliği korunmuş; üçüncü
olarak da, kişinin, çevreyle ilişkileri içerisinde
güvence altına alınmasına çalışılmıştır;
bu da, özel yaşamının, konutunun ve haberleşmelerinin
güvence altına alınması yoluyla gerçekleştirilmiştir.


Kişinin özel yaşamına sağlanacak
dokunulmazlık, kişinin gelişmesi, ruh ve beden
sağlığının korunması açısından
da büyük önem taşır. 

Bu gerçekleri göz önünde tutan
anayasamız, 20 nci maddesinde özel yaşama, 21
inci maddesinde konuta, 22 nci maddesinde de haberleşmeye
bir gizlilik getirmiştir. Nedir bu gizlilik: Gizlilik, kişinin
özel yaşamı, konutu ve haberleşmeleri
hakkında, başkalarının, ancak kişinin
izin verdiği ölçüde, izin verdiği süreler
içerisinde, izin verdiği zaman dilimleri çerçevesinde
bilgi sahibi olabilmesinin koruma altına alınmış
olması demektir.

Bu gizliliğin bozulması, çok sınırlı
hallerde mümkündür. Bizim Anayasamız, gerek
20 nci maddesinde gerek 21 inci maddesinde gerek 22 nci maddesinde,
bu gizliliğin bozulmasının mümkün
olabileceği halleri, özel yaşamın gizliliği
hakkının istisnaları olarak, gayet açık
ve seçik bir biçimde ortaya koymuştur. Haberleşme
için bu istisna, kanunun gösterdiği hallerde,
yargı kararıyla gerçekleşebilir ve
kanun, bu halleri gösterirken, Anayasanın 13 üncü
maddesinin belirlediği sınırlar içerisinde
kalmalıdır; demokratik bir toplum düzeninin
gereklerine uygun bir istisna boyutu tespit etmelidir; yine, Anayasanın
13 üncü maddesinde gösterilen amaçlara ulaşmaya
yetecek ölçüde bu sınırlamanın
yapılmasına imkân tanımalıdır.

Ancak, önümüze gelen olayda, bu gereklerin
yerine getirilmediğini görüyoruz. Gerçi,
ortada bir yargı kararı var; ama, bu, istisna boyutlarını
aşacak ölçüde geniş, toplu bir dinleme
yetkisi veren bir yargı kararı. Bir hukuk devletinde,
bir demokratik devlette ve Anayasamız ilkeleri karşısında,
böyle bir genel dinleme yetkisinin, yargı kararıyla
polise verilmemesi gerekir. Elbette ki suç önlenecektir,
elbette ki suçlular takip edilecektir; ama, bu yapılırken,
kişilerin özel yaşamlarının gizliliği,
bu haktan artakalacak bir parça geriye bırakmayacak
bir biçimde tehlikeye atılamayacaktır. Bu
yargı kararında, bu gereğe uyulmamıştır.
Bu karardan yola çıkılarak herkesin haberleşmesi
dinlenebilir. Bu, bir demokratik düzenin kabul edemeyeceği
bir durumdur ve bu durum karşısında, ben,
Amerika Birleşik Devletlerinde Federal Yüksek Mahkemenin
yıllarca önce almış olduğu bir kararı
burada sizlere anımsatmak istiyorum; bu kararda yargıç
şöyle diyor: “Devletin görevi, suçları
takip etmek ve suçluları cezalandırmaktır;
ama, bunu yaparken, devletin kendisi, hukuka aykırı
yollara sapmaktan kaçınmalıdır; çünkü,
devletin hukuka aykırı yollara sapmasından
toplumun göreceği zarar, bir suçlunun cezalandırılmamasından
doğacak zarardan çok daha büyüktür.”


Bu kararı burada dile getirirken, suçlular
cezasız bırakılsın demek istemiyorum;
ama, suçlular takip edilirken, devlet, bu takibi, hukuk
kurallarına sadık kalarak yapsın diyorum.
Bir devlet olmanın, hele, bir hukuk devleti olmanın
yolu, hem hukuk ilkelerine bağlı kalmaktan hem de suçluları
cezasız bırakmamaktan geçmektedir ve marifet,
bu hassas dengeyi kurabilmek, bu iki amacı, birlikte, çok
mükemmel bir şekilde gerçekleştirebilmektir;
ama, önümüzdeki karar, maalesef, böyle bir
dengenin kurulabilmesine, bu her iki amaca birlikte ulaşılmasına
elvermeyecek nitelikte bir karardır. 

Ben, hukuk devleti dediğimiz zaman şunları
anımsıyorum, şunları söylemek
istiyorum: Hukuk devleti, yanlışlardan doğruların,
haksızlıklardan adaletin, hukuka aykırılıklardan
hukuka uygun sonuçların doğmasının
beklenmediği ve beklenemeyeceği, toplum yaşamının
her aşamasında, kişilerin, devletin ve tüm
kurumların hukuk düzenine saygı gösterdiği
bir devlet biçimidir. 

Şimdi, değerli arkadaşlarım,
acaba bu yargı kararıyla, Anayasa hükümlerine
hiç uygun olmayan bir yargı kararıyla, bu
hukuk devleti ilkesini nasıl gerçekleştirebiliriz,
suçluların takibini hukuk kuralları çerçevesinde
nasıl yapabiliriz? Aslında, doğrusu, yargı
kararının her somut olayda, ne kadar süreyle
dinleme yapılacağının ortaya konularak
verilmesiydi; bu verilmemiştir. Genel bir dinleme yetkisi
verilmiştir ve bu yolla, belki çok olumlu birtakım
icraatlar yapılabilmiştir, bazı büyük
tehlikeler önlenebilmiştir; ama, bunun karşılığında
toplumun bütün bireylerinin haberleşmesi, özel
yaşamının gizliliği Anayasada öngörülen
boyutların çok dışında, geniş
bir biçimde, herkesin dinlemesine ve bilgilenmesine açık
hale getirilmiştir. Bunu, bir hukuk devletinde, bir demokratik
devlette kimsenin bu hale getirmeye hakkı ve yetkisi yoktur.


İçişleri Bakanımızın
dünkü haber bültenlerinde yer alan bir beyanatı
var: “Evet, gizli dinleme yapıldı; ama, kimlerin
telefonlarının dinlenildiğini ben bilmiyorum;
bunun istatistiğini de tutmadım.” Bu, insanın
kanını donduran bir açıklama. Bu beyanat
karşısında insan sormak istiyor; o zaman,
siz, makamınızda neyin sözcülüğünü
yapmak, neyi korumak için bulunuyorsunuz Sayın Bakan?
Bunları bilmiyorsunuz, o zaman neyi bilmeye, neyi sormaya,
neyi öğrenmeye gerek görüyorsunuz? Bu, öncelikle
sizin bilgi sahibi olmanızı gerektiren bir husus.
Ve Sayın Bakan devam ediyor “bu, çok doğal
bir olay; suçluların takibi için bütün
dünya ülkelerinde bu olay yapılıyor”
diyor. Evet, yapılıyor; ama, belli ölçüler
içerisinde, somut olayların sınırları
içerisinde tutularak, belli sürelerle sınırlandırılarak
yapılıyor...

(Mikrofon otomatik cihaz tarafından kapatıldı)

BAŞKAN - Sayın Araslı, lütfen
toparlar mısınız.

OYA ARASLI (Devamla) - Bu nedenle, ben, bu Meclis
araştırmasına, bütün bu hususlar
dikkate alınarak olumlu oy verilmesi gerektiğinden
yanayım; çünkü, bu araştırma
sonucunda, Hükümetin bu olaylardaki siyasî sorumluluğunu
belirleyen olaylar ortaya çıkacaktır; bu
araştırma sırasında, hukuk düzenimizdeki
bir boşluk, telefon dinlemeleri, gizli dinlemelerle ilgili
bir boşluğu giderecek birtakım bilgiler ortaya
konulabilecektir ve gizli dinleme olayının, toplumun
bütün fertlerini rahatsız eden bu gizli dinleme
olayının boyutları hakkında, Türkiye
Büyük Millet Meclisi sağlıklı bir
bilgi edinebilmek imkânını bulacaktır.


Bütün değerli milletvekillerinin, bu
Meclis araştırması önergesine olumlu
oy vermesini dileyerek sizleri saygıyla selamlıyorum.
(CHP ve DSP sıralarından alkışlar)

BAŞKAN - Sayın Araslı, teşekkür
ediyorum.

Sayın milletvekilleri, önerge sahibi
sıfatıyla Sayın Araslı görüşlerini
ifade ettiler. 

Bu suretle, Meclis araştırması
önergesi üzerindeki öngörüşme tamamlanmış
oldu. 

Şimdi, araştırma açılıp
açılmaması konusunu oylayacağım.
Meclis araştırması açılmasını
oylarınıza sunuyorum: Kabul edenler... Kabul etmeyenler...
Meclis araştırması açılması
kabul edilmiştir.

ÖNDER SAV (Ankara) - Sayın Başkan,
bir önergemiz var.

BAŞKAN - Bu araştırmayla ilgili
mi efendim?

ÖNDER SAV (Ankara) - Meclis soruşturmasının
oylamasıyla ilgili.

BAŞKAN - Efendim, önümüzde bir
iş var; onu takip ediyoruz; izin veriniz.

Meclis araştırması yapacak komisyonun
9 üyeden kurulması hususunu oylarınıza
sunuyorum: Kabul edenler... Kabul etmeyenler... Kabul edilmiştir.


Komisyonun çalışma süresinin,
başkan, başkanvekili, sözcü ve kâtip
üyenin seçimi tarihinden başlamak üzere
üç ay olmasını oylarınıza
sunuyorum: Kabul edenler... Kabul etmeyenler... Kabul edilmiştir.


Komisyonun gerektiğinde Ankara dışında
da çalışabilmesi hususunu oylarınıza
sunuyorum: Kabul edenler... Kabul etmeyenler... Kabul edilmiştir.


3. -Bitlis Milletvekili Kâmran İnan
ve 22 arkadaşının, Hükümetin izlediği
dış politika konusunda genel görüşme
açılmasına ilişkin önergesi (8/6)


BAŞKAN - Sayın milletvekilleri, 85 inci
sırada yer alan, Bitlis Milletvekili Sayın Kâmran
İnan ve 22 arkadaşının, Hükümetin
izlediği dışpolitika konusunda Anayasanın
98 inci, İçtüzüğün 102 ve 103
üncü maddeleri uyarınca bir genel görüşme
açılmasına ilişkin önergesinin
öngörüşmelerine başlıyoruz.


Sayın Hükümet hazır. 

Önerge daha önce okunduğu için
yeniden okutmuyorum. 

ÖNDER SAV (Ankara) - Sayın Başkan,
bizim önergemizi ne zaman değerlendireceksiniz? 

BAŞKAN - Efendim, müsaade buyurun da şunu
bir bitereyim Sayın Sav. 

ÖNDER SAV (Ankara) - Bu konu bitti, öbür
konuya geçtiniz de onun için. 

BAŞKAN - Bir inceleyelim efendim, talep nedir
-el yazısıyla yazmışsınız-
bir okuyalım; burada çözümü mümkünse
çözeriz; ama, burada çözümü
mümkün değilse, bir yolu vardır herhalde.


ÖNDER SAV (Ankara) - Ama bu konu bitti.

BAŞKAN - Onu da ifade edeceğim efendim;
yani, okuyacağım, zabıtlara geçireceğim,
Başkanlığın bu konudaki kararı
nedir onu ifade edeceğim.

ZEKİ ÇAKIROĞLU (Muğla) - Ne
zaman Sayın Başkan? 

BAŞKAN - Bugün efendim... 

İçtüzüğümüze
göre, genel görüşme açılıp
açılmaması hususunda, sırasıyla,
Hükümete, siyasî parti gruplarına ve önergedeki
ilk imza sahibine veya onun göstereceği bir diğer
imza sahibine söz verilecektir. Konuşma süreleri
Hükümet ve gruplar için 20'şer dakika,
önerge sahibi için 10 dakikadır. 

Şimdi, söz alan sayın üyelerin
isimlerini okuyorum: Gruplar olarak, Anavatan Partisi Grubu adına,
Sayın Kâmran İnan; Cumhuriyet Halk Partisi
Grubu adına, Sayın Birgen Keleş söz talebinde
bulunmuşlardır.

İlk söz, Sayın Hükümetindir.


Hükümet adına, Millî Savunma
Bakanı Sayın Turhan Tayan; buyurun.

MİLLÎ SAVUNMA BAKANI TURHAN TAYAN (Bursa)
- Sayın Başkan, sayın milletvekilleri; Bitlis
Milletvekili Sayın Kâmran İnan ve 22 arkadaşının
Hükümetin izlediği dışpolitika hakkında
genel görüşme açılmasına
ilişkin önergesi üzerinde, Hükümet adına
söz almış bulunuyorum; bu vesileyle, Yüce
Meclisi saygıyla selamlıyorum.

Öncelikle, önergenin kapsamını
ve üslubunu yadırgadığımızı
belirtmek isterim. Bu tarz bir önergeyle, dışpolitika
gibi son derece önemli ve elbirliğiyle yürütülmesi
gereken bir konuda, bir genel görüşme açılmasını
kabul etmemiz mümkün değildir. Bu önergeyi,
dışpolitikaya katkıda bulunma düşüncesinin
ürünü olarak görmemize de, üzülerek
ifade edeyim ki, imkân yoktur. Hükümetimizin dışpolitikanın
yürütülmesinde muhalefetin görüş,
telkin ve yapıcı eleştirilerine gösterdiği
özeni, muhalefetin de Hükümete karşı
göstermesini beklemek en doğal hakkımızdır.

Sayın Başkan, arkadaşlarımıza
istirham etsek...

BAŞKAN - Sayın milletvekilleri, efendim,
bir genel görüşme talebi var ve Sayın Hükümet
o konuda bilgi veriyor.

Sayın milletvekilleri, sükûnete
davet ediyorum ve rica ediyorum.

Buyurun Sayın Bakan.

MİLLÎ SAVUNMA BAKANI TURHAN TAYAN (Devamla)
- Dışpolitikamız, emin ve yetenekli ellerdedir;
ülkemizin itibarını, ciddiyetini ve güvenilirliğini
en üst seviyede gözetecek şekilde yürütülmektedir
ve yürütülecektir. Türkiye'nin hiçbir
millî çıkarı zedelenmiş değildir
ve zedelenmesine de, Hükümetimizce asla müsaade
edilmeyecektir. 

Konuşmamda, önergede yer alan iddiaları
bana ayrılan zaman ölçüsünde sırayla
cevaplandırarak, Yüce Meclise bilgi arz edeceğim.
Hükümetimizin dışpolitikası, Koalisyon
Protokolünde, Yüce Meclisin güvenine mazhar olan
Hükümet Programında belirtilen ilkeler uyarınca
yürütülmektedir. Bu dışpolitika, tarihimizi,
coğrafyamızı, ahde vefa ilkesini, bölgesel
ve uluslararası şartları göz önünde
tutan, Büyük Atatürk'ün “yurtta ve dünyada
barış” ilkesine dayalı, tutarlı
ve devamlı, çok yönlü ve devletin bütün
kurumlarının elbirliğiyle yürütülen
bir politikasıdır; dolayısıyla, tek
bir politikadır. Çok yönlü dışpolitikayı,
çok başlı dışpolitika olarak
algılamak hatasına kimse düşmemelidir.


Sayın Başbakan Yardımcımız
ve Dışişleri Bakanımızın
1996 Eylül ayında Amerika Birleşik Devletlerine
yaptığı ziyaretin amacı, Birleşmiş
Milletler Genel Kurulunun 51 inci dönem çalışmalarına
katılarak, genel müzakereler çerçevesinde
söz almak; bu vesileyle, çeşitli ülkelerin
yöneticileri ve Birleşmiş Milletler Genel Sekreteriyle
temaslarda bulunmaktı. Sayın Başbakan Yardımcımız
ve Dışişleri Bakanımız bu programı
eksiksiz yerine getirmiştir. 

İSMET ÖNDER KIRLI (Balıkesir)
- Sayın Başkan, otursunlar lütfen!

BAŞKAN - Sayın milletvekilleri, efendim,
rica ediyorum... Sayın Bakan konuşuyor. 

Buyurun Sayın Bakan.

MİLLÎ SAVUNMA BAKANI TURHAN TAYAN (Devamla)
- Sayın Çiller'in New York'ta bulunduğu sırada,
Kudüs'te meydana gelen olayların hızla büyük
boyutlar kazanması üzerine Güvenlik Konseyi acilen
toplanmıştır. Konseyde konuşma önceliği,
Konseyin 15 üyesinin ve toplantının konusunu
teşkil eden sorunun taraflarınındır.
Sayın Çiller, çok arzulamasına rağmen,
bu nedenle Güvenlik Konseyinde bizzat söz alamamış
ve bu konuşmasının metni, Birleşmiş
Milletlerdeki Daimî Temsilcimizce Konseyde okunmuştur.
Bununla birlikte, Sayın Çiller, Kudüs'teki
olaylara ilişkin tutumumuzu, telefonla görüştüğü
Sayın Arafat'a, New York'ta bir araya geldiği İsrail
Dışişleri Bakanına ve temas ettiği
ilgili devletlerin yetkililerine iletmiştir. 

Gümrük Birliğinde uyum konusuna gelince;
mevzuatımızın, Avrupa Birliği mevzuatına
uyumlu hale getirilmesi için kabul edilen yasaların
daha iyi uygulanabilmesini teminen ihtiyaç duyulan tamamlayıcı
önlemlere ilişkin çalışmalar sürdürülmektedir.
Nitekim, tüketici mahkemeleri ve Gümrük Kanunu
gibi hususlar, halen Yüce Meclisin komisyonlarında
ele alınmaktadır. 

Avrupa Kömür Çelik Teşkilatıyla
25 Temmuz 1996 tarihinde imzaladığımız
Serbest Ticaret Anlaşması ve Menşe Kuralları
Protokolü, bütünleşme sürecinde, gümrük
birliğinden sonra ikinci önemli adımı oluşturmuş
ve 1 Ağustos 1996 tarihinde yürürlüğe girmiştir.

Ayrıca, gümrük birliği kararının
16 ncı maddesi çerçevesinde, çeşitli
ülkelerle serbest ticaret anlaşmalarının
imzalanmasına ilişkin müzakerelerde önemli
mesafeler kaydedilmiştir. Bu izahatta görüldüğü
gibi, gümrük birliğinde uyum yılı
olması gereken 1996 yılında, bu yönde
ciddî hiçbir adım atılmadığı
yolundaki iddia, gerçeği yansıtmamaktadır.


Avrupa Parlamentosuyla ilişkilerimizde karşılaştığımız
güçlükler Yüce Meclisin malumudur ve bunlar
yeni güçlükler değildir. Yer almadığımız
bu Parlamento, kararlarını gıyabımızda
vermektedir. Gümrük birliğinin kabulü hariç,
Parlamentonun, lehimize herhangi bir karar aldığı
da, her neredeyse vaki değildir. Karma Parlamento Komisyonu
toplantılarının yeniden başlamasıysa,
olumlu bir gelişme olmuştur. 

Avrupa Parlamentosuna yönelik geniş kapsamlı
bir bilgilendirme ve aydınlatma kampanyası başlatılması
amacıyla çalışmalarımız
sürdürülmektedir. 1997 yılını,
Avrupa Birliğiyle ilişkilerimizin geleceği bakımında
en iyi şekilde değerlendirmek için gayretlerimiz
çok yönlü olarak devam edecektir.

Kuzey Irak'ta hedefimiz, bu bölgeden topraklarımıza
ve vatandaşlarımıza yönelebilecek, her
türlü tehdidin önlenmesi, bölgede huzur ve
istikrarın tesisi ve ihtilafların, Irak'ın
bağımsızlık, birlik ve toprak bütünlüğü
içerisinde giderilmesidir. Aldığımız
inisiyatifle, Kuzey Irak'ta çatışan gruplar
arasında ateşkes sağlanmıştır.
31 Ekim 1996 tarihinde başlattığımız
Ankara süreci, Kuzey Irak'ta huzur ve istikrarın tesisinde
belirleyici rol oynamıştır. Üçüncüsü
14 ve 15 Ocak 1997 tarihlerinde yapılan Ankara süreci
görüşmelerinde, karşıt iki grup,
ateşkese bağlılıklarını
ve güvenlik endişelerimizin giderilmesine ilişkin
taahhütlerini de yinelemişlerdir. 

Yoğun gayretlerimiz sonucu, Türkmenlerin
Kuzey Irak denkleminde yer almaları sağlanmış,
hak ve hukuklarının korunması, muhtemel bir
geçici yerel yönetime katılmaları gündeme
sokulmuştur. Türkmenlerin, Kuzey Irak için oluşturulan
ateşkes izleme gücünde ağırlıklı
olarak yer almaları temin edilmiş; bu gücün
çekirdeğini teşkil edecek Türkmen grubunun
eğitimi de tamamlanmıştır. Ateşkes
izleme gücü, yakında, bölgede konuşlandırılacaktır.

1990 yılının ağustos ayından
beri, Birleşmiş Milletler yaptırımları
nedeniyle kapalı olan Kerkük-Yumurtalık petrol
boru hattı, Güvenlik Konseyinin 986 sayılı
Kararının uygulamaya girmesiyle, 16 Aralık
1996 tarihinde yeniden açılmıştır.
Bu sonuç, büyük ölçüde, izlediğimiz
etkili dışpolitikanın eseridir. 986 sayılı
Kararın uygulanmasından azamî yararı
sağlamaya çalışmaktayız. Yaptırımların
sona ermesini takiben, Irak'la ilişkilerimizin eski düzeyine
yükseltilmesini hedefleyen hazırlıklara da
başlanmıştır. Irak'a mal sevkıyatının
hızlandırılması için, Habur
Gümrük Kapısının yirmidört
saat süreyle çalışması da sağlanmıştır.
Bu gayretlerimizin olumlu sonuçları şimdiden
alınmaktadır. 

PKK terör örgütünün yuvalandığı
Kuzey Irak'taki Atruş kampından, Birleşmiş
Milletler Mülteciler Yüksek Komiserliğinin himayesi,
kararlı çalışmalarımızla,
21 Ocak 1997 tarihinden itibaren kaldırılmıştır.
Bu tarihten beri, Atruş kampı, artık, bir
mülteci kampı değildir. 

Bazı sakıncaları görülen
Huzur Harekâtı, Hükümetimizin girişimiyle,
Yüce Meclis tarafından 31 Aralık 1996 tarihinde
sona erdirilmiştir. Sadece Amerika Birleşik Devletleri
ve İngiltere'nin hava unsurlarının yer alacağı
yeni ve kısıtlı bir düzenleme aynı
tarihte yürürlüğe girmiştir; bu yeni
düzenleme, tamamen, egemenlik haklarımız çerçevesinde
yürütülecektir. 

Bütün bu gelişmeleri, önergedeki
gibi, çaresizlik olarak niteleyebilmek herhalde mümkün
değildir. 

Önergedeki bir diğer talihsiz iddia da,
Sayın Başbakan Yardımcımız ve
Dışişleri Bakanımız için
Alman Hükümetinden randevu alınamadığı
iddiası; bu iddia, tamamen gerçekdışıdır.
Hükümetimizin, Alman Hükümetiyle temaslarında
herhangi bir güçlüğü bulunmamaktadır.
Nitekim, Sayın Çiller, Avrupa Birlğinin önde
gelen beş ülkesinin dışişleri bakanlarıyla,
yarın, Roma'da yapacağı istişarelerde,
Almanya Dışişleri Bakanıyla da bir araya
gelecektir. 

Batı ile ilişkilerimizin tehlike altına
sokulduğu iddiasını kabul etmemiz de mümkün
değildir. Türkiye, Batı dünyasının
ayrılmaz bir parçasıdır. 

Amerika Birleşik Devletleri ile ilişkilerimiz,
geliştirilmiş ortaklık anlayışına
dayalı olarak sürdürülmektedir. İkili
işbirliğimizin yanı sıra, birçok,
bölgesel ve uluslararası konuda da, bu ülkeyle
yoğun bir işbirliği içindeyiz.

Batı Avrupa ülkeleriyle ilişkilerimiz
de, son derece yoğun bir şekilde yürütülmektedir;
karşılıklı ziyaretler normal seyrini
izlemektedir; yeni ziyaretler de planlanmaktadır. 

Sayın Çiller'in, halen Roma'da yapmakta
olduğu temaslar ve yarın, İngiltere, Fransa,
Almanya, İtalya ve İspanya Dışişleri
Bakanlarıyla yapacağı istişareler de,
Batı ile ilişkilerimizin tehlike altına sokulduğu
iddiasını tekzip etmektedir.

Avrupa Birliğine tam üyeliğimizin gerçekleşmesi,
öncelikli bir hedef olarak izlenmektedir. Avrupa güvenlik
ve savunma kimliğinin NATO içinde geliştirilmesi,
bu kimliğin parçası olan Batı Avrupa
Birliğindeki konumumuzun güçlendirilmesine de
katkıda bulunacaktır. Batı Avrupa Birliği
bünyesinde kurulan Batı Avrupa Silahlanma Örgütüne
eşit haklarla ve tam üye olarak katılmamız
da önemli bir kazanım teşkil etmektedir. 

Tarihî, manevî ve kültürel
bağlarımız bulunan İslam ülkeleriyle
ilişkilerimiz gelişmeye devam etmektedir; ancak, bu
ülkelerle ilişkilerimizin güçlendirilmesi
politikası, yeni bir politika da değildir. Çeşitli
İslam ülkeleriyle gerçekleştirilen karşılıklı
ziyaretler ve imzalanan anlaşmalar, İslam Konferansı
Örgütü bünyesindeki faaliyetlerimiz ve bu
Örgütün Başkanlığını
yürütmekte olduğumuz Ekonomik ve Ticarî İşbirliği
Daimî Komitesi içerisindeki çalışmalarımız,
İslam ülkeleriyle ilişkilerimizin güçlendirilmesi
politikasının unsurlarındandır. Bu
gerçekler karşısında, İslam
ülkeleriyle yakınlaşma politikasının
fiyaskoya dönüştüğü iddiasını
inandırıcı bulamıyoruz. 

Hükümetimiz, kardeş Orta Asya Türk
cumhuriyetleriyle ilişkilerimizin her alanda daha da genişletilmesi,
geliştirilmesi yolundaki çabalarını
sürdürmektedir. Geçen ekim ayında, Taşkent'te
düzenlenen Türkçe Konuşan Ülkeler
Devlet Başkanları Dördüncü Zirvesi,
kardeş Türk cumhuriyetleriyle ilişkilerimizin
çok taraflı bir işbirliğine dönüştürülmesi
sürecinde yeni bir merhale teşkil etmiştir. Nitekim,
Taşkent'te, zirveler sürecinin, oluşturulacak
bir sekreteryayla kurumsal bir altyapıya kavuşturulması
öngörülmüştür. Bu ülkelerle
yapılan karşılıklı ziyaretler
de, olağan seyrini izlemiştir. 

Bu vesileyle, şu hususu vurgulamakta yarar
görmekteyim: Cumhurbaşkanı, Başbakan ve
Dışişleri Bakanı düzeyindeki ziyaretler,
ilişkilerin seyri -ziyaret sırası ve yapılan
davetler dikkate alınarak- Dışişleri
Bakanlığı tarafından planlanmakta ve
önerilmektedir. Bu çerçevede, 1997 yılında,
bu düzeylerde gerçekleştirilmesi öngörülen
ziyaretlerle ilgili çalışmalar da sürdürülmektedir.
Bu itibarla, Sayın Başbakanın, Türk cumhuriyetlerine
ilgi duymadığı yolundaki iddiaların haksız
olduğu aşikârdır. 

Kardeş Bosna-Hersek'in haklı davasına
desteğimiz, Dayton Barış Antlaşmasının
uygulanmasına katkılarımız, Bosna-Hersek'te
savaşın yol açtığı tahribatın
giderilmesine yardımlarımız da sürdürülmektedir.


Hükümetimiz, Amerika Birleşik Devletleriyle
işbirliği halinde, Bosna-Hersek Federasyonu ordusunun
savunma yeteneklerinin artırılmasına yönelik
eğit-donat programını uygulamaya koymuş
ve başarıyla yürütmüştür.


Geçen aralık ayında, Barışı
Uygulama Gücünün yerini alan İstikrar Gücüne
katılmaktayız, Barışı Uygulama
Konseyinin Yönlendirme Kurulunda yer almaya da devam etmekteyiz.


Bosna-Hersek için öngörülen
80 milyon dolarlık Eximbank kredisinin 20 milyon dolarlık
bölümünün hibe olarak verilmesi, 26 Ağustos
1996 tarihinde imzalanan bir anlaşmayla kararlaştırılmıştır.
Bunun 2,2 milyon dolarlık kısmı nakit olarak
ödenmiş, geri kalan bölümün kullanılmasına
yönelik çalışmalar da sürdürülmektedir.


Bosna-Hersek'te, devletin ortak kurumları
oluşmaya başlamıştır. Cumhurbaşkanlığı
Konseyi, Bakanlar Kurulu ve iki kanatlı parlamento faaliyete
geçmiştir. Ortak kurumların başarıyla
işlemesi, Bosna-Hersek'in yaşayabilirliği bakımından
büyük önem taşıyacaktır. 

Hırvatistan ile mevcut iyi ilişkilerimize
ilaveten, barış sürecinde kaydedilen olumlu
gelişmelere paralel olarak, Yugoslavya Federal Cumhuriyeti
ile ilişkilerimiz de, normalleşme sürecine girmiş,
Belgrad'a büyükelçi atanmıştır.
Bu iki ülke ile ilişkilerimiz, Bosna-Hersek'te barışın
güçlendirilmesine yönelik çalışmalarımıza
da yardımcı olmaktadır.  

Hükümetimiz, bütün komşularımızla
olduğu gibi, Yunanistan ile de dostluk, işbirliği
ve iyi komşuluk ilişkileri içinde bulunmayı
arzulamaktadır. Yunanistan ile aramızda mevcut sorunların
barışçı yöntemlerle, diyalog ve
müzakerelerle çözümlenebileceğini savunduk;
bugün de bunu savunuyoruz. Bu anlayışla Yunanistan'a
müteaddit defalar çağrılarda bulunduk.
Yunanistan ise, Simitis Hükümeti döneminde de bu
çağrılarımızı, maalesef,
yanıtsız bırakmıştır.


Türkiye'ye karşı bir husumet politikası
izlemek, Türkiye'nin, Avrupa Birliğiyle ilişkilerini
engellemek, bölücü teröre deste vermek, Kıbrıs
Rumlarını tahrik etmek, Batı Trakya'da Müslüman
Türk azınlığının haklarını
ihlal etmek, uluslararası anlaşmaları çiğneyerek
Doğu Ege adalarını silahlandırmak ve
oldubittilere kalkışmak, Yunanistan'a hiçbir
şey kazandırmayacaktır. Bunlar, geri tepebilecek
silahlardır. Temennimiz, Yunanistan'ın, mevcut sorunların
çözümü için diyalog ve müzakere
yolunu daha fazla kapalı tutmamasıdır. Yunanistan,
Türkiye'nin, hak ve çıkarlarını
koruyacak güç ve kararlılıkta olduğunu
kavramalı, yanlış hesaplardan kaçınmalıdır.


Tarihî dostluk ilişkilerimiz bulunan
Afganistan'da çatışmaların sürmesinden
ve buna bağlı can ve mal kaybından derin üzüntü
duymaktayız. Afganistan'da bütün tarafların
katılmasıyla kurulacak geniş tabanlı
bir uzlaşı hükümetinin teşkilini
savunmaktayız. Birleşmiş Milletlerin, ülkede
barışın tesisine yönelik çalışmalarını
da destekliyoruz. Bu anlayışla, Birleşmiş
Milletler himayesinde, bütün grupların katılacakları
bir toplantıya ev sahipliği yapmaya hazır olduğumuzu
da ilan ettik. New York'ta, Tahran'da, Aşkabat'ta düzenlenen
toplantılara da katıldık. İran ve
Pakistan Dışişleri Bakanlarıyla birlikte,
5 Ocak 1997 tarihinde İstanbul'da üçlü
bir toplantıyı düzenledik. Afganistan'a insanî
yardımlarımızı da ayrıca sürdürdük.
Afganistan'daki kardeş kavgasına son verilmesine
yönelik çalışmalarımızı
devam ettirmeye kararlıyız. 

Azerbaycan ile mevcut kardeşlik bağlarımızı
her alanda geliştirmek azmindeyiz. Azerbaycan'ın
her türlü sorunuyla yakından ilgilenmekteyiz.
Ermeni işgalinin sona erdirilmesinin, Azeri göçmenlerin
evlerine dönmelerinin, Yukarı Karabağ sorununun
Azerbaycan'ın toprak bütünlüğü
içerisinde çözümlenmesinin sağlanması,
politikamızın esaslarını oluşturmaktadır.
Bu anlayışla, Avrupa Güvenlik ve İşbirliği
Teşkilatı ve Minsk Grubu çerçevesinde
yoğun bir gayret içerisindeyiz. Ermenilerin uzlaşmazlığı,
sorunun çözümüne yönelik çabaların
sonuç vermesini engellemeye maalesef devam etmektedir.
Bunun son örneği, geçen ay, Avrupa Güvenlik
ve İşbirliği Teşkilatının
Lizbon zirvesinde görülmüştür. Lizbon
zirvesinde, Ermenistan, teşkilatın diğer 53 üyesinin
kabul ettiği; Azerbaycan'ın toprak bütünlüğüne
saygı, Yukarı Karabağ'a geniş özerklik
verilmesi, güvenlik garantileri sağlanması ilkelerini
reddedince, bu konuda bir karar alınamamıştır.
Bununla birlikte, aynı ilkeler, aktif desteğimizle,
Teşkilat Dönem Başkanının 53 ülke
adına yaptığı bir açıklamayla
kabul edilmiştir.

(Mikrofon otomatik cihaz tarafından kapatıldı)

BAŞKAN - Sayın Bakan, toparlar mısınız
efendim.

MİLLî SAVUNMA BAKANI TURHAN TAYAN (Devamla)
- Bitiriyorum.

Azerbaycan Cumhurbaşkanı Sayın
Aliyev, sağladığımız bu destek nedeniyle
şükranlarını ifade etmiştir. 

Hükümetimiz, Kuzey Kıbrıs
Türk Cumhuriyetinin ve Kıbrıs Türk Halkının
yanındadır ve yanında olmaya da devam edecektir.
Son füze krizi, Rum ve Yunan tarafının gerginlik
ve tahrik politikalarının yeni bir örneğini
teşkil etmiştir. Bu krizde, kararlılığımız
son derece açık bir şekilde ortaya konulmuştur.
Cumhurbaşkanı Sayın Denktaş'ın,
Sayın Cumhurbaşkanımızın daveti
üzerine ülkemizi ziyareti vesilesiyle 20 Ocak 1997 tarihinde
yayımlanan ortak deklarasyon, kararlılığımızın
doruk noktasını teşkil etmiştir. Türkiye'nin
Kıbrıs konusundaki tutumu, bu deklarasyonla, ilk
kez böyle bir netlikle vurgulanmış olmaktadır.
Yüce Meclisin de aynı yönde bir deklarasyonu
kabul etmiş olması, Hükümetimizce şükranla
karşılanmıştır. Bu da göstermektedir
ki, Kıbrıs politikamız millî bir politikadır.


Yavruvatanın ekonomisinin güçlendirilmesine
yönelik önlemleri de hızla almaktayız.
Nitekim, Kuzey Kıbrıs Türk Cumhuriyetiyle 3
Ocakta bir ekonomik işbirliği protokolü imzalamış
bulunmaktayız. 

Ortadoğu barış sürecinde, kaydedilen
gelişmelere paralel olarak, İsrail ile ilişkilerimizde
de bir normalleşme süreci başlamış,
bu süreç çerçevesinde, İsrail
ile karşılıklı çıkarları
gözeten çeşitli anlaşmalar aktedilmiştir.
Bunlardan biri de 28 Ağustosta imzalanan Savunma Sanayii İşbirliği
Anlaşmasıdır. Bir çerçeve anlaşması
niteliğindeki bu anlaşma uygulamaya girmiştir.


14 Mart 1996 tarihinde imzalanan Serbest Ticaret
Anlaşması, özel anlam, özel önem taşımaktadır;
zira, bu anlaşmayla, İsrail'in ihraç ürünlerimizden
aldığı gümrükler hızla düşecektir.

(Mikrofon otomatik cihaz tarafından kapatıldı)

MİLLÎ SAVUNMA BAKANI TURHAN TAYAN (Devamla)
- Bitiriyorum efendim.

BAŞKAN - Sayın Bakan, buyurun.

MİLLÎ SAVUNMA BAKANI TURHAN TAYAN (Devamla)
- Bu nedenle, anlaşmanın bir an önce onaylanmasında
yarar görmekteyiz. Filistin pazarıyla ekonomik ilişkilerimizin
güçlendirilmesi de bu anlaşmaya bağlıdır;
çünkü, bu pazarla ticaret, ancak İsrail
üzerinden yapılabilmektedir.

İsrail ile ilişkilerimiz hiçbir
ülkeye karşı değildir; aksine, bu ilişkiler,
hem Ortadoğu'da adil, kalıcı ve kapsamlı
bir barışın tesisine hem de ekonomik ve ticarî
işbirliği yoluyla, bölgedeki normalleşmeye
katkıda bulanacak mahiyettedir. 

Öte yandan, İsrail kuvvetlerinin El-Halil
Kentinden çekilmelerine ilişkin anlaşmanın
ardından, El-Halil'de konuşlandırılacak
uluslararası gözlemci grubunun teşkili yeniden
gündeme gelmiştir. Ülkemiz, Norveç, İsveç,
Danimarka, İtalya ve İsviçre ile birlikte,
hem Filistin yönetimi hem İsrail tarafından
bu gruba katılmaya davet edilmiştir. 

(Mikrofon otomatik cihaz tarafından kapatıldı)

MİLLÎ SAVUNMA BAKANI TURHAN TAYAN (Devamla)
- Sayın Başkan, bitiriyorum; bir iki satır
kaldı.

Bu davet, Türkiye'ye duyulan güvenin önemli
göstergelerinden biri olmuştur. Bu konudaki çalışmalarımız
sürmektedir. 

Sayın Başkan, sayın milletvekilleri;
gerek konuşmamın başında vurguladığım
hususlar gerek arz ettiğim bilgiler ışığında,
Hükümetimiz, Bitlis Miletvekili Sayın Kâmran
İnan ve 22 arkadaşının, Hükümetin
dışpolitikası üzerinde genel görüşme
açılmasına ilişkin verdikleri önergeyi
Yüce Meclisin takdirine sunmaktadır. 

Yüce Meclisi saygıyla selamlıyorum.
(DYP sıralarından alkışlar)

BAŞKAN - Sayın Bakan, teşekkür
ediyorum. 

1.-İstanbul Milletvekili Halit Dumankaya
ve 58 Arkadaşının, TURBAN İmkânlarını
Kişisel ve Siyasî Menfaatlerine Alet Ettiği ve
Yolsuzlukların Üzerine GitmeyerekGörevini Kötüye
Kullandığı ve Bu Eyleminin TCK'nun 240 ıncı
Maddesine Uyduğu İddiasıyla Eski Başbakan
Tansu Çiller Hakkında Meclis Soruşturması
Açılmasına İlişkin Önergesi
(9/10) (Devam)

MURAT BAŞESGİOĞLU (Kastamonu) -
Sayın Başkan...

BAŞKAN - Buyurun efendim.

MURAT BAŞESGİOĞLU (Kastamonu) -
Sayın Başkan, kısa bir arzım olacak;
konunun önemine ve aciliyetine binaen, özür dileyerek
ifade etmek istiyorum. 

(9/10) esas numaralı, TURBAN'la ilgili, eski
Başbakan Sayın Çiller hakkında bir
Meclis soruşturması açılmasına
ilişkin önergenin oylanması, malum, çok
kritik bir şekilde cereyan etmiştir. Daha henüz
kesinleşmeyen tutanaklarda bu sayı 244'e karşı
242'dir. En son da, DSP Genel Başkanı Sayın
Bülent Ecevit'in kullanmış olduğu oyun bulunmasıyla
beraber, bu sayı 243'e ulaşmıştır.

Bunun ötesinde, Genel Kurulda hazır bulunmayan;
fakat, maalesef, üzülerek ifade edeyim ki, yerine oy
kullanıldığı ifade edilen -bize bu şekilde
duyumlar ulaştı- Giresun Milletvekili Sayın
Ergun Özdemir (ANAP sıralarından “Şu
anda Giresun'da, iftar yemeği veriyor” sesleri) yine,
Niğde Milletvekili Sayın Ergun Özkan hasta olduğu
halde (ANAP sıralarından “Hastanede yatıyor”
sesleri) ve en son bize gelen duyumlara göre, yurtdışında
olan Sayın Şamil Ayrım'ın da (ANAP
sıralarından “o da şu anda yurtdışında”
sesleri) şu oy dökümüne göre oy kullandığı
ortaya çıkmış bulunmaktadır.
(ANAP sıralarından “Ramazanda olur böyle
şeyler!” sesleri)

EYÜP AŞIK (Trabzon) - Her şeyleri
sahte...

NEJAT ARSEVEN (Ankara ) - Resmen sahtekârlık...

MURAT BAŞESGİOĞLU (Kastamonu) -
Yüksek Başkanlıktan, İçtüzüğümüzün
gerek 63 gerekse 13 üncü maddeleri muvacehesinde bu
konunun tezekkür ettirilmesini ve açıklığa
kavuşturulmasını arz ediyoruz efendim.

BAŞKAN - Efendim, madem zatıâliniz
ifade ettiniz, Sayın Sav'ın da bu istikamette bir
talebi oldu.

Sayın Sav, tezkereyi okuyayım mı
efendim?

ÖNDER SAV (Ankara) - Lütfen.

BAŞKAN - Peki.

“Türkiye Büyük Millet
Meclisi Başkanlığına

İstanbul Milletvekili Halit Dumankaya ve 58
arkadaşının, TURBAN imkânlarını
kişisel ve siyasî menfaatlarına alet ettiği
ve yolsuzlukların üzerine gitmeyerek görevini
kötüye kullandığı ve bu eyleminin
TCK'nın 240 ıncı maddesine uyduğu iddiasıyla
eski Başbakan Tansu Çiller hakkında, Anayasanın
100 üncü ve İçtüzüğün
107 nci maddeleri uyarınca bir Meclis soruşturması
açılmasına ilişkin önergesinin
oylanması sırasında ret oyu kullandıkları
açıklanan Giresun Milletvekili Ergun Özdemir'in
Ankara dışında olduğu, Niğde Milletvekili
Ergun Özkan'ın ise hastanede yatmakta bulunduğu
öğrenilmiştir.

DSP Genel Başkanı Sayın Bülent
Ecevit'in oy kullanmadığı açıklanmasına
rağmen, sonradan oyunun bulunması, oylama sonuçlarını
tartışılır hale getirmiştir.

Bu durumların dikkate alınarak ve toplantı
ve karar yetersayısının göz önünde
bulundurulması gerekir.

Bu kuşkulu durumlardan başka, Türkiye
Büyük Millet Meclisinin Genel Kuruluna 491 üyenin
katıldığı; 244 ret oyu kullanıldığı
bilinmektedir.

Anayasanın 96 ncı maddesine göre,
toplantıya katılanların salt çoğunluğuyla
karar verilmesi gerekir. Buna göre, karar için 246
oy gereklidir. Anılan oylamada, bu sayıya ulaşılamamıştır.
İçtüzüğün 13 üncü maddesine
göre usul görüşmesi açılmasını,
usulsüzlük ve yanlışlığın
düzeltilmesini saygılarımla arz ederim.

  Önder Sav

  Ankara”

Sayın Sav, sizin de beyanınız
aynı istikamettedir. 

Burada da ifade edildiği gibi, Sayın Anavatan
Partisi Grup Başkanvekili arkadaşımızın
da ifade ettiği gibi, bazı milletvekillerinin Genel
Kurul salonunda olmadığı, bizzat oy kullanmadığı
halde, yerine oy kullanıldığı iddiaları
vardır.

NEJAT ARSEVEN (Ankara) - İddia değil gerçek;
çünkü...

BAŞKAN - Efendim, müsaade buyurun... Siz
söylüyorsunuz onu. Benim açımdan iddia
efendim; ben bilmiyorum ki...

NEJAT ARSEVEN (Ankara) - Belgeler var Sayın
Başkan...

BAŞKAN - Efendim, benim açımdan
iddia, ben bilmiyorum... Müsaade buyurun...

MEHMET SEVİGEN (İstanbul) - Tespit
edilmiştir Sayın Başkan...

BAŞKAN - Tabiî, onu söyleyeceğim
efendim...

NEJAT ARSEVEN (Ankara) - Yani, iddia mı hakikat
mi, görür Yüce Meclis...

BAŞKAN - Efendim, ben de onu söyleyeceğim...
Müsaade buyurun...

Şimdi, bunların tespiti gerekir. Bunun
için de, şu anda bir usul müzakeresiyle benim
bunları tespit etmem, Başkanlığın
bunları tespit etmesi mümkün değildir; bir.

İki, kaldı ki, Sayın Anavatan
Partisi Grubumuz ile Sayın Demokratik Sol Parti Grubumuzun,
bana gelen bilgiye göre, bürokratlarımızın
verdiği bilgiye göre, Başkanlık Divanının
toplanması için Başkanlığa vaki
müracatları üzerine, Sayın Başkanlığımız,
Başkanlık Divanını, 30 Ocak 1997 Perşembe
günü saat 10.30'da toplantıya çağırmıştır.
Dolayısıyla, mesele orada görüşülecek,
konuşulacak, çözümlenecektir. Benim, şu
anda yapabileceğim herhangi bir işlem yoktur. 

NECMİ HOŞVER (Bolu) - Sayın Başkanım...
Sayın Başkanım...

NEJAT ARSEVEN (Ankara) - Sayın Başkan...

BAŞKAN - Sayın Kâmran İnan;
buyurun efendim.

NECMİ HOŞVER (Bolu) - Sayın Başkanım,
bir şeyi tespit etmek istiyorum... 

BAŞKAN - Efendim müsaade buyurun... 

NECMİ HOŞVER (Bolu) - Sayın Başkanım,
müsaade eder misiniz?..

BAŞKAN - Sayın Hoşver, hoş
gör... Lütfen hoş gör... (Gürültüler)

NECMİ HOŞVER (Bolu) - Sayın Başkan,
bir şeyi tespit etmek istiyorum... Lütfen... 

BAŞKAN - Efendim, neyi tespit edeceksiniz Sayın
Hoşver?

NECMİ HOŞVER (Bolu) - Efendim, bakın,
mükerrer oy kullanan 2 bakan, 1 milletvekili var.

BAŞKAN - Evet... Kim diyor efendim, siz diyorsunuz
onu.

NECMİ HOŞVER (Bolu) - Bakanların
vekâleti var, onlar kullanabilir; ama, milletvekilinin herhangi
birisine vekâlet verme hakkı yok. Anavatan Partili
bu milletvekili arkadaşım için -Akın
Gönen için- mükerrer oy kullanılmış.
Bu da Anavatan Partisi tarafından...

BAŞKAN - Efendim, işte bunlar araştırılacak...

NECMİ HOŞVER (Bolu) - Anavatan Partili
arkadaşlar tarafından, gelmeyenlerin yerine oy verilmiştir;
bunu tespit etmek istedim.

BAŞKAN - Sayın Hoşver, Divan bunları
inceleyecek...

Sayın Hoşver... Sayın Hoşver...

NECMİ HOŞVER (Bolu) - Sayın Başkan,
zabıtlara geçirilmesi için söyledim.

BAŞKAN - Sayın Hoşver... Sayın
Hoşver... Efendim, Divan bunu inceleyecek...

Sayın Kâmran İnan, buyurun efendim.
(ANAP sıralarından alkışlar; CHP sıralarından
sıra kapaklarına vurmalar)

MEHMET SEVİGEN (İstanbul) - Sayın
Başkan, Grup Başkanvekilimiz söz istiyor.

BAŞKAN - Efendim, ben dinledim...

Buyurun efendim.

ÖNDER SAV (Ankara) - Sayın Başkan,
bizim dilekçemizde bir başka usulî işlem
eksikliği de yazılı; 491 kişinin katıldığını,
244 kişinin ret oyu kullandığını,
bu nedenle, yarıdan bir fazla oyun oluşmadığını
söylüyoruz. Anavatan Partisi Grubunun ifade ettiğinin
dışında, bir de usulsüzlük diyoruz.
Eğer, söz verilip bir usul tartışması
açılmış olsaydı, birbirinin
yerine vekâleten oy kullanmış olan bakan arkadaşlarımızın
da niçin vekâleten oy kullanamayacaklarını
kürsüden izah edecektik; ama, böyle bir olanak
yaratılmadı. Şayet, zatı âliniz,
bu birleşimde, İçtüzüğün
13 üncü maddesinin size verdiği yetkiyi kullanamam
diyorsanız, ona saygı duyarım. Böyle
bir dilekçe verilirse, biz, o dilekçemize ek olarak,
kürsüde söyleme olanağı bulamadığımız
bir isteği Meclis Başkanına ileteceğiz efendim.

BAŞKAN - Peki, teşekkür ederim efendim.

NEJAT ARSEVEN (Ankara) - Sayın Başkan,
efendim, karar yetersayısı olmadığını
ifade ediyoruz. Başkanlığınızın
da -eğer karar yetersayısı yoksa- bu oylamayı,
bu oturumda iptal etme yetkisi var. Bu yetkiyi kullanacak mısınız
kullanmayacak mısınız?

BAŞKAN - Ben öyle demedim efendim “böyle
bir iddia var” dedim.

MEHMET SEVİGEN (İstanbul) - Bu yetkiyi
kullanacak mısınız kullanmayacak mısınız?..

BAŞKAN - Sayın İnan, buyurun
efendim.

NEJAT ARSEVEN (Ankara) - Efendim, karar yetersayısından
bahsediyorum Sayın Başkan. Konuyu açıklığa
kavuşturmadan...

3.-Bitlis Milletvekili Kâmran İnan
ve 22 arkadaşının, Hükümetin izlediği
dış politika konusunda genel görüşme
açılmasına ilişkin önergesi (8/6)
(Devam) 

BAŞKAN - Sayın İnan, buyurun;
ben, sürenizi başlattım.

KÂMRAN İNAN (Bitlis) - Sayın
Başkan, değerli milletvekilleri; dışpolitikanın
millî karakterine tamamıyla bağlı kalarak
ve en iyi duygularla ve bilhassa dünyanın bugünkü
şartları ve gelişmeleri karşısında
daha da önem kazanan bir önergenin Yüce Mecliste
görüşülmesi talebimiz karşısında,
Sayın Dışişleri Bakan Vekilinin gösterdiği
gerginliği yadırgadığımı ifade
etmeliyim. Dünyanın bu kadar hassas gelişmeleri
karşısında, Türkiye Büyük Millet
Meclisi ve Türk Milletinin desteğini takdir ve memnuniyetle
karşılaması gereken Sayın Hükümet
Bakanının, bir nevi ön müdafaaya geçmesini,
bir güçlü dışpolitikanın
ifadesi olarak göremediğimi üzüntüyle
ifade etmek isterim. (ANAP sıralarından alkışlar)


Değerli milletvekilleri, bu, huzurunuzda halen
öngörüşmelerini yaptığımız
önerge, aslında, muhalefetin, denetim hak ve görevini
aşarak bir zaruret halini almıştır.
Neden almıştır; çünkü, bugünkü
mevcut Sayın Hükümet -ki, bugün itibariyle
yedinci ayını dolduruyor; 28 Haziran 1996'da kuruldu
ve 8 Temmuz 1996'da güvenoyu aldı- bu 210 gün
içerisinde, kendi teşebbüsüyle, hiçbir
milletlerarası konuda, dış seyahatlarda temas
ve görüşmeler hakkında Yüce Meclisin
huzuruna gelmiş değildir. İki vesileyle bu konular
görüşülmüştür. Biri, Sayın
Başbakanın 2-8 Ekim 1996 tarihlerinde Afrika'ya yaptığı
ve bir yönüyle talihsiz olan ziyaretten sonra muhalefet
partilerinin verdikleri gensorunun 16 Ekim 1996'da görüşülmesi
vesilesi; ikincisi ise, Kıbrıs'ta patlak veren füze
bunalımı karşısında, Hükümetin
üst üste yaptığı, belki bir bakıma
aşırı, hatta, tedirginlik ve gerginlik yaratan
beyanları neticesi, bizim Meclis Başkanımızdan
ricamız ve kendilerinin devreye girmesiyle, 14 Ocak'ta
burada Sayın Millî Savunma Bakanımız
bilgi vermişler ve bu, partilerin 10'ar dakikayla görüşlerini
serdetmelerine bir vesile olmuştur. Bunun dışında
hiçbir inisiyatif yoktur. Ama, arada ne olmuştur;
Sayın Başbakanın iki önemli dış
gezisi olmuştur. 10-21 Ağustos 1996'da, yani, iktidar
olduklarından hemen bir ay sonra, Asya'yı kapsayan;
İran'dan başlayıp, Pakistan, Singapur, Malezya
ve Endonezya'yı kapsayan bir ziyaret ve bilhassa bu ziyaretin
birinci ayağıyla ilgili içeride ve dışarıda
yapılan münakaşalar. Bunlar hakkında
hiçbir bilgi, ne parti liderlerine ne Meclise ne de siyasî
seviyede Dışişleri Komisyonuna verilmiş
değildir. 

Sayın Dışişleri Bakanı,
halen bulunduğu dış seyahatle, 10 uncu seyahatini
tamamlıyor. Bu seyahatlerin içerisinde, Kuzey Kıbrıs
Cumhuriyetine yapılan ziyaretleri saymıyorum. 

Bu 10 seyahat içerisinde, önemli olanları
var; 24 Eylül 1996'da New York'a yaptığı
seyahat vardır, ziyaret vardır ve orada, 51 inci
Dönem Birleşmiş Milletler görüşmelerine
katılma, Washington'a geçme ve on günlük
temaslar... En ufak bilgi verilmiş değildir. 

Daha sonra yaptığı seyahatler arasında
önemlilerini sunuyorum: Brüksel'e yaptıkları
bir seyahat vardır, 10-14 Aralık 1996 tarihlerinde.
Evvela, orada, NATO Bakanlar Konseyine katılarak, NATO'nun
genişlemesi konusunda, bu sene, temmuz ayında Madrid'de
yapılacak olan toplantı görüşülmüş,
esasları geliştirilmiştir -ki, NATO'nun genişlemesi,
Türkiye bakımından, bana göre, en önemli
konulardan biridir- ve bu konuda da, henüz, Hükümetin
açıklık kazanmış bir tutum ve
politikası da maalesef yoktur. Bu konuda da gelip Meclise
en ufak bilgi vermemiştir.

Oradan, ayın 14'ünde, İrlanda'ya,
Dublin'e geçmişlerdir. Orada, Avrupa Birliği
Zirve Toplantısı... 

Bakınız, buradaki bir üzüntümüzü
ifade etmek isteriz. Sayın Başbakan davetliydi bu
zirveye; kendi takdirleriyle gitmediler, bir Türk Hükümeti
ve Devletinin jestini sergilemek istediler. Bunu saygıyla
karşılıyoruz; ama, Sayın Başbakanın
gitmediği yere, Yardımcısı Sayın
Dışişleri Bakanı gitti. O zaman, Sayın
Başbakanın jesti, Türk Devletinin jesti olmaktan
çıkıyor, kendilerinin şahsî tepkisi
oluyor ve bu mevcudiyet, Dublin'de, aslında, Türk
Devletini zayıflatmıştır, Hükümeti
zayıflatmıştır ve bundan üzüntü
duyarız. 

Sayın Dışişleri Bakanı,
17-19 Aralıkta bir Moskova ziyaretinde bulunmuştur.
Moskova ziyaretinin basınımıza yansıma
tarzı üzerinde duracak değilim; ama, önemli
bir ziyaretti ve bu ziyaret neticesinde, Kıbrıs'ta
daha sonra başgösteren gelişmelerin önlendiği
mesajı verildi. Sonra, aradan bir hafta ancak geçti;
Kıbrıs'ta, malum füze krizi, bunalımı
başgösterdi ve Türkiye'nin bugün karşı
karşıya bulunduğu, bizi her bakımdan rahatsız
eden bir tablo ortaya çıktı ve bunun arkasından
yapılan bütün ziyaretlerden hiçbiri bu
Meclisin huzuruna getirilmiş değildir. 

Sayın Millî Savunma Bakanımızın
üç tane önemli ziyareti var; o da, 24 Eylülde,
Norveç'te Bergen'e gitti ve orada, Rusya Federasyonu Savunma
Bakanı bu toplantıya katıldı ve NATO'nun
muhtemel genişlemesi karşısında Rusya'nın
politikasını etraflı bir şekilde ortaya
koydu. Bu da önemli bir hadisedir. Kendilerinin, dönüşünde
en ufak bir beyanları olmadı. Ondan sonraki iki
ziyaretleri, 16 Aralıkta yine Brüksel'e, NATO Savunma
Bakanları toplantısına oldu. O konuda da,
en ufak, bu huzura getirilmiş bir izahat yoktur. 

Değerli milletvekilleri, bir bakıma, kendileri,
Hükümet ve İktidar, yeri geldiğinde, demokrasinin,
sistemin fevkalade iyi çalıştığını
ve Meclisle el ele memleketin idare edildiğini ifade etmekte,
bir yerinde de en hayatî konularda, dış meselelerde,
Meclis, Dışişleri Komisyonu, tümüyle
devre dışı bırakılmaktadır.
Size üzülerek söyleyeyim, bundan en çok
kaybeden Türkiye'dir, sonra Sayın Hükümettir.
Arkasına kamuoyunu ve parlamentosunu almayan bir hükümetin,
dışarıda ve bilhassa demokratik memleketlerde
güçlü olması mümkün değildir;
düşünülemez de; uygulamada da bu yoktur.
Kendi parlamentosunun güvenoyuyla iktidar olan bir sayın
hükümetin, daha sonra parlamentodan kopması ve
bir nevi, Meclisi, âdeta icranın emrinde, gönderdiği
bütün tasarıları oylamakla görevli
bir organ şeklinde göstermesi ve telakki etmesi, demokrasimiz
bakımından, kırkyedi yıllık
geçmişimiz bakımından pek büyük
bir ilerleme sayılmaz ve bu tatbikat, ayrıca, Hükümetin,
Meclis çalışmalarına katılmasında
da çok acı bir şekilde görülmekte.
Sayın Hükümet Üyelerini, Sayın Başbakan
ve Yardımcısını Mecliste görmek,
aslında, bir hadise haline geldi. Bundan da üzüntülerimizi
ifade etmek isteriz. (ANAP ve DSP sıralarından alkışlar)


Değerli milletvekilleri, geçen yaz ortasında,
Kuzey Irak'ta bir harekât oldu; bir gelişme, Türkiye'yi
doğrudan doğruya ilgilendiren bir gelişme. Sayın
Hükümetin bu konuda hiçbir hazırlığı
olmadığı anlaşıldığından,
bir politika sergilenmedi. Kuzey Irak'taki gelişmeler, Saddam
ordularının Erbil'e girmesi, İran'ın
gelip de Talabani'yi desteklemesi, Barzani'nin bir kere daha Bağdat'a
dönüşü ve Türkiye'nin durumu.

Bu gelişmeler, bildiğiniz gibi, Huzur Harekâtı
veya bizdeki tanınan şekliyle Çekiç
Güç'ün mevcudiyetine son verildi; ama, arkasından
bir Keşif Güç çıktı.

Değerli milletvekilleri, bu Keşif Güç'ün
birincisinden bir tek farkı, Fransa'nın çekilmesi;
neden çekildi; Fransa'nın, NATO'nun yeniden yapılanması,
Napoli Başkomutanlığı dolayısıyla
Amerika ile ihtilafı var; Ortadoğu barış
sürecine iştirak etme arzusu bakımından
ihtilafı var. Gerisinde, İngiltere, Amerika ve Türkiye
aynen devam ediyor. Ama, bunun neticesinde, Birleşmiş
Milletler kararı ve şemsiyesi kalkmış
oldu. Bir NATO şemsiyesi de bunun yerine ikame edilmeyince,
bu Güç'ün kullanılması, mevcudiyetinin
bütün siyasî sorumluluğu bize yöneliktir,
Türkiye'ye yöneliktir ve bu Güç Kuzey Irak'ta
harekât yapmakta; Amerikalılar, oradaki kendi politik
ve stratejik menfaatları bakımından bunu
kullanmakta; ama, bunun faturası siyaseten Türkiye'ye
yazılmaktadır ve bu, son derece riskli bir gelişme
olmuştur. Bunu da burada ifade etmek isterim.

Değerli milletvekilleri, Avrupa Birliği ve
onun, 1995 yılının, Türkiye kamuoyu
bakımından bir nevi gümrük birliği
yılı haline getirilmesi, bunun çok abartılması,
toplumun büyük bir bekleyiş içine sokulması,
bir nevi tam üyeliğin alternatifi görülmesi;
el emeğinin serbest dolaşacağı, ithalatın
ucuzlayacağı ve birçok vaatlerle ortaya konulan
gümrük birliğinin uygulamasını 96'da
yaşadık. 2,5-3 milyar dolar gelecekti, şimdiye
kadar 3 cent gelmedi.

Ne oldu bir yıllık uygulama; ithalatın
patlaması 42 milyar dolar, ihracatın çok
cılız ilerlemesi... İthalatımız
yüzde 59 artmıştır, ihracatımız
yüzde 6 artmıştır, 22 milyar dolar olmuştur;
20 milyar dolar açık vermiştir. Biz, bunu,
1994'te, 1995'te bu kürsülerden çok açık
ifade ettik. Bu şekilde buraya girmeyin, bunun teminatını
alın; yaptığınız pazarlık
yanlıştır. Bugün 1996 uygulamasını
gördük. Sayın Hükümetin bir değerlendirmesi
var mıdır? Hiçbir şey duymadık.

Avrupa Birliğinin genişlemesi gündemde.
Biliyorsunuz, Türkiye, 1959 yılı 31 Temmuzunda
ilk adımını atmış, 12 Eylül
1963 Ankara Anlaşmasıyla, bu alanda hukukî
bağını tesis etmiş, 14 Nisan 1987'de tam
üyelik için başvuruda bulunmuş, arkadan
ne olmuş; Türkiye, bugün, 11 aday memleketin dışında...
Önümüze kimler geçmiş; Kıbrıs
geçmiş, Romanya geçmiş, Bulgaristan
geçmiş -isabet, yeni Malta Sosyalist Hükümeti
“biz, ilgilenmiyoruz” dediği için, o bizim
önümüzdeki tercihini bırakıyor- ve
Türkiye'nin listede yeri bile yok. Batı Avrupa Birliğinde,
yine, aynı uygulama Türkiye'ye karşı
yürütülmektedir. Hükümetin tutumu nedir;
Sayın Dışişleri Bakanımız,
yarın Roma'da yapılacak olan görüşmelerde
Hükümetin tutumu olarak, acaba, “Türkiye,
Bulgaristan ve Romanya gibi eski Varşova Paktı memleketlerinin
gerisinde bırakılmayı hiçbir şekilde
kabul etmeyecektir” diyebilecek mi? Yunanistan'ın
politikasındaki tutarlılığa bakınız:
Yunanistan, açıkça beyan ediyor ve tekrar
ediyor, diyor ki: “Kıbrıs, Avrupa Birliğinin
tam üyesi olmadıkça, Avrupa Birliğinin
genişlemesini veto ederiz; gayet net bir şekilde ederiz.”
Türkiye'nin, bilhassa NATO'nun genişlemesi bakımından
sergilediği bir politikası ve tutumu yoktur. 

Değerli milletvekilleri, NATO'nun genişlemesi
hakkında değişik görüşler var:
Bir görüşe göre, NATO genişlememeli;
bu Avrupa Birliğine girecek olan memleketler, onun savunma
teşkilatı olan Batı Avrupa Birliğine girmelidir
diyor, ki, bu, mantıkîdir. İkinci bir görüş,
Avrupa Birliğinin genişlemesiyle NATO'nun genişlemesinin
eşzamanlı yapılmasıdır diyor,
ki, bu, Türkiye için en uygun olanıdır;
çünkü, o zaman bizim, Avrupa Birliğine girmemize
mukabil, diğer memleketlerin de NATO'ya girmesinin yolunu
açarız; ama, bunların ikisi yapılmazsa,
o zaman, Türkiye'nin, NATO'da genişlemeye karşı
veto hakkını kullanmasının şartları
doğar. 

Değerli milletvekilleri, son bir yayın
var; Foreign Affairs Dergisi, yani dışişler
dergisinin Kasım-Aralık 1996 tarihli sayısında,
meşhur profesör Samuel Huntington, yazdığı
-ki, Samuel Huntington, 1993 yaz döneminde “Medeniyetlerin
Çatışması” adlı makalesiyle
tanınmıştı;  Harvard Üniversitesi
Stratejik Araştırmalar Merkezinin Başkanıdır-
bu yeni yazısında diyor ki: “NATO'nun genişlemesi,
Yunanistan'ın ve Türkiye'nin NATO'yla olan ilişkilerini
zayıflatacak ve Türkiye'yi belki NATO dışında
bırakacaktır. Yunanistan belki şeklen kalacak;
ama, önceliğini, Rusya'yla olan ittifakına verecektir.”
diyor.

Burada önemli bir nokta var; maalesef, Türkiye
bunu çabuk unuttu: Yunanistan 25 Temmuz 1994'te Rusya'yla
bir askerî işbirliği anlaşması yaptı,
ki, bu, NATO'da ilk örnektir; Rusya'nın o zamanki
Savunma Bakanı Graçov ile o zamanki Yunan Savunma
Bakanı Arsenis tarafından yapıldı.
Aslında, Rus füzelerinin Kıbrıs'ta görülmesi
hadisesiyle bu askerî işbirliği anlaşmasını
bir arada mütalaa etmek lazımdır değerli
milletvekilleri.

Yine bir arada mütalaa edilmesi gereken, Yunanistan'ın
Türkiye'ye karşı Balkanlar'da çizdiği
Ortodoks kiliseler zinciri; bunun Rusya'ya kadar uzanması,
Ermenistan'a kadar götürülmesi ve bu siyasî
çemberin askerî çember şekline dönüştürülmesi...
Türkiye ne yapmıştır bunlar karşısında?


Daha sonra, Türkiye, Rusya'nın üç
tümeninin getirilip Gürcistan'a yerleştirilmesine
ne tepki göstermiştir? Silahsızlaşma Anlaşmasının
(AKKA'nın) çiğnenerek 58 inci Ordunun Kafkaslar'da
kurulmasına karşı  Türkiye, NATO, Amerika
ne tepki göstermiştir? Bizim güvenliğimize
karşı bir tümenin Ermenistan'a uçaklarla
birlikte yerleştirilmesi karşısında,
Hükümet olarak Türkiye, NATO, Amerika ne tepki
göstermiştir; hiç.

Daha acısı var; beni bağışlasınlar,
Sayın Bakanın beyanları bunun çok
uzağında kaldı; 210 gününü dolduran
Sayın Hükümetin ne Sayın Başbakanı
ne de Yardımcısı Kafkas memleketleri ve Orta
Asya'ya en ufak bir ziyarette bulunmuş değildir. (ANAP
sıralarından alkışlar) Bunlar, listeden
çıkarıldı, coğrafyanın
dışına atıldı. Bu, sağlıklı
bir gelişme değildir değerli milletvekilleri. 

Değerli milletvekilleri, bir de, başka
konulara bakmak lazım. 4 Ocakta Sayın Hükümet,
İstanbul'da “D-8” diye bir toplantı yaptı.
Biz, buna karşı değiliz, işbirliğine
karşı değiliz; ama, burada da bir gümrük
birliği, milletin beklentilerini aşacak şekilde
bir abartmalı şekle sokulmamalıdır.
Gelişme halinde bulunan memleketlerin işbirliği
yeni değildir. Birleşmiş Milletler içerisinde
77'ler Grubu senelerce bunu denedi, bir şey alamadı.
Türkiye'nin tecrübesi çoktur; CENTO'yla beraber
RCD olarak; yani, Bölgesel Ekonomik ve Kalkınma İşbirliği
ne netice verdi -merkezi hâlâ Tahran'da- hiç...
Sonra, bunu, 10 üyeye çıkardık ECO yaptık;
Ekonomik İşbirliği Teşkilatı, ne
netice aldık; hiç... Sonra, senelerden beri, Türkiye'nin
başkanlığını yaptığı
İslam örgütü çerçevesindeki
İSEDAK; maliyeti Türkiye'ye milyarlar ve milyarlardır,
tantanalı yapılır; bugüne kadar en ufak
bir karar çıkmış mıdır,
en ufak bir netice çıkmış mıdır?!.
Bunu, huzurunuzda üzülerek hatırlatmak isterim
değerli milletvekilleri: Paranın, petrolün, menfaatın
dini yoktur; bunu gayet iyi, açıklıkla bilmek
lazım. Eski Fransız meşhur devlet adamı
Kardinal Richelieu der ki: “Devletlerarası ilişkilerde,
inançlardan ziyade menfaatlar önplanda gelir”
De Gaulle bunu daha sonra tamamladı “Milletlerarası
ilişkilerde ideolojiler değil, menfaatlar hâkimdir”
ve meşhur İngiliz Palmerston da “Milletlerarasında,
devletlerarasında ebedî düşmanlık
ve dostluklar yok, yalnız menfaatlar vardır”
dedi. Bunu, çok iyi bilmek lazım ve yine kabul etmek
lazım; bugüne kadar dünyada, ne millî seviyede
ne milletlerarası seviyede fakirler şirketinin başarılı
olduğu görülmemiştir. 

MALİKİ EJDER ARVAS (Van) - Değişmez
kanunlar mı onlar?..

KÂMRAN İNAN (Devamla) - Bunun daha fazla
detayına girmek istemem.

8 memleketten 7'siyle olan ticaret, onların
dünya dışticareti 170 milyar dolardır.
Türkiye'nin buradaki payı yüzde yarımdır.
Bu memleketlerden, mesela Mısır: Mısır,
bugünkü ekonomik askerî yaşamının
yüzde 90'ını Amerika ile yürütmektedir;
senede 2,5 milyar dolar; İsrail'den sonra ikinci planda
alır, NATO üyesi de değil. Bize, 170 milyon dolar
reva görülürken, Amerika, onun birikmiş 7
milyar dolarını affetmiştir. Biz ise, eski
FMS kredilerini, 1 dolarını 3 dolar olarak iade
ederken, şimdi, Mısır'ın, bir noktada
Amerika ile olan menfaat ve ilişkilerini ihmal edip de,
Türkiye ile beraber şu veya bu alanda vazife alması
veya tutum almasını düşünmek biraz
hayalci olur ve dahasını size arz edeyim: Bu işbirliğinde
en büyük sıkıntı bizden gelecektir.
Neden gelecek; çünkü, benim taahhütlerim
var; ben, NATO üyesiyim; ben, Gümrük Birliği
üyesiyim; ben, Avrupa Konseyi üyesiyim; ben, OECD üyesiyim;
ben, AGİT üyesiyim; bunları bir tarafa iterek,
8'ler içerisinde yeni bir politika geliştirmeniz
ve bunları aşarak, o politika istikametinde yürümeniz
mümkün değildir. O zaman, tercih yapacaksınız,
tercih yaptığınızda da neyle karşılaşacağınız
malum. 52 Müslüman memleketin oluşturduğu,
senelerden beri devam eden, bir milyar Müslümanın
bir teşkilatı var; Türkiye, anayasası
gereği buraya özel bir formülle girdi. Ne yapıldı
şimdiye kadar değerli milletvekilleri; çünkü,
bunların 45'inin yöneticileri, iktidarda bulunmalarını,
sanayileşmiş memleketlerin ekonomik, bazı hallerde
askerî desteğine borçludur. Bunların bizi
tutması veya başka birilerini tutması, maalesef,
mümkün değildir; mümkün olsaydı,
250 bin Boşnak Müslüman öldürülür
müydü? Petrol üreticisi memleketler, iki gün
vanayı kesseydi, o insanlar kurtulmaz mıydı?
(ANAP, DSP ve CHP sıralarından alkışlar)
Eğer, başka türlü olsaydı, bu milyar
ve milyar petrodolarlar gidip İngiliz, Amerikan, İsviçre
bankalarında mı yatardı; yok, Cidde'deki
İslam Bankasında yatması beklenirdi veya
Türkiye bankalarında... Bir kuruşu geliyor mu?..

Değerli milletvekilleri, milletlerarası
ilişkilerde gerçekçi olmak lazımdır.
Bakınız; gelecek yüzyılın dengeleri
çok farklı olacaktır. Gelecek yüzyıl
dengelerinde askerî faktörden ziyade, din, kültür
ve ekonomik bütünlük gözönünde bulundurulacak.
Amerika'yla Avrupa'nın iki boyutlu ilişkisi, gelecek
yüzyıl bakımından yeterli görülmüyor;
buna Latin Amerika'yı da katmak istiyorlar. Biliyorsunuz,
Amerika, Mexico ve Kanada'yla NAFTA denilen Kuzey Amerika Serbest
Mübadele...

(Mikrofon otomatik cihaz tarafından kapatıldı)

KÂMRAN İNAN (Devamla) - 10 dakikamı
da kullanayım isterseniz, önerge sahibi olarak...

BAŞKAN - Efendim, benim onu birleştirme
imkânım yok. Keşke en son...

KÂMRAN İNAN (Devamla) - Var, var...

BAŞKAN - Hayır... En son zatıâliniz
alsaydınız; ama, ben, bir süre vereyim size
efendim. 

KÂMRAN İNAN (Devamla) - Lütfedin...

BAŞKAN - Ben size süre vereyim; ama, onunla
birleştirmem mümkün değil.

A. TURAN BİLGE (Konya) - Konuşsun, konuşsun,
milletin kültürü artsın.

BAŞKAN - Buyurun efendim.

KÂMRAN İNAN (Devamla) - NAFTA'yı
kurdu, sonra NAFTA'yı bu sefer AFTA olarak bütün
Amerika kıtasına 32 devlete teşmil etme kararı
aldı. Bu defa, Avrupa'daki serbest mübadele ve Avrupa
Birliği ile bunlar arasında bir ekonomik serbest mübadele
bölgesi müzakereleri başladı. 

Öbür tarafta, bir kutup, Çin olacaktır,
2010 yılının yalnız nüfus bakımından
değil, askerî bakımdan, politik ve ekonomik bakımdan
en büyük gücü; bir Japon'ya...

 Rusya'ya sınırlı bir rol tanınacağı
hiç kaçınılmazdır, kendi iç
dengelerinin bozukluğu itibariyle.

Tabiî, durum, Türkiye bakımından
çok özellik kazanıyor. Türkiye'nin güvenliği
bakımından hassasiyetle -Sayın Savunma Bakanımız
burada oturuyorlar- üzerinde durulması gereken noktaların
birincisi, nükleer silahların bölgemizde yayılması
hadisesidir. 

Eğer, 1981'de, Irak'ta yapılan nükleer
santrala müdahale olmasaydı, daha önce nükleer
güç olurdu. İran, bugün, o yolda çalışıyor.


Yine, bölgemizde, Libya'dan başlayarak,
Irak, Suriye ve İran'da 2 300 kilometreye kadar giden Kuzey
Kore mamulatı füzeler bulunmakta; Scud füzelerinin
her çeşidi bulunmakta ve bu füzeler, maalesef,
kimyasal ve biyolojik başlık taşıyacak
güçte olmaktadır. Bunların çoğu,
Kuzey Afrika'dan Güney Avrupa'ya ulaşabilecek mesafede
füzelerdir. Bu, tabiatıyla, savunma dengeleri bakımından
problem doğurmaktadır. Gelecek yüzyılın,
bilhassa, mahallî ihtilaflara daha açık bir
yüzyıl olacağı da gayet açıktır.

Değerli milletvekilleri, Türkiyemiz, 20
Temmuz 1974 Kıbrıs Harekâtıyla, o zamana
kadar çok sakin gelen milletlerarası ilişkilerinden
çıkarak dünya vitrinine yerleşmiştir,
dikkatler üzerimize çekilmiştir. 

Dikkat ederseniz, aradan 23 yıl geçmesine
rağmen, Kıbrıs, gündemde tutulmakta, hem
de, şu sıralarda önplana getirilmektedir. Buna
mukabil, daha dün işgale uğrayan Azerbaycan unutulmuş
vaziyette; beşte bir toprağı gitmiş, 1
milyon da göçmeni bulunuyor ki, Türkiye de unuttu,
bu meseleyi milletlerarası forumlara hiç getirmiyor,
bahsini dahi etmiyor.

Türkiye, kendi meselelerinin -maalesef, beni
bağışlasınlar- âdeta o kadar uzağında
kalıyor ki, bir taraftan, Rusların, füzeleri
Kıbrıs'a yerleştirilirken, bir taraftan da
Ege adaları, milletlerarası anlaşmalarla,
Lozan, Londra ve Paris Anlaşmaları ile silahlardan
arındırılması gereken adalar, 1963'ten
başlayarak silahlanmış. Şimdi son olarak,
Fransızların en modern Exocet füzeleri getirildi,
Mirage 2000 uçakları getirildi, F-16'lar getirildi.
Düşünebiliyor musunuz, Amerika Birleşik
Devletleri ve diğer bazı memleketler...

(Mikrofon otomatik cihaz tarafından kapatıldı)

BAŞKAN - Sayın İnan, efendim,
inanın, ben sizi, ilgiyle ve istifadeyle izliyorum; ama,
ne yapayım ki, daha fazla imkânım yok; 1 dakika
daha verdim, sonra konuşma hakkınız var efendim.

KÂMRAN İNAN (Devamla) - Yalnız,
takip buyurursanız, muhalefet yapmıyorum, Türkiye
meselelerini konuşuyorum; bu açıdan değerlendirmenizi
rica edeceğim.

BAŞKAN - Hayır, efendim... Sayın
İnan, keşke, grup adına en son konuşmayı
siz alsaydınız, o zaman birleştirme imkânım
vardı; maalesef, şimdi yok; toparlarsanız
efendim...

KÂMRAN İNAN (Devamla) - Peki, teşekkür
ediyorum Sayın Başkan.

Biz, milletlerarası anlaşmalardan, Zürih
ve Londra'dan doğma hakkımızla Kıbrıs'ta
var iken bize karşı çıkılıyor
ve mevcudiyetimizin oradan çıkarılması
isteniyor. Buna mukabil, milletlerarası demin saydığım
anlaşmalarla silahlardan arındırılması
gereken adalara, Yunanistan, en ağır silahları
getiriyor, hiçbir devlet buna yönelip, bunu nasıl
yaparsın demiyor, sormuyor, Türkiye de demiyor, Türkiye
de sormuyor. Bizim, füzelere karşı gösterdiğimiz
tepkiye karşı biraz aşırı asabiyet
gösteren... 

(Mikrofon otomatik cihaz tarafından kapatıldı)

BAŞKAN - Toparlayın lütfen...

KÂMRAN İNAN (Devamla) - Bu cümleyi
tamamlamam lazım Sayın Başkanım. 

...Amerika'nın sözcüsü Nicolas
Burns, kendisinin hatırlaması lazım, hergün
uçakları İncirlik'ten kalkıp da, Kuzey
Irak'ta uçan kuşları vurmuyor mu; vuruyor.
Benim güvenliğimi tehdit edecek füzeler karşısında
kendi tedbirimi almama karşı bu asabiyet nereden
geliyor?.. 1962 Ekim ayında Küba füzeleri yerleştirilirken,
stratejik füzeler, dünyayı kendi savunması
bakımından nükleer savaşa götürmüyor
muydu; götürüyor. Terörist memlekettir diye,
dört teröristi ararken Libya'yı vurdu, İran'a
vurmak için vesile arıyor; ee, peki, Yunanistan
ve Güney Kıbrıs da milletlerarası terörizmin
merkezi... Türkiye'ye yönelik en aşırı
teröristlerin bulunduğu memleketlere karşı
en ufak bir uyarısı var mı; yok. Hükümetin
bu konularda bir hatırlatması var mı; yok.
Sayın Hükümet, tamamıyla, dünya gelişmelerinden
kopuk ve yeni oluşan bu dünyada, âdeta Türkiye'nin
yeri yokmuşçasına içeriye dönük
bir manzara sergiliyor ki, bu, bizi üzüyor, rahatsız
ediyor. 

Sizi temin ederim, yeni dünyanın gelişmesi,
oluşumuna doğru ilerleyen ve demin ana hatlarını
biraz konsantre ederek size sunmaya çalıştığım
bu gelişmelerin birinci derecede ilgilendirdiği memleketler,
güvenliği bakımından, ekonomisi ve geleceği
bakımından Türkiye'dir. Bir projesi var mı
Sayın Hükümetin, bir planı var mı?
Bunlar karşısında bir tedbiri var mı?
2000 yılı dünyasının, 2005 yılı,
2010 yılı dünyasının dengeleri
bakımından Türkiye'nin yerinin ne olacağı
hakkında, şimdi sorsam Sayın Savunma Bakanına
ve yanındaki Dışişleri mensuplarına,
Türkiye'nin bir çalışması var
mı değerli milletvekilleri? Olması lazım
efendim. (ANAP sıralarından alkışlar)
Bunları yapsınlar yüzde yüz yanlarındayız.


Bizim yapmaya çalıştığımızı
da aslında yanlış anlıyorlar. Biz,
bazen anemi işaretleri veren bir bedene kan veriyoruz efendim,
bu kanı reddederseniz aneminiz artar ve bundan Türkiye
ıstırap görür.

(Mikrofon otomatik cihaz tarafından kapatıldı)

BAŞKAN - Sayın İnan...

KÂMRAN İNAN (Devamla) - Ben sizin anemik
durumunuzdan pek rahatsız olmam; ama, Türkiye'nin
anemik duruma düşürülmesine karşı
tepkiyi gösteririm.

Sayın Başkanım, madem böyle
emrettiniz, son 10 dakikayı kullanmak zorunda kalacağım;
çünkü, Yüce Meclise daha arz edeceklerim
var.

Saygılar sunuyorum. (ANAP, DSP ve CHP sıralarından
“Bravo” sesleri, alkışlar)

BAŞKAN - Sayın İnan, teşekkür
ediyorum efendim.

Sayın İnan, efendim, kürsüden
inerken ilave sürelerden tatmin olmadığınız
anlaşılıyor; üzüldüm...

KÂMRAN İNAN (Bitlis) - Minnettarım
Sayın Başkan.

BAŞKAN - ..ama, 20 dakika yerine 29 dakika
kullandığınızı bilin.(ANAP sıralarından
“az bile, az...” sesleri, gürültüler)


Helal olsun efendim, bir şey demiyorum, helal
olsun...

1.-İstanbul Milletvekili Halit Dumankaya
ve 58 Arkadaşının, TURBANİmkanlarını
Kişisel ve Siyasî Menfaatlerine Alet Ettiği ve
Yolsuzlukların Üzerine Gitmeyerek Görevini Kötüye
Kullandığı ve Bu Eyleminin TCK'nun 240 ıncı
Maddesine Uyduğu İddiasıyla Eski Başbakan
Tansu Çiller Hakkında Meclis Soruşturması
Açılmasına İlişkin Önergesi
(9/10) (Devam)

NEJAT ARSEVEN (Ankara) - Sayın Başkan...

BAŞKAN - Buyurun Sayın Arseven.

NEJAT ARSEVEN (Ankara) - Sayın İnan'a
söz hakkını başlatmanız dolayısıyla
arzımı tamamlayamadım; şimdi onu ifade
etmek istiyorum.

BAŞKAN - Buyurun efendim.

NEJAT ARSEVEN (Ankara) - Anayasanın 96 ncı
maddesine göre, bugün sizin ifade etmiş olduğunuz
ve açıklamış olduğunuz oy sayılarına
göre o toplantıda karar almaya yetersayı yoktur
ve bunu en çok, mensubu olduğunuz siyasî parti,
Anayol Hükümetinin, güvenoyunu Anayasa Mahkemesine
götürdüğü zaman, Anayasa Mahkemesinin
bu konudaki kararı da ortada. Hal bu iken, zatıâlinizin,
bu oturumda, mutlaka; ama, mutlaka bu konuda bir karar ittihaz
etmeniz gerekmekte; bunu, Başkanlık Divanına
götürüp, o konuda bir karar almanız doğru
değil; çünkü, kararınızı
bu oturumda açıklamanız lazım.

BAŞKAN - Sayın Arseven, lütfen...
Bir başka konu görüşüyoruz; müzakere
açmadım...

MUSTAFA RÜŞTÜ TAŞAR (Gaziantep)
- İçtüzük var.

BAŞKAN - Sayın Arseven, ben bir hususu
hatırlatayım; Grup Başkanvekiliniz Sayın
Başesgioğlu ile bu konuyu bir istişare etseydiniz,
bu zahmeti ihtiyarınıza gerek kalmazdı. Sayın
Arseven, Başkanlığa vaki talebinde buyuruyor
ki “oylamada 2 oyluk bir fark...”

NEJAT ARSEVEN (Ankara) - Arseven benim efendim.

BAŞKAN - Sayın Başesgioğlu,
efendim...

NEJAT ARSEVEN (Ankara) - Onu düzeltmek istedim.

BAŞKAN - Aman ne büyük düzeltme!..
Teşekkür ederim efendim.

“Oylamada 2 oyluk -bak, ben bu cümleyi
düzeltmiyorum; ama, böyle yazmışlar- bir
fark bulunduğu da dikkate alınarak, bu 2 sayın
üyenin durumlarının araştırılması,
oy pusulalarının tetkiki gerekir” diye Grubunuzun
talebi var.

NEJAT ARSEVEN (Ankara) - Efendim, müsaade buyurur
musunuz... 

BAŞKAN - Efendim, o konuda kararımı
ifade ettim.

NEJAT ARSEVEN (Ankara) - O ifade, benim söylediğim
manada olayı değiştirmez. Ben, size, Anayasanın
96 ncı maddesinden bahsediyorum. Benim söylediğimle
Grup Başkanvekilinin yazmış olduğu şey
tamamen birbirinden farklıdır.

BAŞKAN - Sayın Arseven, ben o konudaki
kararımı ifade ettim, gerekçesini de koydum.

NEJAT ARSEVEN (Ankara) - Sayın Başkan,
çok yanlı davranıyorsunuz. Bu konuda mutlaka
bir karar ittihaz etmeniz lazım bu oturumda. 

MEHMET GÖZLÜKAYA (Denizli) - Sayın
Başkan...

BAŞKAN - Buyurun Sayın Gözlükaya.

MEHMET GÖZLÜKAYA (Denizli) - Sayın
arkadaşın itirazı yersiz. Başkanlığınız,
İçtüzük hükümlerine göre
olumlu bir karar verdi ve bu konunun Başkanlık Divanında
görüşülmesine karar verildiğini belirtti.
Biz de, bizim tespitlerimize göre, burada olmadığı
halde muhalefetten oy kullananlar var, bunları da itirazen
belirttik...

BAŞKAN - Efendim, talep geldi. Talebiniz...

MEHMET GÖZLÜKAYA (Denizli) - Daha itirazlarımız
olacaktır. Başkanlığın tutumunu
onaylıyoruz.

BAŞKAN - Efendim, sizin talebiniz...

NEJAT ARSEVEN (Ankara) - Sayın Başkan...

BAŞKAN - Sayın Arseven, müsaade
buyurun...

NEJAT ARSEVEN (Ankara) - Efendim, müsaade eder
misiniz... Tutumunuz hakkında söz talep ediyorum.


BAŞKAN - Sayın Gözlükaya'yı
dinledim, müsaade buyurun cevap vereyim.

Sayın Gözlükaya, talebiniz geldi,
inceledim. Sayın Pakdemirli'nin burada bulunmadığı
halde yerine oy kullanıldığı yolunda
bir iddianız var. Bunu ben bilemem... (ANAP sıralarından
“buradaydı, buradaydı” sesleri) Başkanlık
Divanına gönderdim, o da tetkik edilecektir.

NEJAT ARSEVEN (Ankara) - Efendim, sayıların
değişmesi... 

3.-Bitlis Milletvekili Kâmran İnan
ve 22 arkadaşının, Hükümetin izlediği
dış politika konusunda genel görüşme
açılmasına ilişkin önergesi (8/6)
(Devam) 

BAŞKAN - İzmir Milletvekili Sayın
Birgen Keleş, buyurun efendim. (CHP sıralarından
alkışlar)

CHP GRUBU ADINA BİRGEN KELEŞ (İzmir)
- Sayın Başkan, sayın milletvekilleri; Sayın
Kâmran İnan ve arkadaşlarının,
Hükümetin izlediği dışpolitika konusunda
verdikleri genel görüşme önergesi üzerinde,
Cumhuriyet Halk Partisi adına söz almış
bulunuyorum ve Yüce Meclise saygılar sunuyorum. 

Sayın İnan, önergesinde yer alan
hatalar ile, fevkalade önemli olan dışpolitika
konusunu gündeme getirmiş olduğu için, kendisine
teşekkür ediyorum; ama, bu hataların, Başbakanın
ve Yardımcısının beceriksizliğinden
ve yeteneksizliğinden kaynaklandığını
ifade eden... (Gürültüler)

MEHMET SEVİGEN (İstanbul) - Birgen
Hanım, milletvekilleri salonu boşaltsınlar
da ondan sonra konuşun...

BAŞKAN - Sayın Keleş, sürenizi
durdurdum efendim. Bir dakikanızı rica edeyim...
Sayın milletvekillerimiz fazla mesaiden dolayı yoruldular;
galiba, salonu boşaltıyorlar. 

Sayın milletvekilleri, efendim, lüften,
sayın hatibi dinleyelim; konu çok önemli ve
sayın hatip, Grup adına görüş ifade
buyuruyor. 

Sayın milletvekilleri, Sayın Arseven,
Sayın Gözlükaya, Divan'da görüşürsünüz
efendim; müsaade buyurun... 

Sayın Keleş, sürenizi tekrar başlattım;
buyurun.

BİRGEN KELEŞ (Devamla) - Teşekkür
ederim Sayın Başkan.

Önergesi nedeniyle bu fırsatı
verdiği için Sayın İnan'a teşekkür
etmiştim; ama, değerlendirmesine katılmadığımı
söylemiştim. Sayın İnan önergesinde
hataları sıralıyor ve bu hataların
Başbakanın ve Yardımcısının
beceriksizliğinden ve yeteneksizliğinden kaynaklandığını
söylüyor. Ben de buna katılmadığımı
söylüyorum; çünkü, bence, böyle
bir değerlendirme yapmak, sorunun boyutlarını
küçültmek anlamında bir hareket olur ve
gerçeği yansıtmaz. Sayın İnan'ın
önergesindeki hatalar doğrudur, onlara işaret etmesi
haklıdır, yerindedir; çünkü, önemlidir;
fakat, bu, Başbakanın ve Yardımcısının
beceriksizliğinden ve yeteneksizliğinden değil, İktidarın,
dışpolitikanın temel doğrultusunu değiştirme
çabalarından kaynaklanmaktadır, o nedenle
de önemlidir. (CHP sıralarından alkışlar)

Sayın milletvekilleri, içerisinde bulunduğumuz
dönem dışpolitika açısından
fevkalade önemlidir. İkinci Dünya Savaşından
sonra kurulan düzen, bu yüzyılın sonuna
doğru, çeşitli nedenlerle değişmiştir,
dağılmıştır ve içerisinde
bulunduğumuz günlerde yeni bir düzen oluşmaktadır.
Sayın İnan'ın çok yetkiyle anlattığı
gibi, fevkalade heyecan verici, mevcut düzenden farklı
yeni düzen oluşmakta, yeni dengeler kurulmaktadır.
Bu oluşum sırasında, ne yazık ki, Türkiye,
çeşitli konularda fevkalade olumsuz bir görüntü
vermektedir. Son onbeş yılda ekonomik ve sosyal sorunlarını
çözememiş, insan hakları ve demokratikleşme
konusunda gerekli adımları atamamış
bir ülke durumundadır. Şimdi de, bu İktidar
döneminde, dışpolitika doğrultusunu belirleyememiş
bir ülke konumundadır. Ayrıca, tabiî,
yıllardır fevkalade başarılı,
çok etkili bir karalama kampanyasıyla karşı
karşıyadır. (CHP sıralarından
alkışlar) 

Dünyada dengeler oluşurken ve bu dengeler
Türkiye açısından çok önem
taşırken, Türkiye'nin, dışpolitikada
yönünü belirleyememiş durumda olması,
bence büyük bir talihsizliktir. Ayrıca, bu sıralarda,
uluslararası kuruluşlarda yapılan toplantılarda
konuşulanlar veya çeşitli nedenlerle başka
ülkeler yetkilileri tarafından yapılan açıklamalar,
Türkiye'nin, yurtdışında etkinliğini
ve saygınlığını büyük
ölçüde yitirdiğini göstermektedir. 

MEHMET BEDRİ İNCETAHTACI (Gaziantep)
- Hangi kuruluşlar?..

BİRGEN KELEŞ (Devamla) - Gerçek
şudur ki; Hükümet, cumhuriyet tarihinin başından
itibaren Türkiye'nin dışpolitikada edindiği
birikimleri tehlikeye atmakta ve dışpolitika doğrultusunu
değiştirmek için çalışmaktadır.
Bugüne kadar, istikrarsız ve yetersiz hükümetler
tarafından yönetilmenin yol açtığı,
insan hakları ve demokratikleşme konusunda gerekli
adımların atılmamasının yol
açtığı, ekonomik bakımdan güçsüz
olmanın yol açtığı olumsuzluklara,
bu kez, dışpolitika doğrultusunu doğru olarak
belirleyememekten, saptayamamaktan kaynaklanan bir olumsuzluk
eklenmektedir. 

Çeşitli dengeler kurulurken, yeni bir
düzen oluşurken, Avrupa Birliğinin ve Amerika Birleşik
Devletlerinin, Türkiye'yi, bugünkü durumuyla değil,
uzun yıllar boyunca dışpolitikada gösterdiği
istikrarlı tavırla, ekonomik bakımdan içerdiği
büyük potansiyelle, insangücünün nitelikleriyle
ve toplumun yüzde 80'inin laik ve çağdaş
bir dünyada, bir ülkede yaşama kararlılığıyla
değerlendirmesi gerekir. Körfez'de istikrarın
sağlanması, Avrupa Birliğinin eksiksiz bir bütün
oluşturması, ancak, Türkiye'nin, hak ettiği
yeri almasıyla mümkündür. 

Değerli arkadaşlarım, yalnız,
bir şeyi kabul etmemiz gerekir: Türkiye, bu İktidar
döneminde kaydettiği zikzaklarla ve yönünü
belirleyememiş ülke konumuyla, ileriye doğru tutumunun
ne olacağı kolayca saptanamayan, bir anlamda, kendisine
güvenilemeyen; çünkü, nerede ne yapacağı
belli olmayan- bir ülke durumundadır. 

Bakın, iki gün önce, Sayın
Gül “rotayı değiştiririz” dedi.
Başbakan Yardımcısı da, gümrük
birliği ilişkisini donduracağımızdan
bahsetti. 

Rotayı değiştirme tehdidi yapan
Gül, nereden yetki alıyor; bir defa, onu  anlayabilmiş
değilim; ama, bildiğim bir şey şu: Bu yetkiyi,
Türkiye Büyük Millet Meclisinin onayladığı
Hükümet Programından almıyor; çünkü,
Hükümet Programında bu tür zikzaklar çizilmesine
yer verilmiyor.

Gümrük birliğini dondurma işine
gelince: Eğer “dondurma” kelimesi bilinerek kullanılıyorsa,
o, bugüne kadar verilen tavizlerin muhafaza edilmesi, bundan
sonra bir gelişme sağlanmaması demektir. O da,
sadece Türkiye'nin zararına işler. Eğer,
bugüne dek verilen tavizler geri alınmıyorsa
-ki, alınmayacaktır- o zaman, bu dondurma süreci,
sadece, gümrük birliğini yaptığımız
ülkelerin yararına işleyecektir. 

Tabiî, Türkiye Büyük Millet
Meclisinde herhangi bir açıklama yapılmadığı
için, biz, son gelişmeleri çok iyi bilemiyoruz;
ama, izlediğimiz kadarıyla, Hükümetin, Türkiye'nin
izlediği dışpolitikanın doğrultusunu
değiştirme çabaları, Türkiye'yi,
dengelerin oluştuğu, fevkalade kritik bir dönemde,
aktif tavır almaktan alıkoymakta ve etkin girişimlerde
bulunmasını engellemektedir. Türkiye, en cerbezeli
olması gerektiği bir zamanda, en aktif olması
gerektiği bir zamanda bundan uzak durmakta, âdeta felce
uğramaktadır. Diğer bir deyişle, yanlış
zamanda yanlış politikalar izlenmektedir. 

Sayın milletvekilleri, kuşkusuz, bir
ülkenin dış itibarı, yurtiçinde
uygulanan politikalarla ve yapılan işlerle de çok
yakından ilgilidir. Düşünün ki, Türkiye,
üç aydır, bazı bürokratların
ve bazı politikacıların mafyayla olan ilişkisini
konuşuyor; ama, üç aydır bu konu gündemde
olduğu halde, henüz yargıya intikal ettirilmesi
için ciddî hiçbir adım atılmış
değildir. Başbakanlık Teftiş Kurulunun
hazırladığı rapor, her gün gazetelerde
gördüğümüz ilişkileri ve ileri sürülen
bazı kanıtları gözden uzak tutmaya,
sorunun boyutlarını küçültmeye
yönelmiştir. 

Başbakan, hiç de doğru olmayan gayri
ciddî ifadelerle konuyu değerlendirmiş, Başbakan
Yardımcısı ise, suçlu olan kişileri,
saygıdeğer kişiler olarak nitelendirmiştir.


A. TURAN BİLGE (Konya) - Hastane kontrol ediyor.


BİRGEN KELEŞ (Devamla) - İki
fezleke, aradan aylar geçmesine rağmen hazırlanamamıştır.
Daha doğrusu, biri hazırlanmış; ama, Adalet
Bakanı tarafından geri çevrilmiştir.
Şimdi, böyle bir durumun, dışarıda,
o ülkenin etkinliğini, saygınlığını
etkilememesi mümkün müdür?.. 

Kuşkusuz, Rusya'da olan gelişmelerden
çok etkilenen ve bunu sürekli olarak metheden, ayrıca
demokratikleşme ve serbest pazara geçiş hareketlerini
kredilerle destekleyen Avrupa Birliği ülkelerinin, Türkiye'deki
demokratikleşme hareketlerine karşı, serbest
pazar ekonomisine geçiş hareketlerine karşı
aynı şekilde davranmadığı ve bunları
gözardı ettiği bir gerçektir. Yine bu ülkelerin,
bizde kaydedilen gelişmeleri gözardı ederken,
eksikleri, abartarak gündeme getirdiği, zaman zaman,
hiç dayanağı olmayan birtakım suçlamalarda
bulunduğu da bir gerçektir. 

Türkiye ile Yunanistan arasındaki ihtilaflarda
taraf oldukları, Türkiye'ye verdikleri sözleri
tutmadıkları, Kıbrıs konusunda yanlış
bir tutum izledikleri de doğrudur ve bütün bunlar,
Türkiye'ye karşı büyük bir haksızlıktır;
ama, bunların Türkiye'ye karşı haksızlık
olması, tam ters yönde hareket etmeyi ve Türkiye'nin
temel niteliklerine saygısızlık yapan, Atatürk'e,
Atatürk ilke ve devrimlerine hakaret eden devlet ve hükümet
başkanlarını davet etmemizi, coşkuyla
ağırlamamızı, o ülkelere ziyaretler
yapmamızı ve o ülkeleri ziyaretlerde yapılan
hakaretleri içimize sindirmemizi beraberinde getirmemelidir.
(CHP sıralarından alkışlar)

Değerli arkadaşlarım, Türkiye,
aslında, Toplulukla olan ilişkilerini kendisi değiştirebilir
ve düzeltebilir; ama, bunu değiştirmesi ve düzeltmesi,
Türkiye'nin, kendi belirleyeceği politikalara bağlıdır.
Eğer eksiklerini kabul ederse ve bir an önce düzeltirse,
eğer ekonomik bakımdan güçlenmek için
gayret sarf ederse ve eğer istikrarlı bir dışpolitika
izlerse, Batı ülkelerinin kendisiyle olan ilişkilerinde
yapılan haksızlıkları aşması,
bunları gidermesi ve dünyada hak ettiği yeri alması
mümkündür; ama, Türkiye, ters yönde hareket
etmektedir ve ortak özellikleri “Müslüman
olmak” olan ülkelerle ilişkilerini geliştirerek
sorunlarını çözebileceğini düşünmektedir.
Bu ülkeler, farklı gelişmişlik düzeyindedir;
bu ülkeler, farklı coğrafî yerlerdedir ve
Türkiye'yle ilişkileri de -Sayın İnan'ın
da söylediği gibi- çok düşük düzeydedir.
Bakın, Mısır, Libya ve İran dışında,
Başbakanın koşarak ziyaret ettiği ülkelerin
Türkiye'yle olan ihracat ve ithalatı, yüzde 1'in
çok altındadır; Mısır, Libya
ve İran'ın da, yüzde 1'in biraz üzerindedir.
Dış ekonomik ilişkiler emirle geliştirilemeyeceği
için, bu ülkelerle olan ilişkilerin hızlandırılması,
AB ile yüzde 40'lara, yüzde 50'lere varan ilişkilerin
yerini alması söz konusu olamaz. Kaldı ki,
çok eskiden denenen uygulamalar gözümüzün
önündedir; örneğin, Bölgesel İşbirliği
Teşkilatı (RCD) bunlardan bir tanesidir. Son birkaç
yıldır daha farklı bir çehreye bürünmüştür
ve daha başka ülkeler de katılmıştır;
ama, bugün, İran'ın ihracatımızdaki
payı yüzde 1,2'dir; dostumuz olan, gerçekten
kardeşçe duygular içerisinde olduğumuz
Pakistan'ın ihracatımız içindeki payı
ise binde 4'tür. Dolayısıyla, gerçekçi
olmalı, hayale kapılmamalı ve bu tür
ülkelerle olan ilişkiler sıklaştırarak
sorunu aşabileceğimiz ve bu ilişkileri, mevcut
ilişkilerin yerine ikame edebileceğimiz düşünülmemelidir.
Kuşkusuz, bu ilişkiler geliştirilebilir, mevcut
ilişkilere ek olarak geliştirilebilir; ama, mevcut
ilişkilerin alternatifi olarak, onların yerine geçecek
şekilde gelişmelerini beklemek tam bir hayalciliktir.

İBRAHİM HALİL ÇELİK
(Şanlıurfa) - Ne zararı var size?..

BİRGEN KELEŞ (Devamla) - D-8 için
de bu böyledir; çünkü, mevcut ilişkilerin
yerini, bu tür ülkelerle geliştireceğiniz
ilişkiler alamaz. O boyutta gelişmesi, o önemi
kazanması Türkiye açısından,
mümkün değildir.

İBRAHİM HALİL ÇELİK
(Şanlıurfa) - Yanılıyorsunuz... Yanılıyorsunuz...

BİRGEN KELEŞ (Devamla) - Yanılmıyorum,
sadece rakamlarla konuşuyorum ve sizin yanıldığınızı
söylüyorum.

İBRAHİM HALİL ÇELİK
(Şanlıurfa) - Tarih sizi yanıltacak.

BİRGEN KELEŞ (Devamla) - Ama, bu sözünüze
memnun oldum; çünkü, dışpolitikanın
doğrultusunu değiştirme konusundaki kararlılığınızı
da böylece itiraf etmiş oluyorsunuz. Benim de, sakat
olduğunu, yanlış olduğunu söylediğim
şey budur işte.

İBRAHİM HALİL ÇELİK
(Şanlıurfa) - Yanılıyorsunuz...

BİRGEN KELEŞ (Devamla) - Değerli
arkadaşlarım, Hükümet, gümrük
birliği ilişkisini âdeta gündem dışına
çıkarmış durumdadır. Hükümetlerarası
konferans toplantıları söz konusu olduğunda
bu konuya değinmekte ve bazı girişimlerde bulunmaktadır;
ama, bütün bu girişimler, yurtiçine karşı
durumu kurtarmaya yöneliktir; bunlar da, son seferde olduğu
gibi, reddedilmektedir. Ayrıca, Federal Alman Hükümetinden
yapılan randevu talepleri de, biliyorsunuz, reddedilmişti;
çünkü, Türkiye'nin itibarının
bu kadar zedelendiği ve Türkiye'den gelen taleplere karşı
diğer ülkelerin bu kadar duyarsız olduğu bir
başka dönem olmamıştır. 

Ben, bu genel görüşme önergesinin
kabul edilmesinin çok doğru olduğunu düşünüyorum;
çünkü, birçok nokta bu şekilde aydınlanabilir.
Bir defa, Dışişlerindeki iki başlılık
herhalde biraz aydınlanabilir; yoksa, üç başlılık
mı demeliyim; çünkü, Sayın Tayan
da, zaman zaman, Dışişleri Bakanı gibi
hareket ediyor, Dışişleri Bakanının
olması gereken yerde kendisi bulunuyor ve konuşuyor.
Bir de Sayın Gül var... Sayın Gül, Sayın
Tayan ve Sayın Çiller... Dolayısıyla,
üçlü bir Bakanlık söz konusu. Bunun
neden böyle olduğu, gerekli olup olmadığı
ve nereye kadar böyle devam edeceği, sanıyorum,
açıklığa kavuşacaktır. Ayrıca,
neden Dışişleri Bakanlığının
sık sık dışlandığı,
Irak'ın durumu, terör ve su durumu gibi çok
önemli konuların bile, neden, bu konuda birikimi,
deneyimi olmayan kimseler tarafından yönlendirilmeye
çalışıldığı mutlaka
anlatılmalıdır. 

Yine, yapılacak olan genel görüşmede,
Rafsancani'nin özelliği açıklanmalıdır.
Türkiye'ye, Türkiye Cumhuriyetinin temel ilkelerine
hakaret eden bir Başkan neden çağrıldı
ve bu kadar coşkuyla ağırlandı; bunu anlamamız
gerekir. Yine, Cezayir neden ilk defa gidilen ülkelerden
bir tanesi oldu, hemen gidilen ülkelerden bir tanesi oldu?

ZEKİ ERGEZEN (Bitlis) - Cezayir'e gidilmedi
canım.

BİRGEN KELEŞ (Devamla) - Cezayir, neden
acaba ziyaret edilmekle birlikte, aynı zamanda da, Başkanının
hakaretleri sineye çekildi? Ne gibi bir şey var aramızda
ve neden hem Cezayir'in hem Mısır'da karşılaştığımız
durumu, biz...

İBRAHİM HALİL ÇELİK
(Şanlıurfa) - Hanımefendi, Cezayir değil
Nijerya, karıştırmayın!..

BİRGEN KELEŞ (Devamla) - Efendim, Başbakandan
bahsediyorum, ne diyorsunuz...

İBRAHİM HALİL ÇELİK
(Şanlıurfa) - Libya, Libya...

BAŞKAN - Sayın milletvekilleri...

BİRGEN KELEŞ (Devamla) - Pardon... Doğru...
Başka şey düşünerek başka şey
söyledim. Evet, başka şey düşünerek
söyledim... Pardon...

MEHMET SEVİGEN (İstanbul) - Para var;
kolay değil o kadar!..

BAŞKAN - Sayın Keleş, siz buyurun
efendim.

BİRGEN KELEŞ (Devamla) - Aklımdaki
Libya olarak söyledim... Pardon... Ama, bu, laf atmanızdan
kaynaklanıyor.

BAŞKAN - Sayın Keleş, sürenizi
siz kullanın efendim.

BİRGEN KELEŞ (Devamla) - Başka
bir yanlış yaptığımı sanmıyorum;
ama, Libya konusunda; evet... Laf atmanızdan kaynaklanıyor.


Neden, ilk ziyaret edilen yerlerden bir tanesi oldu
ve neden, burada yapılan hakaretlere ses çıkarılmadı
Mısır'la birlikte? Bu, anlatılmalıdır.
Ayrıca, neden, Kuzey Irak'taki güvenlik bölgesi
oluşturulması konusu karar altına alınırken,
bunun yapılabilirliğini tartışmadık
ve bunun sonucunda da askerlerin de “evet” dediği
bir kararı gerçekleştiremez duruma düştük?
Bunu da anlamamız gerekir. Neden, İran'ın
terörle olan ilişkisi çok açık
olarak belliyken ve...

(Mikrofon otomatik cihaz tarafından kapatıldı.)

BAŞKAN - Sayın Keleş, toparlar
mısınız.

BİRGEN KELEŞ (Devamla) - ...belgelerle
tespit edilmişken, biz, bunu “yok canım yapmamışlardır”
diye...

İBRAHİM HALİL ÇELİK
(Şanlıurfa) - Rafsancani iyi bir insandır
canım...

BİRGEN KELEŞ (Devamla) - ...gündem
dışına çıkarmaya çalıştık
ve bunu mazur göstererek, acaba kendi kendimizi güç
duruma düşürmedik mi; kendi tezlerimizi hafifletmedik
mi? Bunların hepsi görüşülmelidir.


Türk-Yunan ilişkilerinin ilerlediği,
boyutlarının arttığı bu dönemde,
biz, bunda ne düşünüyoruz; Hükümetin
önerisi nedir; Rodos, Girit, Meis Adalarındaki gelişmeler
karşısında ne öneriliyor ve buradaki
gelişmeleri ne kadar görmezden geleceğiz? Bunlar
görüşülmelidir. Kardak'la başlayan
kayalıkların iskân edilmesi ve adacıkların
iskân edilmesi doğru mudur; bunların karşısında
ne yapılmak isteniyor? Bunlar, görüşülmelidir.


Değerli arkadaşlarım, S-300'lerle
başlayan bir karar vardı ve bu kararı biz
hep alkışladık.

ZEKİ ERGEZEN (Bitlis) - Hükümet,
iyi yoldadır.

BİRGEN KELEŞ (Devamla) - Cumhurbaşkanımız,
Sayın Denktaş'la birlikte bir açıklama
yaptı. Biz de Meclis olarak bunu destekledik. Bu da gösteriyor
ki, eğer Türkiye'nin yararı söz konusuysa,
eğer Türkiye'nin millî davaları söz
konusuysa, bu Parlamentoda olan partiler hep bir araya gelip tek
vücut halinde hareket edebiliyorlar; ama, 1996 yılında,
yapılan dışpolitikayla ilgili girişimlerde
böyle bir yarar yoktur. Tam tersine, Türkiye, dışpolitikanın
yönünü değiştirme çabaları
nedeniyle etkili olarak hareket edemez hale gelmiştir.

(Mikrofon otomatik cihaz tarafından kapatıldı)

BİRGEN KELEŞ (Devamla) - Bir satır
daha var.

BAŞKAN - Tamam, bir satır...

BİRGEN KELEŞ (Devamla) - O nedenle,
bu Meclis genel görüşmesinin açılmasına
Cumhuriyet Halk Partisi olarak olumlu oy vereceğimizi söylüyor;
saygılar sunuyorum. (CHP ve DSP sıralarından
alkışlar)

BAŞKAN - Sayın Keleş, teşekkür
ediyorum.

Sayın milletvekilleri, yüksek müsaadelerinizle,
saat 22.20'de toplanmak üzere, birleşime 10 dakika
ara veriyorum.

Kapanma Saati : 22.09 

ÜÇÜNCÜ OTURUM

Açılma Saati: 22.20

BAŞKAN : Başkanvekili Yasin HATİBOĞLU 


KÂTİP ÜYELER : Ali GÜNAYDIN (Konya), Ünal
YAŞAR (Gaziantep)



BAŞKAN - Türkiye Büyük Millet Meclisinin
51 inci Birleşiminin Üçüncü Oturumunu
açıyorum. 

VI. - GENSORU GENEL GÖRÜŞME MECLİS SORUŞTURMASI
VE MECLİS ARAŞTIRMASI (Devam)

A)  ÖNGÖRÜŞMERE (Devam)

3. - Bitlis Milletvekili Kâmran İnan ve 22 arkadaşının,
Hükümetin izlediği dış politika konusunda
genel görüşme açılmasına
ilişkin önergesi (8/6) (Devam)

BAŞKAN - Görüşmelere kaldığımız
yerden devam ediyoruz.

Sayın Hükümet?.. Burada. 

Şimdi, sıra, Demokratik Sol Parti Grubu adına,
Sayın Sina Gürel'de. 

Buyurun Sayın Gürel. (DSP ve CHP sıralarından
alkışlar) 

DSP GRUBU ADINA ŞÜKRÜ SİNA GÜREL (İzmir)
- Sayın Başkan, sayın milletvekilleri; Demokratik
Sol Partinin dışpolitikayla ilgili genel görüşme
açılması isteğiyle ilgili görüşlerini
açıklamak üzere huzurunuzdayım. 

Biz, Demokratik Sol Parti olarak, gerek Sayın Genel Başkanımız
gerek Grup sözcüleri olarak, şimdiye kadar, bu
Hükümetin dışpolitikasının
gerçekçi temellere dayanmadığını
ve doğru yürütülmediğini, nedenleriyle,
ayrıntılarıyla huzurunuzda açıklamaya
çalıştık ve eleştirilerimize
karşı, Hükümetten -daha önce de bir
konuşma vesilesiyle belirtmek fırsatını
bulduğum gibi- doyurucu bir cevap da hiçbir zaman alamadık.
Onun için, bu eleştirileri yinelemek yerine; yeniden
huzurunuzda tekrarlamak yerine; kısaca, bu Hükümetin
dışpolitikasının neden bir Meclis genel
görüşmesi konusu yapılması gerektiğini
anlatmaya çalışacağım. 

Sayın milletvekilleri, eğer, din temeline dayalı
siyaseti genel anlamıyla yürütmeye kalkışırsanız,
ateşle oynarsınız; çünkü,
din temeline dayalı siyaset toplumları böler
ve şimdiye kadar Türkiye'nin karşılaşmadığı
birtakım tehlikeleri önümüze getirir. Eğer,
din temeline dayalı bir dışpolitika yürütmeye
kalkışırsanız, o zaman da, hiç
gerçekçi olmayan, ayakları yere basmayan,
başarılı olması mümkün olmayan;
yani, hayalci olan bir dışpolitika yürütmüş
olursunuz ki, bunun da, yine, Türkiye'nin bugünü
ve geleceği için büyük sakıncaları
vardır.

Sayın Başbakan iktidarının ilk yüz
gününün yaklaşık yirmi gününü
yurt dışında geçirmişti ve yurt
dışına gittiğinde de -kendi deyimiyle-
Müslüman ülkeleri ziyaret etmeye ve bu ülkeler
arasında bir işbirliği oluşturmak için
çalışmalar yapmaya gitmişti ve bu çalışmalarının
sonunda, bu Hükümetin somut bir gelişme olarak,
ülkemizin, halkımızın, Türkiye
Büyük Millet Meclisinin önüne getirebildiği
tek gelişme, önce “Müslüman 8'ler”
kısaltması olarak “M-8'ler” dediği;
ama, ondan sonra onu değiştirerek, İngilizce
gelişmekte olan anlamına gelen sözcüğün
baş harfini, D'yi alarak “D-8'ler” dediği
bir grubu kurmak oldu. Tek somut gelişme bu oldu.

Şimdi, bu D-8'ler grubu, eğer, bu Hükümetin
tek somut yapabildiği, gerçekleştirebildiği
dışpolitika gelişmesiyse, o zaman bakmak gerekir,
acaba bu D-8'ler grubu, Türkiye'nin dışpolitikasına,
Türkiye'nin uluslararası ilişkilerine ne gibi
katkılar yapacak diye. 

Aslında, benden önceki değerli konuşmacılar,
grup sözcüleri de belirttiler. D-8'ler grubundan Türkiye'nin
hayrına bir gelişme beklemek ve Türkiye'nin
rotasını bu D-8'ler grubuna göre yeniden çizmeye
kalkışmak, büyük bir hayalciliktir; çünkü,
bu grup devletler arasında önemli siyasal konularda
bir anlaşma olmadığı gibi, dünyaya
ortak bir bakış olmadığı gibi,
bunlar birbirini bütünleyen, tamamlayan ekonomilere
de sahip olmadıkları için, bu gruptan, ne
siyasal ne de ekonomik bir başarı beklenebilir. Örneğin;
ben, şimdi, tabiî ki, burada, Hükümetin
Dışişleri Bakanı olsaydı, ona
yöneltebileceğim bir soru olacaktı ve diyebilirdim
ki, acaba bu D-8'ler grubundan biz, en temel dışpolitika
sorunlarımızla ilgili olarak ne gibi bir destek
alıyoruz; acaba, Kıbrıs konusunda bu D-8'lerden
ne gibi bir destek umuyoruz? (DSP sıralarından alkışlar)
Önümüzdeki dönemde acaba bu D-8'lerden hangisi
Kuzey Kıbrıs Türk Cumhuriyetini tanımaya
hazır olacak? O zaman eğer, Sayın Dışişleri
Bakanı burada olsaydı -ki zaten burada olmasını
beklemiyorduk- buna olumlu bir cevap veremeyecekti, ne cevap vereceğini
de belki bilemeyecekti; ama, tabiî, Sayın Dışişleri
Bakanı, bu Meclisin huzuruna hiçbir zaman gelmemeyi
âdet haline getirdi... Eminim, bu görüşmenin;
yani, genel görüşme açılmasına
ilişkin olan bu öngörüşmenin tutanaklarını
da isteyip okumayacaktır, bununla da ilgilenmeyecektir.
Onun için, değerli milletvekillerinden benim ricam;
eğer, bu, Türkiye Büyük Millet Meclisinin civarında
Sayın Dışişleri Bakanını
herhangi bir oylamaya koşar adım gelip giderken görürlerse,
bu görüşmede dışpolitikayla ilgili
neler konuştuğumuzu ve bu Hükümetin dışpolitikasından
nasıl kaygılar duyduğumuzu kendisine aktarsınlar.
(DSP sıralarından alkışlar)

Şimdi, bu Hükümetin hem dışpolitikası
bir hayal temeline dayalı hem de bu Hükümet,
hayalî dışpolitika başarıları
yaratmış olarak da görünmek istiyor, birtakım
dışpolitika başarıları yarattığını
söylüyor. Aslında, bunlar, hayalî başarılar;
çünkü, bakın, örneğin; Sayın
Başbakan “Çekiç Güç'ü
kaldırdık” dedi ve Çekiç Güç'ün
kaldırılmasının, bu Hükümetin
millî ve şahsiyetli dışpolitikası
sonucunda gerçekleşebildiğini söyledi. Şimdi,
hep birlikte bakalım, acaba bu  böyle mi oldu; bir
kere, geçtiğimiz ağustos ayı sonunda, Irak'ta
ciddî bir değişiklik ortaya çıktı;
eylül ayının ilk haftasında da Irak'ta
öylesine ciddî değişiklikler oldu ki, Amerika
Birleşik Devletleri, artık, Kuzey Irak'ta tutunamaz
oldu, Amerika Birleşik Devletlerinin Kuzey Irak politikası
iflas etti; hatta, Amerika Birleşik Devletleri, artık,
Kuzey Irak'taki kendi ajanlarını, kendi adamlarını
bile koruyamaz duruma düştü ve işte, onun
için, Amerika Birleşik Devletleri Kuzey Irak'tan
elini ayağını çekti, Zaho'daki o koordinasyon
komuta merkezini kapattı ve Kuzey Irak'tan çekildi.

Bundan sonra, Kuzey Irak'ta olanlar şuydu: Kuzey Irak, Barzani
ve Talabani güçleri arasında bir çatışmaya
sahne oldu. Önce, Barzani güçleri Kuzey Irak'ın
bütününe, tamamen hâkim oldular, ondan sonra
Talabani biraz daha kazanım elde etti ve şimdi, Kuzey
Irak'ta, bu iki güç arasında bir denge var.
Yani, Kuzey Irak, Irak meşru hükümetinin denetiminde
bir yer değil, Kuzey Irak, uluslararası güçlerin
denetiminde bir yer de değil; Kuzey Irak, Irak'ın bütününden
kopartılmış ve birtakım silahlı
grupların denetimine bırakılmış
bir yer.

Şimdi, bu Hükümet, eylül ayında böyle
bir gelişme ortaya çıktığı
zaman, inisiyatifi, girişimi ele alıp, Kuzey Irak'ta
yeni bir düzenleme yapılmasını ve Kuzey
Irak'taki bütün insan gruplarını, insanca
yaşayabilecekleri, demokratik bir yapı içerisinde
yaşayabilecekleri ve Irak merkezî otoritesiyle bir
diyalog içerisinde, kalıcı bir çözüm
oluşturabilecekleri bir ortama doğru Türkiye'yi
yöneltebilirdi; ama, bu Hükümet, bunu gerçekleştirememiştir
ve Kuzey Irak'ın, Irak'tan kopuk bir şekilde ve bizim
çıkarlarımızı da tehdit eder
bir şekilde; yani, Türkiye'deki bölücü
PKK terörüne hâlâ üs oluşturabilecek
bir şekilde ve belki de bundan sonra, PKK'nın sözde
Kürt parlamentosuna da bir merkez oluşturabilecek bir
şekilde, yanıbaşımızda, bir huzursuz
yer, bir denetimsiz yer olarak bulunmasına izin vermiştir.
Bu mudur değerli arkadaşlarım, bu Hükümetin
şahsiyetli ve millî bir dışpolitikayla
elde ettiği başarı?! 

Üstelik, bu Hükümet, Huzur Harekâtının
31 Aralıkta sona ermesinden hemen önce, 25 Aralıkta,
Türkiye Büyük Millet Meclisinin önüne
bir tezkere getirmiştir ve bu tezkerede, bundan sonra da,
bir Çokuluslu Güç'ün, Kuzey Irak'taki
durumu denetlemek ve önlemler almak için Türkiye'de
konuşlandırılmaya devam edeceğini belirtmiştir
ve bu konuda, Türkiye Büyük Millet Meclisinden
yetki istemiştir. Yalnız, burada, önemli bir
şey unutulmuştur; Anayasamızın 92 nci
maddesi uyarınca, Türkiye'den yabancı ülkelere
asker gönderilmesi veya yabancı askerî kuvvetlerin
Türkiye'de konuşlandırılması,
Türkiye Büyük Millet Meclisinin iznine bağlıdır.


Eğer, Huzur Harekâtı sona erdiyse, o zaman, Huzur
Harekâtı bağlamında Türkiye'de konuşlandırılan
Çokuluslu Güç'ün görevi de bitmiş
demektir. Bundan sonra, ister aynı işlev için
olsun, ister aşağı yukarı aynı
doğrultuda işlev için olsun -hatta, hiç
değişmeden devam edecek de olsa- yine de, bundan sonra
burada konuşlandırılmaya devam edecek olan
askerî gücün, Çokuluslu Güç'ün,
Türkiye Büyük Millet Meclisinin açık
izniyle burada görev yapması gerekirken, bu açık
izin, bu Meclisten istenmemiştir. Dolayısıyla,
1 Ocaktan itibaren -adı ne oldu; bizim ona verdiğimiz
ad örtülü Çekiç Güç'tü
ve sanırım, doğrusu da odur- bu örtülü
Çekiç Güç'ün; yani, üstü
örtülerek, yine aynı şekilde, aynı
işlevi devam ettirmeye devam edecek olan bu Çekiç
Güç'ün Türkiye Büyük Millet Meclisi
tarafından yetkili kılınması, Anayasaya
uygun bir şekilde gerçekleştirilmemiştir,
sakat bir işlem olmuştur. 

Şimdi, Kuzey Irak'taki bu duruma Türkiye göz yumarken;
hatta, Kuzey Irak'ın Irak'tan kopartılmasına,
uluslararası hukuka ve Birleşmiş Milletler
Güvenlik Konseyi kararlarına açıkça
aykırı bir şekilde kopartılmış
olarak devam etmesine, Irak'ın toprak bütünlüğünün
gözardı edilmesine Türkiye göz yumarken,
hatta önayak olurken, aslında, Irak'la ilişkilerimizi
de hiç hesaba katmamıştır. 

Bir de, bu Hükümetin bize bir başarı olarak
sunmak istediği, aslında, yine yaratılmak istenen
hayalî bir başarı olan, bu petrol boru hattının
açılması işi vardır. Onun ayrıntısına
girmeyeceğim. Bunun kararı daha önce Birleşmiş
Milletler tarafından alınmıştır,
bu Hükümet zamanında bu kararın uygulanmasına
imkân bulunmuştur ya da şartlar onu getirmiştir.
Kaldı ki, son haberler onu gösteriyor ki, 2 milyar
dolarlık ihracat izni var Irak'ın; bu 2 milyar dolarlık
ihracat izninin karşılığında, Irak,
ilaç ve gıda alımları yapacak ve bunun
için uluslararası ihaleler açıldı.
Şimdi, ilk 150 milyon dolarlık ihaleden Türk
firmalarının alabildiği pay 30 milyon doları
geçmiyor ve bu işte aslan payını almaya
başlayan kimlerdir biliyor musunuz değerli arkadaşlar;
bir tanesi, Çekiç Güç'ten, bu örtülü
Çekiç Güç'ten çekildiğini
açıklayan Fransa'dır, öteki de Almanya'dır
ve Türk firmalarının, bundan sonra, bizim büyük
umutlar bağladığımız o 2 milyar dolarlık
ticaret pastası içerisinde çok büyük
bir yeri olmayacağı şimdiden anlaşılmaktadır
ve Türkiye, herhalde, petrol boru hattının
ulaşım gelirleriyle yetinmek zorunda kalabilecektir.


Eğer, Demokratik Sol Partinin 15 Nisan 1996 tarihli barış
planını, bu Hükümet, 1996 Eylülüne
kadar okuyup, değerlendirip, kendisi için uygun görebilmiş
olsaydı, o zaman, Türkiye'nin Kuzey Irak konusunda
ön alması ve Irak'la ilişkilerimizi de normalleştirmesi
bugüne kadar mümkün olabilecekti. (DSP sıralarından
alkışlar) 

İkinci bir konuya değinmek istiyorum: Gümrük
birliğiyle ilgili gelişmeler. 

Sayın milletvekilleri, ben, gümrük birliği
konusunda da ayrıntılara girmek istemiyorum, zaten
zaman elvermeyecek; ama, bu Hükümetin bir kanadına
mensup olan bir sayın devlet bakanı, geçenlerde,
“Rekabet Kurulunun oluşturulmasında geç
kaldık; Gümrük Kanununun ve diğer düzenlemelerin
uygulamaya konulması konularında geç kaldık
ve gümrük birliği konusunda yapmamız gerekenleri
yapamadık” dedi ve bunu itiraf etti. Kaldı
ki, gümrük birliği çerçevesinde, Avrupa
Birliğinin de taahhütlerine uymadığını
pekâlâ biliyoruz. Yalnız, Hükümetin
öteki üyesi Refah Partisi, seçimden önce,
gümrük birliği düzenlemesiyle ilgili çok
temel yakınmalar ve eleştiriler yöneltmesine
rağmen, seçimden sonra değil; ama, iktidar olduktan
sonra, bu eleştirilerini tamamen unutmuşa benziyor
ve bizim, gümrük birliği konusundaki bütün
eleştirilerimizi, uyarılarımızı
ve “siz, seçimden önce söylediklerinizi
unuttunuz mu” diye sorduğumuz sorularımızı,
sineye çekmeye devam ediyor. Şimdi, o zaman, gümrük
birliği konusunda, Hükümetin bir kanadı yakınıyor,
bir kanadı, daha önce söylediklerini unutmuş,
hiçbir şey söylemiyor. O zaman, gümrük
birliği çerçevesinde Avrupa Birliğiyle olan
ilişkilerimizi kim yeniden gözden geçirecek;
kim bu konuda Hükümet içerisinde düşünce
üretiyor; bunu da merak ediyoruz ve bu genel görüşme
açılırsa, sanırım, bunları
da öğrenme fırsatımız olacak. 

Kıbrıs konusundaki gelişmelere de çok
kısa değinmek istiyorum. Kıbrıs konusunda
son gelişmeler, Türkiye Büyük Millet Meclisinin
kararlı tutumuyla sonuçlandı. Kuzey Kıbrıs
Türk Cumhuriyetinin Sayın Cumhurbaşkanı,
Sayın Cumhurbaşkanımızla ortak bir
deklarasyon da yayımladı. Bütün bunlar
olumlu gelişmelerdir, doğru yönde atılan
adımlardır; ancak, yeterli adımlar değildir.
Yeterli bir adım, ancak, Sayın Genel Başkanım
Ecevit'in çok uzun bir süreden beri önerdiği,
Kuzey Kıbrıs Türk Cumhuriyeti ile Türkiye
arasında yapılacak bir anlaşmayla atılabilir,
son adım böyle atılabilir ve böylece,
Türkiye, Kuzey Kıbrıs Türk Cumhuriyetinin
hem dış güvenliğinden hem de dış
temsilinden, hukuken de -yani, fiilen olduğu gibi- sorumlu
duruma gelebilir. Bu, Kıbrıs konusunda önemli
bir sıçrama olur, önemli bir atılım
olur ve bundan sonra, Kıbrıs konusunda, Türkiye'nin,
Kıbrıs'ın bütünüyle ilgili
söz söyleme yetkisini, hiç kimse, erozyona uğratamaz.
(DSP sıralarından alkışlar) 

Sayın Başkan, değerli milletvekilleri; bizim,
ülke olarak, başkaları tarafından nasıl
algılandığımız çok önemlidir.
Nesnel olarak ne olduğumuz kadar, hatta, belki zaman zaman
ondan da çok, başkalarının bizimle
ilgili değerlendirmeleri, uluslararası ilişkilerde
bulabileceğimiz saygınlık ölçüsünü
de belirler. Üstelik, bu iletişim çağında,
herkesin her şeyi bilebildiği bu dünyada -hadi
ben doğrusunu söyleyeyim- kol kırılıp
yen içinde kalmaz; kolumuza, kanadımıza başkalarının
kırık not vermesini de engelleyemez, zor duruma
düşeriz.

 Son birkaç gündür, Türkiye, Almanya, İngiltere,
Fransa ve Amerika Birleşik Devletlerindeki resmî ve
yarı resmî kişi ve kuruluşların,
Türkiye'nin uyuşturucu kaçakçılığını
devletin üst kademelerindeki kişilerin desteğiyle
yürüttüğüne ilişkin ve Avrupa'ya
giden uyuşturucunun büyük bir bölümünün
de Türkiye üzerinden Avrupa'ya gittiğine ilişkin
birtakım değerlendirmelerle sarsılıyor.
Biz, dışarıdan yapılan bu değerlendirmelerle,
Türk Halkı olarak sarsılıyoruz. 

Diyelim ki, bunun büyük bir kısmı PKK
propagandasıdır; ama, biraz da -tabiî- insaflı
olup şunu düşünelim: Bu değerlendirmelere
temel oluşturan olgular, olaylar, Susurluk'tan beri çevremizde
uçuşup durmuyor mu?! Biz, Türkiye olarak hızla
harekete geçip; bu Türk Hükümeti hızla
harekete geçip, Demokratik Sol Partinin önerdiği
gibi, yargı bağımsızlığını
tam anlamıyla sağlayan yasaları çıkarabildi
mi?! Yüksek Denetleme Kurulunu özerkleştirip ya
da Devlet Denetleme Kurulunu, hemen soruşturmayla görevli
kılıp, bütün bu kirli, kanlı olayları
ve ilişkileri gün yüzüne çıkarmayı
başarabildik mi değerli arkadaşlarım?!
Sorumluları yargıya teslim edebildik mi?! Uyuşturucu
kaçakçılarına devletin resmî
belgeler verdiği kanıtları ortada dolaşırken,
bunların hesabını sorabildik mi?! Ya da,
bizim Sayın Başbakanımızın,
yaz aylarında...

(Mikrofon otomatik cihaz tarafından kapatıldı)

ŞÜKRÜ SİNA GÜREL (Devamla) - Bana
da süre vereceksiniz değil mi...

BAŞKAN - Tabiî efendim, niye vermeyeyim.

Buyurun.

ŞÜKRÜ SİNA GÜREL (Devamla)- Teşekkür
ederim. 

Ya da bizim Sayın Başbakanımızın,
yaz aylarında Libya ve Nijerya gibi kara para aklamak ihtiyacında
olan, uluslararası alanda terörist olarak ilan edilmiş
bulunan devletlere, hem de bütün uyarılara karşı
yaptığı ziyaretler, Türkiye'nin, hem bir
yön değişikliği aradığı hem
de acaba böyle birtakım karanlık ilişkiler
ağına da takıldığı izlenimini
vermedi mi?! 

Şimdi, dışarıdan bize yöneltilen
suçlamalara nasıl bir tepki gösterelim istersiniz...


İBRAHİM HALİL ÇELİK (Şanlıurfa)
- Sayın Ecevit de gitmiş oraya.

ŞÜKRÜ SİNA GÜREL (Devamla) - İsterseniz
şunu yapalım: Şu Alman yargıcın
Nazi sempatizanı ve Türk düşmanı
olduğunu söylemekle ve bu Batılıların,
zaten, bize karşı bir haçlı zihniyeti
içerisinde olduğunu söylemekle yetinelim ve bununla
avunalım. 

SALİH KAPUSUZ (Kayseri) - Değil; yok öyle bir
şey. O, sizin kabulünüz.

ŞÜKRÜ SİNA GÜREL (Devamla) - Hatta,
isterseniz, Refah Partisi gibi, eğer, Türkiye'nin yönünü
değiştirmek için yola çıktıysanız,
bu tutumu daha da ileriye götürüp, Refah Partisinin
dış ilişkilerinden sorumlu Sayın Devlet
Bakanının yaptığı gibi, büyük
bir memnuniyetle “Türkiye kendisine başka yol
bulur” diye devam edebilirsiniz ve takıyyeyle, yavaş
yavaş, uyandırmadan, din temeline dayalı bir
siyasal yapının taşlarını üst
üste koymakla meşgulseniz, aynı demecin içine,
türban, karayoluyla hac yasağı ve kurban derilerinin
Türk Hava Kurumu tarafından toplanma zorunluluğu,
demokratik hukuk devletine yakışmayan, anormal uygulamalardır
diyebilirsiniz. (RP sıralarından gürültüler)
Belki, cuma yerine pazar günü hafta tatili yapılmasını
ya da laik eğitimin, hâlâ...

(Mikrofon otomatik cihaz tarafından kapatıldı)

MEHMET BEDRİ İNCETAHTACI (Gaziantep) - Devam et!..
Devam et!..

BAŞKAN - Efendim, müsaade buyurun... Müsaade buyurun...

Son sözünüzü ifade buyurur musunuz... Son
cümlelerinizi rica edeyim...

ŞÜKRÜ SİNA GÜREL (Devamla) - Sayın
Başkan, öteki konuşmacılara tanıdığınız
hoşgörüyü bana da tanımanızı
istirham etsem...

BAŞKAN - Efendim, Sayın İnan'a farklı
bir süre uyguladım; bu konularda, ben, Sayın
İnan'ı bu konunun duayeni kabul ettiğim için;
ama, diğer üyelere 2'şer, 3'er dakika verdim; zatıâlinize
de verdim...

Buyurun efendim.

AHMET PİRİŞTİNA (İzmir) - Sayın
Hatip de profesördür efendim...

BAŞKAN - Efendim, bu konunun...

ŞÜKRÜ SİNA GÜREL (Devamla) - İsterseniz,
dışarıdan gelen bu suçlamalara karşı
tepki biçiminiz başka türlü olabilir; Başbakan
Yardımcısı Çiller gibi “bizi
arkamızdan bıçaklayanlar var” diyebilirsiniz
ve böylece, ortaya çıkan rezaletlerden çok,
bunların konuşulmasından rahatsız olduğunuzu
belirtebilirsiniz ve her şeyi örtmek isteyebilirsiniz;
ama, bunun sonucu, bu tutumun sonucu, değerli arkadaşlarım,
uygar dünyadan dışlanan, gelişmiş
dünyayla yalnızca marjinal ilişkileri olabilen
ve gelişmiş dünyayla belki de kendi istedikleri
kadar bir ekonomik entegrasyona girmiş ve yalnızca
askerî ilişkileri olan...

(Mikrofon otomatik cihaz tarafından kapatıldı)

BAŞKAN - Efendim, lütfen son sözünüzü
söyleyip, saygınızı sunar mısınız
Genel Kurula...

A. TURAN BİLGE (Konya) - Mesajı aldılar onlar!..

ŞÜKRÜ SİNA GÜREL (Devamla) - ...böyle
bir Türkiye yaratmaktır ve bunun büyük bir
sakıncası vardır; böyle bir Türkiye,
dışarıda da en haklı davalarını
savunamaz duruma gelir, en haklı davalarımızı
bile savunmakta güçlük çekeriz. Çünkü,
başkaları, sapla samanı birbirine karıştırma
olanağı elde eder ve Türkiye'yi, bugün, böyle
ciddî bir tehlike beklemektedir. 

Bunun için, sayın milletvekilleri, dışpolitikayla
ilgili bu genel görüşmenin yapılmasında,
Demokratik Sol Parti Grubu olarak sayısız yararlar
gördüğümüzü belirtir, saygılar
sunarım. (DSP, ANAP ve CHP sıralarından alkışlar)

BAŞKAN - Sayın Gürel, teşekkür ediyorum.

Refah Partisi Grubu adına, Sayın Arif Ahmet Denizolgun;
buyurun. (RP sıralarından alkışlar)

RP GRUBU ADINA ARİF AHMET DENİZOLGUN (Antalya) -
Sayın Başkan, değerli milletvekilleri; Sayın
Kâmran İnan ve 22 arkadaşının,
Hükümetin izlediği dışpolitika konusunda
genel görüşme açılmasıyla
alakalı önergeleri hakkında, Refah Partisi
Grubu adına söz almış bulunuyorum; bu
vesileyle, hepinizi saygıyla selamlıyorum.

Değerli milletvekilleri, Refah Partisi ve Doğru Yol Partisi
arasında kurulmuş olan Hükümetin dışpolitikası,
Koalisyon Protokolü ve Hükümet Programında
kayıtlı olan ilkeler doğrultusunda aynen devam
etmektedir. 

Değerli konuşmacı arkadaşlarımızın
üsluplarını ve özellikle önergedeki
gerekçeleri incelediğimiz zaman; çok değer
verdiğimiz politikacı Sayın İnan'ın
bu kürsüden yapmış olduğu konuşmasında
özellikle “Sayın Hükümet” diye
hitap etmesi, ancak, yine kendisinin imzalamış bulunduğu
gerekçelere baktığımız zaman,
hakikaten, arada çok büyük bir tezat arz etmektedir
ve gerçekten, bunun altına imza atmış
olmasından dolayı üzüldüğümü
ifade etmek istiyorum; çünkü, burada, çok
ağır, yanlış, pesimist, karamsar ve Türkiye
politikasının gerçeklerini göstermeyen,
maalesef, çok yanlış değerlendirmeler
vardır. 

Konumuz dışpolitika; ancak, dışpolitikanın
içpolitikaya nasıl alet olduğunu huzurlarınızda
teker teker görmüş bulunuyoruz. Dışpolitikayı
konuşurken, tamamen, tribünlere yönelik, avam
ifadeyle veyahut da diğer ifadeyle, seçmenlere selam
şeklinde yollanılan mesajların yüzde
yüz yanlış olduğunu ve bu tespitten de üzüntü
duymuş olduğumu huzurlarınızda ifade ediyorum;
çünkü, değerli politikacıların
isimlerini görüyorum; bu gerekçelerin altına
imza atmış olmalarından dolayı da tekrar
üzüntülerimi belirtmek istiyorum.

HASAN GÜLAY (Manisa) -Bir daha size sorarlar.

ARİF AHMET DENİZOLGUN (Devamla) - Hükümetimizin
dış politikası, Hükümet Programında
belirtildiği üzere, tamamen ve tamamen lider ülke
olması hesaplanarak yapılmış, uydu
ülke olmaktan çıkarılmak için
yapılan çalışmaların bir yansımasıdır.
Bütün konuşmacı arkadaşlarım,
kesinlikle, kazanılmış başarıları
hep gözardı ederek, konuyu sadece ve sadece iç
politikaya alet etmek maksadıyla değerlendirmeler yapmışlardır.


HASAN GÜLAY (Manisa) - Konuya gel.

ARİF AHMET DENİZOLGUN (Devamla) - Değerli arkadaşlarımın
konuya geldikleri gibi ben de geleceğim.

İmkân ve yeteneklerimizi dünya coğrafyasına
yayabilmek için çok güzel adımlar atılmıştır;
bunlardan bir tanesi de D-8 projesidir. D-8 projesinin büyüklüğünü,
ileride gelişmeleriyle anlatmak durumunda olacağız;
çünkü, bu projemiz, 2020 yıllarının,
2050 yıllarının gerçeklerine göre
hazırlanmıştır. Dünya ülkelerinin,
özellikle Avrupa'daki iki kutuplu dünyanın tek
kutba dönüşmesinden dolayı dengelerinin
değiştiği şu günlerde yapılan
çalışmaların, gerçekten, çok
kayda değer gelişmeleri, neticeleri alınmaktadır;
ama, muhalefet bunları görmek istemiyorsa, kendi problemleridir.

Diğer bir arkadaşım, burada, Yumurtalık-Kerkük
boru hattının açılması konusundan
bahsettiler, “daha önce yapılan çalışmalardan
dolayı bugüne kalmıştır”
dediler; ancak, bu çalışmaların niçin
bizim Hükümetimize nasip olduğunu izah etmekten
çekindiler.

Diğer bir değerli konuşmacı arkadaşım,
ülkelerin isimlerini karıştırdı.


İşte, bu ilgisizlikten dolayıdır ki,
bizim memleketimiz Türkiye, çok büyük ortak
tarihî, kültürel zenginliklere sahip ülkelerden
uzak kalmış, kopmuş ve D-8 ile yapmış
olduğumuz 800 milyonluk -1 milyara yakın- çok
büyük bir nüfus potansiyelini görmezlikten
gelmiş; Avrupa Birliği ve Amerika ikilemi arasında
kalmış ve maalesef, bir alternatif geliştirememiştir.
Alternatifi, Avrupa veya Amerika'dan uzaklaşmak anlamında
almamak lazım. Ekonomik ilişkilerinizi, dünyayla
entegrasyonunuzu ne kadar fazla sağlarsanız, o kadar
güçlü olursunuz, arkanızda o kadar ekonomik
güç olur ve çok daha fazla söz sahibi
olma şansına sahip olursunuz. 

Ben, burada, genel bir tablo çizmeden önce; Kıbrıs
konusunda, yine,  çok şeyler söylendi; yine,
Sayın İnan, Kıbrıs konusunda çok
değerli fikirler arz ettiler; o konuya değinmek istiyorum.

O Kıbrıs konusunda, geçtiğimiz hafta,
Sayın Denktaş'ın da katılımıyla,
biliyorsunuz ki, ortak bir bildiri yayımlanmıştır.
Bu bildiride, 1963'ten beri, yine Sayın İnan'ın
dediğine göre, Yunanistan, anlaşmalara rağmen,
tehlikeli şekilde adaları silahlandırmaya
devam ederken, niçin günümüze kadar böyle
bir deklarasyon yapılmamıştır; ben
de bunu kendilerine arz etmek istiyorum. Bu zamana kadar, defalarca
hükümete gelinmiştir; ama, günümüzde,
böyle, ortak bir tavırla, tüm partilerin tek
yumruk, tek bilek şeklinde yapmış oldukları
bu deklarasyonla, Kıbrıs'a yapılmış
olan bir saldırının Türkiye'ye yapılmış
olduğu kabul edilerek, bir ortak harekete girişilme
konusundaki kararlılığın ifadesi, acaba
niçin Hükümetimize nasip olmuştur; bunun
da izahını, yine sayın muhalefete bırakıyorum.


Bu arada, yine, Kıbrıs Türk Halkının
ekonomik açıdan güçlendirilmesine ve
kendi ayakları üzerinde durmasına vesile olacak
Ekonomik İşbirliği Protokolü, 3 Ocak 1997
tarihinde imzalanmıştır ve sonuna kadar da
bu, takip edilecektir. 

Huzur Harekâtının, 31 Aralık 1996'dan
itibaren sona erdirilmesi ve sadece ve sadece hava unsurlarının
katılacağı yeni ve kısıtlı
bir düzenlemenin gerçekleştirilmesi de yine
Hükümetimiz zamanında atılmış
bir adımdır. 

Yine, değerli arkadaşlarım, Türkmenlerin
hak ve hukuklarının korunması konusunda hiçbir
şey yapılmadığını söylemişlerdir;
ancak, burada, Kuzey Irak'ta çatışan gruplar
arasında ateşkes sağlanması, yine bizim
dönemimizde gerçekleşmiştir ve Türkiye,
bölgede huzur ve istikrarın tesisinde önemli
rol oynamıştır. Bölgeden kaynaklanan
güvenlik endişelerimizin giderilmesi yolunda, kendi
yaptıklarımıza ilaveten, diğer tarafların
da taahhüt altına girmeleri sağlanmıştır
ve yine, Kuzey Irak'taki iki grup ile -altını iki
kere çizerek söylüyorum- Türkmen cephesinin
birlikte bir koordinasyon komitesi teşkil etmeleri kararlaştırılmış
ve böylelikle, Türkmenlerin, Kuzey Irak'a ilişkin
bir komiteye, ilk defa, eşit haklarla katılmaları
da sağlanmış bulunmaktadır.

Yine -daha önce söylediğim gibi- altı yıldır
kapalı bulunan Irak boru hattının açılmış
olması, yine Hükümetimiz zamanını...
Değerli konuşmacılardan bazıları,
bunun, daha önce değişik platformlarda yapılmış
çalışmalar zamanının tesiri
olarak açıldığını söylemişlerse
de, acaba, niçin Hükümetimizin zamanında
bu gerçekleştirilmiştir; bu konunun da üzerinde
durmaları gerekmektedir.

Yine, Sayın İnan'ın, Bosna'daki 250 bin Bosnalının
katledilmesiyle alakalı konuda; acaba, niçin petrol
boru hatlarına ağırlığımızı
koyarak kapatmadık da, onların orada harekât
yapmalarına engel olamadık konusundaki suçlamaları
da, yine, daha önce, Körfez Savaşı sırasında,
acaba, bir koyup beş alma taktiğini uyguladığımız
dönemlerde, bir koyup beş kaybettiğimiz, elli kaybettiğimiz
ya da daha fazla kaybettiğimiz dönemlerde niçin
bu konuların gündeme gelmediğini, huzurlarınızda
bir defa daha sormak istiyorum. (RP sıralarından
alkışlar)

Tabiî ki, böyle bir şey söz konusu değildi;
çünkü, o dönemlerde, unuttuğumuz Ortadoğu'yla,
unuttuğumuz diğer ülkelerle, sınır
birliği ettiğimiz ülkelerle, komşularımızla
hiçbir münasebetimiz yoktu. Bunu, şuradan çok
kolay anlamak mümkün: Bir arkadaşım, Cezayir
ile Libya'nın adını dahi ayırt edemeyecek
kadar telaş içerisinde ve herhalde hiç ilgileri
olmadığı için, değil bu ülkelerle
münasebetleri geliştirmek, yerlerini dahi bilmemekle,
bence çok büyük bir hata yapmaktadırlar.


Biz, Ortadoğu'da bulunuyoruz. Ortadoğu ile Avrupa'nın
kapısı olarak gördüğümüz
ülkemizin, tüm dünyada lider ülke olmasının
hesapları içerisindeyiz. Biz, ülkemizi bir
Ortadoğu içerisine de hapsetmek niyetinde değiliz.
Avrupa Birliği içerisinde yaşanan savaşın
da farkındayız. Avrupa Birliği ile Amerika arasındaki
çeşitli mücadeleleri yaşıyoruz.
Yine, Sayın İnan'la birlikte NATO içerisinde
görev yaptığımız için çok
iyi biliyorum, yaşıyorum; NATO'da, NATO'nun kuzey
kanadı ile güney kanadı arasında yaşanan,
özellikle güney kanadında, Amerika ile Fransa
arasında yaşanan sıkıntıları,
mücadeleleri de beraber yaşıyoruz. Tabiî
ki, 6 ncı Filo dolayısıyla, güney kanadını
bırakmamak için, Amerika ile Avrupa arasında
çok büyük bir mücadele yaşanıyor;
biz de, bu mücadeleleri adım adım izliyoruz.


Yine, dediğim gibi, ben burada çok daha değişik
düzeyde bir tartışma içerisine gireceğimizi
tahmin ederek çok farklı hazırlanmıştım;
ancak, arkadaşlarım, yine, kısır bir
politika içerisinde, yine, konuyu içpolitikaya alet
etme kaygıları içerisinde -çok değerli
bilgiler vermiş olmalarına rağmen- bu görüntü
içerisinde, maalesef, kayboldular. Bu, bizleri ve şahsen
beni çok rahatsız etti. 

Avrupa Birliğiyle münasebetlerin yetersiz olduğunu
söyleyen arkadaşlarım için söylüyorum,
Avrupa Birliği kaynaklı beş malî yardım
imkânı ülkemizin kullanımına açılmıştır.
Bunlardan bir tanesi de, Akdeniz meda fonlarıdır.
Bu fonların kullanımımıza açılması
döneminde, maalesef, birtakım basın kuruluşları
ve onların başyazarları -isim vermek istemiyorum-
gidip, ülkemizin aleyhine, haksız olan, sansür
yasası vesair gibi, gerçekle hiç alakası
olmayan örneklerle, Yunanistan'la işbirliği yaparak
veyahut da sosyalist birkaç partinin Avrupalı milletvekilleriyle
birlikte el ele vererek, ülkemizi kötülemek yolunda,
bu fonların ülkemize akması yolunda çok
ciddî, menfi çalışmalar yapmışlardır;
ancak, bu çalışmalar başarılı
olmamıştır. Niçin başarılı
olmamıştır; bu da, Hükümetimizin,
Avrupa Birliği nezdinde, Avrupa nezdinde değerli olduğunun,
bir kenara itilememesinin, gözden uzak tutulmaması
gereken önemli bir ülke olduğunun ispatıdır.


Ben, burada teker teker söylemek istemiyorum. 375 milyon
ECU'lük hibe, 750 milyon ECU'lük Avrupa Yatırım
Bankası kredisi; yine, 300-400 milyon ECU'lük bir
Akdeniz Programı; yine, 375 milyon ECU'lük MEDA Programı...
Bunların hepsi Avrupa Birliği kaynaklı yardımlardır
ve bu yardımların toplamı 2 milyar ECU'ye
ulaşmaktadır. 

Bu ne demektir; bu, Avrupa Birliği ülkelerinin Türkiye'nin
itibarı hakkında hiçbir itirazları
olmadığının, bizim Avrupa Birliği
ülkeleri nezdinde itibarımızın ne kadar
yüksek olduğunun ve -her ne kadar sizler aleyhte söylüyor
iseniz de- bizim, Avrupa Birliğiyle de, aynı ilişkiye,
aynı ilgiye devam ettiğimizin bir göstergesidir.


Bu arada, Türkiye'nin, Kafkaslar ve Orta Asya cumhuriyetlerine
sağladığı teknik yardımlar vardır;
niçin bunları gözardı etmek istiyorsunuz,
onu da anlamak mümkün değildir. 61,5 milyon dolarlık
Amerikan insanî yardımları, zamanımızda
148,7 milyon dolara çıkmıştır.
Yine Türk Eximbank kredileri var. Ticarî şartlarda,
Türk cumhuriyetlerinin uluslararası kredi bulamadıkları
zamanlarda -bunu özellikle söylüyorum- kredi verilmekte
ve Hazine garantisi olduğundan, bunlar bir yardım mahiyeti
taşımaktadır. Bu da, Türkiye'nin, Kafkaslar
ve Orta Asya Türk cumhuriyetlerine ne derece yakın
olduğunu, onları ne derece önemsediğini açıkça
ortaya koymaktadır. 

Yine aynı şekilde, Hükümetimiz, Avrupa
Topluluğu Komisyonu ve Avrupa İmar ve Kalkınma
Bankası işbirliğiyle, Taşkent, Kazakistan,
Tacikistan ve Türkmenistan'ın yararlanacağı
bölgesel bir bankacılık eğitim merkezi
kurulmasını kararlaştırmış
ve çalışmalarını, bir koordinasyon,
entegrasyon yapma şeklinde devam ettirmektedir. 

Burada söylenmiş olan birtakım şeyler
vardır; işte, Avrupa'da, Alman Hükümetinin
yaptığı aleyhte propagandalar... Ben, bu propagandaların
yüzde yüzünün, tamamının, maalesef
ve maalesef, basından alınmış birtakım
haberlerden kaynaklandığını Avrupa'daki
şahsî münasebetlerimden, şahsî ilişkilerimden
dolayı çok iyi bilmekteyim; aslında, bunu,
Sayın İnan ve diğer arkadaşlar da çok
iyi bilmekteler; belki, benden daha da iyi bilmekteler; ancak,
tabiî, yansıtılması konusunda tereddütlerim
var. Orada, eyalet kriminal dairesinin hazırlanmış
raporlarının, tamamen ve tamamen Türk gazetelerinden
alınmış olduğu itiraflarını
görmezlikten gelemezsiniz. 

Dünyada gerçekleşmiş birçok gelişme
var. Batı Şeria'daki El Halil'in İsrail kuvvetlerince
boşaltılmasından sonra, burada konuşlandırılacak
olan uluslararası gözetim gücüne katılmamız
hem Filistin hem de İsrail tarafından talep edilmiştir
ve bu bölgede, bu güce katılımcı
olan tek bölge ülkesi olmamızın, herhalde
bu konuda yapılan çalışmaların
bir ürünü olduğunu söylemek durumundayım.
Bosna-Hersek federasyon ordusunun eğitilmesi ve donatılması
konusunda, Avrupa Birliği ve Amerika Birleşik Devletleriyle
birlikte -özellikle bunun altını çiziyorum,
Amerika'yla birlikte- çalışmalar Hükümetimizce
uygulamaya konulmuştur, başarıyla yürütülmektedir
ve sonuna kadar devam edecektir. Yine, Bosna-Hersek'te, barış
uygulama gücünün yerini alan istikrar gücüne
katılmaktayız. 

Ben, Sayın İnan'ı, NATO'daki görevi
dolayısıyla, yakinen tanıyorum ve çok
değerli fikirlerinden istifade ediyorum. Ancak, burada, NATO'daki
bazı -yanlış değil de, eleştirileri
olabilir- eleştirilere her zaman açığız;
ancak, haksız eleştirilere, siyasî polemik
olmaya açık olan eleştirilere her zaman karşıyız
ve sonuna kadar da bunun karşısında mücadelemizi
vermeye devam edeceğiz; çünkü, aynı
şekilde, Avrupa'da, çeşitli komisyonlarda,
diğer partili arkadaşlarımızla beraber,
aynı amaçla, aynı uğurda mücadele
ediyoruz. 

Mesela, komitelerin karar tasarısıyla ilgili Bosna'daki
barışın tesisi konusunda AN-226 rapor vardı;
bu raporun maddesi alakasıyla söylüyorum; Dayton
Anlaşmasıyla uyumlu değildir; işte, bu
anlaşmaları uyumlu hale getirme konusunda ne yapabiliriz;
bunları görüşmek için ben hazırlanmıştım;
maalesef, bu konuda hiçbir şey gelmedi veyahut da
harp suçlularının iadesiyle alakalı
mesele... Yine o konuda da, maalesef, Daimî Komitede bulunan
Sayın İnan'ın yapmış olduğu
çalışmaların netice vermemiş
olduğunu üzülerek hep birlikte yaşadık.
Netice vermedi; çünkü, buradaki savaş suçlularının
iadesi konusunda, Avrupalı bazı, müttefik diye
düşündüğümüz parlamenterlerin
ikazları oldu “savaş suçlularını
ismen bildirin” dediler. Tabiî, ismen bildirilmesi
demek... Onların reddedileceğini önceden biliyorlardı
-benim tahminim bu- bir tuzaktı bu ve maalesef, bu tuzağa
da biz düştük. Ben o komitede değilim; ama,
duyduğum kadarıyla, ismen bildirdiğimizi zannediyorum.
Neticede, bu bildirgeye bunlar alınmadı. Bu da,
yine, tabiî, ortak başarısızlıktır;
yani, muhalefet ve iktidar olarak hep birlikte düzeltmemiz
gereken konulardır. Ben, bu konularla alakalı bazı
şeyler bekliyordum. 

Yine, biliyorsunuz, dünyanın her tarafındaki
ülkeler arasında biyolojik silahsızlandırma
konusunda bazı çalışmalar var. Bazı
ülkeler, bu Kimyasal Silahsızlanma Antlaşmasını
imzalamak istemiyorlar, Nükleer Silahsızlanma Antlaşmasını
imzalamak istemiyorlar; çünkü, nükleer enerji
ürettikleri için buna ihtiyaçları var.
Bu arada, biz de yakın zamana kadar imzalamamıştık;
şu anda durumu bilmiyorum; fakat, biz hiçbir tepki
almadık. Niye almadık; çünkü, bundan
önceki hükümetler döneminde, daima, uydu ülke
olma konumundan çıkmadığımız
için; yapılan anlaşmaları daima uslu
çocuk gibi, uslu uslu, hiçbir itiraz göstermeden,
bölgesel menfaatlarımızı ortaya koymadan
kabul ettiğimiz için hiçbir tepki görmedik.
Çünkü, müttefik dediğimiz ülkeler,
bizim aleyhimize de olsa -malumdur, Irak'ta olan hadiseler- petrol
boru hattındaki parası ödenmiş petrolden
vazgeçtiğimiz gibi, ondan da vazgeçeceğimizi,
hiçbir şahsiyetli politika ortaya koyamayacağımızı
bildikleri için çok rahattılar. Hindistan,
Afganistan ve Çin gibi ülkeler bunu imzalamadığı
zaman yer yerinden oynuyor; ama, biz imzalamıyoruz, Avrupa
veya Amerika'dan hiçbir tepki yok. Bu niçin böyle
oluyor; çünkü, biz, yıllardır,
daima takip eden, lider konumunda olmaktan çok uzak, uydu
ülke durumuna düştüğümüz için,
bu politikanın sıkıntılarını
çekiyorduk. “Çokbaşlı Hükümet”
diye defalarca burada ifade edildi; çokbaşlı
Hükümet değil bu, çok yönlü, çok
alternatifli, çok ufku geniş olan bir Hükümet
olarak bunu düzeltmek istiyorum. Arkadaşlarımız,
çok yönlü Hükümete alışık
olmadıkları için, dünyanın her
tarafındaki ülkelerle ekonomik işbirliğini
geliştirme yönündeki hizmetlerimizi, çalışmalarımızı
hazmedemedikleri için veyahut da böyle bir konuma
alışık olmadıkları için,
bunu yadırgadılar; ama, zaman içerisinde...

 (Mikrofon otomatik cihaz tarafından kapatıldı)


ARİF AHMET DENİZOLGUN (Devamla) - Sayın Başkan,
son sözlerimi...

BAŞKAN - Sayın Denizolgun, buyurun. 

ARİF AHMET DENİZOLGUN (Devamla) - Teşekkür
ediyorum Sayın Başkan.

Bu duruma alışık olmadığımızdan
dolayı, bunları yadırgamış olduğumuzu
söylemek istiyorum. Aslında, ben, zamanla gelişmeleri
gördükçe arkadaşlarım, hep birlikte
gördükçe, bu konuma alışacağımız
ümidi içerisindeyim. Lider ülke olmanın
hesaplarını şimdiden yapmak durumundayız.
Endekslere bakıyorsunuz, 2020 yılında yapılacak
çalışmalara, dünya ticaretinin dağılımına
bakıyorsunuz, 2020 yılında dünya ticaretinin
dağılımı Doğu Asya'da yüzde
44 olacakmış; Avrupa Birliğinde yüzde 36'ya
düşüyor maalesef; NAFTA'da ise yüzde 10'a
düşüyor; diğer ülkelerde yüzde 10.
İşte biz uzakgörüşlü Hükümetiz;
işte biz lider ülke olmanın hesaplarını
yapan Hükümetiz ve bu konuda da kararlı adımlarla
ilerliyoruz. İnşallah, Türkiye'yi lider ülke
olma durumunda görmek ümidiyle, hepinizi bu vesileyle
tekrar saygıyla selamlıyorum. 

Teşekkür ediyorum. (RP sıralarından alkışlar)


BAŞKAN - Sayın Denizolgun, teşekkür ediyorum
efendim. 

Doğru Yol Partisi Grubu adına, Sayın Tekin Enerem;
buyurun. (DYP sıralarından alkışlar)

DYP GRUBU ADINA HASAN TEKİN ENEREM (İstanbul) -
Sayın Başkan, sayın milletvekilleri; 54 üncü
Hükümetin dışpolitikası hakkında
Bitlis Milletvekilimiz Sayın Kâmran İnan ve
arkadaşlarınca verilen genel görüşme
önergesi vesilesiyle, Doğru Yol Partisi Grubu adına
görüşlerimi belirtmek üzere huzurlarınızdayım;
bu vesileyle, Yüce Meclisimizi Grubum ve şahsım
adına en içten saygılarımla selamlıyorum.


Sayın Başkan, sayın milletvekilleri; Doğru
Yol Partisi-Refah Partisi Koalisyon Hükümetinin izlediği
dış politikanın temelini, tüm cumhuriyet
hükümetlerinde olduğu gibi, ulusal çıkarlarımızın
en iyi şekilde korunması teşkil etmektedir.
Bu politika, Hükümet Programında da vurgulandığı
üzere, tarihimizi, coğrafyamızı, bölgesel
ve uluslararası koşulları göz önünde
tutmakta, bölgede ve dünyada barış ve istikrarın
tesisine ve ekonomik kalkınmamıza katkıda
bulunmayı, tüm ülkelerle dostluğu ve karşılıklı
yararlara dayalı iyi ilişkilerin kurulmasını
hedeflemektedir. 

Günümüz dünyasında çok hızlı
gelişmeler yaşanmakta, uluslararası toplumu
en çok ilgilendiren gelişmelerin ve olayların
çoğu, bölgemizde cereyan etmektedir. Türkiye,
çok önemli bir coğrafyanın merkezindedir.
Hükümetimiz, bir yandan Batı dünyasıyla
ilişkilerimizin ve işbirliğimizin giderek daha
da yoğunlaşması için adımlar atarken,
diğer yandan kendi bölgemizdeki ülkelerle ilişkilerimizin
güçlendirilmesine çalışmakta,
ayrıca, yeni açılımlarla, bölgemizin
ötesindeki ülkelerle de işbirliğimizin geliştirilmesine
gayret etmektedir. Bölgemizdeki ve dünyadaki şartlar
da esasen böyle bir politikanın izlenmesini gerektirmektedir.


Sayın Başkan, sayın milletvekilleri; Hükümetimiz,
Türkiye'nin temel dışpolitika tercihlerinden
biri olan Avrupa Birliğiyle ilişkilerimizin geliştirilmesi
ve tam üyelik hedefinin gerçekleştirilmesi amacıyla
büyük çabalar sarf etmektedir. Avrupa Birliğiyle
1 Ocak 1996 tarihinde başlatılan gümrük
birliği, Türkiye-Avrupa Birliği ilişkilerinde
bir dönüm noktasıdır. Avrupa Birliğinin,
başta malî işbirliği olmak üzere, tüm
yükümlülüklerini yerine getirmesi ve mevcut
güçlüklerin aşılması için
yoğun çalışmalar yapılmaktadır.
Avrupa Birliğinden talep ve beklentilerimiz, her vesileyle
kararlılıkla dile getirilmekte, tam üyelik
hedefimiz ısrarla izlenmekte, Ortaklık Konseyinin
bir an önce toplanmasına da gayret sarf edilmektedir.
Nitekim, Sayın Genel Başkanımız Başbakan
Yardımcımız ve Dışişleri
Bakanımız, Avrupa Birliğinin, Almanya, Fransa,
İngiltere, İtalya ve İspanya gibi önemli
5 üyesiyle danışmalarda bulunmak üzere,
bugün İtalya'dadır. Bu danışmaların
ilk gündem maddesini de, Türkiye-Avrupa Birliği
ilişkilerinin geliştirilmesi oluşturmaktadır.
Hükümetimizin, gerek Avrupa Birliği ülkeleri
gerek Amerika Birleşik Devletleriyle ilişkilerimizi,
karşılıklı yarar ve çıkar
anlayışı içinde, daha da güçlendirmeye
yönelik çalışmalarından duyduğumuz
memnuniyeti burada ifade etmek isterim. 

Sayın Başkan, sayın milletvekilleri; Türkiye,
bölgesinde ve dünyada bir denge, istikrar ve güvenlik
unsurudur. Çevremizde, kendi elimizde olmayan nedenlerle
ortaya çıkan bazı gelişmelerin istenmeyen
mecralara sürüklenmesi, Türkiye'nin çabalarıyla
önlenmektedir. Bunun en açık örneklerinden
birini, bugün, Kuzey Irak'ta görmekteyiz. Türkiye,
komşumuz Irak'ın toprak bütünlüğünü,
egemenliğini ve bağımsızlığını
savunmakta, uluslararası camiayla yeniden bütünleşmesi
için gerekli adımları bir an önce atmasını
temenni etmektedir.

Körfez Savaşı, maalesef, bölgemizde büyük
sıkıntılara yol açmıştır.
Bu sıkıntılardan biri de, Kuzey Irak'taki
mevcut otorite boşluğu ve bölücü terör
örgütünün, bu boşluktan yararlanarak
bölgede yuvalanmasıdır. Hükümetimiz,
Kuzey Irak'tan kaynaklanan güvenlik endişelerimizin
giderilmesi amacıyla, askerî önlemler dahil,
çeşitli önlemler ve inisiyatifler almıştır.
Bölgede istikrarsızlığın devamı
herkesin aleyhinedir. Hükümetimizin başlattığı
girişimler sonucu, çatışan gruplar arasında
ateşkesin sağlanması memnuniyet vericidir. Hükümetimizin,
milletimizin Irak konusundaki duyarlılığını
da göz önünde tutan dikkatli politikası,
gerek bölge gerek dünya barışı açısından
büyük önem taşımaktadır. İyi
niyetli bütün taraf ve ülkeler, bu politikamızın
başarısını teslim etmektedir. 

Irak'taki Türkmen unsuru, yine Hükümetimizin girişimleriyle,
ilk kez bölgedeki denklemlerde yer almaya başlamıştır.
Türkmen cephesi, ateşkesin izlenmesinde ve denetiminde
önemli rol üstlenmiştir. Ankara'daki son görüşmelerde
de, iki grup ile Türkmen cephesi tarafından, bir koordinasyon
komitesi kurulması kararlaştırılmıştır.
Türkmenler, artık, varlıkları kabul
edilen, kendilerine güven duyulan bir unsurdur. 

Bölücü terör örgütünün
meşum amaçlarla yararlandığı Atruş
Kampı üzerindeki uluslararası himayenin, yine
Hükümetimizin yoğun girişimleri sonucunda
kaldırılmasıyla, terör örgütüne
yeni bir darbe vurulmuştur. Bu başarısından
ötürü Hükümetimize şükranlarımızı
sunmak istiyorum. 

Türkiye Cumhuriyeti Hükümeti, hakkında çeşitli
şikâyetlerin dile getirildiği Huzur Harekâtının
süresinin 31 Aralık 1996 tarihinde sona erdirilmesini
de sağlamıştır. Hükümetimizin
teklifiyle, Yüce Meclisimiz, ilgili Birleşmiş
Milletler Güvenlik Konseyi kararlarının uygulanmasını
sağlamak üzere, 31 Aralık 1996 tarihinden itibaren
altı ay süreyle, Amerika Birleşik Devletleri
hava unsurları ile İngiltere hava unsurlarının
katılımıyla, sadece keşif ve gerektiğinde
önleme uçuşlarıyla sınırlı
olan bir düzenleme için, Anayasamızın
92 nci maddesi uyarınca, Hükümetimize yetki vermiştir.
Yeni düzenleme, Huzur Harekâtından tamamen farklı
ve bu harekâtın sakıncalarını
bertaraf eden bir düzenlemedir. Böylece, milletimizin
beklentilerine de cevap verilmiştir. 

1990 yılının ağustos ayından beri
kapalı olan Kerkük-Yumurtalık petrol boru hattının
açılmasında, Hükümetimizin kararlı
ve yoğun girişimleri belirleyici rol almıştır.
Birleşmiş Milletler Güvenlik Konseyinin 986 sayılı
Kararının uygulanmasından elde edeceğimiz
kazanç, öncelikle Güneydoğu Anadolu Bölgemizde
ferahlık sağlayacaktır.

Türkiye, diğer komşularıyla olduğu gibi,
İran ile de, içişlerine karışmama,
iyi komşuluk ve karşılıklı yarar
esaslarına dayalı olarak ilişkilerini ve işbirliğini
geliştirmeyi ve mevcut ekonomik işbirliği potansiyelinden
tam olarak yararlanmayı arzulamaktadır. Bu bakımdan,
Sayın Başbakanımızın ağustos
ayında İran'a yaptıkları ziyaretin
yerinde ve isabetli olduğu kanaatindeyiz; bunda yadırganacak
hiçbir şey yoktur.

Türkiye, bağlı olduğu evrensel değerler
itibariyle, elbette Batı camiasının ayrılmaz
bir parçasıdır; ancak, gerçekçi
bir politika, çok yönlü ilişkileri, mevcut
dostlukların güçlendirilmesini, yeni dostlukların
kazanılmasını gerektirir. Türkiye, hem
Batı ülkeleriyle hem diğer ülkelerle ilişkilerini
geliştirmeye şüphesiz ki devam edecektir. 

Hükümetimizin, Türkiye'nin ağırlığını,
küçülen dünyada, bölgesinin ötesinde
de hissettirmesine, yeni işbirliği alanları yaratılmasına,
Türkiye'nin dış ilişkilerinin zenginleştirilmesine
yönelik bu gayretlerinin, Batı dünyasıyla
ilişkilerin tehlikeye girdiği şeklinde yorumlanmasını
üzüntüyle karşılamaktayız.

Sayın Başkan, sayın milletvekilleri; kardeş
Orta Asya cumhuriyetleriyle ilişkilerimiz somut bir işbirliği
dönemine girmiş bulunmaktadır. Ekonomi, ticaret,
müteahhitlik hizmetleri ile eğitim ve kültür
alanlarında gerçekleştirilen adımları,
katedilen önemli mesafeyi küçümsememeliyiz.
Özel sektörümüzün, bu bölgedeki
yatırımlarının ve ikili ticaret hacminin
hızla arttığını memnuniyetle görmekteyiz.


Azerbaycan ile sağlam kardeşlik ve işbirliği
ilişkilerimiz daha da güçlenerek devam etmektedir.
Yukarı Karabağ uyuşmazlığında
Azerbaycan'a en güçlü desteği veren ülke
Türkiye'dir. Bu desteğimiz, Azerbaycan tarafından
da takdirle karşılanmaktadır. Hükümetimizin,
Yukarı Karabağ sorununun, Avrupa Güvenlik ve İşbirliği
Teşkilatı Minsk Grubu çerçevesinde,
adil ve kalıcı bir çözüme kavuşturulması
için yoğun girişimlerde bulunduğunu memnuniyetle
görmekteyiz. 

Azerbaycan topraklarının beşte birinden fazlasının
Ermeni işgali altında olması, 1 milyondan
fazla Azerî kardeşimizin yerinden yurdundan edilmiş
bulunması, milletimizi derinden üzmektedir. Bu duruma
son verilmesi amacıyla her türlü gayret gösterilmekte,
Ermenistan'a karşı da kararlı ve tutarlı
bir politika izlenmektedir. Hükümetimizin de girişimleri
sonucunda, Azerbaycan'ın toprak bütünlüğü
ve Yukarı Karabağ'ın Azerbaycan'ın ayrılmaz
parçası olduğu, hem Avrupa Güvenlik ve
İşbirliği Teşkilatının Lizbon
Zirvesinde hem de Birleşmiş Milletler Genel Kurulunda
kabul edilmiş bulunmaktadır; bunun önemli bir
kazanım olduğu, herhalde, takdir edilecektir. 

Türkiye, Afganistan'daki kardeş kavgasından
üzüntü duymakta, iç savaşın
sona ermesi amacıyla girişimlerde bulunmakta, Birleşmiş
Milletlerin bu yoldaki çalışmalarına
aktif bir şekilde katılmaktadır. Nitekim,
18 Kasım 1996 tarihinde New York'ta Birleşmiş
Milletler gözetiminde yapılan Etkili Ülkeler
Konferansına iştirak etmiştir. Afganistan'a
insanî yardımda da bulunmuştur. Afganistan'da
kalıcı bir barışın, ancak geniş
tabanlı bir hükümetin oluşturulmasıyla
sağlanabileceği görüşündeyiz. Türkiye,
tüm ilgili tarafların iştirakiyle tertiplenecek
uluslararası bir konferansa evsahipliği yapmaya hazır
olduğunu da açıklamış bulunmaktadır.


Sayın Başkan, sayın milletvekilleri, Kıbrıs
sorununun son zamanlarda Rum ve Yunan tahrikleriyle yeni bir safhaya
girdiğini görmekteyiz. 1963'ten 1974'e kadar onbir yıl
süreyle Rum mezalimine kahramanca göğüs geren
Kıbrıs Türk Halkının bu acı
günleri tekrar yaşamasını istemiyoruz.
Rumların, Rum-Yunan ortak savunma doktrini çerçevesinde,
Güney Kıbrıs'ta ağır silahlar konuşlandırmaya
başlaması, sürekli bir gerginlik ve tahrik politikası
izlemesi, Yunanistan'a Güney Kıbrıs'ta hava
ve deniz üsleri vermesi, sadece, Ada'da değil, Doğu
Akdeniz'de de güvenliği tehdit etmektedir. Rusya'dan
S-300 füze sistemi satın alınmasının
kararlaştırılması, bu çılgınca
silahlanma gayretlerinin son halkasını oluşturmaktadır.
Hükümetimiz, ilgili bütün ülkelerin ve
uluslararası kuruluşların dikkatini bu tehlikeli
gidişata çekmiş, gerekli önlemlerin alınmasını
istemiştir.

Kuzey Kıbrıs Türk Cumhuriyeti Cumhurbaşkanı
Sayın Rauf Denktaş'ın Türkiye'yi ziyareti
vesilesiyle 20 Ocak 1997 tarihinde yayınlanan ortak deklarasyon,
Türkiye'nin, Kıbrıs Türk Halkına
desteğinin en somut örneğini teşkil etmiştir.
Ortak deklarasyonda, 1960 ittifak ve garanti antlaşmalarının
ve Kıbrıs'a ilişkin hak ve yetkilerimizin
aşındırılmasına ve Kıbrıs
Türk Halkının can ve mal güvenliğinin
tehlikeye düşmesine hiçbir şekilde izin
verilmeyeceği, Rum-Yunan tarafının attığı
hiçbir adımın karşılıksız
bırakılmayacağı açıkça
ortaya konmuştur. Kıbrıs Rumlarının,
1960 antlaşmalarına aykırı olarak,
Avrupa Birliğine yaptıkları tek yanlı
tam üyelik başvurusunun geçersizliği de
bu ortak deklarasyonla herkese ilan edilmiş bulunmaktadır.

Hükümetimiz, yavru vatanın ekonomik gelişmesine
ve refahına verdiği önemi de 3 Ocak 1997 tarihinde
imzalanan Ekonomik İşbirliği Protokolüyle
ortaya koymuş bulunmaktadır.

Kıbrıs, bizim ulusal davamızdır; kimse
yanlış hesap yapmamalı, yanlış
yollara başvurmamalıdır.

Sayın Başkan, sayın milletvekilleri; Hükümetimizin
tüm dışpolitika açılımlarını
ve Türkiye'ye yaraşan sorumlu ve vakur tutumunu destekliyor,
ülkemizin itibarına, onuruna ve menfaatlarına
gösterdiği hassasiyetten herhangi bir tereddüt duymuyor,
bu yöndeki gayretlerini takdirle izliyoruz.

Mevcut önergenin, dışpolitika üzerinde
yapılacak bir genel görüşmenin boyutlarını
aşarak, gerek üslubu gerek içeriği bakımından
üzüntümüze neden olan son derece haksız
hususları içeren bir önerge olduğunu vurgulamadan
geçemeyeceğim.

Sayın Başkan, sayın milletvekilleri; Türk
dışpolitikası, takdir edersiniz ki, iktidarıyla
muhalefetiyle, hepimizin dikkat ve hassasiyetle katkıda
bulunmaya çalışmamız gereken bir alandır.
Türk dışpolitikası hakkında, bu
üslup ve içerikteki bir önergenin ciddîye
alınmasında zorluk çekerken, böyle bir
yaklaşımdan Türk dışpolitikası
adına katkı ve fayda beklenmesi maalesef mümkün
değildir. 

Doğru Yol Partisi Grubu olarak, Hükümeti zor durumda
bırakmayı amaçladığı, ardında
içpolitikaya ilişkin beklentilerin de yattığı
belirgin olan böyle bir genel görüşme önergesini
maalesef tasvip etmiyoruz. Bu değerlendirmemiz, tabiatıyla,
muhalefetten de kaynaklansa, iyiniyetli ve dışpolitikamıza
gerçek anlamda katkıda bulunmaya yönelik yapıcı
görüşmelere açık olmadığımız
anlamına gelmemektedir. 

Doğru Yol Partisi Grubunun, Hükümetimizin dışpolitikasının,
geleneklerimiz uyarınca, milletimizin ve Yüce Meclisimizin,
destek, yardım ve katkılarıyla, güçbirliği
içinde yürütülmesine atfettiği önemi
de bu vesileyle yeniliyor, Yüce Meclisimizi Grubum ve şahsım
adına en içten saygılarımla selamlıyorum.
(DYP ve RP sıralarından alkışlar)

BAŞKAN - Sayın Enerem, teşekkür ediyorum
efendim.

Önerge sahibi sıfatıyla, Sayın Kâmran
İnan; buyurun efendim. (ANAP sıralarından
alkışlar)

KÂMRAN İNAN (Bitlis) - Sayın Başkanım,
yüksek teveccühünüzle benim mahcubiyetimi
artırdınız; teşekkürde gösterdiğim
ihmalden dolayı affınızı rica ediyorum
ve müsamahanıza gerçekten teşekkür
ediyorum.

BAŞKAN - Estağfurullah.

KÂMRAN İNAN (Devamla) - Değerli milletvekilleri,
bu geç saatte tekrar huzurlarınızı
işgal ettiğimden dolayı sizlerin de affını
diliyorum.

Beni buraya getiren iki üç önemli konu var. Birincisi;
iktidarı oluşturan sayın parti sözcülerinin,
bir bakıma, genel görüşme açılmasındaki
tereddütlü havalarını yadırgadığımı
arz etmeliyim. Böyle bir genel görüşmenin
amacı, muhalefet görevi değil, hayatî meselelerde
Türkiye'nin birlik ve bütünlüğünü
sergilemektir. Kaldı ki, Sayın Hükümet,
resen, bundan önce bir iki konuda, Mecliste genel görüşme
talebinde bulunarak, Parlamentonun eğilimini tespit etmek
ve bundan faydalanmak arzusunu izhar buyurmuştu. Bu defa,
biz böyle bir imkânı kendilerine getiriyoruz;
bunu kullanmazlarsa, zannediyorum, bir ufak tezat meydana çıkar;
buna da işaret etmek istedim.

Değerli milletvekilleri, bizim dışpolitikadaki
en büyük sıkıntımız, kamuoyu
ve halkla ilişkiler konusudur. Bu, bugünün işi
değil; eskiden beri, bu alanda pek başarılı
olduğumuz, maalesef, söylenemez; üzülerek bunu
arz etmek isterim. Biz, bunu, 1974'te yaşadık. 20
Temmuz 1974 harekâtı, yüzde yüz haklı
bir harekât olmasına rağmen, Eylül 1974'te
Ankara'daki siyasî bunalım neticesi, Amerika'daki
Rum lobisinin oluşmasıyla, fevkalade ağır
bir durum yaratıldı ve bizim haklı tavrımız,
hareketimiz haksız bir hale getirilerek, Amerikan Kongresinden
Türkiye aleyhine bir ambargo kararı çıkarıldı;
5 Şubat 1975'ten Eylül 1978'e kadar. O sıralarda,
belki on defa Atlantik'i geçerek bunun mücadelesini
vermiş bir arkadaşınız olarak, nasıl
bir hava oluşturulduğunu, büyük bir ıstırapla
yaşadım. Bugün de, bizim iki firkateynimizin
verilmesini durduran, Senatodaki Rum asıllı Senatör
Sarbenas'tır ve helikopter anlaşmasının
yapılmasını geciktiren de, yine Rum lobisidir.


Bugün de, Avrupa'da ve bütün Batı dünyasında
Türkiye aleyhine yoğun bir kampanya açılmış
bulunuyor. Buna karşı, Sayın Hükümetin
bir hareket, aksiyon planı oluşturması lazım;
süratle dünya kamuoyuna giderek, bize yöneltilen
bu haksız iddia ve ithamları ve propagandayı
göğüslemek ve cevaplandırmak lazım.
Bunda dış misyonlarımızın, temsilcilerimizin
ayağı olacaktır, Parlamentonun burada bir rolü
olacaktır, özel sektörün rolü olacaktır
ve de basın ve yayın organlarının
rolü olacaktır. Bunda, vakit kaybetmeye tahammülümüz
ve hakkımız yoktur. 

İkinci arz etmek istediğim husus şudur: Son günlerde,
arka arkaya, üç müttefik memleketimizden -başta
Almanya, arkasından Fransa ve İngiltere'den- bize
yönelik ağır ithamlar geldi. Bu ithamların
Kıbrıs'taki füze bunalımıyla
eşzamanlı olması dikkat çekicidir.
Bana göre, yaratılmak istenen hava, Kıbrıs'ın
tam üyeliğini bu gürültü içerisinde
gerçekleştirmek, Türkiye'den ve Kuzey Kıbrıs
Türk Cumhuriyetinden tavizler koparmak ve Türkiye'yi
olabildiğince baskı altına almak. Burada ifade
ettik, tekrar etmekte fayda görürüm. Bu tecavüz
ve ithamlar karşısında, devletin ve Sayın
Hükümetin yabancılar tarafından dövülmesine
müsamaha etmemiz mümkün değildir. Bu konuda
yekvücut olarak Hükümeti koruyacak ve devlete leke
getirilmesini kabul etmeyeceğiz; ama, bu demek değildir
ki, bu gibi iddialar konusunda, kendi memleketimizde ve Meclisimizde
hesap sorulmayacaktır. Bu meselelerin görüşüleceği
yer, Alman mahkemesi, bir İngiliz bakan yardımcısı
veya Fransa'da yayımlanmış bir rapor değil,
Türk kamuoyudur, Türkiye Büyük Millet Meclisidir;
eğer karar verilmesi gerekiyorsa, Alman mahkemesi değil,
Türk mahkemeleridir. Bunun altını çizmek
isterim.

Değerli milletvekilleri, soğuk savaşın son
bulmasıyla blok sistemleri kalktı; fakat, bu alandaki
kavram kargaşası devam ediyor. Doğudan olmak,
batıdan olmak, batıdan kopup kopmamak, kuzeyden
güneyden olmak... Zannederim, bunlar, bugünkü şartlar
içerisinde, eski geçerliliğini kaybetmeye başlamıştır.


Şunu size arz ederek huzurlarınızdan ayrılmak
istiyorum: Türkiye'nin yeri, ne doğudur ne batıdır
ne kuzey ne de güneydir, Türkiye'nin yeri Türkiye'dir.
(ANAP, DSP ve CHP sıralarından alkışlar)
Türkiye, kendi ayakları üzerinde durabilecek
büyük bir devlettir, güçlü bir devlettir
ve bunu ifade ettikten sonra, ümit ederim ki, size sunduğumuz
genel görüşme açılması önergesine
olumlu oy vermek suretiyle, Türkiye dış politikasında
Parlamento ve kamuoyunun beraberliğini arz ve ifade etmiş
oluruz; dünyaya verilecek çok güzel bir mesajdır.
Sayın Hükümet ve İktidar partileri böyle
bir mesajdan kaçarlarsa, kaybedecek olan kendileri; ama,
daha çok Türkiye olacaktır. Buna gönlümüz
razı değildir.

Saygılar sunuyorum. (ANAP, DSP ve CHP sıralarından
alkışlar)

BAŞKAN - Sayın İnan, teşekkür ediyorum.


Sayın milletvekilleri, oylamaya geçeceğim; oylamada
sayım kolaylığı açısından,
sayın bakanlar için ayrılmış
sıraları lütfen boşaltır mısınız.

Sayın milletvekilleri, müzakeresini yaptığımız
genel görüşme üzerindeki görüşmeler,
konuşmalar tamamlanmıştır. 

Şimdi, oylama yapacağım.

Genel görüşmenin açılması
hususunu oylarınıza sunuyorum: Kabul edenler...
Kabul etmeyenler... Genel görüşme açılması
kabul edilmemiştir. 

Sayın milletvekilleri, sözlü sorular ile kanun
tasarı ve tekliflerini görüşmek için,
29 Ocak 1997 Çarşamba günü saat 13.30'da
toplanmak üzere, birleşimi kapatıyorum. 


Kapanma Saati: 23.38 





VII. - SORULAR VE CEVAPLAR

A)  YAZILI SORULAR VE CEVAPLARI

1. - Yozgat Milletvekili Kâzım Arslan'ın,
Yozgat eski Kapalı Cezaevine ilişkin sorusu ve Adalet
Bakanı Şevket Kazan'ın yazılı
cevabı (7/1770)

Türkiye Büyük Millet Meclisi Başkanlığına

Aşağıdaki sorularımın Adalet Bakanı
Sayın Şevket Kazan tarafından yazılı
olarak cevaplandırılmasını talep etmekteyim.

Gereğini saygılarımla arz ederim. 16.12.1996

  Dr. Kâzım Arslan

  Yozgat

1.  Eski Yozgat Kapalı Cezaevinin bina ve arsalarının
durumu ne olacaktır?

2.  Herhangi bir şekilde değerlendirilecek midir?

3.  Buraların yarı açık cezaevi olarak
kullanılması mümkün müdür?

 T.C.

 Adalet Bakanlığı 23.1.1997

 Bakan : 675

Türkiye Büyük Millet Meclisi Başkanlığına

İlgi : Kanunlar ve Kararlar Dairesi Başkanlığı
ifadeli, 24.12.1996 tarihli ve A.01.0.GNS.0.10. 00.02-7/1770-4651/12871
sayılı yazınız.

İlgi yazınız ekinde alınan ve Yozgat
Milletvekili Kâzım Arslan tarafından verilen
ve yazılı olarak cevaplandırılması
istenen soru önergesine verilen cevap iki nüsha halinde
ekte sunulmuştur.

Bilgilerinize arz ederim.

  Şevket Kazan

  Bakan

Sayın Dr. Kâzım Arslan

Yozgat Milletvekili

TBMM

Bakanlığıma yöneltilen ve yazılı
olarak cevaplandırılması istenen 7/1770 Esas
No.lu soru önergesinin cevabı aşağıda
belirtilmiştir.

Soru önergesine konu edilen eski Yozgat Kapalı Cezaeviyle
ilgili olarak yaptırılan araştırma
sonucunda, 1991 yılında Yozgat E Tipi Cezaevinin
hizmete açılmasıyla, tahsis amacına
uygun olarak kullanılma niteliğini kaybeden eski cezaevinin
bina ve arsasının Kıymet Takdir Komisyon
Raporuna istinaden satışının yapılmasının
istenildiği, ancak 1994 tarihinde yapılan ihalesinde
talipli çıkmadığından satışın
yapılamadığı bu yer Cumhuriyet Başsavcılığından
alınan 1.8.1996 gün ve 1864 sayılı yazıdan
 anlaşılmıştır.

Diğer taraftan,

- Kapatılan cezaevinin kullanılmaya elverişli
olmaması ve çok eski bir bina olması nedeniyle
herhangi bir şekilde değerlendirilmesi,

- Yeni hizmete sokulan E Tipi cezaevinde halen terzilik, fotoğrafçılık,
bakım, onarım, torna işleri, inşaat
işleri, nakliye işleri, kunduracılık,
fırıncılık, ciltcilik ve halıcılık
gibi çeşitli işkolları faaliyette bulunduğundan,
eski cezaevinin yarıaçık cezaevi olarak kullanılması,

düşünülmemektedir.

Bilgilerinize arz ederim.

  Şevket Kazan

  Adalet Bakanı

    2. - Bursa Milletvekili Ertuğrul Yalçınbayır'ın,
limanların özelleştirilmesine ilişkin
sorusu ve Devlet Bakanı H. Ufuk Söylemez'in yazılı
cevabı (7/1772)

Türkiye Büyük Millet Meclisi Başkanlığına

Devlet Bakanı Ufuk Söylemez tarafından yazılı
olarak cevaplandırılması istemiyle aşağıdaki
sorularımı arz ediyorum. 16.12.1996

  Ertuğrul Yalçınbayır

  Bursa

Sorular :

Zafer Şahin tarafından Cumhurbaşkanı,
Başbakan, Genel Kurmay Başkanlığı,
Yargıtay - Danıştay - Sayıştay
Başkanlıkları ve tüm milletvekillerine
yazılan mektupta ileri sürülen :

1.  Limanların özelleştirilmesinde limanların
birilerine peşkeş çekileceği, 

2.  Türkiye Denizcilik İşletmelerine ait İstanbul'da
Boğaza bakan arsaların Özelleştirme İdaresi
Başkanlığınca Ömer Lütfi Topal'a
satılması işleminde kurum Genel Müdürü
ile Ömer Lütfi Topal arasında paylaşım
birliği olduğu, 

3.  Limanların Ufuk Söylemez ve Genel Müdür
Kenan Öner tarafından menfaat karşılığı
birilerine peşkeş çekileceği, hangi limanın
kime verileceğinin daha şimdiden belli olduğu iddialarına
sayın Bakan ne demektedir?

4.  Sayın Bakan iddialar hakkında; gerçek
dışı, yalan, iftira, hakaretamiz beyanlar
diyorsa Zafer Şahin imzalı ancak adresi belli olmayan
iddia sahibi hakkında araştırma yaptırmış
mıdır? Zafer Şahin isimli kişi var ise
bu kişi hakkında cezaî takibat yapılması
için talimat vermiş midir?

 T.C.

 Başbakanlık 24.1.1997

 Özelleştirme İdaresi Başkanlığı

 Sayı : B.02.1.ÖİB.0.65.00.00/564

Konu : Önerge

Türkiye Büyük Millet Meclisi Başkanlığına

İlgi : 24.12.1996 tarih ve 7/1772-4673/12944 sayılı
 yazınız.

Bursa Milletvekili Sayın Ertuğrul Yalçınbayır
tarafından tevcih edilen 7/1772-4673 esas sayılı
soru önergesine verilen cevaplar aşağıdadır.

Zafer Şahin tarafından Cumhurbaşkanı,
Başbakan, Genel Kurmay Başkanlığı,
Yargıtay-Danıştay-Sayıştay Başkanlıkları
ve tüm milletvekillerine yazılan mektupta ileri sürülen;

Soru 1.  Limanların özelleştirilmesinde limanların
birilerine peşkeş çekileceği, 

Cevap 1.  İşletme hakkı verilmesi yöntemiyle
özelleştirme ihalesi yapılan sekiz limanla ilgili
özelleştirme; Özelleştirme Yüksek Kurulunun
30.10.1995 tarih ve 95/81 sayılı kararı çerçevesinde
gerçekleştirilmiş olup, yeterince açık
ve şeffaf davranılmış, ayrıca
tüm ihale turlar itibariyle kapalı devre sistemiyle
videoya kaydedilmiştir.

İhale sonuçları 4046 sayılı
Kanun hükümleri çerçevesinde Özelleştirme
Yüksek Kurulunun onayına sunulma aşamasında
olup ihalenin kesinleşmesi Özelleştirme Yüksek
Kurulu kararı ile olacaktır.

Bu anlamda Özelleştirme İdaresi Başkanlığı
tamamen mevzuat hükümleri doğrultusunda hareket
etmekte olup, ihaleler bağımsız komisyoonlar
tarafından açık ve şeffaf bir şekilde
gerçekleştirilmekte ve peşkeş çekme
iddialarına imkân verecek bir prosedür izlenmemektedir.

Soru 2.  Türkiye Denizcilik İşletmelerine ait
İstanbul'da Boğaza bakan arsaların Özelleştirme
İdaresi Başkanlığınca Ömer
Lütfi Topal'a satılması işleminde kurum
Genel Müdürü ile Ömer Lütfi Topal arasında
paylaşım birliği olduğu iddialarına
Sayın Bakan ne demektedir?

Cevap 2.  Türkiye Denizcilik İşletmeleri A.Ş.'nin,
çeşitli nedenlerle bozulan malî yapısı
kuruluşu her yıl artan oranda zarar eden bir şirket
haline getirmiş, Kuruluşun içine düşmüş
olduğu darboğazdan çıkartılarak sağlıklı
bir yapıya kavuşturulması için aktifinde
atıl duran varlıklardan gayrimenkullerin satışı
suretiyle kaynağa dönüştürülmesi
planlanarak, 19.9.1994-30.9.1994 tarihleri arasında toplam
58 adet gayrimenkul için Türkiye Denizcilik İşletmeleri
A.Ş. tarafından satışa çıkılmıştır.

Gayrimenkul satışları tirajı yüksek
dört gazetede (Sabah, Milliyet, Hürriyet, Türkiye)
birer gün arayla ilan edilmiş ve ihale önce kapalı
zarfla teklif alınması ve bilahara açık
artırma usulü ve yazılı-görüntülü
basına ve halka açık olarak yapılmış,
ihalede Özelleştirme İdaresi Başkanlığından
bir gözlemci bulunmuş ve ayrıca ihalenin tüm
safahatı Türkiye Denizcilik İşletmeleri
A.Ş.'nce videoya kayıt edilmiştir.

İhalenin önemine binaen İhale Komisyonunun
Başkanlığı Şirket Yönetim Kurulundan
bir üye (Sn. Yılmaz Hastürk) tarafından
yürütülmüş ve ihale sonucunda 58 adet
gayrımenkulden 40'ının satış
işlemi tamamlanarak 357 604 000 000.- TL. (satış
tarihi itibari ile 10 552 771.- $) gelir elde edilmiştir.

İhale işlem ve sonuçları, Türkiye
Denizcilik İşletmeleri A.Ş.'nin tabi olduğu
mevzuat çerçevesinde başta kendi bünyesindeki
Teftiş Kurulu Başkanlığı olmak üzere
Başbakanlık Yüksek Denetleme Kurulu ve TBMM
Kamu İktisadî Teşebbüsleri Komisyonu tarafından
denetlenmiştir.

Soru 3.  Limanların Ufuk Söylemez ve Genel Müdür
Kenan Öner tarafından menfaat karşılığı
birilerine peşkeş çekileceği, hangi limanın
kime verileceğinin daha şimdiden belli olduğu iddialarına
sayın Bakan ne demektedir?

Cevap 3.  Birinci soruya verilen cevapta da belirtildiği gibi
ihaleler bağımsız komisyon tarafından
açık ve şeffaf bir şekilde gerçekleştirilmiş
olup bu yöntemle yapılan ihalelerde ihaleyi önceden
kimin kazanacağının belirlenmesi mümkün
değildir. Özelleştirme İdaresi Türkiye'nin
en şeffaf ve açık ihalelerini gerçekleştiren
bir kurumdur. Hatta son dönemde tarafımdan başlatılan
yeni bir uygulamayla, özelleştirme ihalelerinin noter
ve basının önünde yapılmasıyla
yetinilmeyip, bu konuda bir ilk daha gerçekleştirilerek
ihaleler TV'den naklen yayımlanmaya başlamıştır.

Hal böyleyken, bu konuda ortaya atılan peşkeş
iddiaları, özelleştirmeyi istemeyen, KİT'lerin
bugünkü durumundan fayda sağlayan, devletin hâlâ
ticaret ve üretim ile uğraşmasını
isteyen çağdaş gelişmelere aykırı
bir zihniyeti sergilemektedir.

Soru 4.  Sayın Bakan iddialar hakkında; gerçek
dışı, yalan, iftira, hakaretamiz beyanlar
diyorsa Zafer Şahin imzalı ancak adresi belli olmayan
iddia sahibi hakkında araştırma yaptırmış
mıdır? Zafer Şahin isimli kişi var ise
bu kişi hakkında cezaî takibat yapılması
için talimat vermiş midir?

Cevap 4.  Asılsız iddia ve karalamalarda bulunan
Zafer Şahin imzalı yazının sahibi hakkında
gerekli araştırma yapılmış ancak,
adres belirtilmemesinden de anlaşılacağı
üzere Türkiye Denizcilik İşletmeleri A.Ş.'de
Zafer Şahin adlı herhangi bir şahsın
çalışmadığı ve yazının
sahte isimle kaleme alındığı tespit edilmiştir.
Özelleştirme ihalelerini televizyondan naklen yayımlayan,
yaptığı her uygulamayı anında
tüm kamuoyuna duyuran Türkiye'nin en şeffaf açık
kurumu olan Özelleştirme İdaresi uygulamalarına
yönelik peşkeş iddialarında bulunarak
özelleştirmeye gölge düşürmeye
çalışanların hevesleri boşa çıkacaktır.
Bu gibi asılsız ve gerçek dışı
iddiaların sahipleri ve bunları destekleyen belirli
çevrelere mensup gruplar özelleştirme uygulamalarını
asla engelleyemeyeceklerdir.

Bilgilerinize arz ederim.

  H. Ufuk Söylemez

  Devlet Bakanı

3. - Bursa Milletvekili Ertuğrul Yalçınbayır'ın;

- Bursa Mustafakemalpaşa Belediyesi Elektrik İşletmesinde
çalışan bir personele,

- Bursa Orhaneli Termik Santralının, faaliyetlerinin
durdurulmasıyla ilgili mahkeme kararının
uygulanmadığı iddiasına,

İlişkin soruları ve Enerji ve Tabiî
Kaynaklar Bakanı M. Recai Kutan'ın yazılı
cevabı (7/1773-1776)

Türkiye Büyük Millet Meclisi Başkanlığına

Aşağıdaki sorumun yazılı olarak
cevaplandırılması için Enerji ve Tabiî
Kaynaklar Bakanlığına yöneltilmesini arz
ve talep ederim.

  Ertuğrul Yalçınbayır

  Bursa

Soru : Bursa Mustafakemalpaşa Belediye Başkanlığında
görevli iken memuriyetten ihraç edilen ancak mahkeme
kararıyla ihraç işlemi iptal edilen Kurtuluş
Bolcal, iptal kararından sonra Belediyedeki görevine
dönememiştir. Belediye Başkanı mahkeme
kararını uygulamama gerekçesi olarak; anılan
personelin çalıştığı Belediye
Elektrik İşletmesinin 2705 sayılı Kanun
gereği kadrosunun TEK'na devrini göstermiştir.
Kurtuluş Bolcal'ı ne belediye ne de TEK kabul etmektedir.
Ancak Kurtuluş Bolcal, fiilen çalışmadığı
halde açtığı tazminat davaları
ile belediyeden tazminat alma yoluna başvurmak zorunda kalmaktadır.
İki kurum arasındaki uyuşmazlığın
faturasını vatandaş mı ödeyecektir?
Belediye ile TEK arasındaki bu uyuşmazlık
giderilecek midir?

İçişleri Bakanlığının,
4.5.1987 gün ve Sayı: Mah.İd.Gn.Md.lüğü
557.07/74030 sayılı, Kurtuluş Bolcal konulu
kararda ilgilinin talebinin TEK'ce yerine getirilmesi gerektiği
belirtilmekte ise de bugüne kadar bu doğrultuda işlem
tesis edilmeme sebebi nedir?

Türkiye Büyük Millet Meclisi Başkanlığına

Aşağıdaki sorularımın yazılı
olarak cevaplandırılmak üzere Enerji ve Tabiî
Kaynaklar Bakanına yöneltilmesini saygılarımla
arz ve talep ederim. 17.12.1996

  Ertuğrul Yalçınbayır

  Bursa

Sorular :

1.  Bursa Orhaneli Termik Santral Davasında Bursa I. İdare
Mahkemesinin 1992/277 E. 1994/469 K. sayılı kararı
Danıştaydan da geçerek kesinleşmiştir.
“Orhaneli Termik Santralının desülfürizasyon
tesisleri kurulup çalıştırılıncaya
kadar faaliyetinin durdurulması, zorunlu bulunmaktadır.”
şeklindeki mahkeme kararı; hukukumuz gereği uyulması
zorunlu; yasama, yürütme organları ile idareyi
ve herkesi bağlayan ve hiçbir suretle değiştirilemeyen
ve yerine getirilmesi geciktirilemeyen kararlardan değil midir?

2.  Anılan kesinleşmiş mahkeme kararına
rağmen, Orhaneli Termik Santralının Bursa Orhaneli
Asliye Hukuk Mahkemesinin 1996/33E sayılı tespit
dosyasındaki rapora göre 6 Eylül 1996 tarihinden
itibaren çalıştırılmasına
ne diyorsunuz?

3.  Santralın çalıştırılma
sebebi nedir?

4.  Anılan santralın çalıştırılmasına
dair karar metni nasıldır? ve Kararda kimlerin imzaları
vardır?

5.  Santralın çalıştırılmasına
dair kararın uygulayıcıları ve sorumluları
kimlerdir?

 T.C.

 Enerji ve Tabiî Kaynaklar Bakanlığı 24.1.1997

 Araştırma, Planlama ve Koordinasyon 

 Kurulu Başkanlığı

 Sayı : B.15.0.APK.0.23.300.120/1355

Konu : Yazılı Soru Önergesi

Türkiye Büyük Millet Meclisi Başkanlığına

İlgi : TBMM Başkanlığının
24.12.1996 tarih ve A.01.0.GNS.0.10. 00.02-4753/12949 sayılı
yazısı.

Bursa Milletvekili Sayın Ertuğrul Yalçınbayır'ın
şahsıma tavcih ettiği 7/1773 ve 7/1776 sayılı
yazılı soru önergeleri ile ilgili bilgiler
hazırlanarak ekte sunulmuştur.

Bilgilerinize arz ederim.

  M. Recai Kutan

  Enerji ve Tabiî Kaynaklar Bakanı

Soru : Bursa Mustafakemalpaşa Belediye Başkanlığında
görevli iken memuriyetten ihraç edilen ancak mahkeme
kararıyla ihraç işlemi iptal edilen Kurtuluş
Bolcal, iptal kararından sonra Belediyedeki görevine
dönememiştir. Belediye Başkanı mahkeme
kararını uygulamama gerekçesi olarak; anılan
personelin çalıştığı Belediye
Elektrik İşletmesinin 2705 sayılı Kanun
gereği kadrosunun TEK'na devrini göstermiştir.
Kurtuluş Bolcal'ı ne belediye ne de TEK kabul etmektedir.
Ancak Kurtuluş Bolcal, fiilen çalışmadığı
halde açtığı tazminat davaları
ile belediyeden tazminat alma yoluna başvurmak zorunda kalmaktadır.
İki kurum arasındaki uyuşmazlığın
faturasını vatandaş mı ödeyecektir?
Belediye ile TEK arasındaki bu uyuşmazlık
giderilecek midir?

İçişleri Bakanlığının,
4.5.1987 gün ve Sayı: Mah.İd.Gn.Md.lüğü
557.07/74030 sayılı, Kurtuluş Bolcal konulu
kararda ilgilinin talebinin TEK'ce yerine getirilmesi gerektiği
belirtilmekte ise de bugüne kadar bu doğrultuda işlem
tesis edilmeme sebebi nedir?

Cevap : 17 Aralık 1982 tarihinde yayınlanan 2705
sayılı Yasa ile devranılan personel listelerinde
Kuruluş Bolcal ismine rastlanmamış olup, ayrıca
adı geçen şahsın veya Belediyenin de
bugüne kadar bu konuda TEDAŞ Genel Müdürlüğüne
bir başvurusu olduğuna dair hiçbir belge bulunmamaktadır.

Bursa Milletvekili Sayın Ertuğrul Yalçınbayır'ın
yazılı soru önergesi ve cevabı (7/1776-4678)

Soru 1.  Bursa Orhaneli Termik Santral Davasında Bursa
I. İdare Mahkemesinin 1992/277 E. 1994/469 K. sayılı
kararı Danıştaydan da geçerek kesinleşmiştir.
“Orhaneli Termik Santralının desülfürizasyon
tesisleri kurulup çalıştırılıncaya
kadar faaliyetinin durdurulması, zorunlu bulunmaktadır.”
şeklindeki mahkeme kararı; hukukumuz gereği uyulması
zorunlu; yasama, yürütme organları ile idareyi
ve herkesi bağlayan ve hiçbir suretle değiştirilemeyen
ve yerine getirilmesi geciktirilemeyen kararlardan değil midir?

Soru 2.  Anılan kesinleşmiş mahkeme kararına
rağmen, Orhaneli Termik Santralının Bursa Orhaneli
Asliye Hukuk Mahkemesinin 1996/33E sayılı tespit
dosyasındaki rapora göre 6 Eylül 1996 tarihinden
itibaren çalıştırılmasına
ne diyorsunuz?

Soru 3.  Santralın çalıştırılma
sebebi nedir?

Cevap 1,2,3.  Santralın desülfirizasyon tesisinin
tamamlanmasından sonra verimli olarak çalışabilmesi
için, santralda uzun süre çalışmamaktan
dolayı kaynaklanabilecek arızaların tespit
edilmesi ve onarılması gerekmektedir. Bu maksatla
santral, çevre şartlarını da gözönünde
bulundurarak kısmî bir işletmeye alınmıştır.

Kaldı ki, Orhaneli Termik Santralının, ülkemizin
içinde bulunduğu enerji darboğazı sebebiyle,
gerekli önlemler alınmak kaydı ile, işletilebileceği
Bakanlar Kurulu Kararıyla kararlaştırılmıştır.

1997 yılının ilk yarısında
desülfürizasyon tesisi tamamlanmış olacaktır.

Soru 4.  Anılan santralın çalıştırılmasına
dair karar metni nasıldır? ve Kararda kimlerin imzaları
vardır?

Cevap 4. : Orhaneli Termik Santralının çalıştırılmasına
dair karar metni ve imzalayanlar ekte sunulmuştur.


Not : Yazılı soruyla ilgili diğer bilgiler dosyasındadır.


4. - Bursa Milletvekili Ertuğrul Yalçınbayır'ın,
Bulgaristan'dan zorunlu göçle gelen soydaşlara
ilişkin sorusu ve İçişleri Bakanı
Meral Akşener'in yazılı cevabı (7/1781)

Türkiye Büyük Millet Meclisi Başkanlığına

Aşağıdaki sorumun İçişleri
Bakanı tarafından yazılı olarak cevaplandırılması
hususunda delaletlerinizi saygılarımla arz ederim.

  Ertuğrul Yalçınbayır

  Bursa

Sorular

1. Bulgaristandan 1 Ocak 1993 tarihinden bu yana Türkiye'ye
çeşitli vesilelerle gelip geri dönmeyen soydaşlarımızın
sayısı ne kadardır?

2. Anılan kişiler hakkında yapılan
işlemler nelerdir?

3. Anılan kişiler Türkiye'de fiilen iş,
güç ve mal sahibi olmuşlardır. Bu kişilerin
gelecek endişesi taşımadan yaşamaları
ve yasa dışı fiili durumların ortadan
kaldırılması için ne gibi tedbirler
düşünülmektedir.

 T.C.

 İçişleri Bakanlığı

 Emniyet Genel Müdürlüğü  22.1.1997  Sayı
: B.05.1.EGM.0.12.01.01-025345

 Konu : Yazılı Soru Önergesi.

 Türkiye Büyük Millet Meclisi Başkanlığına

İlgi : TBMM Başkanlığının
26.12.1996 gün ve A.01.0.GNS.0.10.00.02-4790/13001/7/1781
sayılı yazısı.

Bursa Milletvekilli Ertuğrul Yalçınbayır
tarafından TBMM Başkanlığına sunulan
ve tarafımdan yazılı olarak cevaplandırılması
istenilen soru önergesinin cevabı aşağıya
çıkarılmıştır.

Göç vizesi dışında, 1993 yılından
sonra Türkiye'ye gelip geri dönemeyen ve polisten gizlenerek
kaçak olarak Türkiye'de bulunan Bulgar uyruklu soydaşlarımızın
sayısal durumunu kat'i bir rakamla belirlemek mümkün
olmamaktadır.

5682 sayılı Pasaport Kanununun ve 5683 sayılı
Yabancıların Türkiye'de İkamet ve Seyahatleri
Hakkındaki Kanun hükümlerine göre; Türkiye'ye
yasal yoldan gelen yabancılar, vize veya vize muafiyet
süreleri kadar yurdumuzda kalabilirler bu süreler sonunda
çıkış yapmayan yabancılar ile
illegal şekilde gelen yabancılar hakkında
gerekli yasal işlemler yapıldıktan sonra sınırdışı
edilirler. Aynı uygulama illegal durumda olan soydaşlarımız
için de geçerlidir.

Bulgar uyruklu soydaşlarımız ile ilgili ikamet
izin kapsamının daha fazla genişletilmesi
ve yurdumuzda ikamete bağlanmaları Başbakanlıkça
bu konu ile ilgili çıkarılan talimat gereği
mümkün değildir.

Bilgilerinize arz ederim.

  Dr. Meral Akşener

  İçişleri Bakanı

5. - Afyon Milletvekili Osman Hazer'in, Hazine arazileri üzerinde
bulunan otellere ilişkin sorusu ve Turizm Bakanı
Bahattin Yücel'in  yazılı cevabı (7/1782)

Türkiye Büyük Millet Meclisi Başkanlığına

Aşağıdaki sorularımı Turizm Bakanı
Sayın Bahattin Yücel tarafından yazılı
olarak cevaplandırılmasına delaletlerinizi
saygı ile  arz ederim.  16.12.1996

  Osman Hazer

  Afyon

1.  Hazine arazileri üzerinde kurulu bunan otellerin tasfiyesini
ne zaman düşünüyor sunuz?

2.  Beş yıldızlı otellerde kumarın
kaldırılması konusundaki görüşleriniz
nelerdir?

 T.C.

 Turizm Bakanlığı 23.1.1997

 Hukuk Müşavirliği

 Sayı : B.17.HKM.0.00.00.00.94-2333

Türkiye Büyük Millet Meclisi Başkanlığı

Genel Sekreterliği

(Kanunlar ve Kararlar Dairesi Başkanlığı)

İlgi : 26.12.1996 tarih ve 12985 sayılı yazınız.

Afyon Milletvekili Sayın Osman Hazer'in Başkanlığınıza
vermiş bulunduğu ve yazılı olarak cevaplandırmamı
istediği önerge incelenmiştir.

1.  Bugüne kadar Bakanlığımızca
263 firmaya arazi tahsis işlemleri yapılmıştır.
136 adet orman arazisinin Anayasaya aykırılık
nedeniyle satışı mümkün değildir.
9 adet eski eser niteliğinde, 5 adet mülkiyeti itirazlı
ve 16 adet Hazine ve Orman Mülkiyetindeki arazilerinde satışı
sözkonusu değildir. Tahsisli arazilerden 97 adedi hazine
mülkiyetinde bulunmaktadır. Bu arazilerin satışına
ilişkin çalışmalara Bakanlığımızca
devam edilmektedir.

2.  2634 sayılı Turizmi Teşvik Kanununun 19
uncu maddesinde değişikliği öngören bir
kanun tasarısı hazırlanarak Başbakanlığa
gönderilmiştir. Bu tasarı kanunlaştığında
Turizm Bakanlığından belgeli tesislerin bünyesinde
Talih Oyunları Salonları açılmasına
izin verilmeyecektir.

Bilgilerinize arz ederim.

  Bahattin Yücel

  Turizm Bakanı

6. -Afyon Milletvekili Osman Hazer'in, Afyon-Uşak
Kırsal Kalkınma Projesine ilişkin sorusu ve
Tarım ve Köyişleri Bakanı Musa Demirci'nin
yazılı cevabı (7/1786)

Türkiye Büyük Millet Meclisi Başkanlığına

Aşağıdaki sorularımı Tarım
ve Köyişleri Bakanı Sayın Musa Demirci
tarafından yazılı olarak cevaplandırılmasına
delaletlerinizi saygı ile arz ederim.

  12.12.1996

  Osman Hazer

  Afyon

1. Daha önce gündeme gelmiş olan Afyon-Uşak
Kırsal Kalkınma Projesi şu anda hangi aşamadadır?
Niçin hayata geçirilmemiştir?

2. Afyon ve Sıvas'ta uygulanacak olan damızlık
hayvan (ANAFİ) projesi bugüne kadar neden uygulanmamıştır?

3. İhalesi yapılmış 600 baş damızlık
hayvan kredisinin kooperatiflerce yurt dışında
temini sağlanacak mıdır?

4. İşsiz ziraat mühendisleriyle, veteriner hekimlerin
 sayıları on binleri bulmaktadır. Bu meslekler
ve bunlara yardımcı meslek mensupları için
istihdam sahaları düşünülüyor
mu?

 TC

 Tarım ve Köyişleri Bakanlığı
21.1.1997

 Araştırma Planlama ve Koordinasyon 

 Kurulu Başkanlığı

 Sayı : KDD.G-4-174-4462

 Konu : Afyon Milletvekili Osman Hazer'in

yazılı soru önergesi

Türkiye Büyük Millet Meclisi Başkanlığına

İlgi : 26.12.1996 tarih ve A.01.GNS.10.00.02-7/1786-4689/12989
sayılı yazınız.

İlgide tarih ve sayısı kayıtlı
yazınızla Bakanlığımıza
intikal eden, Afyon Milletvekili Sayın Osman Hazer'e ait
yazılı soru önergesi incelenmiş olup,
konu ile ilgili Bakanlığımız görüşü
yazımız ekinde belirtilmiş bulunmaktadır.

Bilgilerinize arz ederim.

  Musa Demirci

  Tarım ve Köyişleri Bakanı

Soru : 1. Daha önce gündeme gelmiş olan Afyon-Uşak
Kırsal Kalkınma Projesi şu anda hangi aşamadadır?
Niçin hayata geçirilmemiştir?

Cevap 1.Bakanlığımızca Afyon-Uşak
Kırsal Kalkınma Projesi ile ilgili olarak, anılan
bölgede; toprak ve su kaynaklarının iyi yönetimi,
doğru tarımsal uygulamalar ile toprak ve su kaynaklarının
muhafaza edilmesi, sürekli kullanılabilir durumda
tutulması ve proje alanında alt yapı hizmetlerinin
etkinleştirilmesi amacıyla Afyon-Uşak Kırsal
Kalkınma Projesi hazırlık çalışmaları
devam etmektedir.

Soru 2.Afyon ve Sivas'ta uygulanacak olan damızlık
hayvan (ANAFİ) projesi bugüne kadar neden uygulanmamıştır?

Cevap 2.TÜRK-ANAFİ Projesi 1989-1994 yılları
arasında uygulanmış olan bir Süt Sığırcılığı
Geliştirme Projesidir.

Sözkonusu projenin uygulama alanı olarak İtalyan
uzmanlarla, süt sığırcılığının
geliştirilmesi için işletme kapasitesi, yem
bitkisi üretimi, eleman, yetiştirici gibi birçok
kriterler dikkate alınarak, en uygun görülen
Ege Bölgesinde başlatılmıştır.
Projenin önemli hedefleri arasında soy kütüğü
sisteminin kurulması ve yaygınlaştırılması
bulunmaktadır.

Başarıyla uygulanmış olan ve başlangıçta
9 il'de başlatılan bu projeye 1995 yılında
5 il daha ilave edilerek il sayısı 14'e çıkarılmıştır.
Bakanlığımız uygulamanın 17 il'e
çıkartılarak II nci TÜRK-ANAFİ
Projesi adı altında yeniden başlatılması
için çalışmalarını sürdürmektedir.
Anılan projeye ilave edilecek 3 il içinde Afyon
ve Sivas İlleri de bulunmaktadır.

Soru 3.İhalesi yapılmış 600 baş
damızlık hayvan kredisinin kooperatiflerce yurtdışında
temini sağlanacak mıdır?

Cevap 3.Bilindiği gibi, hayvancılığın
geliştirilmei ile ilgili 18.10.1995 gün ve 95/7418
sayılı Bakanlar Kurulu Kararnamesi kapsamında
T.C. Ziraat Bankası kaynaklarından Ortaklar Mülkiyetinde
Süt ve Besi Sığırcılığı
Projesi uygulayacak kooperatiflere kullandırılmak
üzere, Bakanlığımıza ayrılan
9 trilyon TL. ödenekten tahsis edilen 2.7 trilyon TL. nakit
imkânı ile 81 kooperatif ihale programına
alınarak, 79 kooperatifin ihalesi yapılmış
olup, bu kooperatiflerden 8 tanesi Afyon İlinde bulunmaktadır.
Bugüne kadar ihalesi yapılan bu 8 koooperatiften Sultandağı-Yeşilçiftlik
ve İscehisar-Alanyurt kooperatiflerinin ithal damızlık
hayvanları yüklenici firmalar tarafından getirilerek
kooperatif ortaklarına teslim edilmiştir.

İhalesi yapılarak sözleşmeye bağlanan
Şuhut-Yarışlı, Çay-Karamık,
Şuhut-Altıhisar, Çay-Karacaören, Sandıklı-Sorgun,
Çay-Devederesi kooperatiflerinin damızlık
hayvanları; bazı hastalıklarla yapılmakta
olan mücadele programlarını başarılı
olabilmesi ve hayvan hareketlerinin kontrolünün temini
açısından, Bakanlığımızın
21.8.1996 tarih ve 0337 yazısı ile yasaklanmış
olup, halen bu yasak devam ettiğinden yüklenici firmalarca
ithal edilerek kooperatif ortaklarına teslim edilememiştir.

Bu nedenle, koooperatiflerle yüklenici firmalar arasında
yapılmış olan sözleşmelerden doğan
yükümlülükler ithalat yasağı kalkıncaya
kadar dondurulmuş olup, bu karar ilgili taraflara Bakanlığımızca
bildirilmiştir.

Bakanlığımızca getirilen ithalat yasağının
kaldırılması halinde kooperatifler ve yüklenici
firmalar arasında yapılan sözleşmeler
tekrar yürürlüğe girecek, henüz damızlık
hayvanını alamamış kooperatif ortakları
hayvanlarına kavuşacakladır.

Soru 4.İşsiz ziraat mühendisleri ile veteriner
hekimlerinin sayıları on binleri bulmaktadır.
Bu meslekler ve bunlara yardımcı meslek mensubları
için istihdam sahaları düşünülüyor
mu?

Cevap 4.Bakanlığımız teşkilatında
ihtiyaç duyulan teknik hizmetler sınıfından
2250 adet mühendis, sağlık hizmetleri sınıfından
1195 adet veteriner unvanlı olmak üzere 16.10.1996
tarih ve K/113-13769-288654 sayılı yazımızla
Başbakanlık Devlet Personel Başkanlığı
ve Maliye Bakanlığından toplam 3445 adet kadro
ihdası talebinde bulunulmuş olup, görüşmeler
devam etmektedir. Aynı zamanda, işsiz ziraat mühendisi
ve veteriner hekimlerinin üretime katkılarını
sağlamak ve istihdamlarını temin etmek amacıyla,
Bakanlığımızca bir proje hazırlanmaktadır.

Her yıl üniversitelerin yüksekokul ve fakültelerine
ne miktar öğrenci alınacağı YÖK
tarafından belirlenmektedir.

7. -Afyon Milletvekili Osman Hazer'in, hava kirliliği
sorununa ilişkin sorusu ve Çevre Bakanı M.
Ziyattin Tokar'ın yazılı cevabı (7/1793)

Türkiye Büyük Millet Meclisi Başkanlığına

Aşağıdaki sorularımı Çevre
Bakanı Sayın M. Ziyattin Tokar tarafından
yazılı olarak cevaplandırılmasına
 delaletlerinizi saygı ile arz ederim. 16.12.1996


  Osman Hazer   Afyon

1.Artmakta olan hava kirliliği sorununa ne gibi çalışmalarınız
var mı? Ne gibi önlemler düşünüyorsunuz?

2.Türkiye çöl oluyor. Bu gidişatı
durdurmak için ne gibi tedbirler alıyorsunuz?

 T.C.

 Çevre Bakanlığı 23.1.1997

 Çevre Kirliliğini Önleme ve Kontrol 

 Genel Müdürlüğü

 Sayı : B.19.0.ÇKÖ.007.002/110

Konu : Soru Önergesi

Türkiye Büyük Millet Meclisi Başkanlığına

İlgi : 26 Aralık 1996 tarih ve A.01.0.GNS.0.10.00.02-7/1793-4697/12997
sayılı yazınız.

İlgi yazı ekinde gönderilen Afyon Milletvekili
Sayın Osman Hazer'in hava kirliliği sorununa ilişkin
soru önergesinde belirtilen konular Bakanlığımızca
değerlendirilmiş olup hazırlanan cevabi yazı
ilişikte sunulmaktadır.

Bilgilerinize arz ederim.

  M. Ziyattin Tokar   Çevre Bakanı

Soru 1.Artmakta olan hava kirliliği sorununa ne gibi
çalışmalarınız var mı?
Ne gibi önlemler düşünüyorsunuz?

Cevap 1.Hava da tıpkı su ve toprak gibi kirletilen
bir ortamdır. Bunlardan farklı olarak insan günlerce
aç-susuz yaşayabilir ama nefes almadan birkaç
dakikadan fazla yaşayamaz. Bu yüzden hava içindeki
tüm doğal bileşenleri ile yaşam için
zorunludur. Ülkemizde çevre sorunlarının
1982 Anayasası ile ele alınıp toplumun güncel
sorunları olarak tanımlanmasını ve
buna bağlı olarak 1983 yılında 2872 sayılı
Çevre Kanunu'nun yürürlüğe girmesiyle
yasal tanımlar yapılmıştır.
2872 sayılı Çevre Kanunu'nun 8 inci Maddesi
“Kirletme Yasağı” hakkındadır.
İlgililer kirlenmeyi önlemek, durdurmak ve kirlenmenin
etkilerini gidermek veya azaltmak ve gerekli tedbirleri almakla
yükümlü kılınmıştır.

Aynı kanunun 15 inci Maddesi ve mahalin en büyük
mülki idare amirlerine, yasaklara aykırı hareket
eden ve kanunda belirtilen yükümlülükleri
yerine getirmeyen kurum, kuruluş ve işletmelere, esasları
yönetmelikle belirlenen yeteri kadar süre verilerek
yasaya uymayanların faaliyetlerinin kısmen veya
tamamen, süreli veya süresiz olarak durdurulması
görevini vermiştir.

Bu bağlamda, Çevre Kanunu'nun hükümlerine
uygun olarak insan ve çevresini hava ortamındaki
kirlenmelerden korumak, olumsuz etkileri gidermek ve bu etkilerin
ortaya çıkmamasını sağlamak amacıyla
2872 sayılı Çevre Kanunu'nun tanımladığı
anlamda “Hava Kalitesi Korunması” konusu 2 Kasım
1986 tarihli Hava Kalitesinin Korunması Yönetmeliği'yle
incelenmiştir. Yönetmelik hava kirliliği sorununun
çözümüne emisyon denetimi ile yaklaşmaktadır.
Böylece her tesinin kendi üretim türü ve büyüklüğünü
ile ilişkili olarak kirletici özelliklerini beyan etmesi
esastır.

Çalışmaları ve yapısı
uyarınca insan sağlığı ve çevre
üzerinde olumsuz etkileri olan Yönetmelik Ek-8'de A
ve B listeleri halinde verilen tesislerin kurulması ve
işletilmesi izni, bu yönetmelik hükümlerine
göre emisyon ön izninin ve emisyon izninin alınmasını
gerektirmektedir. Bu konudaki düzenlemeler Yönetmeliğin
10. ve 15. maddeleri ile belirlenmiştir.

Bakanlığımız Kuruluş ve Görevleri
Hakkındaki 443 sayılı KHK'nin 2. maddesi
ile verilen yetkilere dayanılarak hava kirliliği sorununun
çözümü konusunda hava kirliliği Kontrol
tedbirlerini içeren genelgeler her yıl düzenli
olarak Valiliklere gönderilmektedir. Söz konusu genelgeler
çerçevesinde Valiliklerce Mahallî Çevre
Kurul Kararları alınarak uygulamaya konulmaktadır.
Bu kararlar doğrultusunda hava kirliliğinin azaltılması
konusunda Valiliklerin yaptığı çalışmalar
Bakanlığımızca mütemadiyen takip
edilmekte ve ayrıca gerekli denetimler yapılmaktadır.
Genelgeler çerçevesinde hava kirliliğinin önlenmesi
için istenen çalışmalar aşağıda
sıralanmaktadır :

1. Hava Kalitesinin Korunması Yönetmeliğine göre
emisyon izni alan tüm kuruluş ve işletmelerin
sürekli denetlenerek baca gazı arıtma tesisi,
toz tutma tesisi vb. tesislerini gerektiği gibi çalıştırmalarının
sağlanması, buna uymayanlar hakkında kamu/özel
sektör ayrımı yapılmaksızın
yasal işlem yapılması,

2. Emisyon ön izni veya emisyon izni almak amacıyla
yapılan müracaatların Hava Kalitesinin Korunması
Yönetmeliği çerçevesinde mahalli çevre
kurullarında ivedi olarak görüşülerek,
durumları uygun olanların işlemlerinin tamamlanması,
uygun olmayanlara eksikliklerinin tamamlanması için
 tebligat yapılması, emisyon izni için müracaat
etmemiş izne  tabi tesislerin yetkililerinin uyarılması,

3. Hava Kalitesinin Korunması Yönetmeliği'ne göre
baca gazı arıtma tesisi, toz tutma tesisi vb. kirliliği
giderici tesisleri kurmak ve emisyon izni alma yükümlülüğünü
yerine getirmeyen kurum, kuruluş ve işletmelerin tespit
edilmesi,

4. Söz konusu tesislere Yönetmelikte belirlenen esaslar
çerçevesinde kuracakları baca gazı
arıtma tesisi, toz tutma tesisi vb. kirlilik giderici tesisleri
kurmaları için iş termin plan ve programlarının
hazırlanması ve noter kanalı ile taahhütte
bulunmaları için ivedi olarak tebligat yapılması,

5. Bu tesislerin kurulması ve hava kirliliğini önleyici
tüm tedbirlerin alınması ile ilgili, iş
termin planı alınan kurum, kuruluş ve işletmelerin
durumlarının Mahallî Çevre Kurulları
bünyesinde oluşturulacak bir komite tarafından
değerlendirilmesi, iş termin planı vermeyen ve/veya
taahhüdü uygun görülmeyenlerin faaliyetlerine
son verilmesi,

6.  Bakanlığımızca petrol koku kullanım
izni verilen çimento fabrikaları ile uygun teknolojiye
haiz kireç fabrikalarının sürekli denetlenerek
petrol kokunun ısınma amaçlı kullanımına
kaymasının engellenmesi,

7.  Petrol kokunun ısınma amaçlı kullanımının
kesinlikle engellenmesi,

8.  İllerde ısınma amaçlı olarak
kullanılacak kömürlerin kalitelerinin tespiti
yapılırken Enerji ve Tabiî Kaynaklar Bakanlığı
tarafından tüm Valiliklere gönderilen 1996-1997
yılı Isınma Dönemi Yerli Linyit Kömür
Kullanımı ile ilgili 1996/1 sayılı
genelgede belirtilen kömür özellikleri gözönüne
alınarak, bu özelliklerin altına inilmeyecek
şekilde yakıt programlarının hazırlanması
ve titizlikle uygulanması,

9.  Yakıt programlarında belirtilen evsafa uymayan
yakıtların kentlere girişinin ve satışının
yasaklanması için Valiliklerce denetimlerin hızlandırılması,

10.  Kömürlerin sadece pazarlama aşamasında
değil, üretim ve tüketim aşamasında
da denetim altında tutulması,

11.  Meskun mahal içerisinde bulunan sanayi tesislerinde
özellikle kış aylarında 6 nolu fuel oil
kullanımına izin verilmemesi, diğer durumlar
için bölgenin hava kirliliği ve meteorolojik özellikleri
de göz önüne alınarak konunun Valilikçe
değerlendirilmesi ve Mahallî Çevre Kurul Kararına
da bağlanarak gereğinin yapılması,

12.  Doğalgazın ulaştığı şehirlerimizde
bu yakıtın daha fazla kullanılmasını
sağlayacak girişimlerde bulunulması, doğalgaz
kullanımı uygulamalarına mümkün
olan desteğin ilgili belediyelerce verilmesinin sağlanması,

13.  Çöp, yanık yağ, lastik ve diğer
atıkların bahçe, sokak ve caddeler vb. gibi
yerlerde ve bu gibi atıkların uygun donanıma
haiz yakma tesisleri dışında yakılmasının
önlenmesi,

14.  Yakıtı en büyük verimle yakabilen
soba veya kalorifer kazanlarının kullanılması
için, piyasada pazarlanan soba ve kalorifer kazanlarında
TSE standartlarına uygunluğun aranması ve gerekli
denetimin yapılması,

15.  Mahallî Çevre Kurullarınca karara bağlanan
yakıt programları çerçevesinde kullanılacak
kömürlerin daha verimli yakılarak enerji tasarrufu
sağlanması için Sanayi ve Ticaret Bakanlığının
soba ve kalorifer kazanı verim yönetmelikleri ve tebliğlerine
uyulmasının sağlanarak soba ve kalorifer kazanlarının
usulüne uygun yakılması, kalorifer tesisatlarının
iyi izole edilerek ısı kayıplarının
önlenmesi, tüm ısıtma tesisatının
bakımı ve temizliğinin gereği gibi yapılması,
kazan dairelerinin yeterince havalandırılması
ve işletme talimatlarına uygun olarak işletilmesi,
bu amaçla ilgili makamlarca yapılan kaloriferci
ve ateşçi eğitimlerinin denetlenmesi, bina yöneticilerinin
eğitilmesi,

16.  Yeni kurulacak toplu konut alanlarında ve büyük
sitelerde merkezi ısıtma sistemlerinin kullanılmasının
sağlanması,

17.  Bakanlığımızca 22.10.1992 gün
ve 21383 sayılı Resmi Gazetede yayımlanarak
yürürlüğe giren 92/1 sayılı “Motorlu
Taşıt Egzos Gazlarının Yol Açtıkları
Kirlenmenin Önlenmesine ilişkin” tebliğ çerçevesinde;

- Taşıtların kirletici emisyonları
açısından rutin muayenelerinin yapılmasının
sağlanması, bu konuda Karayolları Bölge
Müdürlükleri ve Emniyet Müdürlükleri
ile  işbirliği yapılması,

- Yağ yakan, egzozundan siyah duman çıkaran
ve ilgili mevzuata uymayan motorlu taşıtların
trafikten men edilmesi,

18. Yeni yapılan binalarda, 19.11.1984 gün ve 18580
sayılı Resmi Gazetede yayınlanarak yürürlüğe
giren Isı Yalıtımı Yönetmeliğinin
zorunlu hale getirilmesi, mevcut binalarda söz konusu yönetmeliğe
riayet edilmesi için teşvik edici imkânların
oluşturulması,

19.  Halen illerde yapılmakta olan hava kalitesi ölçümlerine
devam edilmekte olup ölçüm sonuçları
aylık periyotlar halinde Bakanlığımıza
gönderilmesi,

20.  Mevcut hava kalitesi ölçümlerinde sadece
kükürtdioksit ve partikül madde ölçümlerinin
yapılması ile yetinilmeyerek diğer hava kirletici
parametrelerinin (örneğin; karbonmonoksit, azotoksitleri,
ozon, hidrokarbonlar gibi) de ölçülebilmesini
ve ölçüm ağının genişletilmesini
sağlayacak, cihazların temini konusunda İl Çevre
Koruma Vakıfları bünyesinde gerekli çalışmaların
yapılması, imkânların araştırılması,

21.  Hava Kalitesinin Korunması Yönetmeliğinin
53 üncü maddesi gereğince uyarı kademelerinde
alınacak acil tedbirlerin, önceden belirlenerek, hava
kirliliği bu seviyelere ulaştığında
yürürlüğe konulması, böyle günlere
ait ölçüm sonuçlarının alınır
alınmaz Bakanlığımıza bildirilmesi,


22.  Hava Kalitesinin Korunması Yönetmeliğinin
49 uncu maddesine göre, Valiliklerce il sınırları
içerisinde “Hassas Kirlenme Bölgesi” olabilecek
bölgelerin tespit edilmesi, tespit edilen hassas kirlenme
bölgeleri için söz konusu Yönetmeliğin
52. maddesi gereğince Temiz Hava Planlarının
hazırlanması ve bu hususların Bakanlığımıza
bildirilmesi gerekmektedir. Bu kapsamda ülkemiz şartları
gözönüne alınarak, hava kirliliği bakımından
en yoğun illerden birisi olan Erzurum İli için
Temiz Hava Planı Erzurum Alt Projesi yaptırılmış
ve proje ile Erzurum İli için Emisyon Kadastroları
çıkarılmış ve hava kirliliğinin
olumsuz etkilerinin azaltılması için kısa
ve uzun vadeli önlemler belirlenmiştir. Proje sonuçlarının
uygulamaya geçirilmesi için yerel yönetimlerle
çalışmalar sürdürülmektedir.

Yine aynı amaçla Temiz Hava Planı Bursa,
Diyarbakır, İzmir (Aliağa-Bornova-Karşıyaka
Bölgeleri) Alt Projeleri 1996 yılı Yatırım
Programlarında yer almış ancak ödeneğinin
yetersiz bulunması ve teknik şartname çerçevesinde
yeterli teklif alınamaması nedeniyle projelerin
ihalesi mümkün olamamıştır. Bu nedenle
proje bedelleri yükseltilerek 1997 Yatırım
Programına önerilmiştir.

Soru 2 : Türkiye çöl oluyor? Bu gidişatı
durdurmak için ne gibi tedbirler alıyorsunuz?

Cevap 2 : Erozyon, çölleşme ve kuraklık
 Türkiye dahil dünya ülkelerinin büyük
bir bölümünde de etkili olan ve global ölçekte
mücadele ve işbirliğini gerektiren çok önemli
bir çevre sorunudur. Çölleşme kavramına,
1972'de Stockholm'de yapılan Birleşmiş Milletler
İnsan ve Çevre Konferansında ağırlıklı
olarak değinilmiştir. Haziran 1992 tarihinde Brezilya'nın
Rio De Jenerio'da düzenlenen Birleşmiş Milletler
Çevre ve Kalkınma Konferansında alınan
kararlar çerçevesinde, çölleşme
ile mücadele konusunda uluslararası bir sözleşme
hazırlanması için Hükümetlerarası
Müzakere Komitesi kurulmuştur. Bu komite marifeti ile
çölleşme ve kuraklık sorunlarının
küresel bir nitelik taşıdığı,
dünyanın bütün bölgelerini etkilediği
ve çölleşme ile mücadele ve kuraklığın
etkilerinin hafifletilmesi amacıyla uluslararası
toplumun ortak hareket etmesi gerektiği kabul edilerek Çölleşme
ile Mücadele Sözleşmesi hazırlanmıştır.
Sözleşme Paris'te imzaya açılmış
ve sözleşmeyi 14-15 Ekim 1994 ülkemiz adına
dönemin Çevre Bakanı imzalamıştır.
Sözleşme TBMM'ye sevk edilerek, 21.11.1996 tarihinde
Çevre Komisyonunda kabul edilmiştir. TBMM Genel Kurulu
gündeminde görüşülmesi beklenmektedir.

Ülkemizde çölleşme, erozyon ve kuraklık
ile mücadelede önceden beri, Orman Bakanlığı,
Tarım ve Köyişleri Bakanlığı
ve Başbakanlık Köy Hizmetleri Genel Müdürlüğünün
başarılı faaliyetleri bulunmaktadır.
Çeşitli bölgelerde arazi ıslahı
ve mera çalışmaları, ağaçlandırma
faaliyetleri yapılmaya devam edilmektedir. Ayrıca
bazı gönüllü kuruluşların,
halkı bilinçlendirme ve kamuoyu oluşturma
hususunda yararlı çalışmaları
da bulunmaktadır. Bakanlığımızca
Çölleşme ile Mücadele Sözleşmesi
kapsamında yer alan Çölleşme ile Mücadele
Ulusal Eylem Planı Taslağı, ilgili kuruluşlardan
gelen bilgilerle hazırlanmış olup, tekrar
görüşe sunmak üzere ilgili Bakanlık,
Kurum, üniversite ve gönüllü kuruluşlardan
oluşan yönlendirme ve teknik komiteleri olmak üzere
iki komite kurulmuştur.

8. - Afyon Milletvekili Osman Hazer'in, Afyon havaalanı
inşaatına ilişkin sorusu ve Ulaştırma
Bakanı Ömer Barutçu'nun yazılı
cevabı (7/1794)

Türkiye Büyük Millet Meclisi Başkanlığına

Aşağıdaki sorularımın Ulaştırma
Bakanı Sayın Ömer Barutçu tarafından
yazılı olarak cevaplandırılmasına
delaletlerinizi saygı ile arz ederim. 16.12.1996

  Osman Hazer

  Afyon

1.  Afyon İlinde Sivil Havacılık için
gerekli olan havaalanı inşaatı devam etmektedir.
İnşaat ne zaman bitecek ve ulaşıma açılacak?

2.  1996 yılı programına alınıp
da tamamlanmayan santraller 1997 yılı programına
alınıp tamamlanacak mı?

 T.C.

 Ulaştırma Bakanlığı

 Araştırma Planlama ve Koordinasyon

 Kurulu Başkanlığı 23.1.1997

 Sayı : B.11.0.APK.0.10.01.21.E.A-118-1445

 Konu : Afyon Milletvekili Osman Hazer'in

yazılı soru önergesi

Türkiye Büyük Millet Meclisi Başkanlığına

İlgi : TBMM Başkanlığının
26.12.1996 gün ve A.01.0.GNS.0.10.00.02-4751/13036 sayılı
yazısı.

Afyon Milletvekili Sayın Osman Hazer'in Bakanlığıma
yönelttiği 7/1794-4698 sayılı yazılı
soru önergesinin cevabı ekte sunulmuştur.

Bilgilerinize arz ederim.

  Ömer Barutçu

  Ulaştırma Bakanı

Afyon Milletvekili Osman Hazer'in 7/1794-4698 sayılı
yazılı soru önergesi ve cevabı

Sorular :

1.  Afyon İlinde Sivil Havacılık için
gerekli olan havaalanı inşaatı devam etmektedir.
İnşaat ne zaman bitecek ve ulaşıma açılacak?

2.  1996 yılı programına alınan santrallerin
tamamlanmayanları 1997 yılı programına
alınıp tamamlanacak mı?

Cevaplar :

1.  Afyon Valiliğinin talebi üzerine Bakanlığımız
DLH İnşaatı Genel Müdürlüğünce
yapılan etütler sonucunda mevcut askeri havaalanına
720x24 m. bağlantı taksirutu ve 120x210 m. aprondan
oluşan sivil tesisler altyapı projeleri hazırlanarak
keşif ve şartnameler ile birlikte Afyon Valiliğine
gönderilmiştir. Ayrıca dış hat
yolcularına hizmet verecek nitelikte bir terminal binası
ve hizmet binalarının projelendirme çalışmalarına
başlanılmıştır.

2.  Afyon İli merkez santralına planlanan 2048 hatlık
ilave, 1997 yılının ilk aylarında
tamamlanarak servise verilecektir. Afyon İlinde 1996 yılında
20 merkezde 8 756 hat kırsal alan santralı servise
verilmiştir. 1996 yılında sevki veya transferi
sağlanan toplam 8 merkezde 2535 hatlık santral 1997
yılı içerisinde servise verilecektir. Ayrıca
1997 yılı yatırım programı
çerçevesinde 5 merkeze 2057 hatlık santralın
sevk edilmesi planlanmıştır.

9. -Afyon Milletvekilli Osman Hazer'in, belde belediye başkanlarına
yeşil pasaport verilip verilmeyeceğine ilişkin
sorusu ve İçişleri Bakanı Meral Akşener'in
yazılı cevabı (7/1797)

Türkiye Büyük Millet Meclisi Başkanlığına

Aşağıdaki sorularımın İçişleri
Bakanı Sayın Meral Akşener tarafından
yazılı olarak cevaplandırılmasına
delaletlerinizi saygı ile arz ederim. 16.12.1996

  Osman Hazer    Afyon

İl ve ilçe belediye başkanlarına yeşil
pasaport veriliyor. Fakat kasaba belediye başkanlarına
Gri Hizmet Pasaportu veriliyor. Kasaba belediye başkanlarına
da eşitlik olması yönünden yeşil
pasaport verilebilir mi ?

 T.C.

 İçişleri Bakanlığı

 Emniyet Genel Müdürlüğü 22.1.1997

Sayı : B.05.1.EGM.0.12.01.01-025346

Konu : Yazılı soru önergesi

Türkiye Büyük Millet Meclisi Başkanlığına

İlgi : TBMM Başkanlığının
26.12.1996 gün ve A.01.0.GNS.0.10.00.002-7/1797-4701/13001
sayılı yazısı.

Afyon Milletvekili Osman Hazer tarafından TBMM Başkanlığına
sunulan ve tarafımdan yazılı olarak cevaplandırılması
istenilen soru önergesinin cevabı aşağıya
çıkarılmıştır.

Halen yürürlükte bulunan 5682 Sayılı
Pasaport Kanununun 14 üncü Maddesinin (A) bendi 3 üncü
Fıkrası gereğince Büyükşehir,
İl ve İlçe Belediye Başkanları
hususi damgalı pasaport alabilmekte, Kasaba Belediye Başkanları
bu haktan yararlanamamaktadır.

Bilgilerinize arz ederim.

  Dr. Meral Akşener    İçişleri Bakanı

10. -Bursa Milletvekili Yüksel Aksu'nun, Kültür
Bakanlığı ile Mimarlar Odası arasında
imzalanan bir protokole ilişkin sorusu ve Kültür
Bakanı İsmail Kahraman'ın yazılı
cevabı (7/1802)

Türkiye Büyük Millet Meclisi Başkanlığına

Aşağıdaki sorumun Kültür Bakanı
Sayın İsmail Kahraman tarafından yazılı
olarak yanıtlanmasını arzederim.

  Yüksel Aksu     Bursa

1 Aralık 1996 tarihinde Cumhuriyet Gazetesinde yayınlanan
“Mimarların Mallarına El Konuldu” başlıklı
habere istinaden “Türk Mühendis ve Mimar Odaları
Birliği, Mimarlar Odası, İstanbul Büyük
Kent Şubesi” nin bilgisine başvurduk.

Bu başvurumuz sonucunda İstanbul İli Beşiktaş
İlçesinde bulunan Yıldız Sarayı
Dış Karakol Binası'nın bazı
bölümlerinin Kültür Bakanlığı
ile Oda arasında imzalanan 2.1.1996 tarihli protokol ile
Mimarlar Odasına tahsis edildiğinin.

Ancak tahsis protokolünün Kültür Bakanlığı
tarafından 17.5.1996 günü oluru ile tek taraflı
olarak iptal edildiği İstanbul 3 üncü İdare
Mahkemesinin 28.11.1996 gün ve 1996/877 Esas sayılı
kararı ile Kültür Bakanlığı'nın
dava konusu işlemlerini açıkça hukuka
aykırı ve ileride telafisi güç olur
nitelikte bularak dava sonuna kadar yürütmeyi durdurma
kararı verdiğini öğrenmiş bulunuyoruz.

Soru : İstanbul 3. İdare Mahkemesinin 28.11.1996
günü ve 1996/877 Esas Sayılı Kararını
uygulamamayı “Hukuk Devleti” kavramı ile
nasıl bağdaştırıyor sunuz?

 T.C.

 Kültür Bakanlığı

 Araştırma, Planlama ve Koordinasyon

 Kurulu Başkanlığı 27.1.1997

Sayı : B.16.0.APK.0.12.00.01.940-17

Konu : Yazılı soru önergesi

Türkiye Büyük Millet Meclisi Başkanlığına

İlgi : TBMM Başkanlığı'nın
26 Aralık 1996 tarih ve KAN. KAR. MÜD. 7/1802-4712/13048
sayılı yazısı.

Bursa Milletvekili Sayın Yüksel Aksu'nun “Kültür
Bakanlığı ile Mimarlar Odası arasında
imzalanan bir protokole ilişkin” yazılı
soru önergesinin cevabı ekte gönderilmiştir.

Bilgilerinize arz ederim.

  İsmail Kahraman    Bakan

Hazine Mülkiyetindeki Yıldız Sarayı
ve ek yapıları Bakanlığımıza
tahsislidir. 178 sayılı “'Maliye Bakanlığının
Teşkilat ve Görevleri Hakkında Kanun Hükmünde
Kararname”nin 13/d maddesi uyarınca, Hazinenin Özel
Mülkiyetindeki bir taşınmazın tahsisi
Maliye Bakanlığının yetkisindedir. Bu
sebeple Bakanlığımızca Mimarlar Odası
İstanbul Büyükkent Şubesine Dış
Karakol Binasının bazı bölümlerinin
10 yıllığına protokol ile kullanımın
devredilmesi mevzuata uygun değildir. Hazinenin özel
mülkiyetinde bulunan gayrimenkulün Mimarlar Odasına
tahsisi hukuka aykırılık teşkil eder.
Zira, Mimarlar Odası genel, katma veya özel bütçeli
bir kurum değildir.

Ayrıca 1050 sayılı Muhasebe-i Umumiye Kanununun
23 üncü maddesinde de Devlete ait malların idare,
Tahsis ve kiralama yetkisinin Maliye Bakanlığına
verilmiş olduğu açıkça belirtilmiştir.

Diğer yandan 9.2.1995 tarihinde Koruma Kurulu izni alınmadan
2863 sayılı kanuna aykırı olarak Mimarlar
Odası İstanbul Büyükkent Şubesince
binada duvar yıktırılmış, bazı
tadilat yaptırılmış ve bu kanunsuz
işlem tutanakla tespit edilmiştir. Bundan başka
değişik tarihlerde benzer uygulamalar ve işlemler
devam etmiştir.

2863 sayılı Kültür ve Tabiat Varlıklarını
Koruma Kanununun 65 inci maddesinde, “Korunması gerekli
taşınmaz kültür ve tabiat varlıklarının
yıkılmasına, bozulmasına, tahribine,
yok olmasına veya her ne suretle olursa olsun zarara uğramalarına
kasten sebebiyet verenler iki yıldan beş yıla
kadar ağır hapis ve ağır para cezasıyla
cezalandırılırlar” hükmü yer
almaktadır. Yapılan uygulama Kanunun hükmüne
girmektedir.

Bu nedenlerle, 17.5.1996 gün ve 1224 sayılı
olur ile Dış Karakol Binasının bazı
bölümlerinin Mimarlar Odasının bazı
bölümlerinin Mimarlar Odasının kullanımına
verilmesine ilişkin protokol iptal edilerek, sözkonusu
mekanların Koruma Kurullarınca kullanılacak
birim mekanları olarak Bakanlığımız
Kültür ve Tabiat Varlıklarını Koruma
Genel Müdürlüğüne tahsis edilmesi uygun
görülmüştür.

Bu onay üzerine, 13.6.1996 gün ve 2502 sayılı,
5.7.1996 gün ve 2983 sayılı, 15.8.1996 gün
ve 3740 sayılı, 19.9.1996 gün ve 4271 sayılı
yazılarımız ile İstanbul Valiliği,
Beşiktaş Kaymakamlığı ve Mimarlar
Odasından binanın tahliye edilerek teslim edilmesi
istenmiştir.

İstanbul Valiliğince binanın boşaltılması
için odaya 15 gün süre verilmiştir. 15
günlük sürenin bitim tarihi olan 29.11.1996 tarihinde
boşaltma işleminin yapılmaması üzerine
İstanbul Valiliğince bina boşaltılmış
ve içindeki bütün eşya ve malzemeler Odaca
teslim alınmadığından, Emniyet görevlerinin
denetim ve kontrolünde teşkil edilen Yed-i emine 30.11.1996
tarihinde bir tutanakla teslim edilmiş ve tamamı
Yıldız Sarayı Silahhane Binasında
mühürlenerek muhafaza altına alınmıştır.

Bina Bakanlığımıza Valilikçe boş
olarak teslim edilmiştir.

İstanbul 3 üncü İdare Mahkemesinin 28.11.1996
tarih, E: 1996/877 nolu yürütmenin durdurulması
kararı binanın boşaltılmasından
sonra, Bakanlığımıza 10.12.1996 tarihinde
tebliğ edilmiştir.

Bilindiği üzere İdari mahkemelerde dava açılması,
dava konusu İdari işlemin yürütülmesini
durduramaz.

Binayı boşaltma işlemi sırasında
Mahkemece henüz yürütmenin durdurulması
kararı Bakanlığımıza tebliğ
edilmemiş olduğundan ve boşaltma işlemi
2886 sayılı Kanuna göre gerçekleştirildiğinden
tamamen mevzuata uygun bir işlemdir.

İstanbul Defterdarlığı Millî Emlak
Denetim Bürosu Başkanlığının
10.12.1996 Tarih ve 1996/8 sayılı raporu ile de
yapılan işlemlerin doğruluğu vurgulanmıştır.

İstanbul 1 inci Asliye Hukuk Mahkemesinin 5.12.1996 tarih
ve 1996/23 nolu kararı ile T.M.M.O.B. Mimarlar Odasınca
Bakanlığımız aleyhine istenen tespit
talebi reddedilmiştir.

Bakanlığımızca yapılan işlem,
daha önce kanuna aykırı olarak tesis edilen
işlemi ortadan kaldırdığından tamamen
Hukuka ve ilgili mevzuata uygundur.

Böylece Hukuk Devleti olmanın gereği yerine getirilmiştir.


11. - Burdur Milletvekili Yusuf Ekinci'nin, Burdur İlinde
telefon konuşmaları için ihtiyaç duyulan
fiberoptik kablo miktarına ilişkin sorusu ve Ulaştırma
Bakanı Ömer Barutçu'nun yazılı
cevabı (7/1812)

Türkiye Büyük Millet Meclisi Başkanlığına

Aşağıdaki sorularımın Ulaştırma
Bakanı tarafından yazılı cevaplandırılması
için delaletinizi arz ederim.

  Dr. Yusuf Ekinci

  Burdur

1. Burdur İlimizde telefon konuşmalarının
sağlıklı yapılabilmesi için ihtiyaç
duyulan fiberoptik kablo miktarı ne kadardır? Ne
zaman karşılanacaktır?

2. Burdur İlimizin ilçe, belde ve köylerinde
cep telefonu ne zamandan itibaren kullanılabilir hale gelecektir?

 T.C.

 Ulaştırma Bakanlığı

 Araştırma, Planlama ve Koordinasyon

 Kurulu Başkanlığı

 Sayı : B.11.0.APK.0.10.01.21.E.A/119-1444  23.1.1997

Konu : Burdur Milletvekili Yusuf Ekinci'nin 

           yazılı soru önergesi.

Türkiye Büyük Millet Meclisi Başkanlığına

İlgi : TBMM Başkanlığının
26.12.1996 gün ve A.01.0.GNS.0.10.00.02-7/1812-4735/13127
sayılı yazısı.

Burdur Milletvekili Sayın Yusuf Ekinci'nin Bakanlığıma
yönelttiği 7/1812-4735 Sayılı yazılı
soru önergesinin cevabı ekte sunulmuştur.

Bilgilerinize arz ederim.

  Ömer Barutçu

  Ulaştırma Bakanı

Burdur Milletvekili Yusuf Ekinci'nin 7/1812-4735 Sayılı
Yazılı Soru Önergesi ve Cevabı

Sorular :

1. Burdur İlimizde telefon konuşmalarının
sağlıklı yapılabilmesi için ihtiyaç
duyulan fiberoptik kablo miktarı ne kadardır? Ne
zaman karşılanacaktır?

2. Burdur İlimizin ilçe, belde ve köylerinde
cep telefonu ne zamandan itibaren kullanılabilir hale gelecektir?

Cevaplar :

1. Burdur İlinde ihtiyaç duyulan fiberoptik kablo
miktarı 520 Km. olup yatırım yetkileri çerçevesinde
hazırlanan 1997 yatırım programı doğrultusunda
150 Km. fiberoptik kablo tahsisi planlanmaktadır. İleriki
yıllarda yatırım yetkileri çerçevesinde
fiberoptik kablo tahsisine devam edilecektir.

2. Türk Telekom-Telsim ve Türk Telekom-Turkcell GSM
sözleşmesi kapsamında Burdur Merkez ve Bucak
İlçesine cep telefonu hizmeti götürülmüştür.
Söz konusu sözleşme kapsamında yapılacak
olan faz-3 protokolüne Burdur İlinin diğer ilçe,
belde ve köyleri sözleşme şartlarına
uymadığından dolayı dahil edilememektedir.
Ancak söz konusu yerlerde abone potansiyelinin oluşması
durumunda Telsim ve Turkcell Firmalarınca cep telefonu
hizmeti getirilebilecektir.

12. - Konya Milletvekili Nezir Büyükcengiz'in, Bağ-Kur
sigortalılarına ilişkin sorusu ve Çalışma
ve Sosyal Güvenlik Bakanı Necati Çelik'in yazılı
cevabı (7/1821)

Türkiye Büyük Millet Meclisi Başkanlığına

Aşağıdaki sorularımın Çalışma
ve Sosyal Güvenlik Bakanı Sayın Necati Çelik
tarafından yazılı olarak cevaplandırılmasına
aracılığınızı saygılarımla
arz ederim.

  24.12.1996

  Nezir Büyükcengiz

  Konya

Sorular :

1. Tarımda çalışan Bağ-Kur Sigortalılarının
sağlık hizmetleri kapsamına alınması
düşünülmekte midir?

2. Düşünülmekte ise bu uygulamayı
ne zaman başlatmayı düşünüyorsunuz?

3. Yine Bağ-Kur üyesi çiftçilerimizin prim
ödemeleri bölgelerine göre hasat mevsimlerinde
ödemeleri gibi bir uygulamaya geçmeyi düşünüyor
musunuz?

 T.C.

 Çalışma ve Sosyal Güvenlik Bakanlığı

 Sosyal Güvenlik Kuruluşları Genel Müdürlüğü

 Sayı : B.13.0.SGK-0-13-00-01/641  28.1.1997

Konu : Yazılı Soru Önergesi

Türkiye Büyük Millet Meclisi Başkanlığına

İlgi : 10.1.1997 tarih ve A.01.0.GNS.0.10.00.02-4934-13269
sayılı yazınız.

Konya Milletvekili Nezir Büyükcengiz tarafından
hazırlanan “Bağ-Kur'a tabi tarım sigortalılarının
sağlık sigortası kapsamına alınmaları
ve çiftçilerin prim ödemelerini bölgelerine
göre hasat mevsimlerinde yapmalarına ilişkin”
yazılı soru önergesi Bakanlığımca
incelenmiştir.

Bilindiği üzere; 2926 sayılı Tarımda
Kendi Adına ve Hesabına Çalışanlar
Sosyal Sigortalar Kanununun Primlerinin ödenmesi başlıklı
36 ncı maddesinin 1 inci bendinde, “Sigortalı,
31 inci maddede belirtilen prim borcunu ait olduğu yıl
içinde Bakanlar Kurulunca tespit edilen dönemlerde
ödemek zorundadır.” hükmü yer almakta
olup, 11 Şubat 1993 tarih ve 21493 sayılı
Resmi Gazete'de yayımlanarak yürürlüğe
giren 92/4016 sayılı Bakanlar Kurulu Kararının
3 üncü maddesi gereğince tarım sigortalarının
primleri 1.7.1993 tarihinden itibaren geçerli olmak üzere
ait oldukları yılın Mart, Haziran, Eylül
ve Aralık ayları sonu itibariyle 3'er aylık
4 dönem halinde tahsil edilmektedir.

Diğer taraftan; 2926 sayılı Kanuna tabi sigortalıların
durumlarının iyileştirilmesi, diğer sosyal
güvenlik kanunlarıyla norm ve standart birliğinin
sağlanması ve bu çerçevede sağlık
yardımı yapılmasını da öngören
Kanun Tasarısı hazırlık çalışmaları
devam etmektedir.

Sözkonusu Tasarının yasalaşması
halinde, 2926 sayılı Kanuna tabi sigortalıların
sağlık yardımından faydalanmaları
mümkün olabilecektir.

Bilgilerinize arz ederim.

  Necati Çelik

  Çalışma ve Sosyal Güvenlik Bakanı


13.- Adana Milletvekili Erol Çevikçe'nin, Adana-Solaklı
Beldesi PTT hizmet binası ihtiyacına ilişkin
sorusu ve Ulaştırma Bakanı Ömer Barutçu'nun
yazılı cevabı (7/1826)

Türkiye Büyük Millet Meclisi Başkanlığına

İletişimdeki tüm yenilik ve teknolojik gelişmelerin
ülkemizde de süreklilik içinde aktarılmasının
amaçlanması ve ülkenin her yöresi uydu
aracılığıyla çağdaş
iletişim olanaklarına kavuşturulması
lazım iken; 1993 yılında Adana-Solaklı
Belediye Başkanlığı, Solaklı Beldesine
PTT Hizmet binası yapılması için,
Adana PTT Bölge Müdürlüğü ile protokol
yaparak, Ulaştırma Bakanlığı emrine
1100 metre arsa tahsis etmesine rağmen, bugüne kadar
herhangi bir işlem yapılmadığından,
aşağıdaki sorularımın Ulaştırma
Bakanı tarafından yazılı olarak yanıtlanmasını
saygı ile arz ederim.


  Erol Çevikçe

  CHP Genel Başkan Yrd.

  Adana

 T.C.

 Ulaştırma Bakanlığı

 Haberleşme Genel Müdürlüğü  27.1.1997
 Sayı : B.11.0.HGM.0.00.00.03-TBMM/148-904-1672

 Konu : Yazılı Soru Önergesi.

 Türkiye Büyük Millet Meclisi Başkanlığı
Genel Sekreterliğine

İlgi : 10.1.1997 gün ve Kan.Kar.Md.A.01.0.GNS.0.10.00.02-4936-13305
sayılı yazınız.

Adana Milletvekili Sayın Erol Çevikçe'nin,
Adana-Solaklı Beldesi PTT hizmet binası ihtiyacı
ve Tekirdağ Milletvekili Sayın Dr. Bayram Fırat
Dayanıklı'nın, Çorlu Esenler, Malkara-Bulgurlu
Köyü telefon santralı arızasının
giderilmesi konularındaki ilgi yazınızı
eki önergelerde yeralan hususlar aşağıda
belirtilmiştir.

1. Adana Milletvekili Sayın Erol Çevikçe'nin
soru önergesi ile ilgili cevaplar

a) Yüreğir-Solaklı beldesinde posta hizmetleri
ve 1000 abonelik santral, kiralık binada hizmet vermektedir.

b) Solaklı Belediyesince verilen arsaya santral binasının
tesisi Türk Telekomünikasyon A.Ş. nin 1997 yılı
revize yatırım programında emsalleriyle birlikte
değerlendirilecektir.

2. Tekirdağ Milletvekili Sayın Dr.Bayram Fırat
Dayanıklı'nın soru önergesi ile ilgili
cevaplar.

a) Tekirdağ İli Çorlu İlçesi Esenler
Merkezinde 500-A tipi santralı hizmet vermektedir. Santralda
yaptırılan incelemede herhangi bir problemle karşılaşılmamıştır.
Ancak sözkonusu santralda zaman zaman işletmeye yönelik
bazı arızalar oluşmakta ve teknik personelce
ivedilikle müdahale edilmektedir.

b) Esenler köyündeki santral 216 bağlı abone
ile çalışmaktadır. Santralın
yenilenmesi 1997 yılında emsalleriyle birlikte değerlendirilecektir.

c) Tekirdağ İli Bulgurlu merkezi; Şarköy
İlçesi Uluman köyü santralından
çalışmaktadır. Uluman köyünde
Elif-1 santralı hizmet vermektedir. Santralda yaptırılan
incelemede herhangi bir problemle karşılaşılmamıştır.

Bilgilerinize arz ederim.

  Ömer Barutçu

  Ulaştırma Bakanı

TURBAN İmkânlarını Kişisel ve
Siyasî Menfaatlerine Alet Ettiği ve Görevini Kötüye

Kullandığı İddiasıyla Eski Başbakan
Tansu Çiller Hakkında Meclis Soruşturması

Önergesine  Verilen Oyların Sonucu :


           Üye Sayısı              :  549

 Kullanılan Oy : 492

 Kabul Edenler : 243

 Reddedenler : 244

 Çekinserler : -

 Mükerrer : 3

 Geçersiz Oylar : 2

 Oya Katılmayanlar : 60

 Açık Üyelikler : 1

(Kabul Edenler)

ADANA

Uğur Aksöz

İmren Aykut

M. Ali Bilici

Mehmet Büyükyılmaz

Erol Çevikçe

Tuncay Karaytuğ

Orhan Kavuncu

Mustafa Küpeli

Arif Sezer

ADIYAMAN

Mahmut Bozkurt

Celal Topkan

AFYON

H. İbrahim Özsoy

AĞRI

Yaşar Eryılmaz

AKSARAY

Sadi Somuncuoğlu

AMASYA

Aslan Ali Hatipoğlu

Haydar Oymak

ANKARA

Nejat Arseven

Yılmaz Ateş

Gökhan Çapoğlu

Cemil Çiçek

Mehmet Ekici

Eşref Erdem

Agah Oktay Güner

Halis Uluç Gürkan

İrfan Köksalan

M. Seyfi Oktay

Mehmet Sağdıç

Önder Sav

Yücel Seçkiner

İlker Tuncay

Aydın Tümen

Hikmet Uluğbay

ANTALYA

Emre Gönensay

İbrahim Gürdal

Bekir Kumbul

Sami Küçükbaşkan

Yusuf Öztop

Metin Şahin

ARDAHAN

İsmet Atalay

ARTVİN

Metin Arifağaoğlu

Süleyman Hatinoğlu

AYDIN

Cengiz Altınkaya

M. Fatih Atay

İsmet Sezgin

Yüksel Yalova

BALIKESİR

Safa Giray

Tamer Kanber

Mustafa Güven Karahan

Hüsnü Sıvalıoğlu

BARTIN

Zeki Çakan

Cafer Tufan Yazıcıoğlu

BATMAN

Ataullah Hamidi

BAYBURT

Ülkü Güney

BİTLİS

Edip Safder Gaydalı

Kamran İnan

BOLU

Avni Akyol

Abbas İnceayan

Mustafa Karslıoğlu

BURDUR

Yusuf Ekinci

Kazım Üstüner

BURSA

Yüksel Aksu

Ali Rahmi Beyreli

İlhan Kesici

Hayati Korkmaz

Feridun Pehlivan

Yahya Şimşek

İbrahim Yazıcı

ÇANAKKALE

Mustafa Cumhur Ersümer

Ahmet Küçük

ÇANKIRI

Mete Bülgün

ÇORUM

Hasan Çağlayan

DENİZLİ

Hilmi Develi

Adnan Keskin

Hasan Korkmazcan

DİYARBAKIR

Muzaffer Arslan

Sebgetullah Seydaoğlu

EDİRNE

Mustafa İlimen

Erdal Kesebir

ERZURUM

Necati Güllülü

ESKİŞEHİR

Necati Albay

Mustafa Balcılar

İbrahim Yaşar Dedelek

Mahmut Erdir

GAZİANTEP

Hikmet Çetin

Ali Ilıksoy

Mustafa R. Taşar

Ünal Yaşar

Mustafa Yılmaz

GİRESUN

Burhan Kara

Yavuz Köymen

Rasim Zaimoğlu

GÜMÜŞHANE

Mahmut Oltan Sungurlu

HAKKÂRİ

Naim Geylani

HATAY

Fuat Çay

Ali Günay

Nihat Matkap

Levent Mıstıkoğlu

Atilla Sav

Hüseyin Yayla

IĞDIR

Adil Aşırım

ISPARTA

Erkan Mumcu

İÇEL

Oya Araslı

Halil Cin

Ali Er

Abdülbaki Gökçel

D. Fikri Sağlar

Mustafa İstemihan Talay

Rüştü Kazım Yücelen

İSTANBUL

Bülent Akarcalı

Ziya Aktaş

Ahat Andican

Refik Aras

Mehmet Aydın

Ali Coşkun

Nami Çağan

H. Hüsnü Doğan

Halit Dumankaya

Bülent Ecevit

Algan Hacaloğlu

Ercan Karakaş

Yılmaz Karakoyunlu

M. Cavit Kavak

Ahmet Güryüz Ketenci

Osman Kılıç

Emin Kul

Mehmet Moğultay

Yusuf Namoğlu

Altan Öymen

Korkut Özal

Ali Talip Özdemir

H. Hüsamettin Özkan

Yusuf Pamuk

Mehmet Cevdet Selvi

Mehmet Sevigen

Ahmet Tan

Güneş Taner

Bülent Tanla

Zekeriya Temizel

Erdoğan Toprak

Ali Topuz

Şadan Tuzcu

İZMİR

Veli Aksoy

Ali Rıza Bodur

Işın Çelebi

İ. Kaya Erdem

Sabri Ergül

Şükrü Sina Gürel

Aydın Güven Gürkan

Gencay Gürün

Birgen Keleş

Atilla Mutman

Metin Öney

Ahmet Piriştina

Rüştü Saracoglu

Rıfat Serdaroğlu

Zerrin Yeniceli

KAHRAMANMARAŞ

Esat Bütün

Ali Doğan

Ali Şahin

KARABÜK

Şinasi Altıner

Erol Karan

KARAMAN

Fikret Ünlü

KARS

Y. Selahattin Beyribey

Çetin Bilgir

KASTAMONU

Murat Başesgioğlu

Hadi Dilekçi

KAYSERİ

Recep Kırış

İbrahim Yılmaz

KIRIKKALE

Recep Mızrak

KIRKLARELİ

İrfan Gürpınar

Cemal Özbilen

Necdet Tekin

KOCAELİ

Bülent Atasayan

Halil Çalık

Onur Kumbaracıbaşı

Hayrettin Uzun

Bekir Yurdagül

KONYA

Ahmet Alkan

Abdullah Turan Bilge

Nezir Büyükcengiz

Mehmet Keçeciler

KÜTAHYA

Emin Karaa

MALATYA

Miraç Akdoğan

Metin Emiroğlu

Ayhan Fırat

MANİSA

Abdullah Akarsu

Tevfik Diker

Ayseli Göksoy

Hasan Gülay

Sümer Oral

Ekrem Pakdemirli

Cihan Yazar

Erdoğan Yetenç

MARDİN

Süleyman Çelebi

Ömer Ertaş

MUĞLA

Zeki Çakıroğlu

Fikret Uzunhasan

NEVŞEHİR

Abdülkadir Baş

NİĞDE

Akın Gönen

ORDU

İhsan Çabuk

Mustafa Bahri Kibar

Müjdat Koç

Nabi Poyraz

Refaiddin Şahin

RİZE

Avni Kabaoğlu

Ahmet Kabil

Ahmet Mesut Yılmaz

SAKARYA

Teoman Akgür

Ahmet Neidim

Ersin Taranoğlu

SAMSUN

Cemal Alişan

İrfan Demiralp

Ayhan Gürel

Biltekin Özdemir

Adem Yıldız

SİİRT

Nizamettin Sevgili

SİNOP

Yaşar Topçu

SIVAS

Mahmut Işık

Nevzat Yanmaz

Muhsin Yazıcıoğlu

ŞANLIURFA

Seyit Eyyüpoğlu

Eyyüp Cenap Gülpınar

ŞIRNAK

Mehmet Salih Yıldırım

TEKİRDAĞ

Fevzi Aytekin

Bayram Fırat Dayanıklı

Enin Sülün

TOKAT

Hanefi Çelik

Metin Gürdere

Şahin Ulusoy

TRABZON

Eyüp Aşık

Ali Kemal Başaran

İbrahim Çebi

Hikmet Sami Türk

TUNCELİ

Orhan Veli Yıldırım

UŞAK

Yıldırım Aktürk

Mehmet Yaşar Ünal

VAN

Şerif Bedirhanoğlu

YALOVA

Yaşar Okuyan

YOZGAT

Lütfullah Kayalar

İsmail Durak Ünlü

ZONGULDAK

Veysel Atasoy

Tahsin Boray Baycık

Hasan Gemici

ADANA

Yakup Budak

Sıtkı Cengil

İ. Cevher Cevheri

M. Halit Dağlı

Veli Andaç Durak

İbrahim Ertan Yülek

ADIYAMAN

Mahmut Nedim Bilgiç

AFYON

İsmet Attila

Osman Hazer

Nuri Yabuz

AĞRI

M. Sıddık Altay

(Reddedenler)

Cemil Erhan

Celal Esin

M. Ziyattin Tokar

AKSARAY

Mehmet Altınsoy

Nevzat Köse

Murtaza Özkanlı

AMASYA

Ahmet İyimaya

Cemalettin Lafcı

ANKARA

İlhan Aküzüm

Saffet Arıkan Bedük

Ahmet Bilge

Hasan Hüseyin Ceylan

Ömer Ekinci

Ünal Erkan

Mehmet Gülhan

Şaban Karataş

Ahmet Tekdal

Rıza Ulucak

Ersönmez Yarbay

ANTALYA

Osman Berberoğlu

Arif Ahmet Denizolgun

Hayri Doğan

ARDAHAN

Saffet Kaya

ARTVİN

Hasan Ekinci

AYDIN

Ali Rıza Gönül

Nahit Menteşe

Muhammet Polat

BALIKESİR

Abdülbaki Ataç

Ahmet Bilgiç

İsmail Özgün

İlyas Yılmazyıldız

BATMAN

Alaattin Sever Aydın

Musa Okçu

Faris Özdemir

BAYBURT

Suat Pamukçu

BİLECİK

Bahattin Şeker

BİNGÖL

Kazım Ataoğlu

Hüsamettin Korkutata

Mahmut Sönmez

BİTLİS

Zeki Ergezen

Abdulhaluk Mutlu

BOLU

Feti Görür

Necmi Hoşver

Mustafa Yünlüoğlu

BURDUR

Mustafa Çiloğlu

BURSA

Abdülkadir Cenkçiler

Mehmet Altan Karapaşaoğlu

Cemal Külahlı

Ali Osman Sönmez

Turhan Tayan

Ertuğrul Yalçınbayır

ÇANKIRI

İsmail Coşar

Ahmet Uyanık

ÇORUM

Bekir Aksoy

Mehmet Aykaç

Zülfikar Gazi

DENİZLİ

M. Kemal Aykurt

Mehmet Gözlükaya

Haluk Müftüler

Ramazan Yenidede

DİYARBAKIR

Abdülkadir Aksu

Ferit Bora

M. Salim Ensarioğlu

Sacit Günbey

Ömer Vehbi Hatipoğlu

Yakup Hatipoğlu

Salih Sümer

EDİRNE

Ümran Akkan

Evren Bulut

ELAZIĞ

Ömer Naimi Barım

Hasan Belhan

Cihan Paçacı

Ahmet Cemil Tunç

ERZİNCAN

Naci Terzi

ERZURUM

Zeki Ertugay

Lütfü Esengün

İsmail Köse

Ömer Özyılmaz

Aslan Polat

Şinasi Yavuz

ESKİŞEHİR

Demir Berberoğlu

Hanifi Demirkol

GAZİANTEP

Nurettin Aktaş

Kahraman Emmioğlu

Mehmet Bedri İncetahtacı

GİRESUN

Turhan Alçelik

Ergun Özdemir

GÜMÜŞHANE

Lütfi Doğan

HAKKARİ

Mustafa Zeydan

HATAY

Abdulkadir Akgöl

Süleyman Metin Kalkan

Mehmet Sılay

IĞDIR

Şamil Ayrım

ISPARTA

Ömer Bilgin

A. Aykon Doğan

Mustafa Köylü

Halil Yıldız

İÇEL

Fevzi Arıcı

Mehmet Emin Aydınbaş

Saffet Benli

Turhan Güven

Ayfer Yılmaz

İSTANBUL

Meral Akşener

Yıldırım Aktuna

Tayyar Altıkulaç

Azmi Ateş

Mustafa Baş

Tansu Çiller

Gürcan Dağdaş

Süleyman Arif Emre

Hasan Tekin Enerem

Ekrem Erdem

Mehmet Fuat Fırat

İsmail Kahraman

Hüseyin Kansu

Hayri Kozakçıoğlu

Ali Oğuz

Mehmet Ali Şahin

Osman Yumakoğulları

Bahattin Yücel

Bahri Zengin

Namık Kemal Zeybek

İZMİR

Hasan Denizkurdu

Işılay Saygın

Ufuk Söylemez

Sabri Tekir

İsmail Yılmaz

KAHRAMANMARAŞ

Hasan Dikici

Avni Doğan

Ahmet Dökülmez

Mustafa Kamalak

Mehmet Sağlam

KARABÜK

Hayrettin Dilekcan

KARAMAN

Abdullah Özbey

KARS

Sabri Güner

Zeki Karabayır

KASTAMONU

Fethi Acar

Nurhan Tekinel

Haluk Yıldız

KAYSERİ

Memduh Büyükkılıç

Osman Çilsal

Ayvaz Gökdemir

Abdullah Gül

Nurettin Kaldırımcı

Salih Kapusuz

KIRIKKALE

Kemal Albayrak

Hacı Filiz

Mikail Korkmaz

KIRKLARELİ

A. Sezal Özbek

KIRŞEHİR

Ömer Demir

Cafer Güneş

KİLİS

Mustafa Kemal Ateş

Doğan Güreş

KOCAELİ

Necati Çelik

İsmail Kalkandelen

Şevket Kazan

Osman Pepe

KONYA

Hüseyin Arı

Veysel Candan

Necmettin Erbakan

Abdullah Gencer

Ali Günaydın

Teoman Rıza Güneri

Hasan Hüseyin Öz

Mustafa Ünaldı

Lütfi Yalman

Mehmet Ali Yavuz

KÜTAHYA

Ahmet Derin

İsmail Karakuyu

Mehmet Korkmaz

Metin Perli

MALATYA

Oğuzhan Asiltürk

Yaşar Canbay

Fikret Karabekmez

MANİSA

Rıza Akçalı

Bülent Arınç

Yahya Uslu

MARDİN

Fehim Adak

Muzaffer Arıkan

Mahmut Duyan

Hüseyin Yıldız

MUĞLA

İrfettin Akar

Mustafa Dedeoğlu

Enis Yalım Erez

MUŞ

Necmettin Dede

Nedim İlci

Erkan Kemaloğlu

NİĞDE

Doğan Baran

Mehmet Salih Katırcıoğlu

Ergun Özkan

ORDU

Hüseyin Olgun Akın

RİZE

Şevki Yılmaz

SAKARYA

Nezir Aydın

Cevat Ayhan

Nevzat Ercan

Ertuğrul Eryılmaz

SAMSUN

Ahmet Demircan

Nafiz Kurt

Latif Öztek

Musa Uzunkaya

SİİRT

Ahmet Nurettin Aydın

Mehmet Emin Aydın

SİNOP

Kadir Bozkurt

SIVAS

Musa Demirci

Tahsin Irmak

Abdullatif Şener

ŞANLIURFA

Necmettin Cevheri

İbrahim Halil Çelik

Ahmet Karavar

Abdülkadir Öncel

M. Fevzi Şıhanlıoğlu

ŞIRNAK

Bayar Ökten

Mehmet Tatar

TEKİRDAĞ

Nihan İlgün

TOKAT

Abdullah Arslan

Ali Şevki Erek

Ahmet Fevzi İnceöz

Bekir Sobacı

TRABZON

Yusuf Bahadır

Şeref Malkoç

TUNCELİ

Kamer Genç

UŞAK

Hasan Karakaya

VAN

Maliki Ejder Arvas

Fethullah Erbaş

Şaban Şevli

Mahmut Yılbaş

YALOVA

Cevdet Aydın

YOZGAT

İlyas Arslan

Kazım Arslan

Yusuf Bacanlı

Abdullah Örnek

ZONGULDAK

Necmettin Aydın

Ömer Barutçu

İSTANBUL

Namık Kemal Zeybek (Red)

(Mükerrer Oylar)

İZMİR

Işılay Saygın (Red)

NİĞDE

Akın Gönen (Kabul)

ERZİNCAN

Tevhit Karakaya (Boş oy

Geçersiz oy)

(Geçersiz Oylar)




İZMİR

Turhan Arınç (Boş oy

Geçersiz oy)

ADANA

Cevdet Akçalı

İbrahim Yavuz Bildik

ADIYAMAN

Ahmet Çelik

Ahmet Doğan

AFYON

Sait Açba

Yaman Törüner

Kubilay Uygun

ANKARA

Ali Dinçer

ANTALYA

Deniz Baykal

AYDIN

Sema Pişkinsüt

BALIKESİR

İ. Önder Kırlı (İ. A.)

BARTIN

Köksal Toptan

BİLECİK

Şerif Çim

BURSA

Cavit Çağlar

ÇANAKKALE

Hikmet Aydın

Nevfel Şahin

A. Hamdi Üçpınarlar

ÇORUM

Yasin Hatiboğlu (Bşk. V.)

Ali Haydar Şahin

DİYARBAKIR

Seyyit Haşim Haşimi

(Oya Katılmayanlar)

ELAZIĞ

Mehmet Ağar

ERZİNCAN

Mustafa Kul

Mustafa Yıldız

ERZURUM

Abdulilah Fırat

GAZİANTEP

Mehmet Batallı

HATAY

Ali Uyar

İSTANBUL

Sedat Aloğlu

Mukadder Başeğmez

Metin Işık

Cefi Jozef Kamhi

Mehmet Tahir Köse

Göksal Küçükali

Aydın Menderes

Necdet Menzir

İZMİR

Mehmet Köstepen

Süha Tanık

Hakan Tartan

KARAMAN

Zeki Ünal

KAYSERİ

İsmail Cem

KONYA

Remzi Çetin

Necati Çetinkaya

KÜTAHYA

Mustafa Kalemli (Başkan)

MALATYA

M. Recai Kutan (B.)

MUĞLA

Lale Aytaman

MUŞ

Sabahattin Yıldız

NEVŞEHİR

Mehmet Elkatmış

Esat Kıratlıoğlu

ORDU

Mustafa Hasan Öz

Şükrü Yürür

SAMSUN

Yalçın Gürtan

Murat Karayalçın

SİNOP

Metin Bostancıoğlu

SIVAS

Temel Karamollaoğlu

ŞANLIURFA

Sedat Edip Bucak

Zülfükar İzol

TEKİRDAĞ

Hasan Peker

TRABZON

Kemalettin Göktaş

İsmail İlhan Sungur

VAN

Mustafa Bayram

ZONGULDAK

Osman Mümtaz Soysal

(Açık Üyelik)

KIRŞEHİR          1



TUTANAĞIN SONU




















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












