


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















DÖNEM
: 21 CİLT : 87 YASAMA YILI : 4



T. B. M. M.
TUTANAK DERGİSİ


67 nci Birleşim
27 . 2 . 2002 Çarşamba


İ
Ç İ N D E K İ L E R

 I. - GEÇEN TUTANAK ÖZETİ
II. - GELEN KÂĞITLAR
III. -
BAŞKANLIĞIN GENEL KURULA SUNUŞLARI
A)
GÜNDEMDIŞI KONUŞMALAR
1. - Sakarya Milletvekili Cevat Ayhan’ın,
belediyelerin gelir yetersizliğine ve bu sebeple karşı karşıya kaldıkları
sıkıntılara ilişkin gündemdışı konuşması
2. - Hatay Milletvekili Mehmet Şandır’ın,
Azerbaycan Hocalı’da Ermenilerce gerçekleştirilen katliamın onuncu yıldönümüne
ilişkin gündemdışı konuşması
3. - Giresun Milletvekili Hasan Akgün’ün,
Karadeniz sahil yolu ve Giresun İlinin sosyal ve ekonomik sorunlarına ilişkin
gündemdışı konuşması
B)
TEZKERELER VE ÖNERGELER
1. - AB Üye ve Aday Ülkeler
Parlamentolarının Adalet ve İçişleri Komisyon Başkanları Madrid Konferansına
İstanbul Milletvekili Mehmet Pak ile Kütahya Milletvekili Emin Karaa’nın
katılmasına ilişkin Başkanlık tezkeresi (3/988)
2. - 5 Mart 2002 tarihinde Tiran’da
düzenlenecek olan Güneydoğu Avrupa Ülkeleri (GDAÜ) İşbirliği Süreci Parlamento
Başkanları Toplantısına, TBMM Başkanını temsilen, TBMM Başkanvekili Kamer
Genç’in katılmasına ilişkin Başkanlık tezkeresi (3/989)
3. - Diyarbakır Milletvekili Osman Aslan
hakkındaki soruşturma dosyasının iadesine ilişkin Başbakanlık tezkeresi (3/990)
4. - İstanbul Milletvekili Aydın A.
Ayaydın hakkındaki soruşturma dosyasının iadesine ilişkin Başbakanlık tezkeresi
(3/991)
5. - Kocaeli Milletvekili Meral Akşener
hakkındaki soruşturma dosyasının iadesine ilişkin Başbakanlık tezkeresi (3/992)
6. - İzmir Milletvekili H. Ufuk Söylemez
hakkındaki soruşturma dosyasının iadesine ilişkin Başbakanlık tezkeresi (3/993)
7. - Kastamonu Milletvekili M. Hadi
Dilekçi hakkındaki soruşturma dosyasının iadesine ilişkinBaşbakanlık tezkeresi
(3/994)
8. - İzmir Milletvekili Mehmet Özcan’ın
(6/1664) esas numaralı sözlü sorusunu geri aldığına ilişkin önergesi (4/455)
9. - Niğde Milletvekili Mükerrem Levent’in
(6/1667) esas numaralı sözlü sorusunu geri aldığına ilişkin önergesi (4/456)
10. - Bilecik Milletvekili Sebahat
Vardar’ın, 1219 sayılı Tababet ve Şuabatı Sanatlarının Tarzı İcrasına Dair
Kanunun 3575 sayılı Kanunla Değişik 41 inci Maddesine Bir Fıkra Eklenmesi
Hakkında Kanun Teklifi (2/678) doğrudan gündeme alınmasına ilişkin önergesi
(4/457)
11. - Kütahya Milletvekili Seydi
Karakuş’un, Bir İlçe Kurulması Hakkında Kanun Teklifinin (2/755) doğrudan
gündeme alınmasına ilişkin önergesi (4/458)
C) GENSORU,
GENEL GÖRÜŞME, MECLİS SORUŞTURMASI VE MECLİS ARAŞTIRMASI ÖNERGELERİ
1. - Şanlıurfa Milletvekili Mustafa Niyazi
Yanmaz ve 21 arkadaşının, Güneydoğu Anadolu Projesinin tamamlanması için
alınacak önlemlerin belirlenmesi amacıyla Meclis araştırması açılmasına ilişkin
önergesi (10/258)
IV. -
ÖNERİLER
A) SİYASÎ PARTİ
GRUBU ÖNERİLERİ
1. - 213 sayılı Vergi Usul Kanunu, 1319
sayılı Emlak Vergisi Kanunu ve 492 sayılı Harçlar Kanununda
DeğişiklikYapılmasına İlişkin Kanun Tasarısının, Başkanlıkça havale edildiği
Plan ve Bütçe Komisyonundaki görüşmelerine 48 saat geçmeden başlanmasının
İçtüzüğün 36 ncı maddesi gereğince Komisyona tavsiye edilmesine ilişkin DSP,
MHP ve ANAP gruplarının müşterek önerisi

V. -
SEÇİMLER
A)
KOMİSYONLARA ÜYE SEÇİMİ
1. - Maden kaynaklarının değerlendirilmesi
ve madencilik sektörünün içinde bulunduğu durum ile bor ve altın madenleri
konusunda kurulan (10/211, 245, 198, 204) esas numaralı Meclis Araştırması
Komisyonu üyeliklerine seçim

VI. -
SORULAR VE CEVAPLAR
A) SÖZLÜ
SORULAR VE CEVAPLARI
1. - Trabzon Milletvekili Ali Naci
Tuncer’in, Batum tren yoluna ilişkin Başbakandan sözlü soru önergesi (6/948)
2. - Trabzon Milletvekili Ali Naci
Tuncer’in, aftan yararlanacaklara ilişkin Başbakandan sözlü soru önergesi ve
AdaletBakanı Hikmet Sami Türk’ün cevabı (6/949)
3. - Trabzon Milletvekili Ali Naci
Tuncer’in, Af Kanunu tasarısının öncelikle ele alınacak olmasına ilişkin
Başbakandan sözlü soru önergesi ve AdaletBakanı Hikmet Sami Türk’ün cevabı
(6/950)
4. - Bursa Milletvekili Faruk Çelik’in,
personel atamalarına ilişkin Adalet Bakanından sözlü soru önergesi ve Adalet
Bakanı Hikmet Sami Türk’ün cevabı (6/986)
5. - TrabzonMilletvekili Ali Naci
Tuncer’in, BakanlarKurulunda değişiklik yapılıp yapılmayacağına
ilişkinBaşbakandan sözlü soru önergesi (6/951)
6. - Aksaray Milletvekili Murat Akın’ın,
öğretmen atamalarına ilişkinMillî Eğitim Bakanından sözlü soru önergesi (6/952)
7. - TrabzonMilletvekili Ali Naci
Tuncer’in, Samsun-Hopa duble yoluna ilişkin Başbakandan sözlü soru önergesi
(6/954)
8. - İstanbul Milletvekili Osman
Yumakoğulları’nın, bazı kamu bankalarının giderlerine ve reklam harcamalarına
ilişkin Başbakandan sözlü soru önergesi ve DevletBakanı Recep Önal’ın cevabı
(6/958)
9. - İstanbul Milletvekili Osman
Yumakoğulları’nın, Tasarruf Mevduatı Sigorta Fonuna devredilen İnterbank’a
ilişkin Başbakandan sözlü soru önergesi ve DevletBakanı Recep Önal’ın cevabı
(6/961)
10. - İstanbul Milletvekili Osman
Yumakoğulları’nın, Tasarruf Mevduatı Sigorta Fonuna devredilen Bank Ekspres’e
ilişkin Başbakandan sözlü soru önergesi ve Devlet Bakanı Recep Önal’ın cevabı
(6/962)
11. - İstanbul Milletvekili Osman
Yumakoğulları’nın, Tasarruf Mevduatı Sigorta Fonuna devredilen Bank Kapital’e
ilişkin Başbakandan sözlü soru önergesi ve Devlet Bakanı Recep Önal’ın cevabı
(6/963)
12. - İstanbul Milletvekili Osman Yumakoğulları’nın,
Tasarruf Mevduatı Sigorta Fonuna devredilen Yaşarbank’a ilişkinBaşbakandan
sözlü soru önergesi ve Devlet Bakanı Recep Önal’ın cevabı (6/964)
13. - İstanbul Milletvekili Osman
Yumakoğulları’nın, Tasarruf Mevduatı Sigorta Fonuna devredilen Etibank’a
ilişkinBaşbakandan sözlü soru önergesi ve Devlet Bakanı Recep Önal’ın cevabı
(6/965)
14. - İstanbul Milletvekili Osman
Yumakoğulları’nın, Tasarruf Mevduatı Sigorta Fonuna devredilen Esbank’a
ilişkinBaşbakandan sözlü soru önergesi ve Devlet Bakanı Recep Önal’ın cevabı
(6/966)
15. - İstanbul Milletvekili Osman
Yumakoğulları’nın, Tasarruf Mevduatı Sigorta Fonuna devredilen Egebank’a
ilişkinBaşbakandan sözlü soru önergesi ve Devlet Bakanı Recep Önal’ın cevabı
(6/967)
16. - İstanbul Milletvekili Osman
Yumakoğulları’nın, Tasarruf Mevduatı Sigorta Fonuna devredilen Yurtbank’a
ilişkinBaşbakandan sözlü soru önergesi ve Devlet Bakanı Recep Önal’ın cevabı
(6/968)
17. - Bursa Milletvekili Faruk Çelik’in,
personel atamalarına ilişkin Devlet Bakanı ve Başbakan Yardımcısından sözlü
soru önergesi ve Devlet Bakanı Recep Önal’ın cevabı (6/997)
18. - Kayseri Milletvekili Sadık Yakut’un,
Tasarruf Mevduatı Sigorta Fonuna devredilen bankalara Halk Bankasından verilen
kredilere ilişkin DevletBakanı ve Başbakan Yardımcısından sözlü soru önergesi
ve DevletBakanı Recep Önal’ın cevabı (6/1040)
19. - Bursa Milletvekili
AhmetSünnetçioğlu’nun, DMS ve DİS sınavlarında başarılı olanlardan ne kadarının
hangi kurumlara yerleştirildiğine ilişkin DevletBakanından sözlü soru önergesi
ve DevletBakanı Recep Önal’ın cevabı (6/1321)
20. - İstanbul Milletvekili Osman
Yumakoğulları’nın, Marmara Depreminde hasar gören okullara ilişkin Millî
EğitimBakanından sözlü soru önergesi (6/959)
21. - İstanbulMilletvekili Osman
Yumakoğulları’nın, et ithalatına ilişkin Tarım ve Köyişleri Bakanından sözlü
soru önergesi (6/960)
22. - Bursa Milletvekili Faruk Çelik’in,
personel atamalarına ilişkin Tarım ve Köyişleri Bakanından sözlü soru önergesi
(6/970)
23. - Bursa Milletvekili Faruk Çelik’in,
personel atamalarına ilişkin Sanayi ve Ticaret Bakanından sözlü soru önergesi
(6/971)
24. - Bursa Milletvekili Faruk Çelik’in,
personel atamalarına ilişkin Çevre Bakanından sözlü soru önergesi (6/973)
25. - Bursa Milletvekili Faruk Çelik’in,
personel atamalarına ilişkin Millî Eğitim Bakanından sözlü soru önergesi
(6/977)

26. - Bursa Milletvekili Faruk Çelik’in,
personel atamalarına ilişkin Devlet Bakanından sözlü soru önergesi (6/978)
27. - Bursa Milletvekili Faruk Çelik’in,
belediyelere tahsis edilen Hazine arazilerine ve arsa sertifikası verilen
vatandaşlara ilişkin Devlet Bakanından sözlü soru önergesi ve Devlet Bakanı
Faruk Bal’ın cevabı (6/979)
B) YAZILI
SORULAR VE CEVAPLARI
1. - Eskişehir Milletvekili Mehmet Sadri
Yıldırım’ın, yardımcı hizmetler sınıfındaki üniversite mezunu personele ilişkin
sorusu ve Türkiye BüyükMilletMeclisi Başkanı Ömer İzgi’nin cevabı (7/5456)
2. - İstanbul Milletvekili İrfan
Gündüz’ün, İller Bankasınca yapılan yardımlar ve ihaleler ile Müsteşarın yetki
devrettiği iddiasına ilişkin sorusu ve Bayındırlık ve İskân Bakanı Abdülkadir
Akcan’ın cevabı (7/5499)
3. - Kırıkkale Milletvekili Kemal
Albayrak’ın, MKE Kurumunun ürettiği silahlara ve ithal silah alımına ilişkin
Başbakandan sorusu ve Millî Savunma Bakanı Sabahattin Çakmakoğlu’nun cevabı
(7/5525)
4. - Tokat Milletvekili M. Ergün
Dağcıoğlu’nun, Türkiye BüyükMilletMeclisi Hesaplarını İnceleme Komisyonu
Denetçi üyesine ilişkin sorusu ve Türkiye BüyükMilletMeclisi Başkanı Ömer
İzgi’nin cevabı (7/5745)
5. - Aksaray Milletvekili RamazanToprak’ın,
Vakıflar Bankasınca satın alınan tablolara ilişkin sorusu ve DevletBakanı Nejat
Arseven’in cevabı (7/5805)
6. - AksarayMilletvekili Ramazan
Toprak’ın, Vakıflar Bankası Genel Müdürünün serbest harcama ödeneğine ilişkin
sorusu ve Devlet Bakanı Nejat Arseven’in cevabı (7/5806)
7. - Ankara Milletvekili M. Zeki Çelik’in;
Kuraklıktan etkilenen çiftçilere,
Personel atamalarına,
İlişkin soruları ve Tarım ve Köyişleri
Bakanı Hüsnü Yusuf Gökalp’in cevabı (7/5823, 5824)
8. - KaramanMilletvekili Zeki Ünal’ın,
kaçak elektrik kullanımına ve elektrik üretimine ilişkin sorusu ve Enerji ve
Tabiî KaynaklarBakanı Zeki Çakan’ın cevabı (7/5881)
9. - Erzincan Milletvekili Tevhit
Karakaya’nın, 2002 yılında Erzincan İline yapılacak olan yatırımlara ve
ödeneklerine ilişkin sorusu ve Maliye Bakanı Sümer Oral’ın cevabı (7/5957)
10. - Erzincan Milletvekili Tevhit
Karakaya’nın, 2002 yılında Erzincan iline yapılacak olan yatırımlara ve
ödeneklerine ilişkin sorusu ve DevletBakanı Nejat Arseven’in cevabı (7/5971)
VII. -
KANUN TASARI VE TEKLİFLERİYLE KOMİSYONLARDAN GELEN DİĞER İŞLER
1. - İzmir Milletvekili Rıfat
Serdaroğlu’nun; İstanbul Milletvekili Bülent Akarcalı’nın; Amasya Milletvekili
Ahmet İyimaya’nın; Ankara Milletvekili Yıldırım Akbulut’un; Şırnak Milletvekili
Mehmet Salih Yıldırım’ın; Gaziantep Milletvekili Ali Ilıksoy, Konya
Milletvekili Ömer İzgi ve Ankara Milletvekili Nejat Arseven’in; İstanbul
Milletvekili Ziya Aktaş ve 42 Arkadaşının; ZonguldakMilletvekili Hasan
Gemici’nin ve İzmir Milletvekili Işılay Saygın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifleri ve Anayasa Komisyonu
Raporu (2/94, 2/232, 2/286, 2/307, 2/310, 2/311, 2/325, 2/442, 2/449) (S.
Sayısı : 527)
2. - Ceza İnfaz Kurumları ve Tutukevleri
Personeli Eğitim Merkezleri Kanunu Tasarısı ve Adalet ve Plan ve Bütçe
Komisyonları Raporları (1/744) (S. Sayısı : 786)


I. - GEÇEN
TUTANAK ÖZETİ

TBMM Genel Kurulu saat 15.00’te açılarak
iki oturum yaptı.
Gürcistan Parlamento Başkanı Bayan Nino
Burjanadze ve beraberindeki heyete Başkanlıkça “Hoş geldiniz” denildi.
Elektronik cihazla yapılan yoklamalar
sonucunda, Genel Kurulda toplantı yeter sayısının bulunmadığı anlaşıldığından,
27 Şubat 2002 Çarşamba günü saat 15.00’te toplanmak üzere, Birleşime 15.24’te
son verildi.




Ali
  Ilıksoy










Başkanvekili













Kemal Albayrak


Mehmet Ay







Kırıkkale


Gaziantep







Kâtip Üye


Kâtip Üye





No. : 92
II. - GELEN KÂĞITLAR
27.2.2002 ÇARŞAMBA
Sözlü Soru Önergesi
1.- İstanbul Milletvekili
Cahit Savaş Yazıcı'nın, acil müdahale botu (SAR) alımı ihalesine ilişkin Devlet
Bakanından (Ramazan Mirzaoğlu) sözlü soru önergesi (6/1713) (Başkanlığa geliş
tarihi: 19.2.2002)
Yazılı Soru Önergeleri
1.- Ankara Milletvekili Uluç Gürkan'ın, Ankara-Altındağ
İlçe Emniyet Müdürünün görevden alınmasına ilişkin İçişleri Bakanından yazılı
soru önergesi (7/6114) (Başkanlığa geliş tarihi: 19.2.2002)
2.- İstanbul Milletvekili Zafer Güler'in, futbol
hakemleri hakkındaki iddialara ve
futbol kulüplerinin gelir ve giderlerinin denetimine ilişkin Devlet Bakanından
(Fikret Ünlü) yazılı soru önergesi (7/6115) (Başkanlığa geliş tarihi:
19.2.2002)
3.- Ankara Milletvekili
Saffet Arıkan Bedük'ün, Ziraat
Bankasıyla ilgili bazı iddialara ve bankalardaki yolsuzluk soruşturmalarına
ilişkin Devlet Bakanından (Kemal Derviş)
yazılı soru önergesi (7/6116) (Başkanlığa geliş tarihi: 19.2.2002)
4.- İstanbul Milletvekili Celal Adan'ın, şehir içindeki
sanayi tesislerine, İstanbul-Kağıthane'deki patlamaya ve LPG istasyonlarına
ilişkin Başbakandan yazılı soru önergesi (7/6117) (Başkanlığa geliş tarihi:
19.2.2002)
5.- Adana Milletvekili
Ali Gören'in, satanizmle ilgili çalışmalara ve alınan önlemlere ilişkin Devlet
Bakanı ve Başbakan Yardımcısından (H.Hüsamettin Özkan) yazılı soru önergesi
(7/6118) (Başkanlığa geliş tarihi: 19.2.2002)
6.- Adana Milletvekili
Ali Gören'in, satanizmle ilgili çalışmalara ve alınan önlemlere ilişkin Millî
Eğitim Bakanından yazılı soru önergesi (7/6119) (Başkanlığa geliş tarihi:
19.2.2002)
7.- Konya Milletvekili
Teoman Rıza Güneri'nin, Karaman-Ayrancı-Hışılayık Projesine ilişkin Enerji ve
Tabiî Kaynaklar Bakanından yazılı soru önergesi (7/6120) (Başkanlığa geliş
tarihi: 19.2.2002)
8.- Konya Milletvekili
Teoman Rıza Güneri'nin, Konya İline yapılan yatırımlara ilişkin Başbakandan
yazılı soru önergesi (7/6121) (Başkanlığa
geliş tarihi: 19.2.2002)
9.- Konya Milletvekili
Teoman Rıza Güneri'nin, KOP ve Mavi Tünel Projesine ilişkin Enerji ve Tabiî
Kaynaklar Bakanından yazılı soru önergesi (7/6122) (Başkanlığa geliş tarihi:
19.2.2002)
10.- Erzurum Milletvekili
Aslan Polat'ın, memur maaşlarına enflasyon farkının neden yansıtılmadığına
ilişkin Maliye Bakanından yazılı soru önergesi (7/6123) (Başkanlığa geliş
tarihi: 19.2.2002)
11.- Adıyaman
Milletvekili Mahmut Göksu'nun, IMF'den alınan kredileri kullanacak bankalara
ilişkin Devlet Bakanından (Kemal Derviş) yazılı soru önergesi (7/6124)
(Başkanlığa geliş tarihi: 19.2.2002)
12.- Bursa Milletvekili
Ertuğrul Yalçınbayır'ın, Bursa-Merkez-Fidyekızık Mahallesinin
elektrik direği ihtiyacına ilişkin
Enerji ve Tabiî Kaynaklar Bakanından yazılı soru önergesi (7/6125)
(Başkanlığa geliş tarihi: 19.2.2002)
13.- Balıkesir
Milletvekili İsmail Özgün'ün, Balıkesir'in bazı ilçelerindeki BAĞ-KUR irtibat
bürolarının yetersizliğine ilişkin Çalışma ve Sosyal Güvenlik Bakanından yazılı
soru önergesi (7/6126) (Başkanlığa geliş tarihi: 19.2.2002)
14.- Gaziantep
Milletvekili Nurettin Aktaş'ın, SSK'nın
indirimli aldığı ilaçları piyasa fiyatından verdiği iddiasına ilişkin Çalışma
ve Sosyal Güvenlik Bakanından yazılı
soru önergesi (7/6127) (Başkanlığa geliş tarihi: 19.2.2002)
15.- Gaziantep Milletvekili Nurettin Aktaş'ın, ilaç fiyatlarına ve maliyetlerine
ilişkin Sağlık Bakanından yazılı soru önergesi (7/6128) (Başkanlığa geliş
tarihi: 19.2.2002) 
16.- Ordu Milletvekili
Eyüp Fatsa'nın, işletme enerji üretim ve dağıtım şirketlerine ve sözleşmelerine
ilişkin Devlet Bakanından (Kemal Derviş) yazılı soru önergesi (7/6129)
(Başkanlığa geliş tarihi: 19.2.2002)
17.- İstanbul
Milletvekili Mehmet Ali Şahin'in,
ülkemizde yatırım yapan yabancı kuruluşların karşılaştıkları sorunlara ilişkin
Başbakandan yazılı soru önergesi (7/6130) (Başkanlığa geliş tarihi: 19.2.2002)
18.- Ankara Milletvekili M. Zeki Çelik'in, Dünya
Bankasının doğrudan gelir desteği uygulamalarını denetlemek istediği iddiasına ilişkin Başbakandan yazılı soru
önergesi (7/6131) (Başkanlığa geliş tarihi: 20.2.2002)
19.- Ankara Milletvekili
M. Zeki Çelik'in, 19 Şubat 2001 tarihinde MGK toplantısında meydana gelen olaya
ilişkin Başbakandan yazılı soru önergesi (7/6132) (Başkanlığa geliş tarihi:
20.2.2002)
20.- Ankara Milletvekili
M. Zeki Çelik'in, AB Komisyonu Temsilcisinin basına yansıyan
elektronik postalarına ilişkin Başbakandan yazılı soru önergesi (7/6133)
(Başkanlığa geliş tarihi: 20.2.2002)
21.- Ankara Milletvekili
M. Zeki Çelik'in, Basın Kanununu değerlendirmek üzere TRT Genel Müdürlüğü binasında yapılan toplantıya
ilişkin Devlet Bakanından (Yılmaz Karakoyunlu) yazılı soru önergesi (7/6134)
(Başkanlığa geliş tarihi: 20.2.2002)
22.- Ankara Milletvekili
M. Zeki Çelik'in, ekonomiyle ilgili bir beyanına ilişkin Devlet Bakanından
(Kemal Derviş) yazılı soru önergesi (7/6135) (Başkanlığa geliş tarihi:
20.2.2002)
23.- Mardin Milletvekili
Metin Musaoğlu'nun, milletvekili danışmanlarının giyim yardımı alamamasının nedenine ilişkin Türkiye Büyük Millet
Meclisi Başkanından yazılı soru önergesi (7/6136) (Başkanlığa geliş tarihi:
20.2.2002)
Meclis Araştırması Önergesi
1.- Şanlıurfa
Milletvekili Mustafa Niyazi Yanmaz ve
21 arkadaşının, Güneydoğu Anadolu Projesinin tamamlanması için alınacak
önlemlerin belirlenmesi amacıyla Anayasanın 98 inci, İçtüzüğün 104 ve 105 inci
maddeleri uyarınca bir Meclis araştırması açılmasına ilişkin önergesi (10/258)
(Başkanlığa geliş tarihi: 14.2.2002)


BİRİNCİ OTURUM
Açılma Saati : 15.00
27 Şubat 2002 Çarşamba
BAŞKAN : Başkanvekili Ali ILIKSOY
KÂTİP ÜYELER : Mehmet AY (Gaziantep), Kemal ALBAYRAK
(Kırıkkale) 
BAŞKAN - Sayın
milletvekilleri, Türkiye Büyük Millet Meclisinin 67 nci Birleşimini açıyorum. 
Toplantı yetersayımız
vardır; görüşmelere başlıyoruz.
Gündeme geçmeden önce, üç
arkadaşıma gündemdışı söz vereceğim.
Gündemdışı ilk söz,
belediyelerin sıkıntılarıyla ilgili olarak söz isteminde bulunan Sakarya
Milletvekili Sayın Cevat Ayhan'a attir.
Buyurun Sayın Ayhan. (SP
sıralarından alkışlar) 
Süreniz 5 dakikadır
efendim.
III. - BAŞKANLIĞIN GENEL KURULA SUNUŞLARI
A) GÜNDEMDIŞI KONUŞMALAR
1. - Sakarya Milletvekili Cevat Ayhan’ın, belediyelerin
gelir yetersizliğine ve bu sebeple karşı karşıya kaldıkları sıkıntılara ilişkin
gündemdışı konuşması
CEVAT AYHAN (Sakarya) -
Muhterem Başkan, muhterem üyeler; belediyelerin gelirlerinin yetersizliği ve
sıkıntıları münasebetiyle gündemdışı söz almış bulunuyorum; söz verme lütfunda
bulunduğu için Muhterem Başkana teşekkür ederim. Bu vesileyle de, değerli
milletvekillerimizin ve aziz milletimizin geçmiş Kurban Bayramını tebrik
ederim. İslam âleminin ve milletimizin, mutluluk içinde, nice Kurban
Bayramlarına ulaşmasını temenni ederim.
Muhterem arkadaşlar,
belediyeler, 45 milyon insana hizmet etmektedir. Herkesin, ilk kapısını çaldığı
idarî birim belediyelerdir ve herkesin dert babası da belediyelerdir. Zenginin,
fakirin, herkesin günlük hizmetini yürüten belediyelerdir. 
Belediyelerin gelirleri
yetersizdir. 1981'de, belediye gelirlerinin düzenlenmesi için, 2380 sayılı
Kanun çıkarılmıştır; isabetli olmuştur. Daha önceki dönemde, belediyeler, gelir
yetersizliği sebebiyle çeşitli sıkıntılar içerisinde kalırlar; hatta, elektriği
dağıtırlar, parasını da TEK'e ödeyemezlerdi. Bu düzenleme iyi olmuştur ve bu
düzenleme geldiği zaman, 1980'li yıllarda belediyelerin gelirleri yüzde 12
mertebesindeydi. Bakın, 1986 yılında, belediyelerin, doğrudan genel bütçe vergi
gelirlerinden aldıkları pay yüzde 8,55, il özel idareleri yüzde 1,20, İller
Bankasının Belediyeler Fonunda biriken yüzde 2,3. Topladığınız zaman, il özel
idaresini çıkarırsanız, sadece belediyelerin geliri yüzde 10'un üzerindedir,
yüzde 10,25'tir. Bugün, belediyelerin geliri yüzde 6'ya düşmüş bulunmaktadır.
Yani, artan ihtiyaçlar karşısında, medenî bir toplum olmanın, şehirlerde hayatı
iyileştirmenin, güzelleştirmenin, fakirine zenginine hizmet ulaştırmanın yükünü
yüklenmiş olan belediyelerin gelirleri, artacak yerde, maalesef, gerilemiştir. 
20 nci Dönemde kadük olan
Mahallî İdareler Kanunu Tasarısında, belediyelere, genel bütçe vergi
gelirlerinden yüzde 15, mahallî vergilerinden yüzde 5 pay verilmek suretiyle,
belediye gelirlerinin yüzde 20 olması hedeflenmişti; il özel idarelerine de,
bütçe gelirlerinden, vergi gelirlerinden yüzde 25 pay verilmesi esasa
bağlanmıştı; ancak, yeni Mahallî idareler Kanunu Tasarısının ne getireceğini
bilmiyoruz. 
Değerli arkadaşlar,
tabiî, diğer fonlar meyanında, Belediyeler Fonu da iptal edilmiş bulunmaktadır.
İller Bankası, şimdi, belediyelerin altyapı hizmetleriyle ilgili kullandığı bu
fondan da mahrum kalmıştır. Tabiî, bu fondan mahrum kalmak demek, belediyelerin
içmesuyu ve kanalizasyon, küçük belediyelerde de, belediye binası gibi birtakım
altyapı tesislerinde kaynak sıkıntısı çekmesi demektir. Nitekim, bu sebeple, belediyeler,
İller Bankasından, tahakkuk eden paylarını alamamaktadırlar. Biliyorsunuz,
bütçe vergi gelirlerinden belli pay -ki, yüzde 6'dır bu- ayrılmakta, İller
Bankası tarafından belediyelere dağıtılmaktadır; ancak, İller Bankası,
Belediyeler Fonunun da kaldırılmış olması sebebiyle -belediyelerin altyapı
ihtiyaçları da dikkate alındığında- kaynak yokluğundan, bugün, belediyelerin
gelirlerinin, tahakkuk eden, İller Bankasında tahakkuk eden gelirlerinin yüzde
90'ına yakınını tevkif etmekte, kesmekte, ancak yüzde 10'unu yollamakta ve
tabiî, bunun neticesi olarak da, belediyeler, bırakın hizmet etmeyi,
çalışanlarının maaşlarını dahi ödemekte yetersiz kalmaktadırlar. Nitekim,
birçok belediyenin, bugün, çalışan personeline dört beş aylık borçları vardır
ve maalesef, bu Kurban Bayramına da, bu personel, maaş alamadan girmişlerdir.
Onun için, hükümetin, süratle, belediye gelirlerini yeniden düzenleyecek bir
kanun teklifini getirmesi, Mahallî İdareler Kanunu Tasarısı zaman alacağı için,
bir an önce bunu çözmesi gerekmektedir. Ayrıca, tabiî, belediyelerin
gelirlerinin yüzde 90'ını keserseniz, belediyenin elini, ayağını bağlar ve
onları seçenler nezdinde de, onları aciz hale getirirsiniz. 
Belediyelerin altyapı
hizmetlerinin belediye gelirleriyle finansa edilmesi mümkün değildir; İller
Bankasına, mutlaka, bütçe kaynaklarından, bu altyapı hizmetleri için birtakım
kaynakların aktarılması gerekir. Tabiî, bu yapılmadığı için de,
belediyelerimiz, içmesuyu ve kanalizasyon benzeri diğer altyapı hizmetleri
bakımından yetersiz kalmaktadır.
(Mikrofon otomatik cihaz
tarafından kapatıldı)
CEVAT AYHAN (Devamla) -
Bitiriyorum Sayın Başkan. 
BAŞKAN - Sayın
milletvekilleri, lütfen, hatibi dinler misiniz; bakın, uğultudan hatibin sesi
anlaşılmıyor.
1 dakika eksüre
veriyorum, lütfen toparlayınız.
Buyurun.
CEVAT AYHAN (Devamla) -
İller Bankasının, belediye gelirlerinden kesinti yaparken, yüzde 30'dan fazla
kesinti yapmamasını esas alan bir düzenlemeyi getirmek gerekmektedir. Bu
şekilde, belediyeler, cari giderlerini karşılayacak kaynaklara kavuşurlar ve bu
kaynaklar da kesilmemiş olur.
Tabiî, İller Bankasının,
belediyeleri borçlandırırken, gerek yatırımlarını gerekse onların kısa vadeli
kredi ihtiyaçlarını karşılarken, geri dönüşü mümkün olacak şekilde, ödeme
imkânlarını, nakit akımını dikkate alarak, bu plana göre borçlandırması
gerekir. Aksi halde, bir belediye başkanı, gırtlağına kadar borca batırdığı bir
belediyeyi, ondan sonraki belediye başkanına fevkalade kötü şartlarda
devretmektedir.
Yine, belediyelerde
karşılaştığımız bir sıkıntı da, genellikle seçim öncesi veya sonrası, partizan
bir şekilde istihdamla, belediye kadrolarının lüzumundan fazla şişirilmesi ve
taşınamaz hale getirilmesidir. Bununla ilgili düzenlemenin de yapılması lazım.
Ancak, acil olarak, fona aktarılması, belediye borçlarının, İller Bankasına
olan borçlarının tahkim edilmesi, sigorta ve vergi borçlarının tahkim edilmesi,
belediyelerin nefes alacak hale getirilmesi lazımdır.
Bu durumu arz etmek için
söz aldım.
Hepinize saygılar
sunarım. (SP sıralarından alkışlar)
BAŞKAN - Teşekkür ederiz
Sayın Ayhan.
Gündemdışı konuşmaya
yanıt verecek sayın bakan?.. Yok.
Sayın milletvekilleri,
Hocalı'da yapılan Ermeni katliamının 10 uncu yılı nedeniyle, Kars
Milletvekilimiz Sayın Çetin Bilgir ve Iğdır Milletvekilimiz Sayın Abbas Bozyel
söz istemişlerdir. Tabiî, aynı zamanda, Hatay Milletvekilimiz ve MHP Grup
Başkanvekili arkadaşımız Sayın Mehmet Şandır da bu konuda söz istemişlerdir.
Öyle sanıyorum ki, Sayın
Şandır, Sayın Bilgir'e ve Sayın Bozyel'e tercüman olacaktır; aynı zamanda,
Genel Kurulumuzun hissiyatını da dile getirmiş olacaktır. Bu nedenle, konuşma,
o arkadaşlarımız adına da olsun diyorum.
Sayın Şandır, buyurun
efendim. (MHP sıralarından alkışlar)
Süreniz 5 dakikadır. 
2. - HatayMilletvekili Mehmet Şandır’ın, Azerbaycan
Hocalı’da Ermenilerce gerçekleştirilen katliamın onuncu yıldönümüne ilişkin
gündemdışı konuşması
MEHMET ŞANDIR (Hatay) -
Sayın Başkanım, çok teşekkür ediyorum bu açıklamanız için; gerçekten, ümit
ediyorum ki, tüm Meclisimizin hissiyatına da tercüman olmak gayretini göstermiş
olacağım. 
Sayın Başkanım, değerli
milletvekili arkadaşlarım; Muhterem Heyetinizin ve yüce milletimizin geçen
Kurban Bayramını kutlayarak, hepinize saygılar, sevgiler sunuyorum.
Evet, Hocalı katliamının
10 uncu yılını idrak ettik. Aslında, Hocalı katliamı değil; Ermenilerin,
Azerbaycan Türklerine karşı yürüttükleri ve Hocalı'da yoğun olarak yaşanan
Ermeni soykırımının 10 uncu yılını idrak ettik. Bu gün dolayısıyla,
Azerbaycanlı soydaşlarımız, kardeşlerimiz bir haftadan bu yana ağıt
yakmaktalar, çığlıklarını, seslerini tüm dünyaya; ama, öncelikle bizlere
duyurmaya çalışmaktadırlar. 
Bugün, Hocalı'da yaşanan
ve bir gecede en az 1 500 insanın, çoluk çocuk demeden, kadın demeden,
acımasızca katledilmesinin 10 uncu yıldönümü. Bundan on yıl önce, Ermeniler,
savunmasız insanları, tüm insanlığı utandıracak biçimde, dehşet uyandıracak
biçimde katlettiler. Maksatları, Türkleri, doğup büyüdükleri anavatanlarından
söküp atmaktı. Niyetleri, boşaltacakları bu toprakları ilhak etmekti. Yapılan
saldırı, planlı bir saldırıydı, Ermeni yayılmacılığının ve hukuk tanımazlığının
bir sonucuydu. Ermenilerin soykırım vahşetini, Hocalı'da yaşayan Azerbaycanlı
Türkler çok acı bir şekilde gördüler. Aslında, Ermeniler'in, tarihte, Anadolu
Türklerine karşı yaptıkları vahşi saldırıların bir benzeriydi Hocalı'da
yapılanlar. Maksat, Türkleri, bulundukları yerlerden, doğup büyüdükleri
vatanlarından söküp çıkarmak, tehcir etmek... Bunun için, tarihte görülmedik
işkence ve vahşeti, acımasızca gerçekleştirdiler. Geçmişte, Kahramanmaraş'ta,
Elazığ'da, Adana'da, Erzurum'da, Bitlis'te, Van'da, Kars'ta, Iğdır'da, velhasıl
tüm Anadolu'da yapılanın aynısını yapmaya çalıştılar. Bugün, 21 inci Yüzyıla
girerken, Azerbaycan Türklerine uyguladıkları Hocalı katliamı, soykırımı olarak
Hocalı'da başlattıkları da budur; yayılmacılık ve soykırım... 
Aslında, Azerbaycan
topraklarındaki Ermeni yayılmacılığı Sovyetler zamanında başlamıştır.
Ermeni-Sovyet Devleti kurulurken, batı Azerbaycan topraklarından yaklaşık 3 000
000'u aşkın Türk'ü zorla sürerek toprakları boşaltmışlar ve bu topraklar
üzerinde Ermenistan'ı kurmuşlardı. Aynı durum, 1947'de, 1953'te, 1988'de de, bu
yayılmacı maksatlar doğrultusunda devam etti. 1992 yılında, özerk Dağlık
Karabağ, Ermeniler tarafından işgal edildi ve burada, Hocalı'da bu işi
başlattılar. Maalesef, bir gecede, yaklaşık 1 500 insanımızı, acımasızca,
işkence ederek katlettiler. Bunların hepsi, fotoğraflarla, dünya
televizyonlarında, tüm insanlığın bilgisine sunuldu. 
Bu katliam devam etti.
Karabağ dışında kalan öz Azerbaycan topraklarından Laçin, Kelbecer, Ağdam,
Füzuli, Kubatlı ve Zengilan ilçeleri de Ermenistan tarafından işgal edildi,
halkı katledildi ve toprakları işgal edildi. Bugün 1 000 000'dan fazla
Azerbaycan Türkü, kaçkın ve göçkün durumda ve maalesef, tüm insanlığın ilgisini
beklemekte, insanlığın duyarsız bakışları altında zulüm çekmekteler. 
En aşağılık insanlık suçu
olan soykırım uygulamasını, Ermeniler, Azerbaycan'da soydaşlarımıza karşı
yapmışlardır. Bunu bütün dünyaya öncelikle, biz, Türkiye Büyük Millet Meclisi
olarak, biz, Türkiye Türkleri olarak haykırmalıyız. Ben inanıyorum ki, en
aşağılık insanlık suçu olan bu soykırımda, Ermeniler, akıttıkları kanda
boğulacaklardır. 
Ne acı bir tecellidir ki,
21 inci Yüzyıla girmek üzereyken böyle bir soykırıma muhatap olan Türk Milleti,
tarihinin her döneminde, soykırım yapmak şöyle dursun, mezalime uğramış, zulme
uğramış, soykırıma uğramış, her dilden, her ırktan insana, hiçbir hesabın içine
girmeden kucak açmış ve onları zalimlerin elinden kurtarmıştır; ama, bunu,
maalesef, biz, insanlığa yeterince anlatabildiğimizi söyleyemeyiz. 
İşte, 10 uncu yıldönümü
dolayısıyla, Yüce Meclisimize, Büyük Türk Milletine, devletimize buradan
haykırmak istiyorum: Bu katliamın, bu soykırımın 10 uncu yılında Azerbaycanlı
soydaşlarımızı yalnız bırakmayalım, kendi acılarında yalnız bırakmayalım,
onların çığlıklarının dünyaya duyurulmasına biz de katkıda bulunalım. Ben
istiyorum ki, her 26 şubat gününü, bu Meclis, bir soykırım günü olarak anmalı
ve bunu dünyaya duyurmalı. Bunu, Birleşmiş Milletlere biz duyurmalıyız; bunu,
Avrupa Birliği ülkelerine biz duyurmalıyız. Sözde soykırım iddialarıyla
suçlanmak istenen Türkiye, öncelikle kendi ırkına, kendi soyuna bihak yere
işlenen bu soykırımı, öncelikle...
(Mikrofon otomatik cihaz
tarafından kapatıldı) 
BAŞKAN - Sayın Şandır,
toparlar mısınız efendim.
MEHMET ŞANDIR (Devamla) -
...kendi bilmeli, kendi insanına anlatmalı, bu acıyı kendinde duymalı ve
dünyaya duyurmalıdır. 
Bu sebeple, siz değerli
milletvekillerimi, Türkiye Büyük Millet Meclisi yönetimini göreve çağırıyorum:
Mümkün olabiliyorsa, uluslararası hukuk müsaitse, 26 şubat gününü, soykırım
günü, Ermenilerin Türklere uyguladığı soykırım günü olarak, hem Türkiye'de
kabul edelim hem bunu dünyaya duyuralım. Bunun gerçekleşeceğine inanıyorum ve
tüm Meclisimiz adına, Azerbaycanlı soydaşlarımızın acılarını paylaşıyorum.
Ermeni yayılmacılığı ve soykırımını burada huzurunuzda lanetliyorum, kınıyorum
ve sizlere saygılar sunuyorum. (MHP, DSP, DYP ve ANAP sıralarından alkışlar)
BAŞKAN - Teşekkür ederiz.
Gündemdışı konuşmaya
yanıt verecek sayın bakan?.. Yok.
Gündemdışı üçüncü söz,
Karadeniz sahil yolu ve Giresun İlinin sorunları hakkında söz isteyen Giresun
Milletvekili Sayın Hasan Akgün'e aittir. (DSP sıralarından alkışlar)
Buyurun Sayın Akgün.
Süreniz 5 dakikadır.
3. - Giresun Milletvekili Hasan Akgün’ün, Karadeniz sahil
yolu ve Giresun İlinin sosyal ve ekonomik sorunlarına ilişkin gündemdışı
konuşması
HASAN AKGÜN (Giresun) -
Sayın Başkanım, değerli milletvekili arkadaşlarım; Karadeniz sahil yolu ve Giresun'un sorunları hakkında
gündemdışı söz almış bulunuyorum; geçmiş bayramınızı kutluyor, Yüce Heyetinizi
saygıyla selamlıyorum.
Son günlerde, özellikle,
bazı Avrupa ülkeleri, ellerinde kalan fındık stoklarını eritmek ve dünya
piyasalarını ele geçirebilmek için Avrupa Birliğine baskı yapmaktadırlar.
Özellikle, Türk fındığı aflatoksin içeriyor, kanserojen madde içeriyor havası
yaratılmak istenmektedir. Asıl amaç, Doğu Avrupa ve Latin ülkelerinin, fındık
veya fındık benzeri ürünlerini ikame etmektir. Bu da Türk fındığının ihracatını
tıkamaktadır. Buna, içerideki spekülatörlerin, bunu bahane ederek, fındığı
ucuzlatma çalışmaları da eklenince, yıllardır kabul görmüş Türk fındığı
zedelenmektedir. Bölgemizin en önemli geçim kaynağı olan fındıkla ilgili
oynanan bu oyunu bir an önce bozmamız gerekmektedir. 
Değerli arkadaşlarım,
fındığa bu kadar değindikten sonra, biraz da Karadeniz sahil yoluyla ilgili bir
şeyler söylemek istiyorum.
Yapımı süren Karadeniz
sahil yolunu bölünmüş (duble) yola çevirme adı altında, bilimsel planlama
ilkeleri tamamen bir yana bırakılarak büyük bir kıyı katliamına tanık
olmaktayız. Dehşet verici bu uygulamayı anlatacak söz bulamıyorum.
Karadeniz'in ve doğal
olarak Giresun'un doğal dengesinin bozulduğu bu inşaat faaliyetiyle şimdiden
hissedilmeye başlanmıştır. 
Doğa harikası koylar,
kumsallar, falezler tamamen ortadan kaldırılıp kayalıklara dönüştürülmüştür. 
Kıyılar yok edilerek
bölge turizmine darbe vurulmuştur.
Denizin mavisiyle yeşilin
buluştuğu kıyı bölgesi tamamen doldurularak, denizin kıyı bölgesindeki zengin
flora ve faunalar yok edilmiştir. 
Korkarım ki, zararları,
maddî ve manevî olarak ailemize, kasabamıza, köyümüze, kentimize dokundukça bu
uyarıların farkına varmış olacağız. Vakit geç olmaz sanırım.
Giresun halkı da
bilmektedir ki, 1999 yılında meydana gelen fırtınada deniz tahkimatları zarar
görmüş, Giresun Limanı yer yer dağılmıştır. Karadeniz'de belli dönemlerde
yaşanan fırtınanın birkaç gün sürdüğü bilinmektedir. 3 saat süren 20 Şubat
fırtınasının biraz daha uzun sürmesi durumunda, yapılan tahkimat ve dolguların
tamamen tahrip olacağını söylemek için kâhin olmaya gerek yoktur. 20 Şubat
1999'da yıkılan Giresun Limanı halen yapılamamıştır. 
Giresun'da, bu günlerde,
yoğun olarak şehir merkezi geçişi tartışılmaktadır. Şu anda şehrin giriş ve
çıkışı tek noktadan projelendirilmiş olup, hassas olan noktalardan herhangi bir
giriş ve çıkış yapılamayacağı görülmektedir. 
Şu anda yapılmak istenen,
tüm şehircilik kuralları ve yerleşim bölgelerindeki hız limitleri yok
sayılarak, yaya yoğunluğunun taşıt yoğunluğuyla neredeyse eşit olduğu bir
alanda, kentsel yerleşim bölgelerinde transit yol yapılmasının sakıncaları
bilinmesine karşın, şehir içine 10 şeritli transit yol yapılması planlanıyor.
Tartışmalı ve pahalı olan
bu proje mevcut haliyle uygulanırsa, Giresun'un sahille ve dolayısıyla plajlara
bağlantısı kesilecek ve aynı zamanda deniz taşımacılığı ve deniz turizmi büyük
bir darbe almış olacaktır.
Giresun halkı fazla bir
şey istememektedir. Samsun, Ordu, Trabzon'da şehir geçişleri iç kısımlara
alınmıştır. Giresun halkı da Giresun şehir geçişinin, bu illerimiz gibi,
güneyden geçmesini istemektedir. 
İster istemez insanın
aklına, acaba, Giresun halkı cezalandırılıyor mu diye soru gelmektedir. Vakit
geç olmadan, ilgililerin, bu konuyu ivedilikle ele alıp şehir geçişinin
güneyden geçirilmesi için çalışma başlatmaları gerekmektedir. Haklı olarak,
Giresun halkı da bu konuda oldukça hassas ve alıngan davranmaktadır. İvedi
olarak, yetkililerin, bu konuyu ele alıp, şehrimiz için en iyi sonuç verecek
projeyi yaşama geçirmeleri gerekmektedir. 
Toplu ulaşımı ve
taşımacılığı, denizyolu ve demiryolu ağırlıklı, tüm sistemleri bir bütün olarak
ele alan, koordine eden, uzun vadeli ulaşım politikalarının âcilen uygulamaya
konulması gerektiği bilincini insanlarımıza vermemiz gerekmektedir.
Kısaca anlatmaya
çalıştığım bu sorunları, siyasî polemik yapmak için değil, gerçekten, tüm
arkadaşlarımın, parti ayırmadan katkı koymaları ve Giresun'dan geçen sahil
yolunun içeriye alınmasına destek beklediğim için söylüyorum, hepinizden destek
bekliyorum.
Sözlerimi, Genel Başkanım
Sayın Bülent Ecevit'in "Elele Büyüttük Sevgiyi" adlı şiirinden bir
mısra ile bitirmek istiyorum: 
Elele duyduk kumsalda
denizin
milyon yılda yonttuğu
taşa sevgiyi.
Hepinizin kalbinin
sevgiyle dolmasını diliyorum. İyi günler diliyorum. (DSP sıralarından alkışlar)
BAŞKAN - Teşekkür ederiz
Sayın Akgün.
Gündemdışı konuşmaya
yanıt verecek sayın bakan?.. Yok.
Sayın milletvekilleri,
gündeme geçerken bir hususa açıklık getirmek istiyorum.
Adalet Bakanımız Sayın
Hikmet Sami Türk ve Devlet Bakanımız Sayın Recep Önal'ın, İçtüzüğün 98 inci
maddesine göre, bazı sözlü soruları birlikte, bir arada cevaplama istemleri
vardır onları okuyorum:
Türkiye Büyük Millet
Meclisi Başkanlığına
Gündemin "sözlü
sorular" kısmında 2, 3 ve 26 ncı sıralarında bulunan soruları arka arkaya
cevaplandırmama müsaadelerinizi arz ederim.
  Hikmet
Sami Türk
  Adalet
Bakanı
Türkiye Büyük Millet
Meclisi Başkanlığına
Gündemin "sözlü
sorular" kısmın 7, 34, 53 ve 265 inci sıralarında yer alan sözlü soru
önergelerini, İçtüzüğün 98 inci maddesi uyarınca birlikte, peşi peşine
cevaplandırmak istiyorum. 
  Recep
Önal 
  Devlet
Bakanı
Yine Sayın Recep Önal'ın,
gündemin 10 ilâ 17 nci sıralarında yer
alan 8 adet sözlü soruyu cevaplandırmak üzere dilekçeleri var.
Bunları okudum, gündemin
"Sözlü Sorular" kısmına geldiğimizde tezkerelerin gereğini yerine
getireceğim. 
Türkiye Büyük Millet
Meclisi Başkanlığının bir tezkeresi vardır; okutuyorum: 
B) TEZKERELER VE ÖNERGELER
1. - AB Üye ve Aday Ülkeler Parlamentolarının Adalet ve
İçişleri Komisyon Başkanları Madrid Konferansına İstanbul Milletvekili Mehmet
Pak ile Kütahya Milletvekili Emin Karaa’nın katılmasına ilişkin Başkanlık
tezkeresi (3/988)
  26
Şubat 2002
Türkiye Büyük Millet
Meclisi Genel Kuruluna
AB Üye ve Aday Ülkeler
Parlamentolarının Adalet ve İçişleri Komisyon Başkanları Konferansı 25-26 Şubat
2002 tarihleri arasında Madrid'de yapılacaktır. Konferansa katılınması Türkiye
Büyük Millet Meclisinin Dış İlişkilerinin Düzenlenmesi Hakkındaki 3620 sayılı
Kanunun 9 uncu maddesi uyarınca Genel Kurulun 13.02.2002 tarih ve 64 üncü
Birleşiminde kabul edilmiştir. 
Anılan Kanunun 2 nci
maddesi uyarınca siyasî parti gruplarınca bildirilen üyelerin isimleri (Ek.1)
Genel Kurulun Bilgilerine sunulur. 









Ömer İzgi













Türkiye Büyük Millet Meclisi Başkanı





















Adı Soyadı:





Seçim İli:







Mehmet Pak





İstanbul







Emin Karaa





Kütahya






BAŞKAN - Bilgilerinize
sunulmuştur.
Demokratik Sol Parti,
Milliyetçi Hareket Partisi ve Anavatan Partisi Gruplarının, İçtüzüğün 19 uncu
maddesine göre verilmiş müşterek bir önerileri vardır; önce okutup, sonra
oylarınıza sunacağım:
IV. - ÖNERİLER
A) SİYASÎ PARTİ GRUBU ÖNERİLERİ
1. - 213 sayılı Vergi Usul Kanunu, 1319 sayılı Emlak Vergisi
Kanunu ve 492 sayılı HarçlarKanununda Değişiklik Yapılmasına İlişkin Kanun
Tasarısının, Başkanlıkça havale edildiği Plan ve Bütçe Komisyonundaki
görüşmelerine 48 saat geçmeden başlanmasının İçtüzüğün 36 ncı maddesi gereğince
Komisyona tavsiye edilmesine ilişkin DSP, MHP
ve ANAP gruplarının müşterek önerisi
Türkiye Büyük Millet
Meclisi Başkanlığına
Danışma Kurulunun 27
Şubat 2002 Çarşamba günü yaptığı toplantıda, siyasî parti grupları arasında
oybirliği sağlanamadığından, gruplarımızın ekteki müşterek önerisinin Genel
Kurulun onayına sunulmasını arz ve teklif ederiz. 
Saygılarımızla.







Aydın Tümen


Koray Aydın


Nihat Gökbulut







DSP Grup Başkanvekili


MHP Grup Başkanvekili


ANAP Grup Başkanvekili



Öneri: 
213 Sayılı Vergi Usul
Kanunu 1319 Sayılı Emlak Vergisi Kanunu ve 492 Sayılı Harçlar Kanununda
Değişiklik Yapılmasına İlişkin Kanun Tasarısının, Başkanlıkça havale edildiği
Plan ve Bütçe Komisyonundaki görüşmelerine 48 saat geçmeden başlanmasının
İçtüzüğün 36 ncı maddesi gereğince komisyona tavsiye edilmesi önerilmiştir.
BAŞKAN - Sayın Hatiboğlu,
lehte mi, aleyhte mi efendim?
YASİN HATİBOĞLU (Çorum) -
Lehte Sayın Başkan.
BAŞKAN - Lehte... Olur
efendim; siz lehte konuşursanız lehtedir...
Önerinin aleyhinde Sayın
Ali Rıza Gönül konuşacaklardır.
Buyurun efendim.
Süreniz 10 dakikadır.
ALİ RIZA GÖNÜL (Aydın) -
Sayın Başkan, değerli milletvekilleri; hepinizi saygı ve sevgiyle selamlıyorum.
Gerek değerli
milletvekili arkadaşlarımın gerekse aziz milletimizin geçmiş bayramlarını
kutluyor, daha nice bayramlara sağlık ve esenlik içinde varmayı Ulu Tanrı'dan
niyaz ediyorum.
Değerli arkadaşlarım,
bugün Genel Kurulumuza getirilen bu öneriyle, Maliye Bakanlığı tarafından
hazırlanıp Meclise sevk edilmiş olan 213 Sayılı Vergi Usul Kanunu, 1319 Sayılı
Emlak Vergisi Kanunu ve 492 Sayılı Harçlar Kanununda Değişiklik yapılmasına
İlişkin Kanun Tasarısının, İçtüzüğün 36 ncı maddesine göre, 48 saat
beklenmeden, ait olduğu, ilgili olduğu Plan ve Bütçe Komisyonunda ele alınıp
görüşülmesi istenmektedir. 
Tasarının sevk edildiği
tarihi ele aldığımız zaman, zaten, bunun bir gününün geçmiş olduğunu görüyoruz.
Nihayet, bir gün daha beklenirse, yasal süre, İçtüzüğün emrettiği süre dolmuş
olacak ve komisyonda da görüşülmüş olacak; ama, nedense, iktidar gruplarımız,
alelacele bu kanun tasarısının Plan ve Bütçe Komisyonunda ele alınmasını
istemekteler, bir an evvel görüşülmesini istemekteler ve herhalde, bu gece,
bitinceye kadar, komisyonu çalıştırıp, yarın, yeni bir Danışma Kurulu
kararıyla, yarın öğleden sonra, bitinceye kadar, bu kanun tasarısının
yasalaşmasını ummaktalar.
Değerli arkadaşlarım
"bu yasa tasarısının bu hafta kanunlaşması ile gelecek hafta çarşamba veya
perşembe günü yasalaşması arasında nasıl bir fark olur, ne gibi bir fayda
doğar"diye kendi kendime soruyorum; ama, bunun olumlu bir cevabını
bulamıyorum. 
Şimdi, üç kanunda
değişikliği ifade eden bu kanun tasarısı üzerinde bir sistem yok ediliyor, yeni
bir sistem getiriliyor. Bu sistemin, kişilere, ülke ekonomisine, mükellefe ne
gibi faydalar getireceğinin tartışılması, komisyon üyesi arkadaşlarımızın
-belki, bazıları, halen, bu tasarı metnini almamış, incelememiş de olabilir-
bunun üzerindeki siyasî partilerin ve milletvekili arkadaşlarımızın
görüşlerinin berraklaşması açısından, meselenin aceleye getirilmeden, araştırma
yapılarak, inceleme yapılarak daha hazırlıklı olarak komisyonlarda
görüşülmesinin doğru olacağını düşünüyorum. Yani, bu yasa tasarısını aceleye
getirmenin bir fayda getireceğine ben kani değilim; çünkü, mart, nisan, mayıs
sonu; yani, üç aylık bir süre bulunmakta. Peki "niye acele ediliyor"
diye düşünüyorum; bunun makul ve mantıklı bir izahını bulamıyorum; ama,
geçmişte yapılan birtakım yanlışlardan dolayı, durumu kurtarmak amacıyla acele
edildiği gibi bir sonuca ulaşıyorum. Zaten, iktidar partileri gruplarımız ve
hükümetimiz bu yanlışları ilk defa yapıyor da değil; siz, hep yapıyorsunuz
bunu, yapmakta da ısrar ediyorsunuz!
Şimdi, yeni değerleme
esasına göre, arazi, bina, işyeri, konut vergilerinde, zaten yüzde 100 bir
artış sağladınız. Yeni çıkardığınız bir yasa var -onu da, biliyorsunuz ki,
burada dilimizin döndüğü kadar ifade ettik- 4736 sayılı Kamu Kurum ve
Kuruluşlarının Ürettikleri Mal ve Hizmet Tarifeleri ile Bazı Kanunlarda
Değişiklik Yapılması Hakkında Kanun; içinde her şey var. Her şey olunca, tabiî,
bu, konut, işyeri vergilerinde de artış oldu büyükşehirler açısından, yüzde
100'lük bir artış getirdiniz. Bunun üzerine, kamuoyunda bir tepki oldu, bir
infial oldu, ödenemez boyutlarda bir vergilendirme durumu ortaya çıktı. Yani,
kişinin, mükellefin, kıymetli bir yerde bir villası varsa, atıyorum, 10 000 000
lira vergi ödüyor; ama, büyükşehirde gecekondu bölgesinde olan kişi belki 20 000 000 lira ödüyor. Bir ölçüde,
büyükşehirlerde oturan insanları, böylece, cezalandırmış oldunuz.
Siz, bu yasayı
çıkarırken, Doğru Yol Partisinin sözcüleri bu kürsüden ifade ettiler. O gün,
yani, 8 Ocak 2002 günkü, 48 inci Birleşimde, Doğru Yol Partisi Grubu adına söz
almış olan Rıza Akçalı arkadaşımız ve özellikle, Isparta Milletvekilimiz
Ramazan Gül Bey, bu kürsüden, sizleri uyarıcı, Genel Kurulumuzu bilgilendirici
birtakım bilgiler verdiler ve o bilgilerinde ve o konuşmalarında, özellikle,
bir yanlışlığın yapıldığını, bir haksızlığın yapıldığını ifade ettiler; ama,
siz, iktidar partisi grupları olarak, hükümet olarak, bu doğrulara hiç iltifat
etmediniz, bu doğrulara kulaklarınızı tıkadınız ve hükümetin göndermiş olduğu
bu yasa tasarısını aynen yasalaştırdınız. Şimdi, kamuoyunda tepkiler doğunca,
basında da büyük haksızlıkların nasıl ortaya çıktığı görününce, hükümet,
alelacele bu kanun tasarısını getirdi. 
Değerli arkadaşlarım,
bakınız, Türkiye Büyük Millet Meclisi Plan ve Bütçe Komisyonu Başkanlığının
düzenlemiş olduğu ekgündem elimde; bu mahzurları gidermek için, bu yanlışları
düzeltmek için, 25.1.2002 tarihinde Doğru Yol Partisi Antalya Milletvekili
Salih Çelen ve iki arkadaşının; 30.1.2002 tarihinde, yine, Doğru Yol Partisi
Bingöl Milletvekili Necati Yöndar'ın Meclis Başkanlığına verdiği kanun
teklifleri var. Şimdi, siz, bu kanun tekliflerini yok kabul ediyorsunuz;
hükümetten, sanki, mükellefin lehine bir şeyler getiriyormuş gibi, daha
doğrusu, ölümü gösterip adamı sıtmaya razı etmek gibi, bir kanun tasarısını da
aceleyle getiriyorsunuz; ondan sonra da, komisyonda aceleyle görüşülmesini
istiyorsunuz. Peki, madem ki yeni bir düzenlemenin mükellefin lehine olduğuna
inanıyorsunuz, Doğru Yol Partisi milletvekillerinin getirmiş olduğu teklifleri
bugüne kadar komisyonda niye görüştürmüyorsunuz?! Görüşülmesini sağlasanız,
orada ilaveler yapılsa, eksikler tamamlansa, düzgün bir hale getirilse ve
bugüne kadar da, çok gerekliyse, çok acilse, bayram öncesi bu yeni yasal
düzenlemeyi tamamlamış olsak olmaz mıydı?! Sizin mantığınızla olmuyor, sizin
görüşünüzle olmuyor, sizin Meclis çalıştırma mantığınızla ve düşüncenizle olmuyor;
ama, eminim ki, bu yasa tasarısında da birtakım yanlışları yapacaksınız; tıpkı,
daha öncekilerde yaptığınız gibi; çünkü, aceleyle çıkarmayı tercih ediyorsunuz.
Yanlış olsun; ama, çıksın, günü kurtaralım mantığıyla hareket ediyorsunuz ve
nihayet iki ay sonra, tekrar, yeni bir kanun düzenlemesiyle Meclisin huzuruna
geliyorsunuz. Ülkenin bu düşünceye ihtiyacı yok. Meclisin, ülkenin ve milletin
böyle bir lükse de ihtiyacı yok. Çok yasa çıkarma yerine, doğru, ama, düzgün
yasa çıkarmak, verimli çalışmanın esasıdır.
Yine biz söylüyoruz, yine
biz dinliyoruz. 
(Mikrofon otomatik cihaz
tarafından kapatıldı)
BAŞKAN - Sayın Gönül, 1
dakika içinde toparlayın efendim.
Buyurun.
ALİ RIZA GÖNÜL (Devamla)
- Eminim, bugüne kadar yapılan uygulamalarda gördük ki, siz, bizim doğru
söylediklerimize hiç iltifat etmiyorsunuz; ama, herhalde, bir gün, milletimizin
önüne sandık geldiğinde, milletimiz, sizin anlamak istemediğiniz doğruları, o
sandıkta size gösterecektir.
Yüce Heyetinize saygılar
sunuyorum. (DYP sıralarından alkışlar)
BAŞKAN - Lehinde olmak
üzere, Sayın Yasin Hatiboğlu. (SP sıralarından alkışlar)
YASİN HATİBOĞLU (Çorum) -
Sayın Başkan, Yüce Parlamentonun değerli üyeleri; komisyonda bir tasarının
görüşülmesi için lazım gelen sürenin kaldırılması zımnında getirilen müşterek
grup önerisinin lehinde konuşmak üzere huzurunuzdayım; ancak, izniniz olursa,
bu vesileyle, bir iki hususu vurgulamak istiyorum. Birincisi, Yüce Divanınızın,
değerli milletvekili arkadaşlarımın ve bizim sebebi vücudumuz olan büyük
milletimizin, geride kalan mübarek bayramlarını tebrik ediyorum. 
Değerli Başkan, sayın
milletvekilleri; hep acele oluyor... Biz, bu öneriye olumlu oy vereceğiz, onu
peşinen bir söyleyelim; niye olumlu oy
vereceğiz; çünkü, bunun sürüncemede kalmasının ülkeye bir yararı yok.
Ancak, arzu ettik ki, biz, buna olumlu yaklaşırsak, iktidar çoğunluğu da bizim
tekliflerimize olumlu yaklaşır; çünkü, bizim tekliflerimiz, gerçekten, kanun
yapma, kanun gibi kanun yapma, tabiri caizse, adam gibi kanun yapma hedefini
gösterecek teklif ve tavsiyelerdir.
Değerli milletvekilleri,
hep acele edegeldik ve hep, acelenin Parlamentoya zarar verdiğini,
düzenlemelere zarar verdiğini, halka, en azından, yarar vermediğini
söyleyegeldik; ama, çoğu kez anlatamadık. Hep söylediğim gibi, yanlışın dönmesi
için Bağdat'ı beklemeye gerek kalmadı, kalmayacak da; çünkü, bizim, yanlışları
geri çevirme adresimiz, elbette, Bağdat değildir, Çankaya'dan döner dedik ve
birçok kanun Çankaya'dan döndü.
Sayın Başbakan serzenişte
bulunuyorlar; efendim, muhalefet izin vermiyor ki kanun çıkaralım, muhalefet
izin vermiyor ki süratli çalışalım, muhalefet izin vermiyor ki derde deva
olalım buyuruyorlar. Sayın Başbakan ve Sayın Başbakanımızın Değerli Grubu, siz,
kanuna benzer kanun çıkardınız da, şekil itibariyle, içerik itibariyle, netice
itibariyle, yarar itibariyle kanun gibi kanun çıkardınız da kim engel oldu?!
Yani, şunu mu diyorsunuz: Biz getiririz... Merhum, kendisini rahmetle anıyorum,
1959'da İstanbul idarei örfi komutanı vardı, iki satır yazı yazardı: Falan gazeteyi
kapattım, falanı susturdum... Yani, siz 2002'de emirnamelerle, fermanlarla bu
işi götürecekseniz; yani, demokrasinin var olduğu iddia edilen toplumlarda,
ortamlarda, mahfillerde bu böyle gitsin diyorsanız; gitmez! Bunun yöntemi
vardır. Siz, futbol sahasında basketbol kurallarını; siz, hentbol sahasında
boks kurallarını uygularsanız, olmaz. Bu oyun olmaz, kuralına uygun oyun olmaz;
bu, halkın kullandığı anlamda oyun olur. Biz o oyuna gelmeyiz; onun için sizi
uyarıyoruz. 
Değerli milletvekilleri
-inşallah bu kendisine ulaştırılacaktır- biz sizi engellemiyoruz, bize
serzenişte bulunma hakkınız yoktur Sayın Başbakan; siz sizi engelliyorsunuz.
Biz bir ay önce görüşmedik mi beyler, bunu bir ay önce görüşmedik mi; görüştük.
Burada, yüreğimiz yarılırcasına, yapmayın bu yanlıştır, doğrusu şudur demedik
mi; dedik. Dinlemediniz! Sayınıza gücünüz yetti; ama, bizim söylediğimize
aklınız, maalesef ermedi. (SP sıralarından alkışlar) İşte, şimdi bir daha
geldik, bir daha konuşuyoruz. 
Değerli milletvekilleri,
bakınız, bir ülkede her yerde istikrar olursa, topyekûn istikrar olur. Üç sayın
liderin anlaşıyor görünmesi istikrarı doğurmuyor, istikrarı getirmiyor.
Kanunlarda istikrar lazım. Peki, siz şimdi, bu kanunda istikrar vardır
diyebilir misiniz?! Bir ay önce yaptık, bir ay sonra bir daha yapıyoruz; altı
ay sonra bir daha getireceğiz bunu. Siz, hukukta, kanunda istikrarı
sağlayamazsanız, ülkede istikrarı sağlayamazsınız.
Değerli milletvekilleri,
şu getirdiğimiz kanunu, böyle biraz da tazallümi halde bulunarak, yahu bunda da
ne var ki yani, ne olmuş, bak, millet bekliyor, emlak sahibi... 
Adamın 8 dönüm tarlası
var. Bunun değerini siz tespit edeceksiniz; kim edecek; Bayındırlık ve İskân
Bakanlığı, bir de...
MALİYE BAKANI SÜMER ORAL
(İzmir) - Takdir komisyonu yapacak. 
YASİN HATİBOĞLU (Devamla)
- Efendim, bir dakika... Arz edeyim efendim. 
Sayın Bakanım,
Bayındırlık ve İskân Bakanlığı, Maliye Bakanlığının oluşturacağı takdir
komisyonu; değil mi efendim? 
MALİYE BAKANI SÜMER ORAL
(İzmir) - Yok, öyle değil. 
YASİN HATİBOĞLU (Devamla)
- Buradaki öyle...
Siz, devlete vatandaşın
mülkünü takdir ettireceksiniz -devlete, alacaklı olan devlete, meselede yararı
olan devlete bu takdiri yaptıracaksınız- sonra da onu tahsile kalkışacaksınız.
Bu olacak gibi değil. Bunu, yarın bir daha getireceksiniz; onu söylüyorum ben. 
Bir başka şey daha var:
Şuna "5 madde" diyorsunuz. Elhamdülillah, o yürütme ve yürürlük
maddelerini yürüttünüz; onlar konuşulmuyor artık! Anayasa Mahkemesi
"hayır, bunu yok sayamazsınız" diyor; ama, siz, hâlâ, Anayasa
Mahkemesinin iptaline rağmen, yok sayıyorsunuz, dikkate almıyorsunuz. "Bu
2 madde yok, 5 maddedir" diyorsunuz. İnsaf edelim, şu 5 madde midir?! 
ZEKİ ERGEZEN (Bitlis) -
Her madde 2 sayfa!..
YASİN HATİBOĞLU (Devamla)
- Elinizi vicdanınıza koyun. Şu 5 madde midir? 2 inci maddenin satır sayısını
bir sayın. Erinmedim, saydım, 106 satır. 106 satır!.. 
Bir maddenin içerisinde
büyük aş (H) var, küçük aş (h) var. Hep bu "h"ları öğrendiniz;
vatandaşın aşı(!) hiç aklınızda yok; hiç!.. (SP, DYP ve AK Parti sıralarından
alkışlar) Harfler yetmedi; rakamları kullanıyorsunuz, rakamlar yetmedi; Romen
rakamını kullanıyorsunuz, bir madde içerisinde. 
ZEKİ ERGEZEN (Bitlis) -
Harflerin büyüklerini, küçüklerini kullanıyorlar. 
YASİN HATİBOĞLU (Devamla)
- O da yetmedi; Allahü âlem, yeni işaretler icat edeceksiniz, sırf, bir madde
diye gösterebilmek için. Ekmaddeler ayrı, geçici maddeler ayrı. Yapmayın, böyle
kanun düzenlemesi olmaz, bunun için istikrar olmuyor. 
Şu 1580 sayılı Kanuna bir
bakın. Kaç senelik Sayın Bakanım? 1930 tevellütlü. Benden yaşlı; ama, benden
dinç duruyor hâlâ! 1580... Memurin Muhakematına Mütedair Kanunu Muvakkat. Yeni
değiştirdik. Kaç doğumlu; 1329 doğumlu; yani, 1913 doğumlu. 
ADALET BAKANI HİKMET SAMİ
TÜRK (Trabzon) - 1330.
YASİN HATİBOĞLU (Devamla)
- 1330, 16'sını düşün; işte 1914 falan. 88 yaşında!.. 88 yaşında!..
Şu çıkardığımız kanunlara
bir bakalım; ben üzülüyorum. Bak, bunların sorumlusu biziz. Yarın, tarafsız bir
göz bunları inceleyecek, bize not verecek, onu duymamış olacağız belki; ama,
bizim aleyhimizde uzun tenkitler yapılacak; bu nasıl Parlamentodur diyecekler,
nereden çıktı böyle bir Parlamento, böyle bir kanun düzenlemesi olur mu
diyecekler. 
Beyler, şu yaptığımız
kanunlara bakın. Açın lütfen, şu sizin döneminizde çıkardığınız kanunlara bir
bakın. Her satırında tarihler göreceksiniz. Bu, şu tarihte bir kere daha
değiştirildi demektir, aradan bir sene geçmedi, bir kere daha değiştirildi
demektir, satırlarınız yeni tarihlerle dolu. Böyle kanun olmaz, böyle istikrar
olmaz. 
Şimdi, olumlu oy
vereceğiz dedik, komisyonda bir an önce görüşülsün ve...
(Mikrofon otomatik cihaz
tarafından kapatıldı)
YASİN HATİBOĞLU (Devamla)
- Sayın Başkan, hemen toparlıyorum. 
BAŞKAN - 1 dakika
içerisinde toparlarsanız sevinirim efendim.
YASİN HATİBOĞLU (Devamla)
- Lütfen efendim. 
Benim komisyon
üyelerinden, özellikle Sayın Şahin'den, Sayın Başkandan istirhamım şudur: Ne
olursunuz, biz farklı düşünmüyoruz. Bu insanların, gerçekten, kanun
götürdüğümüz zaman "hah, işte benim Meclisim böyle olur" diyeceği bir
kanun yapalım, arizamik, enine boyuna orada konuşun; şu maddeleri, doğru dürüst
maddeleştirin. "Ne olacak, 5 madde" diyeceğinize "15 madde"
deyin canım! Bir mahzuru yok ki! Bunu, yukarıda, enine boyuna konuşun; acele
etmeyin. Hep, eteklerimiz, ayaklarımıza dolaşıyor. Yapmayın!..
Görüyorsunuz, biz
"Bunlar iktidardan mı geldi, biz muhalifiz; biz muhalefetten miyiz, bunlar
muhaliftir" mantığına hizmet etmiyoruz; bakın, lehinde konuşuyoruz. 
Şimdi, bir ricam var: Ne
olursunuz, gelin, bu hafta görüşmeyin. Komisyonda görüşün enine boyuna; ama,
hiç olmazsa, önümüzdeki haftaya kalsın; arkadaşlar hazırlık yapsınlar, katkıda
bulunsunlar. Söylediğimiz bu. 
Sayın Bakanım, bu, bugün
de çıksa, zaten, siz bunun karşılığını, nemasını mayıstan önce toplayamazsınız;
yani, mayısa kadar zaman varken, niye iki ayağımızı bir pabuca sokmaya
çalışıyorsunuz?! 
ZEKİ ERGEZEN (Bitlis) -
Hükümet, bir emrivakiyle karşı karşıya.
YASİN HATİBOĞLU (Devamla)
- Saygı sunuyorum, teşekkür ediyorum. (SP sıralarından alkışlar)
BAŞKAN - Teşekkürler.
Öneriyi yeniden okutup,
oylarınıza sunacağım.
Öneriyi okutuyorum:
Öneri:
213 sayılı Vergi Usulü
Kanunu, 1319 sayılı Emlak Vergisi Kanunu ve 492 sayılı Harçlar Kanununda
Değişiklik Yapılmasına İlişkin Kanun Tasarısının, Başkanlıkça havale edildiği
Plan ve Bütçe Komisyonundaki görüşmelerine 48 saat geçmeden başlanılmasının
İçtüzüğün 36 ncı maddesi gereğince Komisyona tavsiye edilmesi önerilmiştir.
BAŞKAN - Öneriyi
oylarınıza sunuyorum: Kabul edenler... Etmeyenler... Öneri kabul edilmiştir.
Türkiye Büyük Millet
Meclisi Başkanlığının bir tezkeresi vardır; okutup, oylarınıza sunacağım.
Tezkereyi okutuyorum:
III. - BAŞKANLIĞIN GENEL
KURULA SUNUŞLARI (Devam)
B) TEZKERELER VE ÖNERGELER (Devam)
2. - 5 Mart 2002 tarihinde Tiran’da düzenlenecek olan
Güneydoğu Avrupa Ülkeleri (GDAÜ) İşbirliği Süreci Parlamento Başkanları
Toplantısına, TBMM Başkanını temsilen, TBMM Başkanvekili Kamer Genç’in
katılmasına ilişkin Başkanlık tezkeresi (3/989)
Türkiye Büyük Millet
Meclisi Genel Kuruluna
Dışişleri Bakanlığından
alınan bir yazıda, Arnavutluk Parlamentosu Başkanı Namık Dokle'nin Türkiye
Büyük Millet Meclisi (TBMM) Başkanı Ömer İzgi'ye hitaben gönderdiği bir
mektupta 5 Mart 2002 tarihinde Tiran'da düzenlenecek olan "Güneydoğu
Avrupa Ülkeleri (GDAÜ) İşbirliği Süreci Parlamento Başkanları Toplantısına
Türkiye Büyük Millet Meclisi Başkanını davet ettiği bildirilmektedir.
Söz konusu konferansa,
Türkiye Büyük Millet Meclisi Başkanını temsilen, Türkiye Büyük Millet Meclisi
Başkanvekili Kamer Genç'in katılması hususu, Türkiye Büyük Millet Meclisinin
Dış İlişkilerinin Düzenlenmesi Hakkındaki 3620 sayılı Kanunun 9 uncu maddesi
uyarınca Genel Kurulun tasviplerine sunulur.
  Ömer
İzgi
  Türkiye
Büyük Millet Meclisi
  Başkanı
BAŞKAN - Kabul edenler...
Etmeyenler... Kabul edilmiştir.
Başbakanlığın bir
tezkeresi vardır; okutuyorum:
3. - Diyarbakır Milletvekili Osman Aslan hakkındaki
soruşturma dosyasının iadesine ilişkin Başbakanlık tezkeresi (3/990)
  18
Şubat 2002
Türkiye Büyük Millet
Meclisi Başkanlığına
İlgi:
a)  06.09.2000 tarih ve B.02.0.PPG.0.12-310.15701
sayılı yazımız.
b)  Adalet Bakanlığının 12.02.2002 tarih ve
B.03.0.CİG.0.00.00.02.- 1.128.34.2000/06357 sayılı yazısı.
2813 sayılı Telsiz
Kanununa muhalefet suçunu işlediği iddia olunan Diyarbakır Milletvekili Osman
Aslan hakkında tanzim edilen soruşturma dosyası ilgi (a) yazımız ekinde
gönderilmişti.
Bu defa, adı geçen
milletvekiline atfedilen eylemin 4616 sayılı Kanun yönünden değerlendirilmesi
amacıyla soruşturma dosyasının iadesi talebini kapsayan ilgi (b) yazı ve ekinin
suretleri ilişikte gönderilmiştir.
Gereğini arz ederim.
  Bülent
Ecevit
  Başbakan
BAŞKAN - Bilgilerinize
sunulmuştur.
Anayasa ve Adalet
Komisyonları Üyelerinden Kurulu Karma Komisyonda bulunan dosya hükümete geri
verilmiştir.
Başbakanlığın, Genel
Kurul gündeminde bulunan bazı dosyaların geri verilmesine dair 4 adet tezkeresi
vardır; ayrı ayrı okutup, oylarınıza sunacağım:
4. - İstanbul Milletvekili Aydın A. Ayaydın hakkındaki
soruşturma dosyasının iadesine ilişkin Başbakanlık tezkeresi (3/991)

  18
Şubat 2002
Türkiye Büyük Millet
Meclisi Başkanlığına
İlgi:
a) 12.11.1999 tarih ve
B.02.0.PPG.0.12-310.19059 sayılı yazımız.
b) Adalet Bakanlığının 13.02.2002 tarih ve
B.03.0.CİG.0.00.00.02.- 1.128.54.1999/06669 sayılı yazısı.
Görevi kötüye kullanmak
suçunu işlediği iddia olunan İstanbul Milletvekili Aydın Ağan Ayaydın hakkında
tanzim edilen soruşturma dosyası ilgi (a) yazımız ekinde gönderilmişti.
Bu defa, adı geçen
milletvekiline atfedilen eylemin 4616 sayılı Kanun yönünden değerlendirilmesi
amacıyla soruşturma dosyasının iadesi talebini kapsayan ilgi (b) yazı ve ekinin
suretleri ilişikte gönderilmiştir.
Gereğini arz ederim.
  Bülent
Ecevit
  Başbakan
ASLAN POLAT (Erzurum) -
Sayın Başkanım, karar yetersayısını arayalım.
BAŞKAN - Arayalım
efendim. Sayın Polat, siz istersiniz de biz aramaz mıyız efendim?! 
Dosyanın geri verilmesini
kabul edenler... 
MEHMET ERGÜN DAĞCIOĞLU
(Tokat) - Konu ne Sayın Başkan?
BAŞKAN - Efendim, Sayın
Ayaydın'ın dosyasıyla ilgili, iade edilip edilmemesiyle ilgili, Başbakanlığa...
Suç vasfının değişmesi ihtimali...
İLYAS ARSLAN (Yozgat) -
Çok dosya var da onun için...
BAŞKAN - Yasama
dokunulmazlığı konusunda kendisine atfedilen suçla ilgili af kapsamına girme
ihtimali varmış, girmiş daha doğrusu. O nedenle dosya geri isteniyor; bunu
oyluyoruz. Sayın Aslan Polat da, bu oylama sırasında, İçtüzükten kaynaklanan
hakkını kullandı ve karar yetersayısının aranılması isteminde bulundu; biz de
onu arıyoruz, aramak zorundayız.
Karar yetersayısı yok. 
Birleşime, saat 16.15'de
toplanmak üzere ara veriyorum.

Kapanma Saati: 15.57


İKİNCİ OTURUM
Açılma Saati : 16.15
BAŞKAN : Başkanvekili Ali ILIKSOY
KÂTİP ÜYELER : Mehmet AY (Gaziantep), Kemal ALBAYRAK
(Kırıkkale) 

BAŞKAN - Sayın
milletvekilleri, Türkiye Büyük Millet Meclisinin 67 nci Birleşiminin İkinci
Oturumunu açıyorum. 
Çalışmalarımıza
kaldığımız yerden devam ediyoruz.

III. - BAŞKANLIĞIN GENEL
KURULA SUNUŞLARI (Devam)
B) TEZKERELER VE ÖNERGELER (Devam)
4. - İstanbul Milletvekili Aydın A. Ayaydın hakkındaki
soruşturma dosyasının iadesine ilişkin Başbakanlık tezkeresi (3/991) (Devam)
ÊBAŞKAN - Sayın Aydın
Ayaydın'la ilgili dosyanın iadesi konusunda, oylama sırasında, karar
yetersayısının aranılması istenmiş ve karar yetersayısı bulunamamıştı.
Şimdi, oylamayı
elektronik cihazla yapacağım; 3 dakikalık süre vereceğim; karar yetersayısını
arayacağım.
NECDET SARUHAN (İstanbul)
- Sayın Başkanım, bunda oylama olur mu?
BAŞKAN - Efendim
"Kanun Tasarı ve Teklifleriyle Komisyonlardan Gelen Diğer İşler" kısmında
yer almaktadır. Bugüne kadar, gündeme giren bütün konularda, gündemden
çıkabilmesi için, Genel Kurulun kararı alınmıştır. Onu uyguluyoruz; ancak, ben
de İçtüzüğü inceledim; doğrusu, bu tür konularda karar alınmaması; ancak,
gündeme girmiş. İçtüzüğün buna uygun cevaz verdiği kanaatindeyim. Bunu
değerlendireceğiz. Başka yolu yok. Uygulamadan dönüş yok.
Oylamayı başlatıyorum.
(Elektronik cihazla
oylama yapıldı) 
BAŞKAN - Dosyanın
hükümete geri verilmesi kabul edilmiştir; karar yetersayısı vardır. 
İkinci tezkereyi
okutuyorum: 
5. - Kocaeli Milletvekili Meral Akşener hakkındaki
soruşturma dosyasının iadesine ilişkin Başbakanlık tezkeresi (3/992)
  18
Şubat 2002
Türkiye Büyük Millet
Meclisi Başkanlığına
İlgi: a) 08.02.1999 tarih
ve B.02.0.PPG.0.12-310-02020 sayılı yazımız. 
 b) Adalet Bakanlığının 13.02.2002 tarih ve
B.03.0.CİG.0.00.00.02.-1.128.4.1999/06596 sayılı yazısı.
Sırrın masuniyetini ihlal
suçunu işlediği iddia olunan Kocaeli Milletvekili Meral Akşener hakkında tanzim
edilen soruşturma dosyası ilgi (a) yazımız ekinde gönderilmişti. 

Bu defa, adı geçen
milletvekiline atfedilen eylemin 4616 sayılı Kanun yönünden değerlendirilmesi
amacıyla soruşturma dosyasının iadesi talebini kapsayan ilgi (b) yazı ve ekinin
suretleri ilişikte gönderilmiştir. 
Gereğini arz ederim. 
  Bülent
Ecevit
  Başbakan
BAŞKAN - Evet, bu
dosyanın da geri verilmesini kabul edenler... Etmeyenler... Kabul edilmiştir. 
Üçüncü tezkereyi
okutuyorum: 
6. - İzmir Milletvekili H. Ufuk Söylemez hakkındaki
soruşturma dosyasının iadesine ilişkin Başbakanlık tezkeresi (3/993)
  18
Şubat 2002
Türkiye Büyük Millet
Meclisi Başkanlığına
İlgi: a) 23.07.1999 tarih
ve B.02.0.PPG.0.12-310-10795 sayılı yazımız. 
 b) Adalet Bakanlığının 13.02.2002 tarih ve B.03.0.CİG.0.00.00. 02.-1.128.35.1996/06567
sayılı yazısı. 
Görevi kötüye kullanmak
suçunu işlediği iddia olunan İzmir Milletvekili Ufuk Söylemez hakkında tanzim
edilen soruşturma dosyası ilgi (a) yazımız ekinde gönderilmişti. 
Bu defa, adı geçen
milletvekiline atfedilen eylemin 4616 sayılı Kanun yönünden değerlendirilmesi
amacıyla soruşturma dosyasının iadesi talebini kapsayan ilgi (b) yazı ve ekinin
suretleri ilişikte gönderilmiştir.
Gereğini arz ederim.
  Bülent
Ecevit
  Başbakan
BAŞKAN - Kabul edenler...
Etmeyenler... Bu tezkere de kabul edilmiştir.
Son tezkereyi okutuyorum:
7. - Kastamonu Milletvekili M. Hadi Dilekçi hakkındaki
soruşturma dosyasının iadesine ilişkin Başbakanlık tezkeresi (3/994)
  18
Şubat 2002
Türkiye Büyük Millet
Meclisi Başkanlığına
İlgi: a) 11.02.2000 tarih
ve B.02.0.PPG.0.12-310-2538 sayılı yazımız.
 b) Adalet Bakanlığının 07.02.2002 tarih ve
B.03.0.CİG.0.00.00.02.-1.128.58.1999/5731 sayılı yazısı.
Resmî sıfatı haiz memura
hakaret suçunu işlediği iddia olunan Kastamonu Milletvekili M. Hadi Dilekçi
hakkında tanzim edilen soruşturma dosyası ilgi (a) yazımız ekinde
gönderilmişti.
Bu defa, adı geçen
milletvekiline atfedilen eylemin 4616 sayılı Kanun yönünden değerlendirilmesi
amacıyla soruşturma dosyasının iadesi talebini kapsayan ilgi (b) yazı ve ekinin
suretleri ilişikte gönderilmiştir.
Gereğini arz ederim.
  Bülent
Ecevit
  Başbakan
BAŞKAN - Kabul edenler...
Etmeyenler... Bu tezkere de kabul edilmiştir.
Sayın milletvekilleri,
tabiî, bu tür tezkerelerin oylanması "Kanun Tasarı ve Teklifleri ile
Komisyonlardan Gelen Diğer İşler" kısmında yer aldığından, bugüne kadarki
uygulama bu yöndeydi; onun için, uygulamayı bu yönde yaptım...
İSMAİL AYDINLI (İstanbul)
- Yapılan muamele usulsüz...
BAŞKAN - Ancak, şunu
söyleyeyim: Başkanlığın bu konuda muhakkak toplanıp bir karara varması gerekir;
ama, Başkanlık veya İçtüzük uygulayıcıları da bilemezler ki, 4616 sayılı Kanun
çıkacak, o Kanun hükümleri Anayasa Mahkemesince genişletilecek, Meclisin
iradesi dışındaki bir karar uygulanacak... Tabiî, bunlar hep ayrı konular.
Artık, bundan sonra sık sık bu tür aflarla karşı karşıya kaldığımıza göre,
İçtüzük düzenlenirken bu konunun da dikkate alınması gerekir diye düşünüyorum.
Bir Meclis araştırması
önergesi vardır; okutuyorum:
C) GENSORU, GENEL GÖRÜŞME, MECLİS SORUŞTURMASI VE MECLİS
ARAŞTIRMASI ÖNERGELERİ
1. - Şanlıurfa Milletvekili Mustafa Niyazi Yanmaz ve 21
arkadaşının, Güneydoğu Anadolu Projesinin tamamlanması için alınacak önlemlerin
belirlenmesi amacıyla Meclis araştırması açılmasına ilişkin önergesi (10/258)
Türkiye Büyük Millet
Meclisi Başkanlığına
Dünyanın en büyük 7
projesi arasında bulunan ve ülkemizin en büyük projesi olan GAP (Güneydoğu
Anadolu Projesi) ve sıkıntıları konusunda Anayasanın 98 inci, Türkiye Büyük
Millet Meclisi İçtüzüğünün 104, 105 inci maddeleri gereğince Meclis araştırması
açılmasını arz ederiz.
Saygılarımızla.
 1. Mustafa Niyazi Yanmaz (Şanlıurfa)
 2. Süleyman Arif Emre (İstanbul)
 3. 
Mehmet Zeki Okudan (Antalya)
 4.  Mehmet
Bekâroğlu (Rize)
 5.  Ahmet
Demircan (Samsun) 
 6. Hüsamettin Korkutata (Bingöl) 
 7. Hüseyin Karagöz (Çankırı)
 8. Ali Oğuz (İstanbul)
 9. Musa Demirci (Sıvas)
10. Ahmet Karavar
(Şanlıurfa)
11. Yaşar Canbay
(Malatya)
12. Latif Öztek (Elazığ)
13. Sacit Günbey
(Diyarbakır)
14. Mustafa Geçer (Hatay)
15. Cevat Ayhan (Sakarya)
16. Ahmet Sünnetçioğlu
(Bursa)
17. Yasin Hatiboğlu
(Çorum)
18. Rıza Ulucak (Ankara)
19. Aslan Polat (Erzurum)
20. Veysel Candan (Konya)
21. Ahmet Cemil Tunç
(Elazığ)
22. Metin Kalkan (Hatay)
Gerekçe :
Son günlerde dünyanın en
büyük 7 projesi arasında yer alan, ülkemiz için de en büyük ve en önemli proje
olan, GAP olarak adlandırılan, 32 milyar dolarlık yatırımıyla, sulama,
hidroelektrik, enerji, tarım, madencilik, ulaştırma, turizm, çevre, eğitim ve
sağlık gibi hayatî öneme sahip sektörleri içeren bu sosyoekonomik kalkınma
programına, 2000 yılı sonu itibariyle 14,7 milyar dolar para harcanarak yüzde
46,1'lik bir gerçekleşme sağlanmıştır. 
Halkımızın sık sık
elektrik kesintileriyle karşılaştığı, ülkemizin büyük bir enerji darboğazında
olduğu şu günlerde, Türkiye'nin 125,1 milyar kilovat/saatlik toplam enerji
üretiminin yüzde 10'unu karşılayan, 30,9 milyar kilovat/saatlik hidroelektrik
enerji üretimi içinde yaklaşık 12,1 milyar kilovat/saatle ülkemizin toplam hidroelektrik
üretiminin yüzde 39'unu ki, bunun parasal karşılığı 726 870 000 dolardır. 
Bölgede 2000 yılı sonu
itibariyle 12 baraj tamamlanmış ve 6 hidroelektrik santral işletmeye açılmış
olup, 4 782 megavatlık bir güçle hizmet vermektedir. Ayrıca, 2 baraj ve 2 HES
inşaatı devam etmekte. Yatırım programında yer alan baraj ve HES'lerin de tamamlanmasıyla, bölgede
yaklaşık 7 000 megavatlık bir üretim sağlanacaktır. 
2010 yılında tamamlanması
planlanan GAP şimdiden kendi kendini amorti etmiştir. Yetkililerce, sadece
Karakaya, Atatürk, Kralkızı, Karkamış ve Birecik Hidroelektrik Santrallarından,
15 Ekim 2001 tarihî itibariyle kümülatif olarak 181,3 milyar kilovat/saat
enerji üretildiği, dolayısıyla 10,9 milyar dolarlık bir gelir sağlandığı ifade
edilmektedir. 

Bir diğer önemli konu da,
GAP'ın tarımsal getirileridir. Bölgede GAP'la 1.700 bin hektar tarım alanının
sulamaya açılması hedeflenmektedir. 2000 yılı sonu itibariyle, Fırat ve Dicle
havzalarında toplam 215 080 hektar alan sulamaya açılmış olup, halihazırda
yüzde 13'ü bulan gerçekleşmeyle, 2000 sonu itibariyle sulu tarım yapılan
bölgede rekolte artışıyla, gelirde, bir yılda 507 milyon dolarlık artış
olmuştur. 1995 yılından bu yana, sadece yüzde 13'lük gerçekleştirmeyle, bugüne
dek 3 milyar dolarlık gelir sağlanmıştır. Yine, GAP genelinde hedeflenen
sulamayla ürün rekoltelerinde ve ürün deseninde meydana gelen değişikliklerle
de, yılda 3 milyar dolarlık sulama faydasının olacağı öngörülmektedir. 
Daha dün, çorak topraklar
yüzünden Çukurova'ya pamuk hasadında işçi olarak çalışmaya giden çiftçilerimiz,
bugün, kendi tarlalarında, 197 300 hektar alanda 661 950 ton pamuk üreterek,
Türkiye'nin ihtiyacı olan 1 200 000 ton pamuğun yarısından fazlasını
karşılamaktadır. 
Bölgede meydana gelen bu
önemli gelişmeler, halkı gelir düzeyini önemli oranda yükseltmiştir. Halk,
tarım ve hayvancılıktan elde ettiği geliri, sanayi yatırımlarına kaydırmaya
başlamıştır. GAP genelinde, halihazırda 6 OSB, 2 serbest bölge ve 523 tane
fabrika mevcutken, hedeflenen rakam 2 500 fabrikadır. 
10 milyon insanın
yaşadığı bu bölgenin, şimdiye kadar, millî gelirden sadece yüzde 4 pay
alabildiği, ancak, bu topyekûn kalkınma projesi tamamlandığında 4 milyon insana
iş imkânı sağlanacağı da dikkatlerden kaçırılmamalıdır. 
Tüm dünyanın gözlerini diktiği,
yabancıların arsa kapmak ve yatırım yapmak için yarıştığı bu bölge için, MGK
kararları içinde dahi, GAP'ın mutlaka en geç 2010 yılına kadar bitirilmesinin
önemle altı çizilirken, Sayın Bayındırlık Bakanının yaptığı talihsiz
açıklamalar, daha sonra bu önemli projeye ayrılacak olan paraların engellenmesi
ve yarısı bitmiş dev projenin sekteye uğratılmasının zemininin hazırlandığı
senaryolarını da akla getirmektedir. 
Sadece İstanbul-Ankara
otoyoluna 15 milyar dolar, 14 yılda savunma giderleri için 200 milyar dolar
para harcanırken, daha dün batırılan 12 banka için 14 milyar dolar para, kaynak
aktarılırken, yarısı bitirilmiş bu projeye para bulamayız gerekçelerini anlamak
mümkün değildir. 
Tüm bu bilgiler ışığı
altında, GAP ve problemlerini masaya yatırmak, ülkemiz için hayatî öneme sahip
bu projeyi bir an evvel bitirmek için, bir Meclis araştırmasının açılmasının
faydalı olacağı inancını taşımaktayız.
BAŞKAN - Meclis
araştırması önergesi bilgilerinize sunulmuş olup, gündemde yerini alacak ve
Meclis araştırması açılıp açılmaması konusundaki öngörüşmeler, sırası
geldiğinde yapılacaktır.
Şimdi, sözlü soru
önergelerinin geri alınmasına dair tezkereler vardır; okutuyorum:
B) TEZKERELER VE ÖNERGELER (Devam)
8. - İzmir Milletvekili Mehmet Özcan’ın (6/1664) esas
numaralı sözlü sorusunu geri aldığına ilişkin önergesi (4/455)
Türkiye Büyük Millet
Meclisi Başkanlığına
Gündemin "Sözlü
Sorular" kısmının 570 inci sırasında yer alan (6/1664) esas numaralı sözlü
soru önergemi geri alıyorum.
Gereğini saygılarımla arz
ederim.
  Mehmet
Özcan
  İzmir
BAŞKAN - Sözlü soru
önergesi geri verilmiştir.
Diğerini okutuyorum:
9. - Niğde Milletvekili Mükerrem Levent’in (6/1667) esas
numaralı sözlü sorusunu geri aldığına ilişkin önergesi (4/456)
Türkiye Büyük Millet
Meclisi Başkanlığına
Gündemin "Sözlü
Sorular" kısmının 573 üncü sırasında yer alan (6/1667) esas numaralı sözlü
soru önergemi geri alıyorum.
Gereğini saygılarımla arz
ederim.
  Mükerrem
Levent
  Niğde
BAŞKAN - Sözlü soru
önergesi geri verilmiştir.
İçtüzüğün 37 nci
maddesine göre verilmiş doğrudan gündeme alınma önergeleri vardır; ayrı ayrı
okutup işleme alacağım ve oylarınıza sunacağım.
İlk önergeyi okutuyorum:
10. - Bilecik Milletvekili Sebahat Vardar’ın, 1219 sayılı
Tababet ve Şuabatı SanatlarınınTarzı İcrasına Dair Kanunun 3575 sayılı Kanunla
Değişik 41 inci Maddesine Bir Fıkra Eklenmesi Hakkında Kanun Teklifi (2/678)
doğrudan gündeme alınmasına ilişkin önergesi (4/457)
Türkiye Büyük Millet
Meclisi Başkanlığına
19 Ocak 2001 tarihinde 9
arkadaşımla birlikte vermiş olduğum (2/678) esas numaralı, 1219 Sayılı Tababet
ve Şuabatı Sanatlarının Tarzı İcrasına Dair Kanunun 3575 Sayılı Kanunla Değişik
41 inci Maddesine Bir Fıkra Eklenmesi Hakkında Kanun Teklifinin, İçtüzüğün 37
nci maddesine göre doğrudan Genel Kurul gündemine alınması için gereğinin
yapılmasını saygılarımla arz ederim.
  Sebahat
Vardar
  Bilecik
BAŞKAN - Sayın Vardar,
buyurun efendim.
Süreniz 5 dakika.
SEBAHAT VARDAR (Bilecik)
- Sayın Başkan, sayın milletvekilleri; 14 Nisan 1928 tarihli Resmî Gazetede
yayımlanarak yürürlüğe giren 1219 sayılı Tababet ve Şuabatı Sanatlarının Tarzı
İcrasına Dair Kanunun 3575 Sayılı Kanunla Değişik 41 inci Maddesine Bir Fıkra
Eklenmesi Hakkında Kanun Teklifinin İçtüzüğün 37 nci maddesine göre doğrudan
gündeme alınması konusundaki görüşlerimi açıklamak üzere söz almış bulunuyorum;
sizleri en içten saygılarımla selamlıyorum. Bu vesileyle, ulusumuzun ve tüm
Müslüman dünyasının geride bıraktığımız Kurban Bayramını kutluyorum.
Sayın milletvekilleri,
uzun bir akademik eğitim sonucunda elde edilen hekimlik mesleğinin temel amacı,
insan sağlığını korumak, hastalıkları tedavi etmek ve toplumun sağlık düzeyini
daha üst seviyelere çıkarmaktır. Diş hekimleri de mesleklerini, diş hekimliği
diplomasının kendilerine sağladığı yetkilerle, 1219 sayılı Kanun ve 3224 sayılı
Türk Diş Hekimleri Birliği Kanunu çerçevesinde icra ederler.
Ülkemizde, birçok alanda
olduğu gibi, diş hekimlerinin uğraşı alanı olan ağız ve diş sağlığı alanında
da, diplomasız ve eğitimsiz sahte meslek icracıları toplumun eğitim
eksikliğinden faydalanarak faaliyet göstermektedirler. Gerekli bilgi ve
eğitimden yoksun, toplumsal sorumluluk taşımayan, ticarî kaygı dışında başka
bir amaç gütmeyen ve uygulamalarıyla toplum sağlığı açısından her yönüyle bir
tehdit oluşturan bu sahtecilerle mücadele etmek, vatandaş olarak hepimizin
görevidir. Her türlü yasadışı işte olduğu gibi, bu işle de mücadele etmek ve
toplumu bu olumsuzluklardan arındırmak oldukça zordur. Bunu biliyorum; ancak,
biz, bunu daha önce yaptık ve başarılı olduk, bunda da başarılı olacağımıza
inanıyorum. 
Sayın milletvekilleri,
hepimizin bildiği gibi, sahte diş hekimliği uygulamaları, ülkemizin önemli
sağlık sorunlarından birisidir. Bunlar işlerini ticarî amaçla yaptıklarından,
halka ucuz hizmet vermek için en kalitesiz ürünleri kullanarak halkın ağız ve
diş sağlığına zarar vermektedirler. Hekimlik formasyonu olmayan bu kişiler,
ağız ve diş sağlığı alanlarındaki faaliyetleriyle bir taraftan hastaların
hayatını tehlikeye atmakta, sterilizasyon ve hijyen kavramlarını bilmedikleri
için de toplum sağlığı açısından çok büyük önem taşıyan hepatit, AIDS,
tüberküloz gibi bulaşıcı hastalıkların yayılmasında da en önemli etken
olmaktadırlar. 
Diş hekimliği hizmeti,
hijyen koşullarının titizlikle uygulanması gereken bir hizmet biçimidir.
Nüfusumuzun üçte 1'inde; yani, 22 000 000 insanımızda hepatit virüsü görülmektedir; bunların 3 000 000'u ise taşıyıcıdır. Ülkemizde sarılık
hastalığının bu denli yaygın olmasının en büyük nedeni sahte diş hekimleridir;
çünkü, sahte diş hekimleri, bir hastanın ağzından çıkardıkları aleti steril
etmeden bir başka hastanın ağzına sokarak bulaşıcı hastalıkların yayılmasına
sebep olmaktadırlar. Başta Sağlık Bakanlığı ve Türk Diş Hekimliği Birliği olmak
üzere, ilgili tüm kurum, kuruluş ve kişiler, diş hekimliği uygulamaları yapan
bu sahtecilere gitmemeleri konusunda halkımızı uyarmakta iseler de, başarı
oranı çok düşüktür. 
1219 sayılı Kanunda bu
kişilerin yakalanması durumunda 1 ilâ 3 yıl hapis cezası almaları
öngörülmektedir. Bu ceza genellikle çok düşük bir para cezasına çevrildiği veya
ertelendiği için caydırıcılığı ortadan kalkmaktadır. Kanun teklifinin amacı
sahte diş hekimlerine verilen hapis cezasının ertelenmesine veya para cezasına
çevrilmesine engel olarak caydırıcılığının artırılması ve halkımızın sağlığının
tehdit altından kurtarılmasıdır.
Bu görüş ve düşüncelerle,
kanun teklifinin İçtüzüğün 37 nci maddesine göre doğrudan gündeme alınması
yönünde Yüce Meclisin bütün üyelerinden destek bekliyor, hepinize saygılar
sunuyorum. (Alkışlar)
BAŞKAN - Teşekkür ederiz
Sayın Vardar.
Gerekçelerini Sayın
Vardar'dan dinlediğiniz önergeyi oylarınıza sunuyorum: Kabul edenler...
Etmeyenler... Kabul edilmiştir; gerekçe makul görüldü.
İkinci önergeyi
okutuyorum:
11. - Kütahya Milletvekili Seydi Karakuş’un, Bir İlçe
Kurulması Hakkında Kanun Teklifinin (2/755) doğrudan gündeme alınmasına ilişkin
önergesi (4/458)
Türkiye Büyük Millet
Meclisi Başkanlığına
(2/755) esas numaralı
kanun teklifimin, kırkbeş günde görüşülmediği için, İçtüzüğün 37 nci maddesi
gereği doğrudan gündeme alınmasını saygılarımla arz ederim.
  Seydi
Karakuş
  Kütahya
BAŞKAN - Buyurun Sayın
Karakuş; siz de önergenizin gerekçesini izah edin efendim. (MHP sıralarından
alkışlar)
Süreniz 5 dakikadır.
SEYDİ KARAKUŞ (Kütahya) -
Sayın Başkan, değerli milletvekilleri; öncelikle geçmiş Kurban Bayramınızı
kutlar, hepinize saygılar sunarım.
Kütahya İlinde Kuşu
adıyla bir ilçe kurulmasına dair (2/755) esas numaralı kanun teklifimin
İçtüzüğün 37 nci maddesine göre doğrudan gündeme alınmasına ilişkin önergem
üzerinde söz almış bulunuyorum.
Kuşu, Kütahya'nın
güneybatısında yer almakta olup, 1952'den bu yana belediyedir; Kütahya'ya 165
kilometre, bağlı bulunduğu Simav İlçesine ise 22 kilometre, Manisa'nın Selendi
İlçesine 34 kilometre, Demirci İlçesine de 50 kilometre civarında uzaklıktadır.
Bu ilçelerin 14 köyü, Kuşu'ya daha yakındır.
Kuşu, sürekli göç veren
bir belde olmasına rağmen, 2000
yılı nüfus sayımına
göre yaklaşık 7 000 nüfusa
sahiptir. Altıyüz yıllık tarihe sahip Kuşu, Kütahya'nın 77 beldesi içerisinde,
hem nüfus hem de coğrafya olarak en büyük olanıdır, mevcut ilçelerimizin
6'sından da büyüktür. Kuşu Beldesinin ilçe olması halinde, bilhassa İzmir'e
yönelen göç duracak, çevresinde bulunan 20'den fazla köy, daha kısa mesafede
resmî işlemlerini halledecek, emek, para ve zaman kaybı azalacaktır. 
Sayın milletvekilleri,
Kuşu'nun ilçe olması durumunda, gerekli olacak altyapının bir kısmı zaten
mevcuttur; bunlar: 21 derslikli ilköğretim okulu, lise, jandarma karakol binası
-geniş bir alanı var, bir bölüğü barındıracak biçimde- tarım kredi kooperatifi,
sağlıkocağı, inşası bitmek üzere olan sağlık merkezi, ormaniye binası ve
çalışanları, ziraat teknisyenliği, postanesi ve TEDAŞ temsilciliği...
Sayın milletvekilleri,
Kuşu, değişik kurumlar yönüyle kendisine, birisi 3, diğeri 7 kilometre mesafede
2 belde ve 13 köye bir merkez durumundadır. Beldeden, Manisa, İzmir gibi
değişik illere göç eden Kuşuluların, kurdukları dernekler ve sosyal
etkinliklerinde, ilçe olma konusunda talepleri oluşmuştur; sürekli de
taleplerini dile getirmektedirler. 
1989-1990 yıllarında
Kütahya'da 6 belde ilçe yapılmış ve Kuşu bunların tamamından büyük olmasına
rağmen ilçe yapılmamıştır. Halkın bu mağduriyetinin giderilmesi, bölgenin
konularını Türkiye Büyük Millet Meclisine taşıma ihtiyacı hissettiğimiz için bu
yönde kanun teklifi hazırladık. 
Bölgenin yüksek ve dağlık
olması, halkın, ihtiyacını gidermede devlet imkânlarına daha yakın olma
arzularının, elli yıllık bir beldenin hakkı olduğu kanaatindeyiz. 
Bu istek ve arzumuzu Yüce
Meclisimize sunuyor, teklifimin doğrudan gündeme alınması için olumlu oy
kullanacağınızı bekliyor, hepinize saygılar sunuyorum. (MHP ve DSP sıralarından
alkışlar)
BAŞKAN - Teşekkür ederiz
Sayın Karakuş.
Önergenin gerekçesini dinlediniz.

Önergeyi oylarınıza
sunuyorum: Kabul edenler... Etmeyenler... Bu önerge de kabul edilmiştir
efendim. 
Gündemin
"Seçim" kısmına geçiyoruz. 
V. - SEÇİMLER
A) KOMİSYONLARA ÜYE SEÇİMİ
1. - Maden kaynaklarının değerlendirilmesi ve madencilik
sektörünün içinde bulunduğu durum ile bor ve altın madenleri konusunda kurulan
(10/211, 245, 198, 204) esas numaralı Meclis araştırması Komisyonu üyeliklerine
seçim
BAŞKAN - Maden
kaynaklarının değerlendirilmesi ve madencilik sektörünün içinde bulunduğu durum
ile bor ve altın madenleri konusunda Genel Kurulun 29.1.2002 tarihli 57 nci
Birleşiminde kurulan (10/211, 245, 198, 204) esas numaralı Meclis Araştırması
Komisyonu üyeliklerine siyasî parti gruplarınca gösterilen adayların listesi
bastırılıp sayın üyelere dağıtılmıştır. 
Şimdi, listeyi okutup,
oylarınıza sunacağım:
Maden kaynaklarının
değerlendirilmesi ve madencilik sektörünün içinde bulunduğu durum ile bor ve
altın madenleri konusunda kurulan (10/211, 245, 198, 204) esas numaralı Meclis
Araştırması Komisyonu üyeleri aday listesi:
(13)



Adı, Soyadı 





Seçim Çevresi




DSP (3)










M. Zeki Sezer





Ankara




Erol Al





İstanbul




Hasan Özgöbek





Uşak




MHP (3)










Aydın Gökmen





Balıkesir




Seydi Karakuş





Kütahya




Mükerrem Levent





Niğde




DYP (2)










İlyas Yılmazyıldız





Balıkesir




Mehmet Yalçınkaya





Şanlıurfa




ANAP (2)










Celal Esin





Ağrı




Sefer Ekşi





Kocaeli




AK Parti (2)










İsmail Özgün


Balıkesir







Remzi Çetin





Konya




SP (1)










Teoman Rıza Güneri


Konya






BAŞKAN - Kabul edenler...
Etmeyenler... Kabul edilmiştir.
Meclis araştırması
komisyonuna seçilmiş bulunan sayın üyelerin, 28.2.2002 Perşembe günü saat
14.00'te ana bina PTT karşısı Meclis araştırması komisyonları toplantı
salonunda toplanarak, başkan, başkanvekili, sözcü ve kâtip üye seçimlerini
yapmalarını rica ediyorum.
Komisyonun toplantı yer
ve saati ayrıca ilan tahtalarına asılacaktır. 
Gündemin "Sözlü
Sorular" kısmına geçiyoruz.
VI. - SORULAR VE CEVAPLAR
A) SÖZLÜ SORULAR VE CEVAPLARI
1. - Trabzon Milletvekili Ali Naci Tuncer'in, Batum tren
yoluna ilişkin Başbakandan sözlü soru önergesi (6/948)
BAŞKAN - Soruyu
cevaplandıracak Sayın Bakan?.. Yok.
Ertelenmiştir.
Sayın milletvekilleri,
gündemin başlangıcında Sayın Adalet Bakanının bir isteminin olduğunu ifade
etmiş ve İçtüzüğün 98 inci maddesi gereğince gereğini yapacağımı belirtmiştim. 
Şimdi, gündemin
"Sözlü Sorular" kısmının 2 nci, 3 üncü ve 26 ncı sıralarında bulunan
sözlü soru önergelerini okutacağım; Sayın Bakan bunları arka arkaya, birlikte
cevaplandıracaklardır.
2. - Trabzon Milletvekili Ali Naci Tuncer'in, aftan
yararlanacaklara ilişkin Başbakandan sözlü soru önergesi ve Adalet Bakanı
Hikmet Sami Türk’ün cevabı (6/949) 
3. - Trabzon Milletvekili Ali Naci Tuncer'in, Af kanunu
tasarısının öncelikle ele alınacak olmasına ilişkin Başbakandan sözlü soru önergesi
ve Adalet Bakanı Hikmet Sami Türk’ün cevabı (6/950) 
4. - Bursa
Milletvekili Faruk Çelik’in, personel atamalarına ilişkin Adalet Bakanından
sözlü soru önergesi ve Adalet Bakanı Hikmet Sami Türk’ün cevabı (6/986)
BAŞKAN - Soru
önergelerini okutuyorum:
Türkiye Büyük Millet
Meclisi Başkanlığına
Aşağıdaki sorumun
Başbakan Sayın Bülent Ecevit tarafından sözlü olarak cevaplandırılması
hususunda gereğini arz ederim.
Saygılarımla.
  Ali
Naci Tuncer
  Trabzon
Af yasası çıkarsa, aftan
yararlanıp hürriyetlerine kavuşanların yeniden suç işlememeleri için, iş,
barınma ve eğitim hususlarında hükümetinizin herhangi bir programı var mıdır?
Türkiye Büyük Millet
Meclisi Başkanlığına
Aşağıdaki sorumun
Başbakan Sayın Bülent Ecevit tarafından sözlü olarak cevaplandırılması
hususunda gereğini arz ederim.
Saygılarımla.
  Ali
Naci Tuncer
  Trabzon
Mahallî İdareler Kanunu,
Medenî Kanun, Ceza Kanunu gibi temel kanunlar Türkiye Büyük Millet Meclisi
gündemine getirilmezken, af kanun tasarısının Türkiye Büyük Millet Meclisi
gündemine hemen getirileceğini ifade ettiniz. Bundan ne fayda mütalaa
ediyorsunuz?
Türkiye Büyük Millet
Meclisi Başkanlığına
Aşağıdaki sorularımın
Adalet Bakanı Sayın Hikmet Sami Türk tarafından sözlü olarak
cevaplandırılmasını arz ederim.
  Faruk
Çelik
  Bursa
1- Göreve geldiğiniz
tarihten bu tarihe kadar Bakanlığınıza bağlı kurumlarda kaç genel müdürünüz
görevden alınmıştır veya görev yeri değiştirilmiştir?
2- Göreve geldiğiniz
tarihten bu tarihe kadar kaç daire başkanınız görevden alınmıştır veya görev
yeri değiştirilmiştir?
3- Göreve geldiğiniz
tarihten bu tarihe kadar kaç hâkim görevden alınmıştır veya görev yeri
değiştirilmiştir?
4- Göreve geldiğiniz
tarihten bu tarihe kadar kaç şube müdürünüz görevden alınmıştır veya görev yeri
değiştirilmiştir?
5- Göreve geldiğiniz
tarihten bu tarihe kadar kaç idareci veya memur belediyelerden kurumunuza geçiş
yapmıştır?
6- Göreve geldiğiniz
tarihten bu tarihe kadar kaç memurunuz görevden alınmıştır?
7- Göreve geldiğinizden
bu tarihe kadar kaç memurunuz kendi isteği dışında tayin edilmiştir?
BAŞKAN - Evet, 2 nci, 3
üncü ve 26 ncı sıralardaki soruları peş peşe cevaplandırmak üzere, Sayın Adalet
Bakanı Hikmet Sami Türk; buyurun.
ADALET BAKANI HİKMET SAMİ
TÜRK (Trabzon) - Sayın Başkan, değerli milletvekilleri; Sayın Başbakana
yöneltilen ve Bakanlığımızca cevaplandırılması istenilen Trabzon Milletvekili
Ali Naci Tuncer'in, af kanunu tasarısından yararlanacak kişilerin topluma
kazandırılmasına ilişkin (6/949) esas numaralı soru önergesi ile af kanunu tasarısına
ilişkin (6/950) esas numaralı soru önergesine cevap vermek üzere huzurunuza
gelmiş bulunuyorum; hepinizi saygıyla selamlıyorum. 
Bilindiği gibi af,
kişisel, toplumsal veya ekonomik nitelikli çeşitli nedenlerle suç işlemiş
insanların topluma yeniden üretken bireyler olarak kazandırılması yollarından
biridir. Çağdaş ceza hukuku, suç işleyenlerden intikam almak anlayışına
dayanmamaktadır. Çağdaş ceza hukuku, suç işleyenlerin ıslah edilerek topluma
yeniden kazandırılması düşüncesine dayanır; af da, çeşitli ülkelerde ve bu
arada Türkiye'de, zaman zaman bu çerçeve içerisinde başvurulan bir yoldur. 
Anayasamızın 87 nci
maddesine göre, af yetkisinin kullanılması, tamamıyla Türkiye Büyük Millet
Meclisinin takdirindedir. Çeşitli nedenlerle suç işlemiş insanların yeniden
topluma kazandırılması, ailelerine kavuşturulması, toplumun diğer bireyleriyle
barıştırılması amacıyla hazırlanan, 23 Nisan 1999 Tarihine Kadar İşlenen
Suçlardan Dolayı Şartla Salıverilmeye, Dava ve Cezaların Ertelenmesine Dair
Kanun Tasarısı Türkiye Büyük Millet Meclisince, 21.12.2000 tarihinde 4616
sayıyla kabul edilmiş, 22.12.2000 tarihli Resmî Gazetede yayımlanarak, aynı gün
yürürlüğe girmiştir. Ancak, kanunun 1 inci maddesinin bazı bentleri Anayasa
Mahkemesince, 18.7.2001 tarihli, esas 2001/4 ve 2001/332 sayılı kararla iptal
edilmiş olup, bu karar, 22.10.2001 tarihli Resmî Gazetede yayımlanmıştır. 
Söz konusu kararda, 1
inci maddenin 2, 4 ve 9 uncu bentlerinin iptal edilen kurallarının doğuracağı
hukuksal boşluk kamu düzenini tehdit ve kamu yararını ihlal edici nitelikte
görüldüğünden, iptal hükmünün kararın Resmî Gazetede yayımlanmasından
başlayarak altı ay sonra yürürlüğe girmesi öngörülmüştür. Bakanlığımızca,
Anayasa Mahkemesinin iptal gerekçeleri de dikkate alınarak hazırlanan kanun tasarısı
Başbakanlığa sunulmuştur. Tasarı, Anayasa Mahkemesi iptal gerekçeleri
çerçevesinde hükümler getirmekte olup, Bakanlar Kurulunca uygun görüldüğü
takdirde Türkiye Büyük Millet Meclisine sunulacaktır. 
Öte yandan Türk Kanunu
Medenîsinin tamamını gözden geçirmek ve günümüz koşullarına uygun duruma
getirmek amacıyla yapılan çalışmalar sonucunda hazırlanan Türk Medenî Kanunu
Tasarısı, Türkiye Büyük Millet Meclisince 22.11.2001 günü 4721 sayıyla kabul
edilmiş ve 1 Ocak 2002 günü yürürlüğe girmiştir.
Türk Ceza Kanunu Tasarısı
üzerinde çalışmalar devam etmektedir.
Mahallî idareler
reformuyla ilgili kanun tasarısı ise, halen Türkiye Büyük Millet Meclisi
İçişleri Komisyonunda görüşülmektedir.
Cezaevlerinde hükümlülere
yönelik ıslah çalışmalarının, onların cezaevlerinden tahliyelerinden sonra da
farklı bir boyutta sürdürülerek yeniden topluma kazandırılmalarını sağlamak
amacıyla Bakanlığımız, tahliye edilen eski hükümlülerin topluma yeniden
uyumları, geçimlerini kimseye muhtaç olmadan sürdürebilmeleri ve asgarî yaşam
standardında yaşayabilmeleri için konumlarına uygun iş alanlarını tespit
ederek, işe yerleştirilmelerine yardımcı olmak üzere, ilgili kurum ve
kuruluşlarla işbirliği yapmaktadır. İşe yerleştirme işlemleri, eski
hükümlülerin kayıtlı oldukları Türkiye İş Kurumu şube ve büroları aracılığıyla
1475 sayılı İş Kanununun 25 inci maddesine ve bu maddeye dayanılarak çıkarılan
Eski Hükümlülerin İstihdamı Hakkında Tüzük hükümleri uyarınca yapılmaktadır.
4616 sayılı kanun hükümlerine göre tahliye edilen hükümlüler de, İş Kanunu ve
anılan tüzük hükümlerinden yararlanabilirler. 
İş Kanununun 25 inci
maddesinin (b) bendine göre, işverenler, 50 veya daha fazla işçi
çalıştırdıkları işyerlerinde yüzde 3 oranında eski hükümlüyü mesleklerine uygun
bir işte çalıştırmakla yükümlü bulunmaktadırlar. Bu maddeye aykırı hareket eden
işveren veya vekiline İş Kanununun 98 inci maddesinin (c) bendi uyarınca idarî
para cezası verilmesi hükme bağlanmıştır. Bu bent uyarınca, tahsil edilen para
cezalarının, Türkiye İş Kurumu Genel Müdürlüğü bütçesinin Maliye Bakanlığınca
açılacak özel tertibine gelir kaydedileceği, bu hesapta toplanan paraların
özürlü ve eski hükümlülerin meslekî eğitim ve meslekî rehabilitasyonu, kendi
işini kurma ve bu gibi projelerde kullanılmak üzere iş kurumuna aktarılması
öngörülmektedir.
647 sayılı Cezaların
İnfazı Hakkında Kanunun ek 4 üncü maddesinde "infaz kurumlarından tahliye
edilen meslek ve sanat sahiplerine Türkiye Halk Bankasınca, meslek edinme
kredisi verilebilir" hükmü yer almaktadır. Bu maddenin işlerlik kazanması
için, Türkiye Halk Bankası yetkilileriyle yapılan görüşmelerde, bankada bu
amaçla fon oluşturulması gerektiği bildirilmiş olup, konuyla ilgili çalışmalar
devam etmektedir. 
3294 Sosyal Yardımlaşma
ve Dayanışmayı Teşvik Kanununun 2 nci maddesiyle maddî durumu kötü olan eski
hükümlülere aynî ve nakdî yardım yapılabilmektedir. 
Sayın Başkan, değerli
milletvekilleri; şimdi de, Bursa Milletvekili Faruk Çelik'in, personel
atamalarına ilişkin (6/986) esas numaralı soru önergesine cevap vermek istiyorum.

Göreve başladığım
29.5.1999 tarihinden bugüne kadar, 2 genel müdürün müsteşar yardımcılığına
getirilmesi, 1 genel müdürün yaş haddinden, 1 genel müdürün isteği üzerine
emekli olması, 2992 sayılı Adalet Bakanlığının Teşkilat ve Görevleri Hakkında
Kanunda yapılan değişiklik sonucunda 2 yeni Genel Müdürlüğün kurulması
nedeniyle bu görevlere atama yapılmıştır. 
Teftiş Kurulu Başkanının
Yargıtay üyeliğine seçilmesi nedeniyle vekâleten yürütülen Teftiş Kurulu
Başkanlığına asaleten atama yapılmıştır. Atanan bu Teftiş Kurulu Başkanı ile 1
genel müdürün Yargıtay üyeliğine seçilmesi, 1 genel müdürün de yaş haddinden
emekliye ayrılması nedeniyle yerlerine vekâleten görevlendirme yapılmıştır. 
Bağımsız daire
başkanlarından 1'i boş bulunan müsteşar yardımcılığına atanmıştır. Vekâleten
yürütülen ve boş bulunan 3 bağımsız daire başkanlığı ile yeni kurulan 1
bağımsız daire başkanlığına atamalar yapılmıştır. 
Ayrıca, bağımsız olmayan
daire başkanlıklarına, 2'si asaleten, 9'u vekâleten olmak üzere, toplam 11
atama yapılmıştır.
Hâkimler ve Savcılar
Yüksek Kurulunca, 2 daire başkanı Ankara hâkimliğine, 2 daire başkanı da,
istekleri üzerine, Yargıtay Cumhuriyet Savcılığına atanmışlardır. 
Teknik İşler Dairesi
Başkanı, isteği üzerine, Araştırma, Planlama ve Koordinasyon Kurulu
Başkanlığında başka bir göreve atanmıştır. 
29.5.1999 tarihinden
bugüne kadar, adlî ve idarî yargıda 5 017 hâkim ve cumhuriyet savcısının naklen
atamaları, 2802 sayılı Hâkimler ve Savcılar Kanununa göre, Hâkimler ve Savcılar
Yüksek Kurulunca yapılmıştır. 
Aynı süre içerisinde,
adlî ve idarî yargıda 1 699 hâkim ve cumhuriyet savcısı adayı, adçekme
sonucunda, hâkim ve cumhuriyet savcısı olarak atanmıştır.
Adlî Tıp Kurumu Başkanı,
hakkında yapılan soruşturma sonucunda disiplin cezası aldığından, aynı yerde
başka bir göreve atanmış, boşalan başkanlığa asaleten atama yapılmıştır. Başkan
yardımcısı, kendi isteği üzerine, aynı yerde başka bir göreve atanmış, yerine
asaleten atama yapılmıştır.
Ayrıca, Morg İhtisas
Dairesi Başkanı ile Biyoloji İhtisas Dairesi Başkanı, kendi istekleri üzerine,
başka görevlere atanmışlardır.
Yine, Adlî Tıp Kurumunda
çalışan 1 görevli, ihtiyaç nedeniyle, Başbakanlıktan izin alınmak suretiyle,
hizmet gereği olarak, başka yere atanmıştır. 
Yapılan sınav sonucunda,
belediyelerde çalışan 4 doktor, Adlî Tıp Kurumu Başkanlığı asistanlığına
atanmışlardır. 
29.5.1999'dan 23.1.2002
tarihine kadar geçen süre içerisinde, çeşitli unvanlarla görevli 29 kişinin,
disiplin suçları nedeniyle, bağlı bulundukları Adalet Komisyonu tarafından devlet
memurluğunun sona erdirilmesine ilişkin komisyon kararları ile 36 kişinin
görevlerinden çekilmiş sayılmalarına ilişkin komisyon kararları Bakanlığımızca
onaylanmıştır. 
Bakanlık merkez
teşkilatında görev yapan 7 şube müdürünün Bakanlık merkez teşkilatı içinde
görev yerleri değiştirilmiştir. 
Yine, Bakanlığımız merkez
teşkilatında görev yapan bir şoförün görevine, Devlet Memurları Kanununun 98
inci maddesinin (b) bendi gereğince son verilmiştir. 
Bakanlığımız merkez
teşkilatında çeşitli unvanlarla görevli 14 personelin resen, 7 personelin de
Adalet Bakanlığı Memur, Sınav, Atama ve Nakil Yönetmeliğinin 43 üncü maddesi
gereğince, hizmet gereği, adliyelere atamaları yapılmıştır. 
Taşra teşkilatında
çalışan 95 görevlinin bağlı bulundukları Adalet Komisyonlarının teklifi
üzerine, yargı çevresi dışında başka yerlere atamaları yapılmıştır.
Öte yandan, 657 sayılı
Devlet Memurları Kanununun 76 ve Adalet Bakanlığı Memur, Sınav, Atama ve Nakil
Yönetmeliğinin 43 üncü maddesi uyarınca, Bakanlığımız Ceza ve Tevkifevleri
Genel Müdürlüğü, merkez teşkilatı personeli hariç, bu genel müdürlüğe bağlı
olarak çeşitli unvanlarda çalışan personelden hizmet gereği olarak başka
yerlere atananların sayısı 605, disiplinsizlik, devamsızlık ve devlet memurluğu
görevini yürütmeye engel mahkûmiyetlerinden dolayı görevine son verilenlerin
sayısı ise 109'dur. 
Bilgilerinize arz eder,
Yüce Meclisi saygıyla selamlarım. (DSP sıralarından alkışlar) 
BAŞKAN - Teşekkür ederiz
Sayın Bakan. 
5. - Trabzon Milletvekili Ali Naci Tuncer'in, Bakanlar
Kurulu'nda değişiklik yapılıp yapılmayacağına ilişkin Başbakandan sözlü soru
önergesi (6/951)
BAŞKAN - Soruyu
cevaplandıracak Sayın Bakan?.. Yok. 
Ertelenmiştir. 
6. - Aksaray Milletvekili Murat Akın'ın, öğretmen
atamalarına ilişkin Millî Eğitim Bakanından sözlü soru önergesi (6/952)
BAŞKAN - Soruyu
cevaplandıracak Sayın Bakan?.. Yok. 
Ertelenmiştir.
7. - Trabzon Milletvekili Ali Naci Tuncer'in, Samsun-Hopa
duble yoluna ilişkin Başbakandan sözlü soru önergesi (6/954)
BAŞKAN - Soruyu cevaplandıracak
Sayın Bakan?.. Yok.
Ertelenmiştir.
Sayın milletvekilleri,
gündemin "Sözlü Sorular" kısmının 7 nci sırasında, 10 ilâ 17 nci
sıralarında, 34 üncü sırasında, 53 üncü sırasında ve 265 inci sırasında yer
alan soruları okutacağım; bu soruları, Devlet Bakanımız Sayın Recep Önal peş
peşe cevaplandıracaklardır.
 8. - İstanbul
Milletvekili Osman Yumakoğulları'nın, bazı kamu bankalarının giderlerine ve
reklam harcamalarına ilişkin Başbakandan sözlü soru önergesi ve DevletBakanı
Recep Önal’ın cevabı (6/958)
 9. - İstanbul
Milletvekili Osman Yumakoğulları'nın, Tasarruf Mevduatı Sigorta Fonu'na
devredilen İnterbank'a ilişkin Başbakandan sözlü soru önergesi ve DevletBakanı
Recep Önal’ın cevabı (6/961)
10. - İstanbul Milletvekili Osman Yumakoğulları'nın, Tasarruf
Mevduatı Sigorta Fonu'na devredilen Bank Ekspres'e ilişkin Başbakandan sözlü
soru önergesi ve DevletBakanı Recep Önal’ın cevabı (6/962)
11. - İstanbul Milletvekili Osman Yumakoğulları'nın,
Tasarruf Mevduatı Sigorta Fonu'na devredilen Bank Kapital'e ilişkin Başbakandan
sözlü soru önergesi ve DevletBakanı Recep Önal’ın cevabı (6/963)
12. - İstanbul Milletvekili Osman Yumakoğulları'nın,
Tasarruf Mevduatı Sigorta Fonu'na devredilen Yaşarbank'a ilişkin Başbakandan
sözlü soru önergesi ve DevletBakanı Recep Önal’ın cevabı (6/964)
13. - İstanbul Milletvekili Osman Yumakoğulları'nın,
Tasarruf Mevduatı Sigorta Fonu'na devredilen Etibank'a ilişkin Başbakandan
sözlü soru önergesi ve DevletBakanı Recep Önal’ın cevabı (6/965)
14. - İstanbul Milletvekili Osman Yumakoğulları'nın,
Tasarruf Mevduatı Sigorta Fonu'na devredilen Esbank'a ilişkin Başbakandan sözlü
soru önergesi ve DevletBakanı Recep Önal’ın cevabı (6/966)
15. - İstanbul Milletvekili Osman Yumakoğulları'nın,
Tasarruf Mevduatı Sigorta Fonu'na devredilen Egebank'a ilişkin Başbakandan
sözlü soru önergesi ve DevletBakanı Recep Önal’ın cevabı (6/967)
16. - İstanbul Milletvekili Osman Yumakoğulları'nın,
Tasarruf Mevduatı Sigorta Fonu'na devredilen Yurtbank'a ilişkin Başbakandan
sözlü soru önergesi ve DevletBakanı Recep Önal’ın cevabı (6/968)
17. - Bursa Milletvekili Faruk Çelik'in, personel
atamalarına ilişkin Devlet Bakanı ve Başbakan Yardımcısından sözlü soru
önergesi ve DevletBakanı Recep Önal’ın
cevabı (6/997)
18. - Kayseri Milletvekili Sadık Yakut'un, Tasarruf Mevduatı
Sigorta Fonu'na devredilen bankalara Halk Bankası'ndan verilen kredilere
ilişkin Devlet Bakanı ve Başbakan Yardımcısından sözlü soru önergesi ve
DevletBakanı Recep Önal’ın cevabı (6/1040)
19. - Bursa
Milletvekili Ahmet
Sünnetçioğlu'nun, DMS ve DİS sınavlarında başarılı olanlardan ne kadarının
hangi kurumlara yerleştirildiğine ilişkin Devlet Bakanından sözlü soru önergesi
ve DevletBakanı Recep Önal’ın cevabı (6/1321)
BAŞKAN - Soru
önergelerini okutuyorum:
Türkiye Büyük Millet
Meclisi Başkanlığına
Aşağıdaki sorularımın
Başbakan Sayın M. Bülent Ecevit tarafından sözlü olarak cevaplandırılmasını arz
ederim.
Saygılarımla.
  Osman
Yumakoğulları
  İstanbul
Soru 1- Ziraat Bankası,
Halk Bankası, Vakıflar Bankası ve Emlak Bankasının 1997, 1998, 1999 ve 2000
yıllarına ait zararları ne kadardır; yıllar itibariyle açıklar mısınız?
Soru 2- Söz konusu dört
kamu bankasının zararları hangi kalemlerden oluşmaktadır?
Soru 3- Yukarıda
belirtilen kamu bankalarının 1997, 1998, 1999 ve 2000 yıllarına ait giderleri
ne kadardır; yıllar itibariyle ve ayrı ayrı açıklar mısınız?
Soru 4- Söz konusu kamu
bankalarının reklam payı, yazılı ve görsel basın kuruluşlarından hangilerine ne
kadar verilmiştir?
Soru 5- Halk Bankası,
Ziraat Bankası, Emlak Bankası ve Vakıflar Bankasının reklam giderleri toplam
harcamalar içerisindeki payı ne kadardır; ayrı ayrı açıklar mısınız?
Soru 6- Özelleştirme
kapsamında özelleştirilen bankalar taahhütlerini zamanında yerine getirmişler
midir? Tasarruf Mevduatı Sigorta Fonuna devredilen bankalardan taahhütlerini
zamanında yerine getirmeyen bankalar var mıdır? Taahhütlerini zamanında yerine
getirmeyen bankalar hakkında nasıl bir işlem yapılmıştır?
Türkiye Büyük Millet
Meclisi Başkanlığına
Aşağıdaki sorularımın
Başbakan Sayın M. Bülent Ecevit tarafından sözlü olarak cevaplandırılmasını arz
ederim.
Saygılarımla.
  Osman
Yumakoğulları
  İstanbul
Soru 1- Interbankın
Tasarruf Mevduatı Sigorta Fonuna devredildiği tarihteki zararı ne kadardır?
Soru 2- Interbanktan
hangi firmalara, ne kadar kredi veya başka yöntemle para aktarılmıştır? Bu
krediler içerisinde banka sahibinin firmalarına aktarılan para var mıdır? Var
ise, ne kadardır?
Soru 3- Interbank kamu
bankalarından teminat veya kredi kullanmış mıdır? Kullandı ise, ayrı ayrı
açıklar mısınız?
Soru 4- Tasarruf Mevduatı
Sigorta Fonuna devredilen Interbanktan siyasîlere veya bürokratlara kredi veya
başka ad altında para verilmiş midir? Var ise, kimler olduğu ve miktarları
nedir?
Türkiye Büyük Millet
Meclisi Başkanlığına
Aşağıdaki sorularımın
Başbakan Sayın M. Bülent Ecevit tarafından sözlü olarak cevaplandırılmasını arz
ederim.
Saygılarımla.
  Osman
Yumakoğulları
  İstanbul
Soru 1- Bank Ekspresin
Tasarruf Mevduatı Sigorta Fonuna devredildiği tarihteki zararı ne kadardır?
Soru 2- Bank Ekspresten
hangi firmalara, ne kadar kredi veya başka yöntemle para aktarılmıştır? Bu
krediler içerisinde banka sahibinin firmalarına aktarılan para var mıdır? Var
ise, ne kadardır?
Soru 3- Bank Ekspres kamu
bankalarından teminat veya kredi kullanmış mıdır? Kullandı ise, ayrı ayrı
açıklar mısınız?
Soru 4- Tasarruf Mevduatı
Sigorta Fonuna devredilen Bank Ekspresten siyasîlere veya bürokratlara kredi
veya başka ad altında para verilmiş midir? Var ise, kimler olduğu ve miktarları
nedir?
Türkiye Büyük Millet
Meclisi Başkanlığına
Aşağıdaki sorularımın
Başbakan Sayın M. Bülent Ecevit tarafından sözlü olarak cevaplandırılmasını arz
ederim.
Saygılarımla.
  Osman
Yumakoğulları
  İstanbul
Soru 1- Bank Kapitalin
Tasarruf Mevduatı Sigorta Fonuna devredildiği tarihteki zararı ne kadardır?
Soru 2- Bank Kapitalden
hangi firmalara, ne kadar kredi veya başka yöntemle para aktarılmıştır? Bu
krediler içerisinde banka sahibinin firmalarına aktarılan para var mıdır? Var
ise, ne kadardır?
Soru 3- Bank Kapital kamu
bankalarından teminat veya kredi kullanmış mıdır? Kullandı ise, ayrı ayrı
açıklar mısınız?
Soru 4- Tasarruf Mevduatı
Sigorta Fonuna devredilen Bank Kapitalden siyasîlere veya bürokratlara kredi
veya başka ad altında para verilmiş midir? Var ise, kimler olduğu ve miktarları
nedir? 
Türkiye Büyük Millet
Meclisi Başkanlığına
Aşağıdaki sorularımın
Başbakan Sayın M. Bülent Ecevit tarafından sözlü olarak cevaplandırılmasını arz
ederim.
Saygılarımla.
  Osman
Yumakoğulları
  İstanbul
Soru 1- Yaşarbankın
Tasarruf Mevduatı Sigorta Fonuna devredildiği tarihteki zararı ne kadardır?
Soru 2- Yaşarbanktan
hangi firmalara, ne kadar kredi veya başka yöntemle para aktarılmıştır? Bu
krediler içerisinde banka sahibinin firmalarına aktarılan para var mıdır? Var
ise, ne kadardır?
Soru 3- Yaşarbank, kamu
bankalarından teminat veya kredi kullanmış mıdır? Kullandı ise, ayrı ayrı
açıklar mısınız?
Soru 4- Tasarruf Mevduatı
Sigorta Fonuna devredilen Yaşarbanktan siyasilere veya bürokratlara kredi veya
başka ad altında para verilmiş midir? Var ise, kimler olduğu ve miktarları
nedir?
Türkiye Büyük Millet
Meclisi Başkanlığına
Aşağıdaki sorularımın
Başbakan Sayın M. Bülent Ecevit tarafından sözlü olarak cevaplandırılmasını arz
ederim.
Saygılarımla.
  Osman
Yumakoğulları
  İstanbul
Soru 1- Etibankın
Tasarruf Mevduatı Sigorta Fonuna devredildiği tarihteki zararı ne kadardır?
Soru 2- Etibanktan hangi
firmalara, ne kadar kredi veya başka yöntemle para aktarılmıştır? Bu krediler
içerisinde banka sahibinin firmalarına aktarılan para var mıdır? Var ise, ne
kadardır?
Soru 3- Etibank, kamu
bankalarından teminat veya kredi kullanmış mıdır? Kullandı ise, ayrı ayrı
açıklar mısınız?
Soru 4- Tasarruf Mevduatı
Sigorta Fonuna devredilen Etibanktan siyasilere veya bürokratlara kredi veya
başka ad altında para verilmiş midir? Var ise, kimler olduğu ve miktarları
nedir?
Türkiye Büyük Millet
Meclisi Başkanlığına
Aşağıdaki sorularımın
Başbakan Sayın M. Bülent Ecevit tarafından sözlü olarak cevaplandırılmasını arz
ederim.
Saygılarımla.
  Osman
Yumakoğulları
  İstanbul
Soru 1- Esbankın Tasarruf
Mevduatı Sigorta Fonuna devredildiği tarihteki zararı ne kadardır?
Soru 2- Esbanktan hangi
firmalara, ne kadar kredi veya başka yöntemle para aktarılmıştır? Bu krediler
içerisinde banka sahibinin firmalarına aktarılan para var mıdır? Var ise, ne
kadardır?
Soru 3- Esbank, kamu
bankalarından teminat veya kredi kullanmış mıdır? Kullandı ise, ayrı ayrı
açıklar mısınız?
Soru 4- Tasarruf Mevduatı
Sigorta Fonuna devredilen Esbanktan siyasilere veya bürokratlara kredi veya
başka ad altında para verilmiş midir? Var ise, kimler olduğu ve miktarları
nedir?
Türkiye Büyük Millet
Meclisi Başkanlığına
Aşağıdaki sorularımın
Başbakan Sayın M. Bülent Ecevit tarafından sözlü olarak cevaplandırılmasını arz
ederim.
Saygılarımla.
  Osman
Yumakoğulları
  İstanbul
Soru 1- Egebankın
Tasarruf Mevduatı Sigorta Fonuna devredildiği tarihteki zararı ne kadardır?
Soru 2- Egebanktan hangi
firmalara, ne kadar kredi veya başka yöntemle para aktarılmıştır? Bu krediler
içerisinde banka sahibinin firmalarına aktarılan para var mıdır? Var ise, ne
kadardır?
Soru 3- Egebank, kamu
bankalarından teminat veya kredi kullanmış mıdır? Kullandı ise, ayrı ayrı
açıklar mısınız?
Soru 4- Tasarruf Mevduatı
Sigorta Fonuna devredilen Egebanktan siyasilere veya bürokratlara kredi veya
başka ad altında para verilmiş midir? Var ise, kimler olduğu ve miktarları
nedir?
Türkiye Büyük Millet
Meclisi Başkanlığına
Aşağıdaki sorularının
Başbakan Sayın M. Bülent Ecevit tarafından sözlü olarak cevaplandırılmasını arz
ederim.
  Osman
Yumakoğulları
  İstanbul
Soru 1- Yurtbankın
Tasarruf Mevduatı Sigorta Fonuna devredildiği tarihteki zararı ne kadardır?
Soru 2- Yurtbanktan hangi
firmalara, ne kadar kredi veya başka yöntemle para aktarılmıştır? Bu krediler
içerisinde banka sahibinin firmalarına aktarılan para var mıdır? Var ise, ne
kadardır?
Soru 3- Yurtbank, kamu
bankalarından teminat veya kredi kullanmış mıdır? Kullandı ise, ayrı ayrı
açıklar mısınız?
Soru 4- Tasarruf Mevduatı
Sigorta Fonuna devredilen Yurtbanktan siyasilere veya bürokratlara kredi veya
başka ad altında para verilmiş midir? Var ise, kimler olduğu ve miktarları
nedir?
Türkiye Büyük Millet
Meclisi Başkanlığına
Aşağıdaki sorularımın
Devlet Bakanı Sayın Hüsamettin Özkan tarafından sözlü olarak cevaplandırılmasını
arz ederim.
  Faruk
Çelik
  Bursa
1- Göreve geldiğiniz
tarihten bu tarihe kadar, bakanlığınıza bağlı kurumlarda kaç genel müdürünüz
görevden alınmıştır veya görev yeri değiştirilmiştir?
2- Göreve geldiğiniz
tarihten bu tarihe kadar, kaç daire başkanınız görevden alınmıştır veya görev
yeri değiştirilmiştir? 
3- Göreve geldiğiniz
tarihten bu tarihe kadar varsa, kaç il ve ilçe müftüsü görevden alınmıştır veya
görev yeri değiştirilmiştir?
4- Göreve geldiğiniz
tarihten bu tarihe kadar, kaç şube müdürünüz görevden alınmıştır veya görev
yeri değiştirilmiştir?
5- Göreve geldiğiniz
tarihten bu tarihe kadar, kaç idareci veya memur belediyelerden kurumunuza
geçiş yapmıştır?
6- Göreve geldiğinizden
bu tarihe kadar, kaç memurunuz görevden alınmıştır?
7- Göreve geldiğinizden
bu tarihe kadar, kaç memurunuz kendi isteği dışında tayin edilmiştir?
Türkiye Büyük Millet
Meclisi Başkanlığına
Aşağıdaki soruların
Devlet Bakanı ve Başbakan Yardımcısı Sayın Hüsamettin Özkan tarafından sözlü olarak cevaplandırılmasını
arz ederim.
Saygılarımla.
  Sadık
Yakut
  Kayseri
1- Bakanlığınız ilgili
kurumu olan Halk Bankası AŞ tarafından son bir yıl içinde Mevduat Sigorta
Fonuna devredilen bankalara ne kadar kredi verilmiştir?
2- Aynı bankalara Halk
Bankası AŞ tarafından ne kadarlık teminat mektubu verilmiştir?
Türkiye Büyük Millet
Meclisi Başkanlığına
Aşağıdaki sorularımın
Devlet Bakanı Sayın Recep Önal tarafından sözlü olarak cevaplandırılmasını arz
ederim.  20.3.2001
  Ahmet
Sünnetçioğlu
  Bursa
1- Hükümetin benimsemiş
olduğu yeni personel rejimi uyarınca DMS ve DİS sınavları kapsamında şimdiye
kadar kaç kişi müracaat etmiş, müracaat sahiplerinden ne kadarı uygulamadaki
puan barajını aşarak, sınavda başarılı olmuştur?
2- Sınavda başarılı
olanlardan ne kadarı, hangi kurumlara yerleştirilmiştir?
3- İşe yerleştirmelerde,
sınavlardaki puan sıralamasına riayet edilmiş midir? Edilmemiş ise, başka hangi
kriterler kullanılmıştır?
BAŞKAN - Soruları
yanıtlamak üzere, Devlet Bakanı Sayın Recep Önal; buyurun.
Sayın Bakanım, süreniz
sonsuz; bu kadar soru karşısında süre tanımak mümkün değil.
DEVLET BAKANI RECEP ÖNAL
(Bursa) - Teşekkür ediyorum Sayın Başkan.
Sayın Başkan, değerli
milletvekilleri; sözlerime başlamadan önce, geçmiş bayramınızı kutluyorum,
hepinize saygılar sunuyorum.
7 nci sırada yer alan
İstanbul Milletvekili Sayın Osman Yumakoğulları'nın bazı kamu bankalarının
giderlerine ve reklam harcamalarına ilişkin olarak Başbakanımız Sayın Bülent
Ecevit'e yönelttiği (6/958) sayılı sözlü soru önergesini cevaplandıracağım.
Sayın Başkan, değerli
milletvekilleri; Ziraat Bankası, Halk Bankası ve Vakıflar Bankasının soruda
belirtilen yıllarda zararları bulunmamaktadır. Sadece Türkiye Emlak Bankası,
1997 ve 1998 yılları faaliyetini zararla kapatmıştır. Ancak, burada kastedilen
görevlendirme zararı ise, bunlar da, çeşitli kararnamelerle anılan bankalara
verilen görevlerin uygulanmasından kaynaklanan Hazineden alacaklarıdır.
Emlak Bankasının söz
konusu yıllar itibariyle zararları, faiz geliri ile faiz gideri, faizdışı gelirleri
ile faizdışı giderleri ve bunlar sonucu toplam gelirle ile toplam giderler
arasındaki olumsuz farktan kaynaklanmaktadır.
Toplam giderlere
baktığımızda, 1999 yılı itibariyle, Ziraat Bankasının -trilyon Türk lirası
olarak- 5 336, Türkiye Halk Bankasının -gene trilyon Türk Lirası olarak- 3 500,
Türkiye Emlak Bankasının -aynen- 1 747, Vakıflar Bankasının 885 trilyon lira
toplam gideri bulunmaktadır.
Reklam harcamalarının
toplam harcamalar içindeki payına baktığımızda, Eylül-Ekim 2000 itibariyle, Ziraat
Bankası yüzbinde 1, Halk Bankası binde 1, Emlak Bankası onbinde 3, Vakıflar
Bankası onbinde 84'tür.
Özelleştirme İdaresi
Başkanlığından sorulara alınan cevaplar: 1989-1997 yıllarını kapsayan dönemde,
özelleştirme kapsamı ve programına alınan kamu bankalarından Çaybank Anonim
Şirketinde bulunan yüzde 49 kamu iştirak payı 1992 yılında, Şekerbank Anonim
Şirketinde bulunan yüzde 10 kamu iştirak payı 1993 yılında, Sümerbank Anonim
Şirketinde bulunan yüzde 100 kamu payı 1995 yılında, Anadolubank Anonim Şirketinde
bulunan yüzde 100 kamu payı 1997 yılında, Denizbank Anonim Şirketinde bulunan
yüzde 100 kamu payı 1997 yılında, Etibank Anonim Şirketinde bulunan yüzde 100
kamu payı 1998 yılında gerçekleştirilen blok hisse senedi satışı uygulamaları
çerçevesinde tümüyle özelleştirilmiştir.
Bu bankalardan Çaybank,
Şekerbank ve Sümerbank hisselerini devralan alıcılar, satış sözleşmelerinde
hükme bağlanan tüm yükümlülüklerini vade tarihlerinde yerine getirmişlerdir.
Anadolubank ve Etibank
hisselerini devralan alıcılar, satış sözleşmelerinde hükme bağlanan ödemelere
ilişkin tüm yükümlülüklerini vade tarihlerinde yerine getirmişlerdir.
Bu iki bankanın satış
sözleşmesi uyarınca alıcıların sözleşme tarihini izleyen beş yıl süreyle banka
faaliyetlerine ilişkin bilgileri idareye verme taahhütleri ise devam
etmektedir. Alıcılardan, altışar aylık periyotlar halinde, düzenli olarak
faaliyet bilgileri alınmaktadır.
Denizbank Anonim
Şirketinde bulunan yüzde 100 oranındaki kamu hissesi, 29.5.1997 tarihinde
imzalanan satış sözleşmesi çerçevesinde 66 milyon Amerikan Doları bedelle Zorlu
Holding Anonim Şirketine satılmıştır. 
Özelleştirme kapsamı ve
programına alınan diğer iki bankadan Türkiye Sınai Kalkınma Bankası Anonim
Şirketinde bulunan yüzde 8,24 kamu payı, Mart 1991-Ağustos 1993 tarihlerini
kapsayan dönemde, İstanbul Menkul Kıymetler Borsasında, hisse senedi satışı
yoluyla, tümüyle özelleştirilmiştir.
Türkiye İş Bankası Anonim
Şirketinde kapsama alınan yüzde 12,302 oranındaki kamu payının ise yüzde
12,295'lik bölümü, Mayıs 1998'de yurtiçi ve yurtdışı piyasalarda halka arz
yoluyla satılmıştır. Türkiye İş Bankası Anonim Şirketinde, halen, özelleştirme
kapsamında binde 7 oranında idare hissesi bulunmaktadır. 
Aynı konuda Bankacılık
Düzenleme ve Denetleme Kurumundan alınan bilgiler şöyledir: Tasarruf Mevduatı
Sigorta Fonuna devredilen bankaların, taahhütlerini yerine getirememesi
nedeniyle haklarında, 4389 sayılı Bankalar Kanununun 14 üncü maddesinin 3
numaralı fıkrası ve bu fıkranın gerektirdiği diğer hükümlerin uygulandığı açıktır.
Ayrıca, bu bankalardan,
ortaklarının kendi lehlerine kaynak kullanması nedeniyle zarara uğrayanlar
hakkında, aynı maddenin 4 numaralı fıkrası da uygulanmıştır.
Sayın Başkan, değerli
milletvekilleri; gündemde yer alan sözlü soruların yoğunluğu dikkate alınarak,
önergenin güncelliğini kaybetmeden cevaplandırılabilmesini teminen, burada arz
ettiğim cevapların, yazılı olarak, 9.1.2001 tarih ve 1991 sayılı yazıyla
Türkiye Büyük Millet Meclisi Başkanlığına sunulmuş olduğunu da ayrıca
bilgilerinize arz eder, Yüce Meclise saygılarımı sunarım.
BAŞKAN - Teşekkür ederiz
Sayın Bakan.
DEVLET BAKANI RECEP ÖNAL
(Devamla) - Sayın Başkan, değerli milletvekilleri; gündemin 10 uncu sırasından
17 nci sırasına kadar yer alan ve İstanbul Milletvekili Sayın Osman Yumakoğullarının,
Tasarruf Mevduatı Sigorta Fonuna devredilen 8 bankayla ilgili olarak
Başbakanımız Sayın Bülent Ecevit'e yönelttiği (6 / 961, 962, 963, 964, 965,
966, 967 ve 968) sayılı sözlü soru önergelerinin cevaplarını, konularının aynı
olması nedeniyle birleştirerek, topluca arz ediyorum:
Cevaplarımızda 4389
sayılı Bankalar Kanununun 22 nci maddesinin 7 ve 8 numaralı bent hükümlerini de
dikkate almak zorunda olduğumuzu özellikle belirtmek istiyorum. 
Bilindiği gibi 4389
sayılı Bankalar Kanununun 22 nci maddesinin 7 numaralı bendinde "Bu
Kanunun uygulanmasında ve uygulanmasının denetiminde görev alanlar, görevleri
sırasında öğrendikleri bankalar ile bunları iştirakleri, kuruluşları ve
müşterilerine ait sırları bu Kanuna ve özel kanunlarına göre yetkili olanlardan
başkasına açıklayamazlar ve kendi yararına kullanamazlar. Bu yükümlülük
görevden ayrılmalarından sonra da devam eder. Bu yükümlülüğe uymayan kimseler
için bir yıldan üç yıla kadar ağır hapis ve iki milyar liradan az olmamak üzere
ağır para cezasına hükmolunur" deniliyor.
Aynı maddenin 8 inci
bendinde ise "Bankaların mensupları ve diğer görevlileri, sıfat ve
görevleri dolayısıyla öğrendikleri bankalara veya müşterilerine ait sırları bu
konuda kanunen açıkça yetkili kılınan mercilerden başkasına açıklayamazlar...
Banka ve müşterilerine ait sırları açıklayan üçüncü kişiler hakkında da aynı
cezalar uygulanır" hükmü yer almaktadır. 
Bu bağlamda sorulara
geçtiğimizde:
1- Interbank Anonim
Şirketinin, Fona devir tarihi itibariyle birikmiş zararı 400 trilyon 375 milyar
lira, grup riski 559 trilyon 452 milyar liradır. 
2- Bank Ekspres Anonim
Şirketinin, Fona devir tarihi itibariyle zararı 118 trilyon 712 milyar lira,
grup riski 108 trilyon liradır.
3- Bank Kapital Türk
Anonim Şirketinin Fona devir tarihi itibariyle birikmiş zararı 269 trilyon 984
milyar lira, grup riski 164 trilyon 800 milyar liradır.
4- Türkiye Tütüncüler
Bankası Yaşarbank Anonim Şirketinin Fona devir tarihi itibariyle birikmiş
zararı 609 trilyon lira, grup riski 76 trilyon liradır. 
5- Etibank Anonim
Şirketinin 30.6.2000 tarihi itibariyle birikmiş zararı bankalar yeminli
murakıplarınca 313 trilyon 590 milyar lira olarak hesaplanmış olup, aynı tarih
itibariyle grup riski 111 trilyon 401 milyar liradır.
6- Eskişehir Bankası
Anonim Şirketinin Fona devir tarihi itibariyle birikmiş zararı 590 trilyon 760
milyar lira, grup riski 332 trilyon 955 milyar liradır. 
7- Egebank Anonim
Şirketinin Fona devir tarihi itibariyle birikmiş zararı 647 trilyon 194 milyar
lira, grup riski 235 trilyon 110 milyar liradır. 
8- Yurtbank Anonim
Şirketinin Fona devir tarihi itibariyle birikmiş zararı 362 trilyon 566 milyar
lira, grup riski 378 trilyon 294 milyar liradır.
Bu bankalarca açılan
kredilerin çoğunluğu, aynı bankaların hâkim sermayedar grubuna dair firmalara
kullandırılmıştır. Bu tutarlar, bankaların fon açık ve fazlasına göre, çeşitli
kesitler itibariyle, sürekli değişmektedir. Diğer yandan, sektördeki
bankaların, kamu-özel ayırımı gözetilmeksizin birbirlerine mevduat yapması ya
da kredi kullandırması normal bankacılık işlemlerindendir. 
Sayın Başkan, değerli
milletvekilleri; gündemde yer alan sözlü soruların yoğunluğu dikkate alınarak,
önergelerin güncelliğini yitirmeden cevaplandırılabilmesi amacıyla, burada arz
ettiğim cevapların yazılı olarak, sırasıyla, 15.12.2000 tarih ve 100 521, 100
522; 18.12.2000 tarih ve 100 975, 100 976, 100 979, 100 980; 19.12.2000 tarih
ve 101 527, 101 528 sayılı yazılarla Türkiye Büyük Millet Meclisi Başkanlığına
sunulmuş olduğunu da ayrıca bilgilerinize arz eder, Yüce Meclise saygılarımı
sunarım.
Sayın Başkan, değerli
milletvekilleri; gündemin 34 üncü sırasında
yer alan Bursa Milletvekili Sayın Faruk Çelik'in personel atamalarına
ilişkin olarak Devlet Bakanı ve Başbakan Yardımcımız Sayın Hüsamettin Özkan'a yönelttiği
(6/997) sayılı sözlü soru önergesinin cevabını arz ediyorum.
1- Diyanet İşleri
Başkanlığı, 30 Haziran 1997 tarihinden itibaren Devlet Bakanı ve Başbakan
Yardımcılığının bağlı kuruluşudur. Önerge tarihine kadar geçen süre zarfında
anılan kuruluşta gerçekleşen personel hareketleri şu şekildedir: 
"Genel müdür"
unvanlı kadro bulunmamaktadır. Herhangi bir daire başkanı görevden
alınmamıştır. Teftiş sonucu veya hizmet gereği olarak 39 il ve 129 ilçe
müftüsünün görev yeri değiştirilmiş, 1 il müftüsü ve 19 ilçe müftüsü başka
görevlere atanmıştır. Teftiş sonucu veya hizmet gereği olarak 5 şube müdürünün
görev yeri değiştirilmiştir. Bu şekilde, teftiş sonucu veya hizmet gereği
olarak görev yerleri değiştirilen personelin sayısı, toplam olarak, 193'e
ulaşmıştır. Diyanet İşleri Başkanlığına belediyelerden memur veya idareci
geçişi olmamıştır. 84'ü imam hatip,
10'u müezzin kayyım, 11'i memur ve 11'i de Kur'an kursu öğreticisi olmak üzere,
toplam, 116 personelin görevle ilişiği kesilmiştir. Diyanet İşleri
Başkanlığında 75 000'i aşkın personel bulunmaktadır. Bu kadar uzun bir sürede
çok sınırlı sayıda personel hareketinin gerçekleşmiş olması, Diyanet İşleri
Başkanlığındaki istikrarlı yönetim
anlayışının bir göstergesidir. 
Sayın Başkan, değerli
milletvekilleri; önerge tarihi itibariyle, Devlet Bakanı ve Başbakan
Yardımcılığının ilgili kuruluşu olan Türkiye Halk Bankasında ise, yine, önerge
tarihi itibariyle genel müdür değişikliği yapılmamıştır. 47 şube müdürü,
müfettiş raporları doğrultusunda, kadroları uhdelerinde kalmak suretiyle, bölge
müdürlüklerinde görevlendirilmiştir. 2 şube müdürünün ise, yapmış oldukları
usulsüzlükler nedeniyle, yüksek disiplin kurulu ve yönetim kurulu kararlarıyla
görevlerine son verilmiştir. 
Anılan dönemde, başka
kurumlardan bankaya eleman alınmamıştır. 
21 personel, usulsüz
işlemlerden ve kendilerine menfaat sağlamalarından dolayı görevden çıkarma
cezasıyla tecziye edilmiştir. 
Ayrıca, 24 personelin
hizmet sözleşmesi, 399 sayılı Kanun Hükmünde Kararnamenin ilgili hükümleri
uyarınca feshedilmiştir. 
Bankanın yıllık olağan
rotasyon işlemleri ve ihtiyaç nedeniyle 387 personelin görev yeri
değiştirilmiş; ancak, bu personelden hiçbiri tarafından, tesis edilen işlemlere
karşı itiraz edilmemiştir. 
Yüce Meclise arz ederim.
Sayın Başkan, değerli
milletvekilleri; gündemin 53 üncü sırasında yer alan, Kayseri Milletvekili
Sayın Sadık Yakut'un, Tasarruf Mevduatı Sigorta Fonuna devredilen bankalara
Halk Bankasından verilen kredilere ilişkin olarak, Devlet Bakanı ve Başbakan
Yardımcımız Sayın Hüsamettin Özkan'a yönelttiği (6/1040) sayılı sözlü soru
önergesinin cevabını arz ediyorum.
Önerge tarihinde Devlet
Bakanı ve Başbakan Yardımcılığının ilgili kuruluşu olan Türkiye Halk
Bankasından alınan, 18.12.2000 gün ve 3783 sayılı yazıda, Tasarruf Mevduatı
Sigorta Fonuna devredilmiş olan Türk Ticaret Bankası, Bank Ekspres, İnterbank,
Etibank Anonim Şirketi, Bank Kapital Türk Anonim Şirketi, Yurtbank, Egebank,
Sümerbank, Esbank ve Yaşanbanka, önerge tarihi itibariyle, Türkiye Halk Bankası
Anonim Şirketi tarafından nakdî, gayri nakdî ve benzeri şekilde olmak üzere
hiçbir kredi açılmadığı, herhangi bir risk alınmadığı ve risk doğurucu işlem
yapılmadığı bildirilmiştir. 
Saygıyla arz ederim.
Sayın Başkan, değerli
milletvekilleri; gündemin 265 inci sırasında yer alan, Bursa Milletvekili Sayın
Ahmet Sünnetçioğlu'nun DMS ve DİS sınavlarında başarılı olanlardan ne kadarının
hangi kurumlara yerleştirildiğine ilişkin (6/1321) esas numaralı sözlü soru
önergesinin cevabını arz ediyorum. 
Kamu kurum ve
kuruluşlarına alınacak memurlar ile 399 sayılı Kanun Hükmünde Kararnameye tabi
kamu iktisadî teşebbüs ve bağlı ortaklıklarına alınacak sözleşmeli personelin
sınavlarının merkezî olarak yapılması ve bu sınav sonucuna göre başarılı
olanların boş kadro ve pozisyonlara yerleştirilmesini sağlamak amacıyla, İlk
Defa Devlet Kamu Hizmeti ve Görevlerine Devlet Memuru Olarak Atanacaklar İçin
Mecburî Yeterlik ve Yarışma Sınavları Genel Yönetmeliğinde değişiklik yapılmış;
bu değişiklik, 22.2.1999 tarih ve 23619 sayılı mükerrer Resmî Gazetede yayımlanarak
yürürlüğe girmiştir. 
İlk merkezî memurluk
sınavı 17.10.1999 tarihinde, deprem nedeniyle bu sınava giremeyenler için ise
12.12.1999 tarihinde, Devlet Personel Başkanlığınca, Öğrenci Seçme ve
Yerleştirme Merkezi Başkanlığına yaptırılmıştır. İlk merkezî memurluk sınavına,
1 329 424 aday katılmış; bunlardan 392 539 aday, 70 ve daha yukarı puan alarak
başarılı olmuştur. Bugüne kadar beş defa yerleştirme işlemi yapılmış olup; bu
yerleştirmelerde, bakanlıklara 29 489, üniversitelere 6 135, müsteşarlıklar,
bakanlık ve genel müdürlüklere 17 486, askerî kurumlara 7 075, mahallî idareler
(belediyeler) ve il özel idarelerine 3 096, kamu iktisadî teşebbüsü ve bağlı
ortaklıklarına ise 9 453 olmak üzere, toplam 72 734 aday yerleştirilmiştir. 
Devlet Personel Başkanlığınca
ilan edilen boş kadro ve pozisyonlar ile bu kadro ve pozisyonlar için aranılan
niteliklere sahip olan adaylar, 12 kadro ve pozisyonu tercih ederek başvuruda
bulunmaktadırlar. Başvuruda bulunan adayların başvuru formları optik
okuyucularla okutularak bilgisayar ortamına aktarılmakta, yerleştirme işlemleri
bilgisayar ortamında gerçekleştirilmektedir. Yerleştirme işlemi, adayların
başarı puanları ile tercihleri dikkate alınarak yapıldığından, aynı ildeki aynı
kuruma ait aynı niteliklerin arandığı kadro ve pozisyonu tercih eden adaylar
arasından, puanı en yüksek olan adayın yerleştirilmesi gerçekleşmektedir. 
Devlet İşçilik Sınavı
(DİS) ile ilgili işlemler Türkiye İş Kurumu tarafından yürütüldüğünden, bu
konuda, Devlet Personel Başkanlığında, konuyla ilgili istatistikî bilgi
bulunmamaktadır. 
Sayın Başkan, değerli
milletvekilleri; gündemde yer alan sözlü soruların yoğunluğu dikkate alınarak,
önergenin güncelliğini yitirmeden cevaplandırılabilmesi amacıyla, burada arz
ettiğim cevapların, yazılı olarak, 30.3.2001 tarih ve 15/160 sayılı yazımızla
Türkiye Büyük Millet Meclisi Başkanlığına sunulmuş olduğunu ayrıca
bilgilerinize arz eder, Yüce Meclise saygılarımı sunarım. (DSP, MHP ve ANAP
sıralarından alkışlar)
Teşekkürler Sayın
Başkanım.
BAŞKAN - Teşekkürler
Sayın Bakanım.
OSMAN YUMAKOĞULLARI
(İstanbul) - Sayın Başkan, müsaade eder misiniz?
BAŞKAN - Buyurun efendim.
OSMAN YUMAKOĞULLARI
(İstanbul) - Sayın Bakana vermiş olduğu bilgilerden dolayı teşekkür ederken,
şunları da, vasıtanızla sormak istiyorum: 4389 sayılı Bankalar Kanununun 22 nci
maddesinin 7 nci bendine göre, yetkili mercilerin dışındakilere bilgi verilmesi
mümkün olmamaktadır gerekçesiyle sorularımızın tamamına net olarak cevap
alamadım. Şunu açık ve net olarak ifade ediyorum ki, Türkiye Cumhuriyeti
Devletinde, kanun koyucu konumundaki Yüce Meclisten başka herkes bu bilgilere
sahip oluyor. Kimdir; Dünya Bankası, IMF, bu arada finans kurumları, hepsi bu
malumatlara ulaşırken, bürokratlar ulaşırken, biz, maalesef ve maatteessüf,
ulaşamıyoruz. Türkiye'nin temel meselesi, hukuka dayalı, açık ve şeffaf bir
yönetime sahip olmamasıdır. Bunu arzu ediyoruz. İnşallah, bu tahakkuk ederse,
çok memnun kalacağız. 
Teşekkür ediyorum.
BAŞKAN - Teşekkür ederiz.
Buyurun Sayın Bakanım.
DEVLET BAKANI RECEP ÖNAL
(Bursa) - Ben teşekkür ediyorum soruları için.
Efendim, Bankalar
Kanunumuzda bir hüküm var, banka sırrıyla ilgili. Bu banka sırrıyla ilgili
hüküm de çok katı bir düzenleme olduğu için, sayın milletvekillerimiz
tarafından Sayın Başbakanımıza veya ilgili bakanımıza bankalarla ilgili soru
yöneltildiği zaman, bunların tümü, ilgisine göre ya Bankacılık Düzenleme ve
Denetleme Kuruluna veya Merkez Bankasına gönderilmektedir ve alınan cevaplar da
aynen yansıtılmaktadır.
Şunda kendilerine
katılmak mümkün; bankacılıkta, banka sırrının kişilerle ilgili olması lazımdır,
banka sırrının operasyonlarla ilgili olmaması gerekmektedir; modern anlayış bu
yöndedir. Operasyon sırrının, yani işlem sırrının düzenlenmesiyle ilgili bir
çalışma gerekmektedir; ama, mevcut mevzuat çerçevesinde bizim arz
edebileceğimiz bilgi, burada söylediğim kadardır.
Tekrar teşekkür ediyorum,
saygılar sunuyorum.
BAŞKAN - Teşekkür ederiz
Sayın Bakan.
20. - İstanbul Milletvekili Osman Yumakoğulları'nın, Marmara
Depreminde hasar gören okullara ilişkin Millî Eğitim Bakanından sözlü soru
önergesi (6/959)
BAŞKAN - Soruyu
cevaplandıracak Sayın Bakan?.. Yok.
Ertelenmiştir.
21. - İstanbul Milletvekili Osman Yumakoğulları'nın, et
ithalatına ilişkin Tarım ve Köyişleri Bakanından sözlü soru önergesi (6/960)
BAŞKAN - Soruyu
cevaplandıracak Sayın Bakan?.. Yok.
Ertelenmiştir.
22. - Bursa Milletvekili Faruk Çelik'in, personel
atamalarına ilişkin Tarım ve Köyişleri
Bakanından sözlü soru önergesi (6/970)
BAŞKAN - Soruyu
cevaplandıracak Sayın Bakan?.. Yok. 
Ertelenmiştir.
23. - Bursa Milletvekili Faruk Çelik'in, personel
atamalarına ilişkin Sanayi ve Ticaret
Bakanından sözlü soru önergesi (6/971)
BAŞKAN - Soruyu
cevaplandıracak Sayın Bakan?.. Yok.
Ertelenmiştir.
24. - Bursa
Milletvekili Faruk Çelik'in, personel atamalarına ilişkin Çevre Bakanından
sözlü soru önergesi ve Çevre Bakanı
Fevzi Aytekin’in cevabı (6/973)
BAŞKAN - Soruyu
cevaplandıracak Sayın Bakan?.. Hazır.
Soruyu okutuyorum:
Türkiye Büyük Millet
Meclisi Başkanlığına
Aşağıdaki sorularımın
Çevre Bakanı Sayın Fevzi Aytekin tarafından sözlü olarak cevaplandırılmasını
arz ederim.
  Faruk
Çelik
  Bursa
1-Göreve geldiğiniz
tarihten bu tarihe kadar Bakanlığınıza bağlı kurumlarda kaç genel müdürünüz
görevden alınmıştır veya görev yeri değiştirilmiştir?
2-Göreve geldiğiniz
tarihten bu tarihe kadar kaç daire başkanınız görevden alınmıştır veya görev
yeri değiştirilmiştir?
3-Göreve geldiğiniz
tarihten bu tarihe kadar kaç il müdürünüz görevden alınmıştır veya görev yeri
değiştirilmiştir?
4-Göreve geldiğiniz
tarihten bu tarihe kadar kaç şube müdürünüz görevden alınmıştır veya görev yeri
değiştirilmiştir?
5-Göreve geldiğiniz
tarihten bu tarihe kadar kaç idareci veya memur belediyelerden kurumunuza geçiş
yapmıştır?
6-Göreve geldiğinizden bu
tarihe kadar kaç memurunuz görevden alınmıştır?
7-Göreve geldiğinizden bu
tarihe kadar kaç memurunuz kendi isteği dışında tayin edilmiştir?
BAŞKAN - Soruları
yanıtlamak üzere, Çevre Bakanı Sayın Fevzi Aytekin. 
Buyurun Sayın Bakanım.
ÇEVRE BAKANI FEVZİ
AYTEKİN (Tekirdağ) - Sayın Başkan, değerli milletvekilleri; değerli arkadaşımız
Faruk Çelik, bu sözlü sorularını aynı zamanda bize yazılı olarak da sormuştu.
Kendisine yazılı olarak çok detaylı bilgi verdim, mükerrer olacağı gerekçesiyle
bu şekilde cevaplandırıyorum.

Teşekkür ediyorum.
BAŞKAN - Teşekkür ederiz
Sayın Bakan; çok kısa bir cevap aldılar.
25. - Bursa
Milletvekili Faruk Çelik'in, personel atamalarına ilişkin Millî Eğitim Bakanından sözlü soru önergesi
(6/977)
BAŞKAN - Soruyu
cevaplandıracak Sayın Bakan?.. Yok. 
Ertelenmiştir. 
26. - Bursa Milletvekili Faruk Çelik'in, personel
atamalarına ilişkin Devlet Bakanından
sözlü soru önergesi (6/978)
BAŞKAN - Soruyu
cevaplandıracak Sayın Bakan?.. Yok. 
Ertelenmiştir. 

27. - Bursa Milletvekili Faruk Çelik'in, belediyelere tahsis
edilen Hazine arazilerine ve arsa sertifikası verilen vatandaşlara ilişkin
Devlet Bakanından sözlü soru önergesi
ve Devlet Bakanı Faruk Bal’ın cevabı (6/979)
BAŞKAN - Soruyu cevaplandıracak Sayın Bakan?... Hazır.
DEVLET BAKANI FARUK BAL
(Konya) - Sayın Başkan, 25 inci
sıradaki soruyla birlikte...
BAŞKAN - Onu başlangıçta
yapmamız lazım; süremiz de doldu zaten.
Soruyu okutuyorum: 
Türkiye Büyük Millet
Meclisi Başkanlığına
Aşağıdaki sorularımın
Devlet Bakanı Sayın Faruk Bal tarafından sözlü olarak cevaplandırılmasını arz
ederim. 
  Faruk
Çelik
  Bursa
1- Bakanlığınız döneminde
ne kadar hazine arazisi hangi belediyelere tahsis edilmiştir?
2- Bakanlığınız döneminde
kaç vatandaşımız arsa sertifikası karşılığı arsa beklemektedir? 
3- Kaç vatandaşımız arsa
sertifikası karşılığı arsa sahibi olmuştur? 
BAŞKAN - Soruyu
cevaplandırmak üzere, Devlet Bakanı Sayın Faruk Bal; buyurun. 
DEVLET BAKANI FARUK BAL
(Konya) - Sayın Başkan, zatıâlinizin ve Yüce Meclisin saygıdeğer üyelerinin
kurban bayramını tebrik ediyorum ve bu açıklamayı yapma imkânı verdiği için
Bursa Milletvekili Sayın Faruk Çelik'e de teşekkürlerimi sunuyorum. 
Sayın Çelik'in birinci
sorusuna cevaben arz ediyorum: Söz konusu dönemde Arsa Ofisi Genel Müdürlüğü
tarafından belediyelere, Hazine yahut Arsa Ofisi mülkiyetindeki arazilerden
herhangi bir tahsis yapılmamıştır. Ancak, Arsa Ofisi mülkiyetinde bulunan
toplam 1 464 297 metrekarelik alan, bu taşınmazlar, toplam 1 502 617 957 000
lira karşılığında belediyelere devredilmiştir. 
Sayın Çelik'in ikinci
sorusuna cevaben arz ediyorum: Toplam 18 000 şahsın arsa edindirme sertifikası
bulunmakta iken, bu şahısların 5 421'ine arsa tahsisi yapılmıştır. 10 797
vatandaşa arsa sertifikası karşılığı talebine göre ödeme yapılmış ve 1 782
kişiye de arsa tahsisi için çalışmalar devam etmektedir. 
Bilindiği gibi, Arsa
Ofisi Genel Müdürlüğü arsa üretme bakımından bir sıkıntı içerisindeydi. Kamu
arazilerini rayiç bedel üzerinden satın almakta ve buna da yüzde 65 civarında
bir vergi, resim, harç ilave edilmesi suretiyle yüksek maliyetle arsayı
edinmekteydi. Konut Müsteşarlığı Kanunuyla bu uygulama tersine çevrilmiş ve
Arsa Ofisi Genel Müdürlüğümüz, sıfır bedelle hazine arazilerini mülkiyetine
geçirip, bunu, kamunun ihtiyacına ve vatandaşlarımızın ihtiyacına sunabilir
hale gelmiştir. Dolayısıyla, arsa sertifikası sahibi olan vatandaşlarımızın bu
sorununun çözülebilmesi için Bakanlığımız köklü bir çözüm üretmekte ve yakın
bir gelecekte bütün arsa sertifikası sahiplerinin talepleri karşılanmış
olacaktır. 
Sayın Çelik'in üçüncü
sorusuna cevap olarak da şunu arz ediyorum: 27.9.1989 tarihinden 23.10.2001
tarihine kadar 5 421 adet arsa sertifikası tahsis edilmiş olup, bunun 837 adedi
57 nci hükümet zamanında gerçekleştirilmiştir; önümüzdeki yıl içerisinde de
sertifika sahiplerine arsaların verilmesi hedeflenmektedir. Sanıyorum bu sorun,
biraz önce arz ettiğim gibi, Konut Müsteşarlığı Kanunuyla birlikte kökünden
çözümlenmiş olacaktır. 
Teşekkür ediyor, saygılar
sunuyorum. (MHP ve DSP sıralarından alkışlar. 
BAŞKAN - Biz de teşekkür
ederiz Sayın Bakanım. 
Böylece, soru sorma
işlemi de tamamlanmıştır. 
Gündemin "Kanun
Tasarı ve Teklifleri ile Komisyonlardan Gelen Diğer İşler" kısmına
geçiyoruz.
Önce, yarım kalan
işlerden başlayacağız.
VII. - KANUN TASARI VE TEKLİFLERİYLE KOMİSYONLARDAN
GELEN DİĞER İŞLER
1. - İzmir Milletvekili Rıfat Serdaroğlu'nun; İstanbul
Milletvekili Bülent Akarcalı'nın; Amasya Milletvekili Ahmet İyimaya'nın; Ankara
Milletvekili Yıldırım Akbulut'un; Şırnak Milletvekili Mehmet Salih Yıldırım'ın;
Gaziantep Milletvekili Ali Ilıksoy, Konya Milletvekili Ömer İzgi ve Ankara
Milletvekili Nejat Arseven'in; İstanbul Milletvekili Ziya Aktaş ve 42
Arkadaşının; Zonguldak Milletvekili
Hasan Gemici'nin ve İzmir Milletvekili Işılay Saygın'ın; Türkiye Büyük Millet
Meclisi İçtüzüğünde Değişiklik Yapılmasına Dair İçtüzük Teklifleri ve Anayasa
Komisyonu Raporu (2/94, 2/232, 2/286, 2/307, 2/310, 2/311, 2/325, 2/442, 2/449)
(S.Sayısı: 527)
BAŞKAN - Türkiye Büyük
Millet Meclisi İçtüzüğünde Değişiklik Yapılmasına Dair İçtüzük Tekliflerinin
görüşülmeyen maddeleriyle ilgili komisyon raporu Başkanlığa verilmediğinden,
teklifin görüşmelerini erteliyoruz. 
Ceza İnfaz Kurumları ve
Tutukevleri Personeli Eğitim Merkezleri Kanunu Tasarısı ve Adalet ve Plan ve
Bütçe Komisyonları raporlarının görüşmelerine kaldığımız yerden devam ediyoruz.
2. - Ceza İnfaz Kurumları ve Tutukevleri Personeli Eğitim Merkezleri Kanunu Tasarısı
ve Adalet ve Plan ve Bütçe Komisyonları Raporları (1/744) (S. Sayısı: 786) (1)
BAŞKAN - Komisyon?..
Hazır.
Hükümet?.. Hazır.
Tasarının tümü üzerindeki
görüşmeler tamamlanmıştı.
SACİT GÜNBEY (Diyarbakır)
- Oylamada karar yetersayısının aranılmasını istiyorum Sayın Başkan.
BAŞKAN - Şimdi, maddelere
geçilmesini oylarınıza sunuyorum, karar yetersayısını arayacağım: Kabul
edenler... Etmeyenler... Karar yetersayısı bulunamamıştır.
Bu nedenle, saat 18.00'de toplanmak üzere, birleşime ara
veriyorum.

Kapanma Saati : 17.42


ÜÇÜNCÜ OTURUM
Açılma Saati : 18.00
BAŞKAN : Başkanvekili Ali ILIKSOY
KÂTİP ÜYELER : Mehmet AY (Gaziantep), Kemal ALBAYRAK
(Kırıkkale)

BAŞKAN - Sayın
milletvekilleri, Türkiye Büyük Millet Meclisinin 67 nci Birleşiminin Üçüncü
Oturumunu açıyorum.
Görüşmelere kaldığımız
yerden devam edeceğiz.
VII. - KANUN TASARI VE TEKLİFLERİYLE KOMİSYONLARDAN GELEN
DİĞER İŞLER (Devam)
2. - Ceza İnfaz Kurumları ve Tutukevleri ve Personeli Eğitim
Merkezleri Kanunu Tasarısı ve Adalet ve Plan ve Bütçe Komisyonları Raporları
(1/744) (S.Sayısı: 786) (Devam) 
BAŞKAN - Komisyon ve
Hükümet hazır.
Maddelere geçilmesi
sırasında karar yetersayısının aranılması istenmişti.
Şimdi, tasarının
maddelerine geçilmesini oylarınıza sunacağım ve karar yetersayısını arayacağım.
Oylamayı elektronik
cihazla yapacağım ve 2 dakikalık süre vereceğim.
Oylama işlemini
başlatıyorum.
(Elektronik cihazla
oylama yapıldı)
BAŞKAN - Sayın
milletvekilleri, karar yetersayısı bulunamamıştır. Çalışma süremizin de sonuna
geldik; bu nedenle, kanun tasarı ve tekliflerini sırasıyla görüşmek için, 28
Şubat 2002 Perşembe günü saat 15.00'te toplanmak üzere, birleşimi kapatıyorum.

Kapanma Saati : 18.03





















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












