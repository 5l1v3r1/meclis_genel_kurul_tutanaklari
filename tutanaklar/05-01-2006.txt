






DÖNEM: 22                             CİLT: 108






DÖNEM: 22
CİLT: 108  YASAMA YILI: 4
TÜRKİYE BÜYÜK MİLLET
MECLİSİ
TUTANAK DERGİSİ
49 uncu Birleşim
5 Ocak 2006 Perşembe
 I. - GEÇEN TUTANAK ÖZETİ
II. - GELEN KÂĞITLAR
III. -
BAŞKANLIĞIN GENEL KURULA SUNUŞLARI
A) ÇEŞİTLİ
İŞLER
1.- Genel Kurulu
ziyaret eden Afganistan İslam Cumhuriyeti Cumhurbaşkanı Hamid Karzai ve
beraberindeki heyete, Başkanlıkça "Hoşgeldiniz" denilmesi
B)
GÜNDEMDIŞI KONUŞMALAR
1.- Kütahya Milletvekili Alaettin
Güven'in, toplumsal yaşamda üniversitelerin yerine ve önemine ilişkin
gündemdışı konuşması
2.- Samsun
Milletvekili Ahmet Yeni'nin, dinî ve millî günlerimizin önemi ile birlik ve
bütünlüğümüzün korunmasındaki rolüne ilişkin gündemdışı konuşması
3.- Şanlıurfa Milletvekili Mehmet Atilla
Maraş'ın, şair, yazar, eğitimci Arif Nihat Asya'nın vefatının 31 inci yılında,
edebî kişiliğine ve eserlerine ilişkin gündemdışı konuşması
C)
TEZKERELER VE ÖNERGELER
1.- Gümrük Müsteşarlığının Teşkilat ve
Görevleri Hakkında Kanun Hükmünde Kararnameye Bir Geçici Madde Eklenmesine Dair
28.12.2005 tarihli 5440 sayılı Kanunun Anayasanın 89 uncu maddesine göre bir
kez daha görüşülmek üzere geri gönderildiğine ilişkin Cumhurbaşkanlığı
tezkeresi (3/962)
IV.-
SORULAR VE CEVAPLAR
A) SÖZLÜ
SORULAR VE CEVAPLARI
1.- Antalya Milletvekili Feridun Fikret
Baloğlu'nun, Antalya Limanına ilişkin Ulaştırma Bakanından sözlü soru önergesi
(6/824) ve Ulaştırma Bakanı Binali Yıldırım'ın cevabı
2.- Antalya Milletvekili Feridun Fikret
Baloğlu'nun, Devlet Demiryollarına ilişkin Ulaştırma Bakanından sözlü soru
önergesi (6/827) ve Ulaştırma Bakanı Binali Yıldırım'ın cevabı
3.- İstanbul Milletvekili Berhan
Şimşek'in, İstanbul bölge müdür yardımcılığına yapılan atamaya ilişkin
Ulaştırma Bakanından sözlü soru önergesi (6/848) ve Ulaştırma Bakanı Binali
Yıldırım'ın cevabı
4.- Malatya Milletvekili Muharrem
Kılıç'ın, Malatya'da Türk Telekom Bölge Müdürlüğü kurulup kurulmayacağına
ilişkin Ulaştırma Bakanından sözlü soru önergesi (6/868) ve Ulaştırma Bakanı
Binali Yıldırım'ın cevabı
5.- Mersin Milletvekili Ersoy Bulut'un,
Anamur'dan Mersin ve Antalya'ya deniz otobüsü ile ulaşım sağlanıp
sağlanmayacağına ilişkin Ulaştırma Bakanından sözlü soru önergesi (6/884) ve
Ulaştırma Bakanı Binali Yıldırım'ın cevabı
6.- Antalya Milletvekili Osman Özcan'ın,
Alanya ve Gazipaşa yat limanı inşaatlarının ne zaman tamamlanacağına ilişkin
Ulaştırma Bakanından sözlü soru önergesi (6/912) ve Ulaştırma Bakanı Binali
Yıldırım'ın cevabı
7.- Muğla Milletvekili Fahrettin Üstün'ün,
yapılan atamalara ilişkin Ulaştırma Bakanından sözlü soru önergesi (6/1010) ve
Ulaştırma Bakanı Binali Yıldırım'ın cevabı
8.- Çorum Milletvekili Feridun
Ayvazoğlu'nun, Çorum havaalanı ve demiryolu yapımına ilişkin Ulaştırma
Bakanından sözlü soru önergesi (6/1061) ve Ulaştırma Bakanı Binali Yıldırım'ın
cevabı
9.- Niğde Milletvekili Orhan Eraslan'ın,
Niğde-Ulukışla-Altay Köyüne bir alt geçit yapılmasına ilişkin Ulaştırma
Bakanından sözlü soru önergesi (6/1070) ve Ulaştırma Bakanı Binali Yıldırım'ın
cevabı
10.- Antalya Milletvekili Feridun Fikret
Baloğlu'nun, Nevşehir Havalimanının kullanılmamasına ilişkin Ulaştırma
Bakanından sözlü soru önergesi (6/1076) ve Ulaştırma Bakanı Binali Yıldırım'ın
cevabı
11.- Muğla Milletvekili Ali Arslan'ın,
basında yer alan kendisiyle ilgili bir iddiaya ilişkin Ulaştırma Bakanından
sözlü soru önergesi (6/1099) ve Ulaştırma Bakanı Binali Yıldırım'ın cevabı
12.- Manisa Milletvekili Ufuk Özkan'ın,
hemzemin geçitlerdeki sinyalizasyon eksikliğine ilişkin Ulaştırma Bakanından
sözlü soru önergesi (6/1102) ve Ulaştırma Bakanı Binali Yıldırım'ın cevabı
13.- Denizli Milletvekili Ümmet
Kandoğan'ın, Bakanlık tarafından Denizli İlinde yapılan çalışmalara ilişkin
Ulaştırma Bakanından sözlü soru önergesi (6/1136) ve Ulaştırma Bakanı Binali
Yıldırım'ın cevabı
14.- Iğdır Milletvekili Dursun Akdemir'in,
Elazığ İline yapılan uçak seferlerinin iptaline ilişkin Ulaştırma Bakanından
sözlü soru önergesi (6/1158) ve Ulaştırma Bakanı Binali Yıldırım'ın cevabı
15.- Ankara Milletvekili Yakup Kepenek'in,
Ulaştırma Bakanlığında bir müsteşar yardımcısı ile ilgili iddialara ilişkin
Ulaştırma Bakanından sözlü soru önergesi (6/1172) ve Ulaştırma Bakanı Binali
Yıldırım'ın cevabı
16.- Balıkesir Milletvekili Sedat
Pekel'in, Bandırma sahil bandı ve balıkçı barınağı projesine ilişkin Ulaştırma
Bakanından sözlü soru önergesi (6/1190) ve Ulaştırma Bakanı Binali Yıldırım'ın
cevabı
17.- Malatya Milletvekili Ferit Mevlüt
Aslanoğlu'nun, Türk Hava Yolları personelinin çalışma koşullarına ilişkin
Ulaştırma Bakanından sözlü soru önergesi (6/1205) ve Ulaştırma Bakanı Binali
Yıldırım'ın cevabı
18.- Iğdır Milletvekili Dursun Akdemir'in,
atanan ve görevden alınan personele ilişkin Ulaştırma Bakanından sözlü soru
önergesi (6/1220) ve Ulaştırma Bakanı Binali Yıldırım'ın cevabı
19.- Bilecik Milletvekili Yaşar Tüzün'ün,
hızlı tren seferlerine ve güzergâhına ilişkin Ulaştırma Bakanından sözlü soru
önergesi (6/1239) ve Ulaştırma Bakanı Binali Yıldırım'ın cevabı
20.- Balıkesir Milletvekili Sedat
Pekel'in, Telekomun telefon konuşma ücretlerinde yaptığı indirime ilişkin
Ulaştırma Bakanından sözlü soru önergesi (6/1249) ve Ulaştırma Bakanı Binali
Yıldırım'ın cevabı
21.- Balıkesir Milletvekili Ali Kemal
Deveciler'in, Zonguldak-Çaycuma İlçesi Filyos Limanı Projesine ilişkin
Ulaştırma Bakanından sözlü soru önergesi (6/1304) ve Ulaştırma Bakanı Binali
Yıldırım'ın cevabı
22.- Bursa Milletvekili Mehmet
Küçükaşık'ın, Türkiye'de kara taşımacılığı yapan lojistik firmalara ilişkin
Ulaştırma Bakanından sözlü soru önergesi (6/1313) ve Ulaştırma Bakanı Binali
Yıldırım'ın cevabı
23.- Bursa Milletvekili Mehmet
Küçükaşık'ın, Türkiye'de kara taşımacılığı yapmak isteyen firmalarda aranan
şartlara ilişkin Ulaştırma Bakanından sözlü soru önergesi (6/1314) ve Ulaştırma
Bakanı Binali Yıldırım'ın cevabı
24.- Bursa Milletvekili Mehmet
Küçükaşık'ın, Türkiye'de kara taşımacılığı yapmak isteyen kamyoncu esnafında
aranan şartlara ilişkin Ulaştırma Bakanından sözlü soru önergesi (6/1315) ve
Ulaştırma Bakanı Binali Yıldırım'ın cevabı
25.- Bursa Milletvekili Mehmet
Küçükaşık'ın, yeni Karayolları Taşıma Yönetmeliğine ilişkin Ulaştırma
Bakanından sözlü soru önergesi (6/1316) ve Ulaştırma Bakanı Binali Yıldırım'ın
cevabı
26.- İzmir Milletvekili Vezir Akdemir'in,
Ege Bölgesindeki demiryolu ağının iyileştirilmesi ve yaygınlaştırılmasına
ilişkin Ulaştırma Bakanından sözlü soru önergesi (6/1317) ve Ulaştırma Bakanı
Binali Yıldırım'ın cevabı
27.- İzmir Milletvekili Vezir Akdemir'in,
İzmir ve çevresindeki demiryolu ağının onarımına ve tren seferlerinin
artırılmasına ilişkin Ulaştırma Bakanından sözlü soru önergesi (6/1318) ve
Ulaştırma Bakanı Binali Yıldırım'ın cevabı
28.- Balıkesir Milletvekili Sedat
Pekel'in, 4925 sayılı Karayolu Taşıma Kanunu gereği çıkarılan iki genelgeye
ilişkin Ulaştırma Bakanından sözlü soru önergesi (6/1330) ve Ulaştırma Bakanı
Binali Yıldırım'ın cevabı
29.- Artvin Milletvekili Yüksel
Çorbacıoğlu'nun, araçların taşıma kapasitesiyle ilgili farklı uygulamalara
ilişkin Ulaştırma Bakanından sözlü soru önergesi (6/1340) ve Ulaştırma Bakanı
Binali Yıldırım'ın cevabı
30.- Balıkesir Milletvekili Sedat
Pekel'in, Türk Telekomun ADSL hizmetine ilişkin Ulaştırma Bakanından sözlü soru
önergesi (6/1383) ve Ulaştırma Bakanı Binali Yıldırım'ın cevabı
31.- Iğdır Milletvekili Dursun Akdemir'in,
2004 ve 2005 malî yılı bütçelerinden Iğdır İline ayrılan ödenek miktarı ve
kullanımına ilişkin Ulaştırma Bakanından sözlü soru önergesi (6/1391) ve
Ulaştırma Bakanı Binali Yıldırım'ın cevabı
32.- Antalya Milletvekili Hüseyin
Ekmekcioğlu'nun, Antalya'dan ilçelere ve KKTC'ye feribot seferleri başlatılıp
başlatılmayacağına ilişkin Ulaştırma Bakanından sözlü soru önergesi (6/1410) ve
Ulaştırma Bakanı Binali Yıldırım'ın cevabı
33.- Ağrı Milletvekili Naci Aslan'ın, Ağrı
Havaalanının eksikliklerinin giderilmesine ilişkin Ulaştırma Bakanından sözlü
soru önergesi (6/1415) ve Ulaştırma Bakanı Binali Yıldırım'ın cevabı
34.- Eskişehir Milletvekili Mehmet Vedat
Yücesan'ın, İzmir Limanı konteyner yükleme, boşaltma ve nakliye işleri
ihalesine ilişkin Ulaştırma Bakanından sözlü soru önergesi (6/1418) ve
Ulaştırma Bakanı Binali Yıldırım'ın cevabı
35.- Denizli Milletvekili Ümmet
Kandoğan'ın, personel atamalarına ve geçici personele döner sermayeden ödenen
paya ilişkin Ulaştırma Bakanından sözlü soru önergesi (6/1434) ve Ulaştırma
Bakanı Binali Yıldırım'ın cevabı
36.- Balıkesir Milletvekili Ali Kemal
Deveciler'in, Balıkesir İli Körfez Havaalanına ilişkin Ulaştırma Bakanından
sözlü soru önergesi (6/1457) ve Ulaştırma Bakanı Binali Yıldırım'ın cevabı
37.- Balıkesir Milletvekili Ali Kemal
Deveciler'in, bazı DLH bölge müdürlüklerinin kapatılma nedenlerine ilişkin
Ulaştırma Bakanından sözlü soru önergesi (6/1476) ve Ulaştırma Bakanı Binali
Yıldırım'ın cevabı
38.- Antalya Milletvekili Feridun Fikret
Baloğlu'nun, Türk Telekom AŞ.'nin borçlu abonelere "sulh sözleşmesi"
imzalanmasını talep etmesine ilişkin Ulaştırma Bakanından sözlü soru önergesi
(6/1480) ve Ulaştırma Bakanı Binali Yıldırım'ın cevabı
39.- İstanbul Milletvekili Onur Öymen'in,
Onur Air Şirketine ait uçakların bazı ülkeler tarafından uçuştan menedilmesine
ilişkin Ulaştırma Bakanından sözlü soru önergesi (6/1552) ve Ulaştırma Bakanı
Binali Yıldırım'ın cevabı
B) YAZILI
SORULAR VE CEVAPLARI
1.- İstanbul Milletvekili Berhan
ŞİMŞEK'in, milletvekili dokunulmazlığına ilişkin sorusu ve Dışişleri Bakanı ve
Başbakan Yardımcısı Abdullah GÜL'ün cevabı (7/10886)
2.- İzmir Milletvekili Ahmet ERSİN'in,
Tekirdağ'daki tuğla fabrikalarında çocuk işçi çalıştırılmasına ilişkin
Başbakandan sorusu ve Çalışma ve Sosyal Güvenlik Bakanı Murat BAŞESGİOĞLU'nun
cevabı (7/10895)
3.- Zonguldak Milletvekili Nadir SARAÇ'ın,
Filyos Vadisi Projesine ilişkin sorusu ve Enerji ve Tabiî Kaynaklar Bakanı
Mehmet Hilmi GÜLER'in cevabı (7/10935)
4.- Konya Milletvekili Atilla KART'ın,
Konya Meram Belediyesi ile ilgili bazı iddialara ilişkin sorusu ve İçişleri
Bakanı Abdülkadir AKSU'nun cevabı (7/10942)
5.- Konya Milletvekili Atilla KART'ın,
Konya Büyükşehir Belediyesi ile ilgili bazı iddialara ilişkin sorusu ve
İçişleri Bakanı Abdülkadir AKSU'nun cevabı (7/10943)
6.- İzmir Milletvekili Enver ÖKTEM'in, İşsizlik
Sigortası Fonuna ilişkin sorusu ve Çalışma ve Sosyal Güvenlik Bakanı Murat
BAŞESGİOĞLU'nun cevabı (7/11053)
7.- Isparta Milletvekili Mevlüt
COŞKUNER'in, TMSF'nin el koyduğu bazı şirketlerin yönetimiyle ilgili iddialara
ilişkin sorusu ve Devlet Bakanı ve Başbakan Yardımcısı Abdüllatif ŞENER'in
cevabı (7/11067)
8.- Iğdır Milletvekili Yücel ARTANTAŞ'ın,
bir hukuk bürosunca yapılan sulh sözleşmesine ilişkin sorusu ve Devlet Bakanı
ve Başbakan Yardımcısı Abdüllatif ŞENER'in cevabı (7/11068)
9.- Antalya Milletvekili Feridun Fikret
BALOĞLU'nun, Antalya-Alanya-Oba beldesindeki stadyum inşaatına ilişkin sorusu
ve Devlet Bakanı ve Başbakan Yardımcısı Mehmet Ali ŞAHİN'in cevabı (7/11071)
10.- Kırklareli Milletvekili Mehmet S.
KESİMOĞLU'nun, bir Ziraat Bankası şubesinin kapatılmasına ilişkin sorusu ve
Devlet Bakanı Ali BABACAN'ın cevabı (7/11079)
11.- Antalya Milletvekili Nail KAMACI'nın,
Antalya-İbradı Hükümet Konağı projesinin ödeneğine ilişkin sorusu ve İçişleri
Bakanı Abdülkadir AKSU'nun cevabı (7/11121)
12.- Bursa Milletvekili Kemal DEMİREL'in,
oluşturulan fonlara ilişkin sorusu ve Devlet Bakanı ve Başbakan Yardımcısı
Mehmet Ali ŞAHİN'in cevabı (7/11223)
13.- Bursa Milletvekili Kemal DEMİREL'in,
oluşturulan fonlara ilişkin sorusu ve İçişleri Bakanı Abdülkadir AKSU'nun
cevabı (7/11253)
14.- Bursa Milletvekili Kemal DEMİREL'in,
depremden etkilenen hizmet binalarına ilişkin sorusu ve Çalışma ve Sosyal
Güvenlik Bakanı Murat BAŞESGİOĞLU'nun cevabı (7/11315)
15.- Bursa Milletvekili Kemal DEMİREL'in,
depremden etkilenen hizmet binalarına ilişkin sorusu ve Devlet Bakanı Mehmet
AYDIN'ın cevabı (7/11324)
16.- İzmir Milletvekili Enver ÖKTEM'in,
Sakal-ı Şerif'in Atatürk Havalimanına getirilmesine ilişkin sorusu ve Kültür ve
Turizm Bakanı Atilla KOÇ'un cevabı (7/11410)
17.- Antalya Milletvekili Feridun Fikret
BALOĞLU'nun, bir arkeoloji kongresine katılmama nedenine ilişkin sorusu ve
Kültür ve Turizm Bakanı Atilla KOÇ'un cevabı (7/11416)
18.- Gaziantep Milletvekili Abdülkadir
ATEŞ'in, özürlülere yönelik hizmetlere ilişkin sorusu ve Devlet Bakanı Nimet
ÇUBUKÇU'nun cevabı (7/11504)


I.- GEÇEN
TUTANAK ÖZETİ
TBMM Genel Kurulu saat
15.00'te açılarak üç oturum yaptı.

Ankara Milletvekili Yakup
Kepenek, Nazım Hikmet'in 104 üncü doğum yıldönümünde, şairin edebiyatçı kişiliğine
ve vatandaşlığa kabulüyle ilgili son gelişmelere,
Samsun Milletvekili
Mehmet Kurt, 2005 yılının kısa bir değerlendirmesine,
İlişkin gündemdışı birer
konuşma yaptılar.

Mersin Milletvekili
Hüseyin Güler'in, Mersin'deki narenciye üreticilerinin sorunlarına ilişkin
gündemdışı konuşmasına, Tarım ve Köyişleri Bakanı Mehmet Mehdi Eker cevap
verdi.

Gaziantep Milletvekili
Abdulkadir Ateş ve 24 milletvekilinin, gümrüklerdeki kaçakçılık ve yolsuzluk
iddialarının araştırılarak sorumluların tespiti ile alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/331),
Genel Kurulun bilgisine sunuldu; önergenin gündemdeki yerini alacağı ve
öngörüşmesinin, sırası geldiğinde yapılacağı açıklandı.

Gündemin "Sözlü Sorular"
kısmının: 
1 inci sırasında bulunan
(6/809), esas numaralı soru üç birleşim içerisinde cevaplandırılmadığından,
yazılı soruya çevrildiği ve gündemden çıkarıldığı açıklandı.

3 üncü sırasında bulunan  (6/824),
4 üncü " " (6/827),
5 inci " " (6/842),
6 ncı " " (6/848),
8 inci " " (6/865),
10 uncu " " (6/868),
12 nci " " (6/884),
13 üncü " " (6/892),
14 üncü " " (6/901),
15 inci " " (6/905),
16 ncı "  (6/909),
Esas numaralı sorular,
ilgili bakanlar Genel Kurulda hazır bulunmadığından, ertelendi.

2 nci sırasında bulunan (6/816),
7 nci  " " (6/850),
41 inci " " (6/1013),
46 ncı " " (6/1047),
78 inci " " (6/1141),
89 uncu " " (6/1160),
117 nci " " (6/1228),
163 üncü " " (6/1329),
195 inci  " " (6/1399),
213 üncü " " (6/1443),
218 inci " " (6/1455),
317 nci " " (6/1590),

Esas numaralı sözlü
sorulara, Devlet Bakanı Nimet Çubukçu cevap verdi; (6/850), (6/816), (6/1047),
(6/1228) ve (6/1399),
9 uncu sırasında bulunan  (6/867),
23 üncü " " (6/942),
31 inci " " (6/968),
53 üncü " " (6/1066),
230 uncu " " (6/1482),
231 inci " " (6/1483),
252 nci " " (6/1509),
275 inci " " (6/1540),
276 ncı " " (6/1541),
277 nci " " (6/1542),
312 nci " " (6/1584),
320 nci " " (6/1593),
326 ncı " " (6/1599),
328 inci " " (6/1601),
Esas numaralı sorulara,
Maliye Bakanı Kemal Unakıtan cevap verdi; (6/968), (6/1482), (6/1483),
(6/1509), (6/1593), (6/1599) ve (6/1601),
11 inci sırasında bulunan
 (6/878),
29 uncu " " (6/965),
30 uncu "  (6/967),
36 ncı " " (6/996),
72 nci " " (6/1123),
90 ıncı " " (6/1164),
122 nci " " (6/1241),
197 nci " " (6/1408),
Esas numaralı sözlü
sorulara, Devlet Bakanı Beşir Atalay cevap verdi; (6/1123), (6/1164) ve
(6/1241),
Esas numaralı soruların
sahipleri de cevaplara karşı görüşlerini açıkladı.

5 Ocak 2005 Perşembe günü
saat 15.00'te toplanmak üzere, birleşime 18.29'da son verildi.







Nevzat Pakdil










Başkanvekili





















Yaşar Tüzün


Harun Tüfekci







Bilecik


Konya







Kâtip
  Üye


Kâtip
  Üye





 No: 61

II.- GELEN KÂĞITLAR
5 Ocak 2006 Perşembe
Raporlar
1.- Elektronik Haberleşme
Kanunu Tasarısı ile Bayındırlık, İmar, Ulaştırma ve Turizm Komisyonu Raporu
(1/1120) (S. Sayısı: 1057) (Dağıtma tarihi: 5.1.2006) (GÜNDEME)
2.- Cumhurbaşkanlığı 2004
Mali Yılı Kesinhesabına İlişkin Türkiye Büyük Millet Meclisi Hesaplarını
İnceleme Komisyonu Raporu (5/18) (S. Sayısı: 1058) (Dağıtma tarihi: 5.1.2006)
(GÜNDEME)
3.- Türkiye Büyük Millet
Meclisi Saymanlığının 2005 Yılı Nisan, Mayıs ve Haziran Ayları Hesabına Ait
Türkiye Büyük Millet Meclisi Hesaplarını İnceleme Komisyonu Raporu (5/19) (S. Sayısı: 1059) (Dağıtma tarihi:
5.1.2006) (GÜNDEME)
4.- Türkiye Büyük Millet
Meclisi Saymanlığının 2005 Yılı Temmuz, Ağustos ve Eylül Ayları Hesabına Ait
Türkiye Büyük Millet Meclisi Hesaplarını İnceleme Komisyonu Raporu (5/20) (S.
Sayısı: 1060) (Dağıtma tarihi: 5.1.2006) (GÜNDEME)
BİRİNCİ OTURUM
Açılma Saati: 15.00
5 Ocak 2006 Perşembe
BAŞKAN : Başkanvekili Nevzat PAKDİL
KÂTİP ÜYELER : Harun TÜFEKCİ (Konya), Yaşar TÜZÜN (Bilecik)
BAŞKAN - Sayın
milletvekilleri, Türkiye Büyük Millet Meclisinin 49 uncu Birleşimini açıyorum.
Toplantı yetersayısı
vardır; görüşmelere başlıyoruz.
III. - BAŞKANLIĞIN GENEL KURULA SUNUŞLARI
A) ÇEŞİTLİ İŞLER
1.- Genel Kurulu ziyaret eden Afganistan İslam Cumhuriyeti
Cumhurbaşkanı Hamid Karzai ve beraberindeki heyete, Başkanlıkça
"Hoşgeldiniz" denilmesi
BAŞKAN - Saygıdeğer
milletvekili arkadaşlarım, Türkiye Cumhuriyeti Cumhurbaşkanı Ahmet Necdet
Sezer'in davetlisi olarak ülkemizi ziyaret etmekte olan Afganistan İslam
Cumhuriyeti Cumhurbaşkanı Sayın Hamid Karzai ve beraberindeki heyet, şu anda,
Meclisimizi teşrif etmiş bulunuyorlar. 
Kendilerine, Yüce
Meclisimiz adına hoş geldiniz diyorum. (Ayakta alkışlar)
Saygıdeğer arkadaşlarım,
gündeme geçmeden önce, üç sayın milletvekiline söz vereceğim. Konuşma süreleri
5'er dakikadır. Hükümet bu konuşmalara cevap verebilir. Hükümetin konuşma
süresi 20 dakikadır. 
Gündemdışı ilk söz,
toplumsal yaşamda üniversitelerin yeriyle ilgili söz isteyen Kütahya
Milletvekili Alaettin Güven'e aittir. (Alkışlar)
Sayın Güven, buyurun. 
B) GÜNDEMDIŞI KONUŞMALAR
1.- Kütahya Milletvekili Alaettin Güven'in, toplumsal
yaşamda üniversitelerin yerine ve öne-mine ilişkin gündemdışı konuşması
ALAETTİN GÜVEN (Kütahya)
- Sayın Başkanım, değerli milletvekili arkadaşlarım; üyeleri bulunduğumuz 22
nci Dönem Parlamentosu, Dördüncü Yasama Yılının 2005 sene sonu itibariyle
yasama faaliyetlerini 15 ilimizde üniversite açma kararıyla muhteşem bir
şekilde taçlandırarak kapatmıştır. Özelde 15 ilimizde yaşayan vatandaşlarımızı,
genelde yetmişüç milyon insanımızı sevince boğan ve iki bayramı bir arada
yaşamamıza sebep olan bu kutlu karar sebebiyle, üniversitelerimizle ilgili
gündemdışı söz almış bulunuyorum; bu vesileyle, yeni kurulacak olan ve
eğitim-öğretime devam eden üniversitelerimizin, yüce milletimize, insanlığa
hayırlara vesile olmasını dilerken, Yüce Heyetinizi en derin sevgi ve
saygılarımla selamlıyorum.
Sayın Başkanım, değerli
milletvekili arkadaşlarım; toplumsal ve insanî faaliyetlerin merkezi olan
üniversitelerimizin tarihsel arka planına kısaca bir göz atacak olursak,
Türkiye Cumhuriyetinin kurulduğu 1923'ten itibaren, yükseköğretim tarihimizde,
üniversitelerimizde yapılan düzenlemeler ve değişimleri şöyle özetleyebiliriz:
1933 tarihinde, darülfünun kaldırılıp yerine İstanbul Üniversitesi kurulmuş,
1946 yılında Ankara Üniversitesi kurulmuş, 1960 Anayasasına, ilk defa,
üniversiteyle ilgili bir madde konulmuş, 1973-1981 arası Üniversiteler Kanunu
çıkarılmış, 1982 Anayasasına yükseköğretimle ilgili, 130, 131 ve 132 nci
maddeler konulmuştur. 
Bu genel çerçeveler
ışığında, 1933'ten beri, üniversitelerin sorunlarının kesin bir çözüme
kavuşturulduğu söylenemez. Üniversitelerimiz, mevcut olan 2547 sayılı yasal
düzenlemenin yürürlüğe girdiği 1981 yılından beri, tartışma gündeminde olmasına
rağmen, ne yeni bir üniversite modeli ortaya koyabilmiş ne de sorunlarını kendi
içinde çözebilecek bir mekanizma gerçekleştirebilmiştir. Öte yandan,
üniversitelerimiz kadar, bu kurumlarda okumaya aday öğrencilerimiz için de
büyük sorunlar söz konusudur; şöyle ki: 2005 yılında yapılan öğrenci seçme
sınavına 1 730 850 öğrenci katılmış; ancak, bunların, sadece yüzde 30'u
üniversitede okuma şansını elde edebilmiştir. 15 ilimizde kurulan yeni
üniversitelerimiz, bu açıdan önemlidir. 
Yükseköğretimde,
okullaşmada olduğu kadar, sayı ve kalite bakımından da gelişmiş ülkelere göre
oldukça geride kaldığımız bilinmektedir. Şu anda, Türkiye'de, 53'ü devlet, 24'ü
özel vakıf üniversitesi olmak üzere, toplam 77 üniversite bulunmaktadır. Yeni
kurulan 15 üniversiteyle birlikte bu sayı 92'ye yükselmiş olacaktır. Bütün
dünyada, özellikle yükseköğrenimde okullaşma oranının arttığı bir gerçektir.
Örneğin, yükseköğrenimdeki okullaşma oranı, 2005 yılında, Kanada'da yüzde 88,
ABD'de yüzde 81, Belçika'da yüzde 56, Fransa'da yüzde 51, Almanya'da yüzde 46,
Japonya'da yüzde 41'dir. 
Bu gerçekler ışığında
ülkemizde okullaşma oranına baktığımızda, çok gerilerde olduğumuz
görülmektedir. Türkiye'de okullaşma oranı, 2000'li yılların başında, örgün
eğitimde yüzde 19, açıköğretimle birlikte yüzde 27 olarak gerçekleşmiştir.
Takdir edersiniz ki, yükseköğretimde, okullaşma olduğu kadar, sayı ve kalite
bakımından da gelişmiş ülkelere göre oldukça geride kaldığımız bir realitedir. 
İbni Sina, bilim ve
fennin takdir görmediği yerlerde barınmayacağını, buralardan göçüp gideceğini
söylemektedir. Tarihte, bilimde ve fende de büyük gelişmeler göstermiş bir
milletin çocukları olarak, ülkemizin de, dünyadaki bu gelişmelerin dışında
kalması düşünülemez. 
Ülkemizde üniversiteye
yerleştirilemeyen veya başka nedenlerle birçok öğrenci yurt dışına okumaya
gitmektedir. Bu amaçla, 70 000 civarında öğrencinin yurt dışında eğitim gördüğü
bilinmektedir. Böylece, yurt dışına önemli oranda kaynak aktarılmaktadır. Oysa,
ülkemiz, tarihsel miras ve jeopolitik yapısı gereği çok sayıda yabancı
öğrenciye eğitim vererek, ülke ekonomisine önemli ölçüde kaynak sağlayabilir. 
(Mikrofon otomatik cihaz
tarafından kapatıldı)
BAŞKAN - Sayın Güven,
konuşmanızı tamamlar mısınız:
Buyurun. 
ALAETTİN GÜVEN (Devamla)
- Tamamlıyorum Başkanım, teşekkür ederim.
Yükseköğretimde öğrenci
sayısı 2004-2005 öğretim yılı itibariyle, vakıf üniversitelerinde yüzde 4
düzeyinde iken, geri kalan büyük çoğunluk devlet üniversitelerinde öğrenim
görmüştür. Ayrıca, nüfusa oranla üniversite sayısına baktığımız zaman da,
Türkiye'nin, dünya ortalamasının çok altında olduğunu görmekteyiz. Örneğin 270
000 000 nüfuslu Amerika Birleşik Devletlerinde 3 000 üniversite bulunmakta,
yaklaşık 100 000 kişiye bir üniversite düşmektedir. ABD başta olmak üzere,
birçok Batılı ülke, üniversiteye, dışarıya da eğitim satabilen bir sektör
olarak el atmış ve ülkelerinin en önemli para kaynaklarından biri haline
getirmişlerdir. Türkiye'de ise 70 000 000 nüfusa karşılık sadece 77 üniversite
bulunmaktadır; yani, yaklaşık 900 000 kişiye sadece 1 üniversite düşmektedir.
Bu durum, Türkiye'nin nüfusunun ve gelişme dinamiklerinin gerektirdiği
üniversiteleşme sürecinde bir hayli geciktiğini göstermektedir. Türkiye'de en
az 100 kadar devlet üniversitesinin olması ve bunların en az yarısının meslekî
öğretim vermek üzere yapılandırılması gerektiğini gösterir. 1980'li ve 1990'lı
yıllarda yeni kurulan üniversitelere tabela üniversiteleri olacağı şeklinde
yoğun bir eleştiri getirilmişti. Yaşanan süreç itibariyle, büyük
imkânsızlıklarla kurulan bu üniversiteler büyük mesafe katetmişlerdir.
Dolayısıyla, o gün kurulmamış olsalardı bugün bu seviyelere gelemezlerdi. 
Bir şehre üniversite
açmak, bilim yuvası açmak, o şehrin eğitim ve mimarisinin yanı sıra sosyal ve
kültürel yaşamı gibi birçok alana önemli katkılar sağlanması demektir. Bu
itibarla, yeni üniversite kurulacak şehirlerimizdeki bayram havasını,
insanların mutluluğunu anlamak mümkündür. 
Değerli arkadaşlarım, AK
Parti İktidarının temel hedefleri, eğitimde, sağlıkta, adalette ve emniyette
milletimizin hayat standardını yükseltmektir. Bunun için de Türkiye Cumhuriyeti
tarihinde 2004 malî yılı, 2005 malî yılı ve 2006 malî yılı bütçelerinden…
BAŞKAN - Sayın Güven,
lütfen, konuşmanızı tamamlayınız. 
Buyurun. 
ALAETTİN GÜVEN (Devamla)
- … en büyük pay Millî Eğitim Bakanlığına ayrılmış. 2006 yılının 174,9 milyar
Yeni Türk Liralık bütçesinden Millî Eğitim Bakanlığına ayrılan pay 16 579 000
000 YTL olmuştur. Üniversitelere ayrılan pay ise 5 850 000 000 YTL'ye
çıkarılmıştır. 
Kemiyet ve keyfiyet,
yani, nicelik ve nitelik itibariyle sürekli büyüyen Türk ekonomisinden
milletimiz de payına düşeni alacaktır. Büyüyen Türkiye demek, büyüyen itibar
demektir; millî gelirden daha fazla pay almak demektir. 
Sayın Başkanım, değerli
milletvekili arkadaşlarım; üniversite merkezdir; kültürel ve bilimsel iletişim
merkezi. Üniversite, öncüdür; ekonomik kalkınmada ve sosyal, kültürel
kalkınmada ve nitelikli eleman yetiştirmede öncü kurumdur. Üniversite, toplumun
beyni, sosyal şuurumuz, aklımızın kullanılması ve üniversite, fikrî planda
yüceliştir. Üniversite, çağdaşlaşmadır; çağdaşlaşmanın gül açmasıdır. 
BAŞKAN - Sayın Güven,
lütfen, konuşmanızı tamamlar mısınız. 
ALAETTİN GÜVEN (Devamla)
- Üniversite, zihinlerin berraklaşması; üniversite, zihinlerin billurlaşması ve
üniversite, ülkenin topyekûn kalkınmasıdır der; bu duygu ve düşüncelerle, yeni
kurulanlarla birlikte tüm üniversitelerin, ülkemize, şehirlerine hayırlı ve
uğurlu olmasını temenni eder, başarılar diler; Yüce Meclisimizin ve yüce
milletimizin yaklaşmakta olan bayramını şimdiden tebrik eder, sizleri en derin
saygılarımla selamlarım. (AK Parti sıralarından alkışlar)
BAŞKAN - Teşekkür ederim.

Gündemdışı ikinci söz,
millî ve dinî günlerimizin önemiyle ilgili söz isteyen Samsun Milletvekili
Ahmet Yeni'ye aittir. 
Sayın Yeni, buyurun. (AK
Parti sıralarından alkışlar)
2.- Samsun Milletvekili Ahmet Yeni'nin, dinî ve millî
günlerimizin önemi ile birlik ve bütün-lüğümüzün korunmasındaki rolüne ilişkin
gündemdışı konuşması
AHMET YENİ (Samsun) -
Sayın Başkan, değerli milletvekilleri; dinî ve millî günlerin anlam ve önemi
konusunda gündemdışı söz almış bulunmaktayım. Sözlerime başlarken Yüce
Heyetinizi saygıyla selamlıyorum. Yaklaşmakta olan kurban bayramı vesilesiyle
yaşadığım coşku ve heyecanımı sizlerle paylaşmak için karşınızdayım; umarım, bu
vesileyle sizin coşkunuza da bir miktar sözcülük etmiş olurum. 
Sayın Başkan, değerli
milletvekilleri; Türk Milleti için tartışılmaz kavramların başında gelen millî
ve dinî değerlerimizin, ülkemiz ve milletimizle yek vücut haline gelmiş
bölünmez bütünlüğümüzün temel taşları olduğundan, herhalde, hiçbirimizin
şüphesi bulunmamaktadır. Özellikle, Türklerin İslam dinini büyük bir içtenlikle
kabul ederek onu benliklerinin bütün zerrelerine sindirdikten sonra meydana
getirdikleri cihan devleti, altıyüzyirmidört yıllık mazisiyle dünyanın en uzun
ömürlü imparatorluğu vasfını kazanmıştır. Dünyanın bu en uzun ömürlü cihan
imparatorluğunun temelinde, millî ve dinî değerlerin katıksız ve sağlam mayası
vardır. Takriben beşbin yıllık bir kültür potansiyeline sahip olan Türk
Milletini birlik ve bütünlük şuuru içinde yaşatan önemli iki unsurdan biri dil,
diğeri de, hiç şüphesiz, dindir. Millî birlik ve bütünlüğün dinî ve millî
temellerinin bir mana ifade etmesi, din, dil, tarih şuuru ve müşterek kalkınma
heyecanına dayanmasını zaruri kılmaktadır. Milletimiz, imanı sayesinde, bütün
tahribata rağmen, hem şahsiyetini hem de millî bütünlüğünü bugüne kadar
koruyabilmiştir. 
Bugünkü coğrafyası da
dahil, tarih boyunca, Türkiye, daima dış tesirlere maruz kalmış bir ülkedir. Bu
bakımdan da, millî varlığını ve bütünlüğünü muhafazada hep zorluklar çekmiştir.
Millî bütünlük, bizim bekamız için vazgeçilmesi düşünülemeyecek olan en temel
faktörlerin başında gelmelidir. Milletimiz, millî birlik ve bütünlüğünü korumak
için birtakım tedbirler almak zorundadır. Birlikte rahmet, ayrılıkta felaket
olduğunu unutmamalıyız. Ülkemizi, dinimizi ve milletimizi bölmeye yönelik her
türlü yıkıcı faaliyet karşısında, daima uyanık ve dikkatli olmak zorundayız. 
Bunlara karşı mücadele
etmek için, öncelikle yeni yetişen nesillerimizi, bu cereyanlara karşı sağlam
ve doyurucu bilgilerle teçhiz etmek, onları millî ve manevî değerlerle donatmak
durumundayız. 
Kökleri, doğunun mistik
pınarlarıyla beslenen, dalları doğudan batıya, kuzeyden güneye dört bir yana
uzanan o ulu çınarın gölgesinde varlığımızı ve kıyamete kadar da var
olacağımızı dosta düşmana haykırdığımız Türkiye'de, zamansız ve gereksiz
tartışmaları geride bırakarak daima ileri bakmamız gerektiğini bir kez daha
hatırlatmak istiyorum. 
Sayın Başkan, değerli
milletvekilleri; dirlik, birliktedir, tek vücut olmaktadır. Tarihi şanlı
zaferlerle dolu mümtaz Türk Milletinin yurt edindiği şehit kanlarıyla yoğrulmuş
vatan toprağına, kendi kanlarını, alınterlerini akıtan, vücutlarına son
istirahatgâh kılan Türkü, Lazı, Kürtü, Çerkezi, Arnavutu, Gürcüsü, Abazası ve
diğer tüm etnik unsurlar, emperyalist güçlerin oyununa gelmeden, geçmişte nasıl
bir olarak yaşamışlarsa, yine bir olarak yaşayacaklardır. Bu vatanın herhangi
bir kesiminde, ayrı bir ülke kurmanın hayalini yaşayan hayalperestlere ve
onları maşa olarak kullanan dış mihraklara en güzel cevabı geçmişte veren
milletimiz ve ordumuz, gerektiğinde en güzel şekilde vermeye hazırdırlar.
Bundan hiç kimse şüphe duymamalıdır. Bugün, 7'den 70'e hepimizin büyük bir
coşku içerisinde kutlayageldiğimiz, gurur vesilelerimiz olan 23 Nisanlar, 19
Mayıslar, 30 Ağustoslar, 9 Eylüller ve büyük cumhuriyet, manevî değer olarak
yüreklerimize nakşedilen kutsallarımız sayesinde oluşan dayanışma, birlik ve mücadele
ruhuyla kazanılmıştır.
(Mikrofon otomatik cihaz
tarafından kapatıldı)
BAŞKAN - Buyurun Sayın
Yeni, konuşmanızı tamamlayınız.
AHMET YENİ (Devamla) -
Evet; millî mücadelemizin, geleneğimiz içindeki bayramların ve kutsal günlerin
ördüğü sevgi ve millî birlik ruhuyla kazanıldığını bir kere daha vurgulayalım.
Bunu hiçbir zaman unutamayız ve unutmamalıyız. Bu nedenle, Türkiye'nin parlak
geleceği, toplumun asırlar ötesinden bütünleşmiş olduğu değerler içinde
içtenlikle yer almasıyla mümkündür.
Günümüzde, milletimizin
en başta gelen meselelerinden biri, millî bütünlüğün sağlam şekilde yeniden
tesisini gerçekleştirmektir. Millî bütünlükten anlaşılması gereken mana da bu
olmalıdır. Bu da, ancak millî bünyenin zayıflayan yönlerini sağlıklı bir
biçimde yeniden ihya etmekle mümkündür. Aynı zamanda, demokratik rejimin, millî
bütünlüğü sağlamlaştırmada bir faktör olarak değerlendirilmesi hususunu da
takdirlerinize arz ediyorum.
Ülkemizin bölünmez
bütünlüğünü tehdit eder mahiyette dinî ve etnik temele dayanan bütün
faaliyetlerin altında, dış mihrakların büyük rolü olmuştur. Bu tür oyunlara
gelmemek için, aklıselimle hareket etmek, her zamankinden daha çok, şimdi bir
zaruret ifade etmektedir. Anadolu insanını kucaklayan kültür mozaiği ile
İslamdan kaynaklanan iman gücü, dağılmışlığı ve ümitsizliği önleyecek ve
bölünmez bütünlüğü sağlayacak en değerli unsurlardır. Millî ve dinî bütünlüğü
parçalayarak Türk Milletini yıkmak teşebbüsü, yalnız Türk dünyası için değil,
İslam dünyası için de bir ihanettir. İslam dini, vatan, millet, istiklal,
hürriyet ve bunun gibi kavramlara çok önem vermiş, bu değerlerin yıpratılmasına
bigâne kalmamıştır. Millî birlik ve bütünlüğün korunması hem İslam hem de tarih
açısından bir vazgeçilmezliktir. 
(Mikrofon otomatik cihaz tarafından kapatıldı)
BAŞKAN - Sayın Yeni,
lütfen, konuşmanızı tamamlayınız.
AHMET YENİ (Devamla) -
Sayın Başkan, değerli milletvekilleri; bayramlarımız, toplumda asırların
şekillendirdiği barış, sevgi ve dayanışma duygularının en üst düzeye
yükseldiği, kırgınlık ve kavgaların sona erdiği, kökü asırlar öncesine dayanan,
iç dünyamızı ısıtan ve ışıtan, dostluk, barış ve neşe kaynağı, bu milletin tüm
benliğine işlemiş en kutlu günlerdir. Dinî bayramlarımız yılın bütün günlerini
döne döne geliyor. Ömrümüz boyunca yılın bütün günlerine, mevsimlerine ilişkin
bayram algılarımız ve hatıralarımız oluşuyor. Ne kadar zor şartlar altında
olursak olalım, bayram, bizi kendisinden mahrum bırakmıyor ve öncelikle bir
sevinç, bir coşku yaşamamıza vesile oluyor. Sadece yaşıyor olmak da bu coşkuya
mazhar olmamız için yeterlidir. Bayramlarımız, zaman ve tarih algımızın
yenilenmesidir.
BAŞKAN - Sayın Yeni,
lütfen, konuşmanızı tamamlayınız, özetleyerek. İstirham ediyorum. 
Buyurun.
AHMET YENİ (Devamla) -
Bayram vesilesiyle bütün bir insanlık geçmişimizi hatırlar, Hazreti İbrahim ve
Hazreti İsmail'in macerasında insanlığımızı yeniden keşfederiz. Bayram,
sosyolojik bir dengedir.
BAŞKAN - Sayın Yeni,
özetlerseniz… İstirham ediyorum, lütfen… Çünkü, bütün konuşmanızı beklersek çok
uzun bir süre alacaktır. 
AHMET YENİ (Devamla) -
Toparlıyorum.
Bayram, sosyolojik bir
dengedir. Bayramlar bir ekonomidir. Milyonlarca ton gıdanın ve etin, bedelsiz
olarak, sofralardan onun tadını yaşayamayan toplum katmanları arasında
dağıtılması için bir fırsattır. Bayram, evrensel bir yurttaşlıktır. Bayram,
bizi en derinden birleştiren kutsal kimliğimizdir. En sağlam birliktelikler
hüzün ve sevinçlerin paylaşılmasının açığa çıktığı günlerdir. Bayram
vesilesiyle toplumumuzun o sağlam dokusunu bir kere daha idrak ediyoruz. Bu,
gerçek millet olmanın sağlamlığıdır.
Sözlerime, büyük şairimiz
Yahya Kemal'in "Süleymaniye'de Bayram Sabahı" isimli şiirinden bir
bölüm okuyarak son verirken, kurban bayramınızı en içten dileklerimle kutlar,
tüm insanlığa hayırlar getirmesi temennisiyle saygılar sunuyorum.
"Ulu mabedde
karıştım vatanın birliğine. 
Çok şükür Tanrıya,
gördüm, bu saatlerde yine. 
Yaşayanlarla beraber
bulunan ervahı. 
Doludur gönlüm ışıklarla
bu bayram sabahı."
Tüm ulusumuza sevgi ve
saygılarımı sunuyorum. (AK Parti sıralarından alkışlar)
BAŞKAN - Teşekkür ederim
Sayın Yeni.
Gündemdışı üçüncü söz,
vefatının 31 inci yılında bayrak şairi Arif Nihat Asya'yla ilgili söz isteyen
Şanlıurfa Milletvekili Mehmet Atilla Maraş'a aittir.
Sayın Maraş, buyurun. (AK
Parti sıralarından alkışlar)
3.- Şanlıurfa Milletvekili Mehmet Atilla Maraş'ın, şair,
yazar, eğitimci Arif Nihat Asya'nın vefatının 31 inci yılında, edebî kişiliğine
ve eserlerine ilişkin gündemdışı konuşması
MEHMET ATİLLA MARAŞ
(Şanlıurfa) - Sayın Başkan, değerli milletvekilleri; şair, yazar, eğitimci ve
bir gönül adamı olan Arif Nihat Asya'nın vefatının 31 inci yıldönümünde onu
rahmetle anıyor ve hepinizi saygıyla selamlıyorum.
Asıl adı "Mehmet
Arif" olan şairimiz 7 Şubat 1904 yılında İstanbul Çatalca'da dünyaya
geldi. Daha yedi günlükken babasını kaybetti ve annesi bir subayla evlenerek
Filistin'e gitti. Şairimizi yakınları büyüttü ve bütün ömrü yoksulluklar içinde
geçti. 1928 yılında 24 yaşında İstanbul Yüksek Öğretmen Okulunu bitirerek
buranın edebiyat şubesinden mezun oldu ve Adana'ya tayin edildi ve öğretmenliğe
başladı. Adana'da çeşitli okullarda ondört yıl öğretmenlik yaptıktan sonra
Malatya Lisesine müdür olarak tayin edildi. Devrin Millî Eğitim Bakanı Hasan
Âli Yücel'le bir münakaşası sonunda idarecilikten alındı ve 1945 yılında
Adana'ya, oradan da Edirne'ye tayin edildi ve 1950 yılına kadar Edirne
Lisesinde edebiyat öğretmenliği yaptı. 1950 yılında yapılan seçimlerde,
Demokrat Parti listesinden, Adana Milletvekili olarak Parlamentoya girdi.
Milletvekili olduğu yıllarda siyasetle pek barışık olmadı ve siyaseti
benimsemedi. 1954 yılında tekrar öğretmenliğe döndü ve kendi tabiriyle
"millet kürsüsünden mektep kürsüsüne döndüm" dedi. Sırasıyla,
Eskişehir, Ankara, Kıbrıs'ta öğretmenlik mesleğini sürdürdü. Kıbrıs'tan sonra
tekrar Ankara'ya tayin edildi ve Gazi Lisesinde öğretmenken emekliliğini istedi
ve 1932 yılında, fiilen otuz yıl öğretmenlik yaptıktan sonra emekli oldu. 
1969'da şairin Ankara'da
50 inci sanat yılı kutlandı. Buna göre, Arif Nihat Asya'nın, şiir çalışmalarına
lise sırasında başladığını görüyoruz, 15 yaşlarındayken. Hayatında iki evlilik
yaptı. İlk evliliğinden 2 çocuğu oldu. Arif Nihat, ölümünden altı yıl önce
yazdığı "Gündönümü" adlı şiirinde, ölünce Konya'ya, sevdiği piri
Mevlana'nın yanına defnedilmesini vasiyet etti; ama… 
Şöyle diyor bir şiirinde:

"Dostlarım,
dostlarım, gündönümüdür.
Ölürsem atmayın ortaya
beni!
Bir yer açın Mevlana'nın
yanında 
Yatırın, yatırın oraya
beni. 
Burcu burcu kokup çeker
uzaktan 
Mevlana toprağı, Konya'ya
beni!" 
Ne yazık ki, şairin bu
vasiyeti yerine getirilemedi. 5 Ocak 1975 yılında, 71 yaşındayken Ankara'da
vefat etti ve Ankara Karşıyaka Mezarlığına defnedildi. Mezarı, Ankara'da
Karşıyaka Mezarlığındadır. Vefatından sonra… Hayatı boyunca, sanatla, fikirle
uğraştı ve ardında 33 adet eser bıraktı. Bunlardan 23 tanesi şiir, 10 tanesi de
düz yazılarından oluşan kitaplarıdır. 
Arif Nihat Asya, bütün
ömrü boyunca, ince ve uzun bir yolda, bir uzun yolculukta olduğunun bilincinde
olarak bir yolcu gibi yaşadı hayatı. Yaşadığı gibi yazdı ve adı gibi arif bir
insandı, bir Anadolu bilgesiydi, bir rint idi tek kelimeyle.
Mevlevimeşrep olan Arif
Nihat Asya, mütevazı bir hayat yaşadı, yolları aşındırmadan, ardında gölge
bırakmadan ve ardına hiç bakmadan yürüdü gitti. Laleyi, gülü, nergisi,
nilüferi, nesrini, ıtırı ve fesleğeni koparmaya kıyamadı. Onları hep kokladı ve
okşadı. Çiçekleri sevdi, çiçeklerle yürüdü. Ardında harflerden örülmüş beyitler
ve şiirler bırakarak yalnız, bir başına Hakk'a yürüdü. Denemeler, vecizeler ve
rubailer kaleme aldı. Son dönem şiirimizde rubai dalında gerçek bir usta
olduğunu, yazdığı rubaileriyle kanıtlamıştır. Anadolu'yu adım adım gezmesi, ona
memleket güzellemeleri yazdırmıştır. Türk şiirinde ebced hesabıyla tarih
düşürmede önemli ustalardan biridir. 
(Mikrofon otomatik cihaz
tarafından kapatıldı)
BAŞKAN - Buyurun Sayın
Maraş.
MEHMET ATİLLA MARAŞ
(Devamla) - Arif Nihat Asya, şiirde tarih düşürme sanatının şiir tarihimizdeki
son ustalarından biridir. Ondan sonra, artık, bugünün şairleri ebced hesabıyla
tarih düşürmeyi bilmezler. Tamamen bu divan şiirine ait bir çalışma. Zaten buna
cesaret eden şair de yok. Zor bir iş bu tarih düşürme işi. Eski medeniyetimiz
bir şiir medeniyeti olduğu için, her şeyi şiirle izah ederlerdi eskiler. İşte,
tarih düşürme de buradan kaynaklanıyor. Ölüm günlerinde, doğum günlerinde,
nişanda, nikâhta büyük şairler tarih düşürürler o günün anısına ve bunu şiirle
yaparlardı. Şimdi bu medeniyetten uzak olduğumuz için, şiirden de uzağız.
Şimdi bu büyük şairimizin
biraz da şiir dünyasına bakalım. Şiir dünyasına baktığımız Arif Nihat Asya'da
üç dönem görmemiz mümkündür. Romantik bir milliyetçilik havasının estiği bu ilk
döneminde şair, hissî, hamasî ve millî diyebileceğimiz şiirler yazmıştır. Daha
çok destan ve kahramanlık duygularının ağır bastığı düz yazıda, şiirlerinde
millî kültür ve medeniyetimizin âdeta savunmasını üstlenmiştir. Bu dönem aynı
zamanda Birinci Dünya Savaşının devam edip, sonunda bittiği ve savaşın
sonuçlarının ağır biçimde yaşandığı bir dönemdir. İşte, şairin ünlü
"Bayrak" şiiri bu dönemin eseridir. 
Şair, bu
"Bayrak" şiirinde açıkça meydan okumaktadır, kahramanlık ve yiğitlik
taslamaktadır; şöyle diyor: 
"Ey, mavi göklerin
beyaz ve kızıl süsü, 
Kız kardeşimin gelinliği,
şehidimin son örtüsü!
Işık ışık, dalga dalga
bayrağım, 
Senin destanını okudum,
senin destanını yazacağım." 
Şairin ikinci dönemi
dediğimiz…
(Mikrofon otomatik cihaz
tarafından kapatıldı)
BAŞKAN - Sayın Maraş,
rahmetli Arif Nihat Asya'yı bize hatırlattığınız için teşekkür ediyoruz size.
Hatırası önünde de saygıyla eğiliyoruz; ama, konuşmanızı tamamlamak
durumundasınız.
Edebî metinlerden ziyade,
lütfen…
MEHMET ATİLLA MARAŞ
(Devamla) - Ben o zaman "Bayrak" şiirinin tamamını okuyarak…
BAŞKAN - Buyurun.
SÜLEYMAN SARIBAŞ (Malatya)
- Bayrak şiirinin tamamını okusun; şu mezar kazmayı bir görelim.
MEHMET ATİLLA MARAŞ
(Devamla) - Öyle mi, peki.
"Ey, mavi göklerin
beyaz ve kızıl süsü,
Kız kardeşimin gelinliği,
şehidimin son örtüsü!
Işık ışık, dalga dalga
bayrağım,
Senin destanını okudum,
senin destanını yazacağım.

Sana benim gözümle
bakmayanın
Mezarını kazacağım.
Seni selamlamadan uçan
kuşun
Yuvasını bozacağım.

Dalgalandığın yerde ne
korku, ne keder...
Gölgende bana da, bana da
yer ver!
Sabah olmasın, günler
doğmasın ne çıkar.
Yurda ay yıldızının ışığı
yeter."

Savaş bizi karlı dağlara
götürdüğü gün.
Kızıllığında ısındık,
Dağlardan çöllere
düşürdüğü gün.
Gölgene sığındık.

Ey, şimdi süzgün,
rüzgârlarda dalgalan;
Barışın güvercini,
savaşın kartalı...
Yüksek yerlerde açan
çiçeğim;
Senin altında doğdum,
Senin altında öleceğim.

Tarihim, şerefim, şiirim,
her şeyim:
Yer yüzünde yer beğen!
Nereye dikilmek istersen,
Söyle seni oraya
dikeyim!"
Aziz şairimizin vefatının
31 inci yıldönümünde onu rahmetle anıyor, değerli milletimizin bayramını
kutluyor, hepinizi saygıyla selamlıyorum. (Alkışlar)
BAŞKAN - Sayın Maraş,
teşekkür ediyoruz. Biz de rahmetli şairimizi minnetle, şükranla anıyoruz ve
Allah rahmet eylesin diyoruz.
Sayın milletvekilleri,
Başkanlığın Genel Kurula diğer sunuşları vardır. 
Cumhurbaşkanlığının bir
tezkeresi vardır; okutup bilgilerinize sunacağım.
C)
TEZKERELER VE ÖNERGELER
1.- Gümrük
Müsteşarlığının Teşkilat ve Görevleri Hakkında Kanun Hükmünde Kararnameye Bir
Geçici Madde Eklenmesine Dair 28.12.2005 tarihli 5440 sayılı Kanunun Anayasanın
89 uncu maddesine göre bir kez daha görüşülmek üzere geri gönderildiğine
ilişkin Cumhurbaşkanlığı tezkeresi (3/962)
  4.1.2006
Türkiye Büyük Millet
Meclisi Başkanlığına
İlgi: 30.12.2005 günlü,
A.01.0.GNS.0.10.00.02-16188/42759 sayılı yazınız.
Türkiye Büyük Millet
Meclisi Genel Kurulunca 28.12.2005 gününde kabul edilen 5440 sayılı
"Gümrük Müsteşarlığının Teşkilat ve Görevleri Hakkında Kanun Hükmünde
Kararnameye Bir Geçici Madde Eklenmesine Dair Kanun" incelenmiştir.
İncelenen yasanın 1 inci
maddesiyle, 02.07.1993 günlü, 485 sayılı Gümrük Müsteşarlığının Teşkilat ve
Görevleri Hakkında Kanun Hükmünde Kararnameye eklenen geçici 10 uncu maddenin
ikinci fıkrasının birinci tümcesinde,
"20/7/2003 tarihli
ve 2003/5932 sayılı Bakanlar Kurulu Kararı ile kaldırılan Gümrükler
Başmüdürlükleri ile Gümrükler Muhafaza Başmüdürlükleri kadrolarında bulunan ve
kadroları 24/9/2003 tarihli ve 2003/6171 sayılı Bakanlar Kurulu Kararı ile
değiştirilen Gümrük Başmüdürü ve Gümrük Muhafaza Başmüdürlerinden halen
memuriyet görevi devam edenler bu maddeyle ihdas edilen ekli (I) sayılı listede
yer alan Müsteşarlık Müşaviri kadrolarına atanmış sayılırlar."
düzenlenmesine yer
verilmiştir.
Düzenlemede, 20.07.2003
günlü, 2003/5932 sayılı Bakanlar Kurulu Kararı ile kaldırılan Gümrükler
Başmüdürlükleri ve Gümrükler Muhafaza Başmüdürlükleri kadrolarında bulunanların
kadro değişikliğine ilişkin kararnameye gönderme yapılırken "24/9/2003
tarihli ve 2003/6171 sayılı Bakanlar Kurulu Kararı"ndan söz edilmiştir. 
Oysa, Başmüdürlüklerin
kaldırılmasından sonra Gümrük Müsteşarlığı kadrolarında "1.9.2003 günlü,
2003/6121 sayılı" Bakanlar Kurulu Kararı ile değişiklik yapılmış ve bu
Karar 24.09.2003 günlü, 25239 sayılı Resmî Gazetede yayımlanmıştır.
Geçici maddede gönderme
yapılan 2003/6171 sayılı Bakanlar Kurulu Kararı ise, 24.9.2003 gününü değil,
8.9.2003 gününü taşımakta ve bu kararla, Çalışma ve Sosyal Güvenlik Bakanı
Murat Başesgioğlu'nun 2003 yılında yapılacak iki bakanlar toplantısına hükümeti
temsilen katılmak üzere yurtdışına gönderilmesi konusu düzenlenmektedir.
24.9.2003 gününde ise, 2003/6223, 6224, 6225, 6226, 6227 sayılı kararnameler
çıkarılmış ve bu kararlarla da başka konularda düzenlemeler yapılmıştır.
Bu nedenle, yasadaki
maddî yanlışlığın giderilmesi ve geçici 10 uncu maddeyle gönderme yapılan
Bakanlar Kurulu kararının gün ve sayısının düzeltilmesi gerekmektedir. 
Yayımlanması yukarıda
açıklanan gerekçeyle uygun görülmeyen 5440 sayılı "Gümrük Müsteşarlığının
Teşkilat ve Görevleri Hakkında Kanun Hükmünde Kararnameye Bir Geçici Madde
Eklenmesine Dair Kanun", Türkiye Büyük Millet Meclisince bir kez daha
görüşülmesi için, Anayasanın değişik 89 ve 104 üncü maddeleri uyarınca ilişikte
geri gönderilmiştir. 
  Ahmet
Necdet Sezer
  Cumhurbaşkanı
BAŞKAN - Bilgilerinize
sunulmuştur. 
Gündemin "Sözlü
Sorular" kısmına geçiyoruz. 
Sayın milletvekilleri,
Ulaştırma Bakanı Sayın Binali Yıldırım, gündemin "Sözlü Sorular"
kısmının 1, 2, 4, 6, 7, 13, 30, 39, 41, 43, 48, 50, 61, 72, 78, 85, 92, 96, 102,
109, 131, 134, 135, 136, 137, 138, 139, 144, 148, 170, 171, 177, 179, 182, 188,
195, 202, 205, 257 nci sıralarındaki soruları birlikte cevaplandırmak
istemişlerdir. 
IV.-
SORULAR VE CEVAPLAR
A) SÖZLÜ
SORULAR VE CEVAPLARI
1.- Antalya
Milletvekili Feridun Fikret Baloğlu'nun, Antalya Limanına ilişkin Ulaştırma
Bakanından sözlü soru önergesi (6/824) ve Ulaştırma Bakanı Binali Yıldırım'ın
cevabı
2.- Antalya
Milletvekili Feridun Fikret Baloğlu'nun, Devlet Demiryollarına ilişkin
Ulaştırma Bakanından sözlü soru önergesi (6/827) ve Ulaştırma Bakanı Binali
Yıldırım'ın cevabı
3.-
İstanbul Milletvekili Berhan Şimşek'in, İstanbul bölge müdür yardımcılığına
yapılan atamaya ilişkin Ulaştırma Bakanından sözlü soru önergesi (6/848) ve
Ulaştırma Bakanı Binali Yıldırım'ın cevabı
4.- Malatya
Milletvekili Muharrem Kılıç'ın, Malatya'da Türk Telekom Bölge Müdürlüğü kurulup
kurulmayacağına ilişkin Ulaştırma Bakanından sözlü soru önergesi (6/868) ve
Ulaştırma Bakanı Binali Yıldırım'ın cevabı
5.- Mersin
Milletvekili Ersoy Bulut'un, Anamur'dan Mersin ve Antalya'ya deniz otobüsü ile
ulaşım sağlanıp sağlanmayacağına ilişkin Ulaştırma Bakanından sözlü soru
önergesi (6/884) ve Ulaştırma Bakanı Binali Yıldırım'ın cevabı
6.- Antalya
Milletvekili Osman Özcan'ın, Alanya ve Gazipaşa yat limanı inşaatlarının ne
zaman tamamlanacağına ilişkin Ulaştırma Bakanından sözlü soru önergesi (6/912)
ve Ulaştırma Bakanı Binali Yıldırım'ın cevabı
7.- Muğla
Milletvekili Fahrettin Üstün'ün, yapılan atamalara ilişkin Ulaştırma Bakanından
sözlü soru önergesi (6/1010) ve Ulaştırma Bakanı Binali Yıldırım'ın cevabı
8.- Çorum
Milletvekili Feridun Ayvazoğlu'nun, Çorum havaalanı ve demiryolu yapımına
ilişkin Ulaştırma Bakanından sözlü soru önergesi (6/1061) ve Ulaştırma Bakanı
Binali Yıldırım'ın cevabı
9.- Niğde
Milletvekili Orhan Eraslan'ın, Niğde-Ulukışla-Altay Köyüne bir alt geçit
yapılmasına ilişkin Ulaştırma Bakanından sözlü soru önergesi (6/1070) ve
Ulaştırma Bakanı Binali Yıldırım'ın cevabı
10.-
Antalya Milletvekili Feridun Fikret Baloğlu'nun, Nevşehir Havalimanının
kullanılmamasına ilişkin Ulaştırma Bakanından sözlü soru önergesi (6/1076) ve
Ulaştırma Bakanı Binali Yıldırım'ın cevabı
11.- Muğla
Milletvekili Ali Arslan'ın, basında yer alan kendisiyle ilgili bir iddiaya
ilişkin Ulaştırma Bakanından sözlü soru önergesi (6/1099) ve Ulaştırma Bakanı
Binali Yıldırım'ın cevabı
12.- Manisa
Milletvekili Ufuk Özkan'ın, hemzemin geçitlerdeki sinyalizasyon eksikliğine
ilişkin Ulaştırma Bakanından sözlü soru önergesi (6/1102) ve Ulaştırma Bakanı
Binali Yıldırım'ın cevabı
13.-
Denizli Milletvekili Ümmet Kandoğan'ın, Bakanlık tarafından Denizli İlinde
yapılan çalışmalara ilişkin Ulaştırma Bakanından sözlü soru önergesi (6/1136)
ve Ulaştırma Bakanı Binali Yıldırım'ın cevabı
14.- Iğdır
Milletvekili Dursun Akdemir'in, Elazığ İline yapılan uçak seferlerinin iptaline
ilişkin Ulaştırma Bakanından sözlü soru önergesi (6/1158) ve Ulaştırma Bakanı
Binali Yıldırım'ın cevabı
15.- Ankara
Milletvekili Yakup Kepenek'in, Ulaştırma Bakanlığında bir müsteşar yardımcısı
ile ilgili iddialara ilişkin Ulaştırma Bakanından sözlü soru önergesi (6/1172)
ve Ulaştırma Bakanı Binali Yıldırım'ın cevabı
16.-
Balıkesir Milletvekili Sedat Pekel'in, Bandırma sahil bandı ve balıkçı barınağı
projesine ilişkin Ulaştırma Bakanından sözlü soru önergesi (6/1190) ve
Ulaştırma Bakanı Binali Yıldırım'ın cevabı
17.-
Malatya Milletvekili Ferit Mevlüt Aslanoğlu'nun, Türk Hava Yolları personelinin
çalışma koşullarına ilişkin Ulaştırma Bakanından sözlü soru önergesi (6/1205)
ve Ulaştırma Bakanı Binali Yıldırım'ın cevabı
18.- Iğdır
Milletvekili Dursun Akdemir'in, atanan ve görevden alınan personele ilişkin
Ulaştırma Bakanından sözlü soru önergesi (6/1220) ve Ulaştırma Bakanı Binali
Yıldırım'ın cevabı
19.-
Bilecik Milletvekili Yaşar Tüzün'ün, hızlı tren seferlerine ve güzergâhına
ilişkin Ulaştırma Bakanından sözlü soru önergesi (6/1239) ve Ulaştırma Bakanı
Binali Yıldırım'ın cevabı
20.-
Balıkesir Milletvekili Sedat Pekel'in, Telekomun telefon konuşma ücretlerinde
yaptığı indirime ilişkin Ulaştırma Bakanından sözlü soru önergesi (6/1249) ve
Ulaştırma Bakanı Binali Yıldırım'ın cevabı
21.-
Balıkesir Milletvekili Ali Kemal Deveciler'in, Zonguldak-Çaycuma İlçesi Filyos
Limanı Projesine ilişkin Ulaştırma Bakanından sözlü soru önergesi (6/1304) ve
Ulaştırma Bakanı Binali Yıldırım'ın cevabı
22.- Bursa
Milletvekili Mehmet Küçükaşık'ın, Türkiye'de kara taşımacılığı yapan lojistik
firmalara ilişkin Ulaştırma Bakanından sözlü soru önergesi (6/1313) ve
Ulaştırma Bakanı Binali Yıldırım'ın cevabı
23.- Bursa
Milletvekili Mehmet Küçükaşık'ın, Türkiye'de kara taşımacılığı yapmak isteyen
firmalarda aranan şartlara ilişkin Ulaştırma Bakanından sözlü soru önergesi
(6/1314) ve Ulaştırma Bakanı Binali Yıldırım'ın cevabı
24.- Bursa
Milletvekili Mehmet Küçükaşık'ın, Türkiye'de kara taşımacılığı yapmak isteyen
kamyoncu esnafında aranan şartlara ilişkin Ulaştırma Bakanından sözlü soru
önergesi (6/1315) ve Ulaştırma Bakanı Binali Yıldırım'ın cevabı
25.- Bursa
Milletvekili Mehmet Küçükaşık'ın, yeni Karayolları Taşıma Yönetmeliğine ilişkin
Ulaştırma Bakanından sözlü soru önergesi (6/1316) ve Ulaştırma Bakanı Binali
Yıldırım'ın cevabı
26.- İzmir
Milletvekili Vezir Akdemir'in, Ege Bölgesindeki demiryolu ağının
iyileştirilmesi ve yaygınlaştırılmasına ilişkin Ulaştırma Bakanından sözlü soru
önergesi (6/1317) ve Ulaştırma Bakanı Binali Yıldırım'ın cevabı
27.- İzmir
Milletvekili Vezir Akdemir'in, İzmir ve çevresindeki demiryolu ağının onarımına
ve tren seferlerinin artırılmasına ilişkin Ulaştırma Bakanından sözlü soru
önergesi (6/1318) ve Ulaştırma Bakanı Binali Yıldırım'ın cevabı
28.-
Balıkesir Milletvekili Sedat Pekel'in, 4925 sayılı Karayolu Taşıma Kanunu
gereği çıkarılan iki genelgeye ilişkin Ulaştırma Bakanından sözlü soru önergesi
(6/1330) ve Ulaştırma Bakanı Binali Yıldırım'ın cevabı
29.- Artvin
Milletvekili Yüksel Çorbacıoğlu'nun, araçların taşıma kapasitesiyle ilgili
farklı uygulamalara ilişkin Ulaştırma Bakanından sözlü soru önergesi (6/1340)
ve Ulaştırma Bakanı Binali Yıldırım'ın cevabı
30.-
Balıkesir Milletvekili Sedat Pekel'in, Türk Telekomun ADSL hizmetine ilişkin
Ulaştırma Bakanından sözlü soru önergesi (6/1383) ve Ulaştırma Bakanı Binali
Yıldırım'ın cevabı
31.- Iğdır
Milletvekili Dursun Akdemir'in, 2004 ve 2005 malî yılı bütçelerinden Iğdır
İline ayrılan ödenek miktarı ve kullanımına ilişkin Ulaştırma Bakanından sözlü
soru önergesi (6/1391) ve Ulaştırma Bakanı Binali Yıldırım'ın cevabı
32.-
Antalya Milletvekili Hüseyin Ekmekcioğlu'nun, Antalya'dan ilçelere ve KKTC'ye
feribot seferleri başlatılıp başlatılmayacağına ilişkin Ulaştırma Bakanından
sözlü soru önergesi (6/1410) ve Ulaştırma Bakanı Binali Yıldırım'ın cevabı
33.- Ağrı
Milletvekili Naci Aslan'ın, Ağrı Havaalanının eksikliklerinin giderilmesine
ilişkin Ulaştırma Bakanından sözlü soru önergesi (6/1415) ve Ulaştırma Bakanı Binali
Yıldırım'ın cevabı
34.-
Eskişehir Milletvekili Mehmet Vedat Yücesan'ın, İzmir Limanı konteyner yükleme,
boşaltma ve nakliye işleri ihalesine ilişkin Ulaştırma Bakanından sözlü soru
önergesi (6/1418) ve Ulaştırma Bakanı Binali Yıldırım'ın cevabı
35.-
Denizli Milletvekili Ümmet Kandoğan'ın, personel atamalarına ve geçici
personele dönersermayeden ödenen paya ilişkin Ulaştırma Bakanından sözlü soru
önergesi (6/1434) ve Ulaştırma Bakanı Binali Yıldırım'ın cevabı
36.-
Balıkesir Milletvekili Ali Kemal Deveciler'in, Balıkesir İli Körfez Havaalanına
ilişkin Ulaştırma Bakanından sözlü soru önergesi (6/1457) ve Ulaştırma Bakanı
Binali Yıldırım'ın cevabı
37.-
Balıkesir Milletvekili Ali Kemal Deveciler'in, bazı DHL bölge müdürlüklerinin
kapatılma nedenlerine ilişkin Ulaştırma Bakanından sözlü soru önergesi (6/1476)
ve Ulaştırma Bakanı Binali Yıldırım'ın cevabı
38.-
Antalya Milletvekili Feridun Fikret Baloğlu'nun, Türk Telekom AŞ’nin borçlu
abonelere "sulh sözleşmesi" imzalanmasını talep etmesine ilişkin
Ulaştırma Bakanından sözlü soru önergesi (6/1480) ve Ulaştırma Bakanı Binali
Yıldırım'ın cevabı
39.-
İstanbul Milletvekili Onur Öymen'in, Onur Air Şirketine ait uçakların bazı
ülkeler tarafından uçuştan menedilmesine ilişkin Ulaştırma Bakanından sözlü
soru önergesi (6/1552) ve Ulaştırma Bakanı Binali Yıldırım'ın cevabı
BAŞKAN - Şimdi, bu
soruları, önce sırasıyla okutacağım, sonra da Sayın Bakana söz vereceğim. 
Türkiye Büyük Millet
Meclisi Başkanlığına
Aşağıda sunulan
sorularımın, Anayasanın 98 inci ve Türkiye Büyük Millet Meclisi İçtüzüğünün 96
ncı ve devamı maddelerine göre Ulaştırma Bakanı Sayın Binali Yıldırım
tarafından sözlü olarak cevaplandırılmasını arz ederim.
Saygılarımla.   3.11.2003
  Feridun
Fikret Baloğlu 
  Antalya
1. Antalya Limanının uluslararası
karasularına göre içeride olmasının getirdiği olumsuzluğu giderecek önlemler
alınabilir mi? Antalya Limanının yüksek tonajlı gemilerin girişine uygun
koşullara kavuşması için Bakanlığınızın bir hazırlığı var mıdır?
2. İşadamlarının,
limandaki ücretlendirmelerin yüksek olduğu yönündeki şikâyetleri incelenecek
midir?
3. Limanın gümrük
sahaları gereksinimleri karşılayacak düzeyde midir? Kentin büyüme gücü ve
ihracattaki gelişmeler dikkate alınırsa limanın bölgeye yeterlilik süresi
nedir?
Türkiye Büyük Millet
Meclisi Başkanlığına
Aşağıda sunulan
sorularımın, Anayasanın 98 inci ve Türkiye Büyük Millet Meclisi İçtüzüğünün 96
ncı ve devamı maddelerine göre Ulaştırma Bakanı Sayın Binali Yıldırım
tarafından sözlü olarak cevaplandırılmasını arz ederim.
Saygılarımla.   3.11.2003
  Feridun
Fikret Baloğlu 
  Antalya
1. Devlet Demiryollarında
elektrik yerine petrol kullanımına öncelik verildiği ve dizel yakıtlı tren
alımına gidildiği doğru mudur? Doğru ise, kullanılan kaynak açısından daha ucuz
olan elektriğin tercih edilmemesinin nedenini açıklar mısınız?
2. 1 kilometre
demiryolunun uluslararası standartlara göre yeniden yapımı yaklaşık 1 000 000
euro iken, Anakara-İstanbul arasındaki hızlı tren yatırımında, 1 kilometre
demiryolunun sadece rehabilitasyonu için yaklaşık 2 000 000 eurodan söz
edilmesini nasıl açıklayacaksınız?
3. 147 nci kuruluş
yıldönümünde, Devlet Demiryollarının yeniden yapılandırılması iddiaları
sürerken, kurumun taşıma sektöründeki payı yüzde kaçtır? Taşımadaki payı
azalmakta mıdır? Azalmakta ise, artırmak için ne yapmayı düşünüyorsunuz?
Türkiye Büyük Millet
Meclisi Başkanlığına
Aşağıda yer alan
sorularımın Ulaştırma Bakanı Sayın Binali Yıldırım tarafından sözlü olarak
yanıtlanmasını saygılarımla arz ederim.   17.11.2003
  Berhan
Şimşek
  İstanbul
1. Ulaştırma Bakanlığı
İstanbul Bölge Müdür Yardımcılığına hemşeriniz ve eşinizin akrabası olan
Hayrettin İnan'ı atadığınız yönündeki iddialar doğru mudur?
2. Bu atamada Hayrettin
İnan'ın akrabanız ve hemşeriniz olmasının etkisi olmuş mudur? Bu atama, görev
almada ve görevde yükselmede vazgeçilmez bir ilke olan liyakat ilkesiyle
uyuşmakta mıdır?
3. Göreve getirilen
Hayrettin İnan'ın öğretmenlik mesleğinden Bölge Müdür Yardımcılığına neden
geçtiği sorusunu yanıtlarken verdiği "daha rahat ve stressiz bir iş olsun
istedim" cevabı, Sayın Başbakanın, bürokrasiye "hızımıza
yetişin" çağrısıyla uyuşmakta mıdır?
4. İstanbul Bölge Müdür
Yardımcılığı görevine öğretmenlik mesleğinden birinin daha rahat bir iş
istediği için atanması, bu müdürlükte verilmekte olan kamu hizmetlerinin
akmasına neden olmayacak mıdır?
Türkiye Büyük Millet
Meclisi Başkanlığına
Aşağıdaki sorularımın,
Ulaştırma Bakanı Sayın Binali Yıldırım tarafından, Anayasanın 98 ve İçtüzüğün
96 ncı maddesi gereğince sözlü olarak cevaplandırılmasını arz ederim. 09.12.2003 
  Muharrem
Kılıç
  Malatya

Malatya Türk Telekom,
personel kalitesi, hizmet üreten yaklaşımı ve telekomünikasyon büyüklükleriyle
Doğu Anadolu Bölgesinde önemli bir konuma sahiptir. Daha önce genel müdürlüğe
bağlı bir il müdürlüğü olarak hizmet sürdüren Malatya, 2002 yılından itibaren
Erzurum 5 inci Bölge Müdürlüğüne bağlanmıştır. Fakat, bu yeni yapılanmayla
birlikte ödenek sıkıntıları, yatırımların geciktirilmesi, malzeme taleplerinin
bekletilmesi gibi birçok hizmette aksamalar olmuştur. Bu bağlamda; 
1 - Malatya, Elazığ,
Sivas ve Tunceli İllerini kapsayacak bir bölge yapılanması çalışmaları
sonucunda Malatya'da bölge müdürlüğü kurulması düşünülmekte midir?
2 - Malatya Türk Telekom,
bölgede en çok kâr eden kuruluşlardan olup, bölge deposu da Malatya'dadır. Bu
özelliklere sahip olan Malatya'da bölge müdürlüğü kurulması için daha hangi
şartlar aranmaktadır?
Türkiye Büyük Millet
Meclisi Başkanlığına
Aşağıdaki sorumun,
Ulaştırma Bakanı Sayın Binali Yıldırım tarafından, sözlü olarak
cevaplandırılması için gereğini arz ederim.   16.12.2003
  Ersoy
Bulut
  Mersin

Anamur İlçemiz Mersin ve
Antalya İlleri arasında olup, her iki ile de beş saat mesafededir. Yol çok dar
ve virajlıdır. Bu yolda ulaşım risklerle doludur. Konuyla ilgili olarak Sayın
Bayındırlık ve İskân Bakanına sözlü soru önergem de bulunmaktadır; ancak, çok
iyimser bir tahminle bu yolun çağdaş normlara kavuşturulması için çalışmalara
bugün başlansa dahi tamamlanması yıllar sürecektir. Yol durumu nedeniyle ne
Antalya yöresine gelen turist Anamur ve Mersin tarafına geçebilmekte, ne de
tarım ürünlerinin arzu edilen oranda pazarlanması sağlanabilmektedir. 
Soru: Ulaşımdaki bu
olumsuzluk, Anamur-Mersin, Anamur-Antalya arası deniz otobüsleri vasıtasıyla
rahatlatılabilir mi?
Türkiye Büyük Millet
Meclisi Başkanlığına
Aşağıdaki sorularımın
Ulaştırma Bakanı Sayın Binali Yıldırım tarafından sözlü olarak yanıtlanmasını
dilerim. 
Saygılarımla.  06.01.2004
  Osman
Özcan
  Antalya
1 - Alanya ve Gazipaşa
Yat Limanları bitmek üzereyken , inşaatları tamamen durmuş bulunmaktadır.
Trilyonlarca para harcama yapılarak bitme noktasında olan bu yat limanları
hakkında ne gibi bir çalışma yapmayı düşünüyorsunuz? 
2- Alanya ve Gazipaşa
İlçelerimiz turizm bölgelerimizdendir. Gelen turistlerin, inşaatlar nedeniyle
harabe görünümünde olan bu yerlerden hoşnut kalmadıkları bir gerçek iken,
yatırımda bu iki ilçemize öncelik tanımayı düşünüyor musunuz?
Türkiye Büyük Millet
Meclisi Başkanlığına
Aşağıdaki sorularımın Ulaştırma
Bakanı Binali Yıldırım tarafından sözlü olarak yanıtlanmasını arz ederim.
  Fahrettin
Üstün
  Muğla
1- 58 inci ve 59 uncu
hükümetler döneminde size bağlı kuruluşlarda kaç atama yapılmıştır?
2- Bakanlığınıza bağlı
kuruluşlarda idarî görevlere her iki hükümet döneminde vekâleten, tedviren ve
görevlendirmeyle kaç atama yapılmıştır?
3- İdarî görevlerde
bulunan idarecilerden kaçı başka yerlere görevlendirilmiştir?
Görevlendirilenlerin
aldıkları harcırah miktarı ne kadardır?
4- 58 inci ve 59 uncu
hükümetler döneminde asıl veya vekil kaç idareci görevden alınmıştır.?
Türkiye Büyük Millet
Meclisi Başkanlığına
Aşağıda yer alan konunun
Ulaştırma Bakanı Sayın Binali Yıldırım tarafından sözlü olarak yanıtlanması
için gereğini arz ederim.
  Feridun
Ayvazoğlu
  Çorum
1996 yılında ihalesi
yapılarak inşaatı başlatılan stol tipi Çorum havaalanı için bugünü kadar 200
milyar TL harcama yapılarak yüzde 15 fizikî gerçekleşme sağlanmış olup, işin
bitim tarihi 2005 yılı olarak belirlenmiştir.
Çorum-Çankırı-Amasya
demiryolu etüt çalışmalarına 1991 yılında başlanılıp, Çorum ile ilgili bölümün
yer aldığı II. kısım ihalesi 1993 yılında yapılmış olup ödenek yetersizliği
nedeniyle bugüne kadar ancak yüzde 92'si ikmal edilebilmiştir.
1- Havaalanı ve demiryolu
yapımı için şimdiye kadar ne yapılmıştır?
2- Bu çalışmaları
tamamlamayı düşünüyor musunuz?
Türkiye Büyük Millet
Meclisi Başkanlığına
Aşağıdaki sorumun
Ulaştırma Bakanı Sayın Binali Yıldırım tarafından sözlü olarak
cevaplandırılması için gerekli işlemin yapılmasını arz ederim. 
Saygılarımla. 
  Orhan
Eraslan
  Niğde
Niğde İli Ulukışla İlçesi
Altay Köyü ve civar köyler büyük ölçüde hayvancılıkla uğraşmaktadır. 
İstasyonun bulunduğu
bölge aynı zamanda sürü geçiş noktası olup, yaz aylarındaki otlatmalar sırasında
her yıl 100-150 koyun, tren altında kalarak telef olmaktadır.
Soru: Bakanlığınızca
Altay Köyü İstasyonunun bulunduğu bölgede bir alt geçit yapılması düşünülmekte
midir?
Türkiye Büyük Millet
Meclisi Başkanlığına
Anayasanın 98 inci ve
Türkiye Büyük Millet Meclisi İçtüzüğünün 96 ncı ve devamı maddelerine göre
Ulaştırma Bakanı Sayın Binali Yıldırım tarafından sözlü olarak
cevaplandırılmasını arz ederim.
Saygılarımla.
  Feridun
Fikret Baloğlu
  Antalya
1- Ülkemiz turizminin
önemli merkezlerinden olan Kapadokya bölgesine hava ulaşımı neden
sağlanamamaktadır?
2- Uluslararası
standartlara sahip Nevşehir Havalimanına Türk Hava Yollarının sefer
koymamasının nedenlerini açıklar mısınız?
3- Kapadokya bölgesine
gelen turistlerin Nevşehir yerine başka kentlerin havaalanlarına
yönlendirilmesinin gerekçesi nedir?
Türkiye Büyük Millet
Meclisi Başkanlığına
Aşağıda yer alan konunun
Ulaştırma Bakanı Sayın Binali Yıldırım tarafından sözlü olarak yanıtlanması
için gereğini arz ederim.
  Ali
Arslan
  Muğla
Sayın Bakan, İstanbul'da
Telekomla ilgili uluslararası bir toplantıya katıldığınız, toplantının uzaması
nedeniyle Mersin'de katılacağınız açılış programına geciktiğiniz, bu nedenle
özel uçakla Mersin'e yetiştirildiğiniz; sizi İstanbul'dan Mersin'e, toplantıdan
sonra, götüren uçağın Çukurova Holdinge ait olduğu iddia edilmektedir.
1- Telekom toplantısından
sonra İstanbul'dan Mersin'e Çukurova Holdinge ait uçakla gittiğiniz iddiası
doğru mudur?
2- Çukurova Holdingin
Bakanlığınızla iş ilişkisi var mıdır? Varsa Bakanlığınızla iş ilişkisi olan bir
holdinge ait uçakla seyahat etmeyi etik olarak doğru buluyor musunuz?
3- Batı demokrasilerinde
bu tür ilişkiler istifayla sonuçlanır. Bu iddialar doğru ise istifa etmeyi
düşünüyor musunuz?
Türkiye Büyük Millet Meclisi
Başkanlığına
Aşağıdaki sorularımın
aracılığınızla Sayın Ulaştırma Bakanı Binali Yıldırım tarafından sözlü olarak
yanıtlanmasını arz ederim.
  Ufuk
Özkan
  Manisa
4 Mayıs 2004 tarihinde
Manisa Akhisar Organize Sanayi Bölgesine fabrika işçilerini taşıyan servis
aracının hemzemin geçitte tren kazası sonucu 5 vatandaşımızı kaybettik. Benzer
olay aynı yerde daha önce de yaşanmıştı.
Bu nedenle;
1- Ülkemizde kaç tane bu
tür kontrolsüz geçiş mevcuttur?
2- Elektronik
sinyalizasyon maliyeti nedir? İnsan hayatından önemli midir?
3- Türkiye Cumhuriyeti
Devlet Demiryolları yetkilileri sinyalizasyon yatırımı yapılamayacağını ifade
etmektedir. Bakanlığınızın bu konudaki görüşü nedir?
Türkiye Büyük Millet
Meclisi Başkanlığına
Aşağıdaki sorumun
Ulaştırma Bakanı Sayın Binali Yıldırım tarafından sözlü olarak
cevaplandırılması hususunda gereğini arz ederim.
Saygılarımla.
  Ümmet
Kandoğan
  Denizli
Soru: AK Parti İktidarı
döneminde Bakanlığınızca veya Bakanlığınıza bağlı ilgili kuruluşlarca Denizli
İline yapılmış olan çalışmalar nelerdir?
Türkiye Büyük Millet
Meclisi Başkanlığına
Aşağıdaki sorularımın
Sayın Ulaştırma Bakanı Binali Yıldırım tarafından sözlü olarak
cevaplandırılması hususunda gereğini arz ederim.
Saygılarımla. 
  Dursun
Akdemir
  Iğdır
Elazığ İline yapılan uçak
seferleri uzun zamandan beri yapılmasına rağmen şu anda bu seferler iptal
edilmiş durumdadır.
1- Bu seferler niçin ve
hangi gerekçeyle iptal edilmiştir?
2- Bu durumun
düzeltilmesi için herhangi bir çalışma yapılıyor mu veya yapılacak mıdır?
Türkiye Büyük Millet
Meclisi Başkanlığına
Aşağıdaki sorumun
Anayasanın 98 inci ve İçtüzüğün 96 ncı ve 98 inci maddeleri uyarınca Ulaştırma
Bakanı Sayın Binali Yıldırım tarafından sözlü olarak yanıtlanmasını istiyorum. 
Saygılarımla. 
  Yakup
Kepenek
  Ankara
1. Bakanlığınızın
Müsteşar Yardımcısı Kemal Albayrak'ın adının "akaryakıt
kaçakçılığına" karıştığı haberi doğru mudur?
2. Eğer doğruysa; 
a. Bu yöneticilerle
ilgili ne gibi bir işlem yapılmıştır?
b. Kaçakçılığın gerçek
parasal boyutları ne kadardır?
c. Bu kaçakçılık
nedeniyle hazinenin gelir kaybı ne kadardır?
d. Kemal Albayrak'ın AKP
kurucusu olduğu doğru mudur?
Türkiye Büyük Millet
Meclisi Başkanlığına
Aşağıdaki sorularımın
Ulaştırma Bakanı Sayın Binali Yıldırım tarafından sözlü olarak yanıtlanmasını
arz ederim.   16.6.2004
  Sedat
Pekel
  Balıkesir
Bandırma İlçesi ve
çevresinde balıkçılık sektörü sosyoekonomik açıdan büyük önem arz etmektedir.
Sektöre hizmet vermesi amacıyla yapımına dokuz yıl önce başlanan Bandırma sahil
bandı ve balıkçı barınağı inşaatı henüz bitirilememiştir. Dokuz yılda proje
tutarının yaklaşık yüzde 22'si ödenek olarak verilmiş, 2004 yılında ise 1
milyar ayrılmıştır. Bandırma'ya nefes aldıracak projenin bitirilememiş olması
yöre halkı ve balıkçıların mağduriyetine neden olmaktadır. Buna göre; 
1- Proje için 2005
yılında ne kadar ödenek ayrılması planlanmaktadır?
2- Projenin zamanında
(2007 yılında) bitirilmesi mümkün müdür?
3- Belediye Başkanlığı,
sahil bandında yaklaşık 4 trilyon liralık bedeli bulan 150 000 metreküplük
dolgu işlemini kendi olanaklarıyla yapmaktayken, projeye ödenek aktarılmamasını
doğru buluyor musunuz?
Türkiye Büyük Millet
Meclisi Başkanlığına
Aşağıdaki soruların
Ulaştırma Bakanı Sayın Binali Yıldırım tarafından sözlü olarak
cevaplandırılmasını arz ederim.
Saygılarımla. 
  Ferit
Mevlüt Aslanoğlu
  Malatya
Türk Hava Yolları; 
a) Son günlerde bazı uçuş
noktalarında kaptan, pilot ve uçuş ekibini otel yerine uçakta yatırmaktadır.
(Örneğin Samsun vs) Çok yoğun olarak uçan uçuş ekibi uçakta gece konaklamasıyla
dinlenebilir mi? Bu ekip ertesi gün dinlenmiş olarak görev yapabilir mi?
b) Kısa yurtdışı
uçuşlarından gelip, iç hatlarda başka bir yere uçan uçuş görevlilerine yemek
yerine sandviç verilmektedir. Bu uygulama tasarruf mudur?
Türkiye Büyük Millet
Meclisi Başkanlığına
Aşağıdaki sorularımın
Ulaştırma Bakanı Sayın Binali Yıldırım tarafından sözlü olarak
cevaplandırılması hususunda gereğini az ederim.
Saygılarımla.
  Dursun
Akdemir
  Iğdır
1- Göreve başladığınız
tarihten bugüne kadar, sorumluluğunuzda bulunan kurumlara, kaç kişinin devlet
memurları sınavıyla ataması yapılmıştır?
2- Aynı kurumu tercih
ettiği halde, daha az puanla göreve başlattığınız personel var mıdır; varsa,
kaç kişidir? Niçin ve hangi gerekçeyle bu yönteme başvurulmuştur?
3- Geçici işçi statüsünde
kaç kişi, hangi kriterlere göre göreve başlatılmıştır?
4- İstisnaî kadro
hükümleri çerçevesinde kaç kişi göreve başlatılmıştır?
5- 28 Kasım 2002
tarihinden bugüne kadar, sorumluluğunuzda bulunan kurumlarda kaç personelin
görevine son verilmiştir? Gerekçesi nelerdir? Mahkeme kararıyla görevine iade
edilen personel var mıdır; varsa, kaç kişidir?
Türkiye Büyük Millet
Meclisi Başkanlığına
Aşağıdaki sorularımın
Ulaştırma Bakanı Sayın Binali Yıldırım tarafından sözlü olarak
cevaplandırılması için gereğini saygılarımla arz ederim.
  Yaşar
Tüzün
  Bilecik
Soru 1- Geçtiğimiz
günlerde yeni sefere koyduğunuz hızlı tren Bilecik İlimizde duracak mıdır;
duracaksa, hangi tarihten itibaren Bilecik halkı bundan yararlanabilecektir?
Soru 2- Hızlı trenin
geçtiği ilimizde tarım alanı olarak kullanılan arazi ikiye bölünmüş durumda,
buralarda hemzemin geçitleri oluşturulmuştur. Ancak, sıralı hemzemin geçitler
kapatılıyor, mesafeleri uzatılıyor. Bu konuda halkın mağduriyetinin giderilmesi
için düzenleme yapılıyor mu; yapılıyorsa, bu düzenlemeler nelerdir?
Soru 3- Hızlı tren sefere
girdiği günden bugüne kısa bir süre geçmesine rağmen, basından takip ettiğim
kadarıyla, ölümle sonuçlanan iki kazanın meydana geldiği görülmektedir. Bu
kazaların artmaması için önlem alınacak mıdır?
Türkiye Büyük Millet
Meclisi Başkanlığına
Aşağıdaki sorularımın
Ulaştırma Bakanı Sayın Binali Yıldırım tarafından sözlü olarak
yanıtlandırılmasını arz ederim.
  Sedat
Pekel
  Balıkesir
Türk Telekom, yüzde 29
ilâ yüzde 80'e varan indirim yapacağını açıklamıştır. Bu tarifelerin, yaklaşık
19 000 000 abonenin yüzde 85'inini oluşturan dar ve sabit gelirli yurttaşlara
yüzde 57'ye varan oranlarda zam olarak yansıdığı belirtilmektedir. Ayrıca, bu
konuyla ilgili geniş bir reklam kampanyası yapılmıştır. Buna göre; 
1.- Gelirlerinin azlığı
nedeniyle görüşmelerini sınırlı tutmak zorunda kalan yurttaşlarımıza nasıl bir
kolaylık sağlanmıştır?
2.- Büyük işletmeler ve
holdinglere sağlanan indirimleri dar ve sabit gelirli yurttaşlarımıza da
sağlamayı düşünüyor musunuz?
3.- Kurumsal abonelere
indirim, dargelirli yurttaşlara ise zam yapılması anlamına gelen bu uygulamada
hakkaniyet sağlanacak bir düzenleme yapılacak mıdır?
4.- Reklam ve tanıtım
kampanyası için ne kadar harcama yapılmıştır?
5.- Bu kampanyanın
Telekomun indirimlerini yeteri derecede başarılı anlattığına inanıyor musunuz?
Türkiye Büyük Millet
Meclisi Başkanlığına
Aşağıdaki sorularımın
Ulaştırma Bakanı Sayın Binali Yıldırım tarafından sözlü olarak
cevaplandırılmasını saygılarımla arz ederim. 
  Ali
Kemal Deveciler
  Balıkesir
Zonguldak İli Çaycuma
İlçesi sınırları içerisindeki Filyos Çayının döküldüğü yerde yapılması
düşünülen Filyos Limanı için;
1.- Bugüne kadar yapılan
kamulaştırmaya ne kadar bedel ödenmiştir? Dolar bazında karşılığı nedir?
2.- Yolu ve altyapısı
mevcut mudur?
3.- Bu projenin
fizibilite raporu var mıdır?
4.- Filyos Çayına
yapılması düşünülen limanı ne zaman yapmayı ve bitirmeyi düşünüyorsunuz?
Türkiye Büyük Millet
Meclisi Başkanlığına
Aşağıdaki sorularımın
Ulaştırma Bakanı Sayın Binali Yıldırım tarafından sözlü olarak yanıtlanmasını
saygılarımla arz ederim. 13.10.2004
  Mehmet
Küçükaşık
  Bursa
25.2.2004 gün ve 25384
sayılı Resmî Gazetede yayımlanan Karayolları Taşıma Yönetmeliği uyarınca
Türkiye'de kara taşımacılığı yapmak isteyen özel ve tüzelkişilere K1 ve L1
belgesi alma zorunluluğu getirilmiş ve koşulları belirlenmiş bulunmaktadır. 
Bu kapsamda:
Sorular:
1.- Bugün için Türkiye'de
faaliyet gösteren kaç lojistik firması vardır?
2.- Bunların kaçı yerli,
kaçı yabancılara aittir?
3.- Bunların ortakları
(özel ve tüzelkişiler) kimlerdir?
4.- Bunlardan hangileri
yönetmelik uyarınca belge alabilecek konumdadır?
5.- Kooperatifler ve
lojistik firmalarına tanınan indirimler (ucuz mazot, vergi indirimi vs.) var
mıdır? Varsa nelerdir? Hangi koşullarda yararlanabilirler?
Türkiye Büyük Millet
Meclisi Başkanlığına
Aşağıdaki sorularımın
Ulaştırma Bakanı Sayın Binali Yıldırım tarafından sözlü olarak yanıtlanmasını
saygılarımla arz ederim.   13.10.2005
  Mehmet
Küçükaşık
  Bursa
25.2.2004 gün ve 25384
sayılı Resmî Gazetede yayımlanan Karayolları Taşıma Yönetmeliği uyarınca
Türkiye'de kara taşımacılığı yapmak isteyen özel ve tüzelkişilere K1 ve L1
belgesi alma zorunluluğu getirilmiş ve koşulları belirlenmiş bulunmaktadır. 
Bu kapsamda:
Sorular:
1.- Yönetmeliğin 13 üncü
maddesinde düzenlenen L1 yetki belgesini alabilmek için ağır koşullar ve özmal
şartı getirilmiştir. Bu düzenleme çerçevesinde L1 belgesini alabilecek taşıma
kooperatifi olabileceğini düşünüyor musunuz? Kooperatif üyelerine ait kamyonlar
ne olacaktır? Özmal sayılacak mıdır? Özmal tanımında değişiklik yapmayı
düşünüyor musunuz?
2.- K1 ve L1 belgeleri
için yapılan düzenleme çerçevesinde taşıma kooperatiflerinin ticarî şirketlere
dönüşmesi mi amaçlanmaktadır?
3.- K1 ve L1 belgelerini
alamayan taşıma kooperatifi ortaklarının geçimlerini sağlayabilmeleri için yeni
bir ekonomik program model düşünüyor musunuz?
Türkiye Büyük Millet
Meclisi Başkanlığına
Aşağıdaki sorularımın
Ulaştırma Bakanı Sayın Binali Yıldırım tarafından sözlü olarak yanıtlanmasını
saygılarımla arz ederim.
  Mehmet
Küçükaşık
  Bursa
25.2.2004 gün ve 25384
sayılı Resmî Gazetede yayımlanan Karayolları Taşıma Yönetmeliği uyarınca
Türkiye'de kara taşımacılığı yapmak isteyen özel ve tüzelkişilere K1 ve L1
belgesi alma zorunluluğu getirilmiş ve koşulları belirlenmiş bulunmaktadır.
Bu kapsamda:
Sorular:
1.- Yönetmelik
hükümlerinin sektördeki tekelleşmeye zemin hazırlaması yönündeki görüşleriniz
nedir?
2.- İlgili yönetmeliğin
13 üncü maddesinde düzenlenen K1 yetki belgesini alabilmek için gerçekkişilerin
kendi adına kayıt ve tescil edilmiş ve en az 25 ton istiap haddinde eşya
taşımaya mahsus ticarî araç sahibi olmaları
gereklidir. Ülkemizdeki kamyon taşıma
kapasitelerinin 10-15 ton olarak üretildiği göz önüne alındığında sermayesi
sınırlı kamyoncu esnafı bu belgeyi nasıl alacaklardır?
Türkiye Büyük Millet
Meclisi Başkanlığına
Aşağıdaki sorularımın
Ulaştırma Bakanı Sayın Binali Yıldırım tarafından sözlü olarak yanıtlanmasını
saygılarımla arz ederim.
  Mehmet
Küçükaşık
  Bursa
25.2.2004 gün ve 25384
sayılı Resmî Gazetede yayımlanan Karayolları Taşıma Yönetmeliği uyarınca
Türkiye'de kara taşımacılığı yapmak isteyen özel ve tüzelkişilere K1 ve L1
belgesi alma zorunluluğu getirilmiş ve koşulları belirlenmiş bulunmaktadır.
Bu kapsamda:
Sorular:
1.- Bu yönetmeliğin
hazırlanma amacı nedir?
2.- Yönetmelik
hazırlanırken sektör temsilcileri ve sektörün omurgasını oluşturan taşıma
kooperatifleriyle görüşülmüş müdür?
3.- Bu yönetmelik taşıma
kooperatiflerinin ihtiyaçlarını karşılamakta mıdır?
4.- Bu yönetmelik
hazırlanırken taşıma kooperatiflerinin ilgili olduğu Sanayi ve Ticaret
Bakanlığıyla görüş alışverişinde bulunulmuş mudur?
5.- Bu yönetmelik taşıma
kooperatifçiliği ilkeleriyle örtüşmekte midir?
6.- Ülke genelinde 450
taşıma kooperatifi ve bu kooperatiflere üye 250-270 bin ortağın bulunduğu
gerçeği göz önüne alındığında, yönetmeliği yeniden düzenlemeyi düşünüyor
musunuz?
Türkiye Büyük Millet
Meclisi Başkanlığına
Aşağıdaki sorumun
Ulaştırma Bakanı Sayın Binali Yıldırım tarafından sözlü olarak yanıtlanmasını
arz ederim.
  Vezir
Akdemir
  İzmir
Ege Bölgesi ülkemizde
demiryolu ağı en fazla olan bölgedir. Fakat, yıllardır ihmal edilen demiryollarının
çağın gerisinde kalması, bakım ve yatırım eksikliği, seferlerin düzensizliği
nedeniyle etkin bir şekilde kullanılmamaktadır.
Pek çok demiryolu
hattının yol üst yapısının değişmemesi (poz yapılmaması) nedeniyle lokomotif
hızları düşmektedir. Dolayısıyla, yeterli verim alınamamaktadır.
1- Demiryolu ulaşımı her
alanda faydalı olduğu gibi sınaî sektöründe ve tarım sektörünün gelişiminde
önemli faydalar sağlamaktadır. İzmir İlinde Alsancak'ta başlayan demiryolu
hattı Aliağa İlçesine kadar faaliyetini sürdürmektedir. Bu demiryolu hattının
Dikili, Bergama, Kınık ve Manisa'nın Soma İlçesine kadar yapılması zorunlu
olup, bu yörenin kalkınmasına da önemli katkılar sağlayacaktır. Bakanlığınızca
bu konuda bir çalışma var mıdır?
Türkiye Büyük Millet
Meclisi Başkanlığına
Aşağıdaki sorumun
Ulaştırma Bakanı Sayın Binali Yıldırım tarafından sözlü olarak yanıtlanmasını
arz ederim.
  Vezir
Akdemir
  İzmir
İzmir'in tarımsal alanda
en zengin yöresi olan ve Küçük Menderes Havzasında bulunan Ödemiş, Kiraz, Bayındır
ve Tire İlçeleri tarım ürünleri yönünden Ege Bölgesine sağladığı katkının yanı
sıra ülke ekonomisine de yararlar sağlamaktadır. Dışarıya göç vermeyen belli
başlı ilçelerimizdendirler. Bu bölgemizin rekabet gücünü artırmak için mevcut
demiryolunun onarılması şarttır. 
1- Ülkemizin dünyada
saygın yerini alabilmesi için demiryollarına önem vermesi şarttır. Dolayısıyla,
tahıl ambarı olan Küçük Menderes Havzasının ülkemiz için önemi büyüktür. Bu
nedenle, İzmir-Ödemiş arası demiryolunun yeniden rehabilite edilmesi, Ödemiş,
Kiraz, Manisa, Sarıgöl, Akşehir İlçesi arasında yeni demiryolu yapılması; bu
hatta ulaşımın rahat yapılabilmesi için tren sefer sayılarının artırılması
şarttır. Bu konuda bir çalışmanız var mıdır?
Türkiye Büyük Millet
Meclisi Başkanlığına
Aşağıdaki sorularımın
Ulaştırma Bakanı Sayın Binali Yıldırım tarafından sözlü olarak yanıtlanmasını
arz ederim. 28.10.2004
  Sedat
Pekel
  Balıkesir
4925 sayılı Karayolu
Taşıma Kanunu gereği çıkarılan 25384 ve 25577 sayılı iki ayrı genelge 25 Şubat 2005
tarihinde yürürlüğe girecektir. Bakanlığınızca çıkarılan yönetmelikler
sektördekileri mağdur etmekte, ayrıca, yasayla çelişmektedir.
Buna göre; 
1- 410 000 kamyon, 125
000 otobüs sahibinin yetki belgesi ücretlerine ve teminatlara ek olarak, her
aracın Taşıt Kartı Belgesi almasını sektöre olumsuz etki edeceğini düşünüyor
musunuz?
2- Kanunda teminatla
ilgili hükümler bulunmazken, yönetmeliklerde yer almasını çelişkili bir durum
olarak değerlendiriyor musunuz? Bu çelişkinin düzeltilmesini gerçekleştirecek
misiniz?
3- Sektörde faaliyet
gösterenlerin, yüksek meblağlarda belge parası ve teminat vererek mağdur
olmalarını önleyecek bir çalışma yapmayı düşünüyor musunuz?
Türkiye Büyük Millet
Meclisi Başkanlığına
Aşağıdaki sorularımın
Ulaştırma Bakanı tarafından sözlü olarak cevaplandırılmasını arz ederim. 
  Yüksel
Çorbacıoğlu
  Artvin
2918 sayılı 65 inci
maddeye göre, araçların taşıma kapasitesi bellidir. Bu kapasitenin üzerinde
nakliye yapılamaz. Ancak, uygulamada, Doğu Karadeniz Bölgesinden Gürcistan'a
yapılan ihracatlarda bu sınırlar aşılmaktadır.
Sınırlamanın amacı, bir
yandan mevcut karayollarını korumak, diğer yandan, aracın da sevk ve idaresinde
teknik açıdan güvenliği sağlamaktır. 
1.9.2004 tarih, 14734
sayılı Kara Ulaştırma Genel Müdürü Talat Aydın imzalı görüşe göre, Trabzon ve
Rize Limanlarından yapılan ihracatlarda tonaj sınırına uyulmamasının ulaştırma
yönünden sakıncası bulunduğu belirtilmiş ve bu resmî belgeye dayanılarak, her
iki limandan, tonaj sınırlamasına uyulmayarak, yaklaşık 60-70 ton ağırlıkla
ihracat yapılmaktadır.
Bu uygulamayla, Sarp
Sınır Kapısından yapılan ihracatlar yüzde yüz etkilenmiş ve bunun üzerine, bu
kapıdan da yüzde 25 fazla tonajla (50 ton) ihracat için, önce 1.10.2004, sonra
da 31.12.2004'e kadar şifahî izin verilmiştir. 
Ancak, 31.12.2004'ten
sonra ne olacaktır? Eğer, Trabzon ve Rize Limanlarında, sınırların, Sarp Gümrük
Kapısından, yasal sınırlardan yüklemeyle ihracat yapılırsa, Sarp Kapısından
hiçbir araç çıkış yapmaz.
Bu durum ise, yaklaşık
500 TIR, 100 kamyonla, ihracatla geçimini sağlayan bölge halkına büyük
haksızlığa yol açacak ve ekonomik açıdan büyük sorunlar doğacaktır. 
Bu gerekçelerle, Sarp
Kapısından yapılan ihracatlardan da Trabzon ve Rize Limanlarındaki uygulamanın
yapılması veya eğer 2918 sayılı 65 inci madde uygulanacaksa, Trabzon ve Rize
Limanlarından yapılan ihracatlara ayrıcalık taşıyan Kara Ulaştırma Genel
Müdürünün 1.9.2004/14734 tarih ve sayılı kararının kaldırılarak yasanın
uygulanmasını düşünüyor musunuz? 
Türkiye Büyük Millet
Meclisi Başkanlığına
Aşağıdaki sorularımın
Ulaştırma Bakanı Sayın Binali Yıldırım tarafından sözlü olarak yanıtlanmasını
arz ederim.   28.12.2004
  Sedat
Pekel 
  Balıkesir

Telekomun büyük vaatlerle
başlattığı ADSL girişimi internet kullanıcılarını mağdur etmektedir. ADSL
reklamında "Yepyeni bir gelecek ve yepyeni bir internet için gereken
altyapı hazır" derken, aboneler, teknik açıdan hız ve kaliteden şikâyet
etmektedirler. Buna göre; 
1. Altyapı, bağlantı hızı
talebi karşısında neden yetersiz kalmıştır?
2. 2005'e kadar 1 000 000
ADSL abonesi hedefine ulaşmış mıdır? Ulaşamadıysa neden?
3. ADSL reklamının
yanıltıcı içeriği olduğunu düşündünüz mü?
4. Tanıtım kampanyalarına
2004 yılı içerisinde ne kadar harcama yapılmıştır? 2005 yılında ne kadar
harcama yapılacaktır?
5. Yeni hat yatırımı
konusundaki en son gelişmeler nelerdir?
6. Müşteri hizmetlerine
günde kaç adet şikâyet geldiği tespit edilmiş midir? Bu şikâyetlerin kaçı
çözüme ulaştırılmıştır? 
Türkiye Büyük Millet
Meclisi Başkanlığına
Aşağıdaki sorularımın
Ulaştırma Bakanı Sayın Binali Yıldırım tarafından sözlü olarak
cevaplandırılması hususunda gereğini arz ederim. 
Saygılarımla.
  Dursun
Akdemir
  Iğdır
1. Bakanlığınızın 2004
malî yılı bütçesinden Iğdır İli için ayrılan ödeneğin tamamı kullanılmış mıdır?
Kullanılmış ise, nerelerde, hangi projeler için kullanılmıştır? Kullanılmamış
ise, gerekçesi nelerdir?
2. Bakanlığınızın 2005
malî yılı bütçesinden Iğdır İline ne kadar ödenek ayrılmıştır? Bu ödeneğin ne
kadarı yatırım, ne kadarı cari harcamalar içindir? Söz konusu ödenek hangi
yatırımlar için kullanılacaktır?
Türkiye Büyük Millet
Meclisi Başkanlığına
Aşağıdaki sorularımın
Ulaştırma Bakanı Sayın Binali Yıldırım tarafından sözlü olarak
cevaplandırılması için gereğini saygılarımla arz ederim. 
  Hüseyin
Ekmekcioğlu 
  Antalya
Antalya İli, doğu-batı
doğrultusunda 640 kilometre uzunluğunda bir sahil şeridine sahiptir ve ili
oluşturan 15 ilçenin 10 tanesi kıyıyla bağlantılı olup, il nüfusunun yaklaşık
yüzde 85'i kıyı bölgesinde yaşamaktadır. Ülkemizin mevcut turistik tesislerinin
büyük bir kısmının da kıyı bölgesinde bulunması sonucu, bu yerleşim
birimlerinin yaz aylarına ait nüfusları dört katına kadar çıkabilmektedir.
Bilindiği gibi, deniz ulaşımı, trafik sorununun çözümünün en etkin yollarından
biridir ve maliyeti de diğer ulaşımlara göre ucuzdur. 
Soru 1. Antalya-Kaş,
Antalya-Gazipaşa arası feribot seferleri yapma konusunda Bakanlığınızca bir
çalışma yapıyor musunuz?
Soru 2. Antalya'dan
KKTC'ye feribot seferleri koymayı düşünüyor musunuz? 
Türkiye Büyük Millet
Meclisi Başkanlığına
Aracılığınızla aşağıdaki
sorumun Ulaştırma Bakanı Binali Yıldırım tarafından sözlü cevaplandırılmasını
saygılarımla arz ederim.   6.1.2005
  Naci
Aslan
  Ağrı
Ağrı Havaalanı zamanla
Valilik imkânlarıyla yapıldığından çok eksiklikleri mevcuttur. En önemli
eksiklikleri, kanımca, pistin 700 metre kısa yapılmış olması ve sisli havalarda
uçağın inmesine yardımcı olan teknik aletlerin yoksunluğudur. 2005 yılında Ağrı
Hava Meydanının kısa olan pistini tamamlamayı düşünüyor musunuz?
Türkiye Büyük Millet
Meclisi Başkanlığına
Aşağıdaki sorularımın
Ulaştırma Bakanı Binali Yıldırım tarafından sözlü olarak cevaplandırılmasını
saygılarımla arz ederim.
  Mehmet
Vedat Yücesan
  Eskişehir
1- Türkiye'nin en kârlı
limanları arasında yer alan İzmir Limanındaki konteyner yükleme, boşaltma ve
nakliye işleriyle ilgili tüm hizmetler, ihalesiz olarak, eski AKP üyesinin
ortak olduğu şirketlere verilmiş midir?
2- Liman gelirlerinin
yüzde 80'ini teşkil eden söz konusu işlerin sözleşmeden iki gün önce kurulmuş
şirketlere ihalesiz olarak verilmesinin nedenleri nelerdir?
3- Konuyla ilgili olarak
herhangi bir yasal işlem yapmayı düşünüyor musunuz?
Türkiye Büyük Millet
Meclisi Başkanlığına
Aşağıdaki sorularımın
Ulaştırma Bakanı Sayın Binali Yıldırım tarafından sözlü olarak
cevaplandırılması hususunda gereğini arz ederim.
Saygılarımla.
  Ümmet
Kandoğan
  Denizli
1- İktidarınız döneminde
Bakanlığınıza naklen atanan personel sayısı ne kadardır? Bunlardan üst
kadrolara atanan personelin isimleri ile geldikleri kurumları açıklar mısınız?
2- Aynı dönemde istisnaî
kadrolara atanan personel sayısı kaçtır? Bunların isimleri nelerdir? 
3- 58 inci ve 59 uncu
hükümetler döneminde Başbakanlık ve diğer bakanlıklar ile kamu kurum ve
kuruluşlarından Bakanlığınıza vekâleten, asaleten ve geçici görevle atanan
toplam personel sayısı ne kadardır?
4- Bakanlığınız merkez
teşkilatında görevli geçici personele dönersermayeden ödenen pay ne kadardır?
Unvanlar itibariyle dağılımı nasıldır?
Türkiye Büyük Millet
Meclisi Başkanlığına
Aşağıdaki sorularımın
Ulaştırma Bakanı Sayın Binali Yıldırım tarafından sözlü olarak
cevaplandırılmasını saygılarımla arz ederim.
  Ali
Kemal Deveciler
  Balıkesir
Balıkesir İlindeki Körfez
Havaalanı, Kuzey Ege'deki uçuşlara açık bulunan tek havaalanı olması sebebiyle;
1- Kuzey Ege'nin, deniz,
termal, dağ, sörf, kültür turizmi yapılan bir bölge olması sebebiyle, turizm
potansiyelinin artırılabilmesi için, mevcut havaalanı pistinin uzatılmasını ve
genişletilmesini düşünüyor musunuz?
2- Kuzey Ege'nin turizm
merkezi olan bu bölgeye, Avrupa'dan turist akışının sağlanabilmesi amacıyla,
Körfez Havaalanını uluslararası direkt uçuşlara açmayı düşünüyor musunuz? 
Türkiye Büyük Millet
Meclisi Başkanlığına
Aşağıdaki sorularımın Ulaştırma
Bakanı Sayın Binali Yıldırım tarafından sözlü olarak cevaplandırılmasını
saygılarımla arz ederim.
  Ali
Kemal Deveciler
  Balıkesir
Ulaştırma Bakanlığına
bağlı bulunan 12 adet DLH İnşaatı bölge müdürlüğünün kapatılarak, yerine 12
adet yeni ulaştırma bölge müdürlüğü kurulmasıyla ilgili olarak; 
1- DLH Genel Müdürlüğünün
bütçesi, Ulaştırma Bakanlığı bütçesinin yüzde 95'ini teşkil etmesi ve Bakanlık
yatırımlarının tamamının bu genel müdürlükçe yapılmasına rağmen, 12 adet DLH
bölge müdürlüğü kapatılarak, Ulaştırma Bakanlığı bütçesinin yüzde 3'ünü teşkil
eden Ulaştırma Genel Müdürlüğü bünyesinde 12 adet yeni ulaştırma bölge
müdürlüğü kurulmasının sebepleri nelerdir?
2- Bundan böyle Ulaştırma
Bakanlığı bünyesinde organizasyon ve işleyişin nasıl olacağı ve buna ilişkin
yasal altyapının hazırlanmadan yapılacak kapatma ve yeniden kurulan teşkilatın
yaratacağı sorunlar ve işler üzerindeki etkisi ne olacaktır?
3- DLH bölge
müdürlüklerinin kapatılması, analiz edilmeden, çözüm üretilmeden alınan bu
karar Ulaştırma Bakanlığında birçok sıkıntıyı beraberinde getirecek, aksayarak
işlemekte olan DLH İnşaatı Genel Müdürlüğünün işlerinin tümden durmasına ve
hatta birçok projede telafisi çok maliyetli olabilecek zararlara neden
olmayacak mıdır?
4- Kapatılan mevcut bölge
müdürlüklerindeki müdür ve müdür yardımcılarının özlük hakları ne olacaktır?
5- Vilayetlerde kurulacak
yeni bölge müdürlükleri nerede görev yapacak ve personel ihtiyacı nasıl
karşılanacaktır?
6- DLH İnşaatı bölge
müdürlüklerinde çalışan işçi personelle ilgili nasıl bir tasarruf
düşünülmektedir?
Türkiye Büyük Millet
Meclisi Başkanlığına
Aşağıdaki sunulan
sorularımın Anayasanın 98 inci ve Türkiye Büyük Millet Meclisi İçtüzüğünün 96
ncı ve devam eden maddelerine göre Ulaştırma Bakanı Sayın Binali Yıldırım
tarafından sözlü olarak cevaplandırılmasını arz ederim.
Saygılarımla.
  Feridun
Fikret Baloğlu
  Antalya
1- Türk Telekom AŞ'ye
borcu olan abonelere şirketin ödemede kolaylık sağladığına ilişkin duyurular
üzerine, başvuruda bulunanların yakınmaları bakanlığınıza ulaşmış mıdır?
2- Abonelere, borcunu
taksitlendireceğini bildiren şirketin, sözleşme faizi, KDV, vekâlet ücreti,
masraflar ve Damga Vergisi ekleyerek, ana borcun 4 katına yaklaşan bir miktarı
tahsil etmek için "sulh sözleşmesi" imzalanmasını talep etmesi haklı
bir uygulama sayılabilir mi? Bu nasıl bir sulhtur?
3- İcra aşamasına
gelmemiş bir borç için bile benzer uygulamaların sürmesi karşısında,
Bakanlığınız, bu işlemlerin dayanağı olarak gösterilen mevzuatı değiştirecek
yeni bir yasal düzenleme için ne zaman harekete geçecektir?
Türkiye Büyük Millet
Meclisi Başkanlığına
Aşağıdaki sözlü sorunun
Sayın Ulaştırma Bakanı Binali Yıldırım tarafından cevaplandırılmasını
saygılarımla müsaadelerinize arz ederim.
  Onur
Öymen
  İstanbul
13 yıldır Avrupa
ülkelerine sefer yapan ve Avrupa ülkeleri ile Türkiye arasında yılda 3,5 milyon
yolcu taşıyan Onur Air şirketine ait uçakların Hollanda, Almanya, Fransa ve
İsviçre tarafından teknik yetersizlik nedeniyle uçuştan men edilmesinin haklı
ve kabul edilebilir bir gerekçesi var mıdır? 
Bu engellemenin turizm
sektörümüz ve genel olarak ekonomimiz üzerinde ne gibi etkileri olmuştur? 
Haklı bir sebebi yoksa,
bu engellemenin gerçek nedeni nedir? Eğer, söz konusu ülkelerin ticarî
nedenlerle Türk uçakların engellendikleri yolunda güçlü bir izlenim mevcut ise,
Türkiye'nin aynı ülkelere karşı hangi yaptırımlarda bulunması öngörülmektedir?
Kusuru olmadığı halde
uçuşlarına engel olunduğu için itibar kaybına ve maddî zarara uğrayan Onur Air
şirketinin bu kaybının telafisi için hükümet ne gibi tedbirler almıştır?
BAŞKAN - Saygıdeğer
milletvekili arkadaşlarım, Sayın Ulaştırma Bakanı Binali Yıldırım'a yöneltilen
soru önergelerinin okunması işlemi tamamlanmıştır.
Şimdi, soru önergelerini
cevaplandırmak üzere Sayın Bakana söz vereceğim.
Sayın Bakanım, buyurun.
(AK Parti sıralarından alkışlar)
ULAŞTIRMA BAKANI BİNALİ
YILDIRIM (İstanbul) - Sayın Başkan, sayın milletvekilleri; Arif Nihat Asya'dan
mısralar okunduktan sonra, bu sorular, herhalde çok ilginizi çekmeyecek; ama,
biz, görevimizi yapmak mecburiyetindeyiz. Sözlerime başlarken, sizleri saygıyla
selamlıyorum. 
Soruların cevabını
verirken, Sayın Başkan, sektörel bir düzenleme yaptık, yani, demiryolu,
karayolu, hava ulaştırması, Telekom ve diğer, atamalar gibi gruplandırdık;
çünkü, soruların birçoğu birbirine benzer. Bu bayram öncesi, zaman tasarrufu
sağlamak bakımından da, gruplar halinde cevaplandırmak istiyorum. Bu hususu
bilgilerinize sunuyorum. 
İsterseniz, şimdi, kara
ulaştırmasıyla ilgili sorulan… Bursa Milletvekilimiz Sayın Mehmet Küçükaşık'ın
bu konuda sorduğu 4 tane soru var. 4'ü de hemen hemen aynı mahiyette. 25.2.2004
tarih, 2584 sayılı Resmî Gazetede yayımlanan Karayolu Taşıma Yönetmeliği ve
daha önce 2003 Temmuzunda çıkarılan 4925 sayılı Karayolu Taşıma Kanunu
çerçevesinde uygulamaların, bu yönetmelik gereklerinin yerine getirilmesinde
bazı taşımacılarımızın yaşadığı zorluklara değinen sorular var. Örneğin, işte,
Türkiye'de lojistik firmalarının faaliyetleri, bunların ne kadarının yerli,
yabancı olduğu, hangi yönetmelik uyarınca bunların belgelendirilme durumu, aynı
zamanda K1, L1 belgeleri, burada aranan özmal kiralama şartları, bu ve buna
benzer sorular var. İsterseniz, toplam bir cevap vermekte yarar var, hepsini
kapsaması bakımından. 
Bilindiği gibi, 10.7.2003
tarihinde çıkarılan 4925 sayılı Karayolu Taşıma Kanununun amacı, "karayolu
taşımalarını ülke ekonomisinin gerektirdiği şekilde düzenlemek, taşımada düzeni
ve güvenliği sağlamak, taşımacı, acente, taşıma işleri organizatörü, nakliye ambarı,
kargo işletmeciliği ve benzeri diğer işletmelerin şartlarını belirlemek, taşıma
işlerinde istihdam edenlerin nitelikleri, hakları ve sorumluluklarını tespit
etmek, karayolu taşımalarının diğer taşıma sistemleriyle birlikte birbirini
tamamlayıcı olarak hizmet vermesini, mevcut imkânların daha yararlı bir şekilde
kullanılmasını sağlamak" diye tanımlamışız. 
Bu Karayolu Taşıma
Kanununa kadar, Türkiye'de, karayolu, yurtiçi yolcu ve eşya taşımacılığını
düzenleyen bir yasa yoktu. Ancak, yurtdışı taşımaları ve yurtiçi tarifeli yolcu
taşımaları, çıkarılan genelge ve yönergelerle düzenleniyordu. İlk defa bu
kanunla, bu sektörün bir kanunu oluşturulmuş oldu ve bu kanun çıkarken, çeşitli
sivil toplum kuruluşlarından, meslek örgütlerinden ve ilgili tüm taraflardan görüşler
toplanmıştır ve tam bir ittifakla, Cumhuriyet Halk Partisi, AK Parti, tam bir
ittifakla bu yasayı çıkarmıştır. Böylece, elli yıldan beri gelişigüzel büyüyen,
arz-talep dengesi gözetilmeden oluşan bu sektörün, bundan böyle, malî
yeterlilik, meslekî yeterlilik ve meslekî itibar ilkelerine göre yeniden
yapılanması amaçlanmıştır. Burada, iki yıllık bir geçiş süresi öngörülmüştür.
Bunun, hemen hemen büyük bir kısmı sona erdi ve 25 Şubat 2006 tarihi itibariyle
de kanun tamamen yürürlüğe girecektir. 
Burada önemli nokta,
halihazırda, taşımacılık sektöründe faaliyet gösterenlerin haklarının, müktesep
haklarının korunup korunmayacağı; bir. İkinci önemli husus; bu taşımacılıkla
iştigal eden -az önce saydığım gibi- taşımacılar, yük organizatörleri,
acenteler, lojistikçiler, vesaire gibi, kanunda tanımlanan meslek gruplarının,
sisteme dahil olmak için ödeyecekleri belge ücretlerinin yüksek olduğu ve bu
yönde iyileştirme yapılıp yapılmayacağı. 
Şimdi, kısaca bunlara
cevap verirsek, bir kere, her şeyden önce, bu kanun çıkmadan önce, taşımacılık
sektöründe faaliyet gösteren tüm taşımacılar müktesep haklarına sahip olacak.
Bu noktada herhangi bir kayıp söz konusu değildir. 
Bakanlığımızın amacı,
sektörün bugüne kadar bilinmeyen envanterini ortaya çıkarmak, taşımacılık
yapan, gerek yurtiçi eşya taşımacılığı gerekse yurtdışı yük ve eşya
taşımacılığı yapan sektörün envanterini çıkarmak ve bundan sonraki dönem
içerisinde de arz-talep dengesini gözetecek bir yapıya kavuşturmaktır.
Dolayısıyla, alınacak belge ücretleri, Bakanlığın öncelikli konusu değildir;
öncelikli konu, bu sektörde çalışanların muhakkak ve muhakkak bir kurumsal
yapıya kavuşturulması ve bugün, yurtiçi taşımalarda, tarifeli yolcu taşımalarda
doluluk oranı aşağı yukarı yüzde 35, eşya taşımalarında durum daha vahim, yüzde
25-30 civarında. 
Bu, millî servet, bunlar
akaryakıt alıyor. Akaryakıtı ithal ediyoruz, buraya döviz gidiyor. Dolayısıyla,
bizim, orta vadede arz-talep dengesini sağlamamız lazım. Aksi halde, yollarda
aşırı yüklü araçlar seyretmeye devam edecek, yollarımız zamanından 10 kat daha
önce eskiyecek, yenileme ihtiyacı duyulacak, trafik kazalarında artışlar hız
kesmeyecek; velhâsıl birçok olumsuzluk birbirini takip edecek. 
Şimdi, konuya biraz daha
somut bakarsak, yönetmelikte, özellikle şöyle bir yapı var: Kooperatifler var,
bu kooperatiflerin bünyesinde de onların üyeleri var. Sizin soru önergenizde,
450 taşıma kooperatifi ve buna üye 250-270 bin ortak olduğundan söz edilmekte;
ancak, Sanayi Bakanlığıyla yaptığımız tespite göre, 500 civarında -tam sayıyı
yine alamadık- kamyoncu kooperatifi var; bunların toplam üyesi de 35 000; 270
000 değil. Tabiî, 35 000 de önemli bir rakam; bunları, ailesiyle, çoluk
çocuğuyla hesap ettiğimiz zaman 100-150 bin civarında bir vatandaşımızı
oluşturuyor. 
Şimdi, burada en fazla
karşılaştığımız problem, kamyoncuların münferiden faaliyetlerini sürdürmesi
için kendilerinden istenen K1 belgesinin ücretinin yüksek olması. Şu anda
uygulanan rakam 1 300 000 000; ancak, ilk defa sisteme girecek, yani bu kanun
tam yürürlüğe girdikten sonra taşımacılık faaliyetine başlayacak girişimciler
için aranan şartlar çok daha ağır. Şöyle ki; 10 milyar sermaye, orta derecede
meslekî yeterliliğe sahip bir yönetici ve asgarî 25 ton taşıma kapasitesi.
Dolayısıyla, bunun parasal boyutuna baktığımız zaman, 100 milyar civarında bir
parası olan taşımacılık mesleğine girmiş olacak, bu kanun tam yürürlüğe
girdikten sonra, yani 26 Şubat 2006'dan itibaren; ancak, mevcut faaliyet
gösterenlere böyle bir sınırlama yok. Onlar, ister tek kamyon olsun, ister 3
tane olsun, ister 10 tane olsun, faaliyetlerini sürdürecekler. Burada sorun ne;
sorun, bunların K1 belgesi dediğimiz belgeyi almaları gerekiyor. Burada,
hakikaten, bizim de yaptığımız tespitlere göre, şirket olarak değil, münferit
çalışan kamyoncularımızın alacakları bu belge ücreti pahalı geliyor, bunlara
fazla geliyor; çünkü, zaten, arz-talep dengesi bozuk, 800 000 aracın 300 000'i
boş, iş bulamıyor, iş bulanlar istiap haddinin yüzde 50'si, yüzde 60'ı fazla
yüklemek zorunda kalıyorlar; aksi takdirde, kendilerine iş verilmiyor. 
Bütün bu olumsuzlukları
da dikkate alarak, biz, taşımacılarımıza, münferit faaliyet gösteren, tek
başına taşıma yapan kamyoncularımızın taşıma ücretlerini çok önemli ölçüde
indireceğiz; bunun çalışması bitmek üzere; ayrıca, bunları, bir vadeye de
yayacağız. Peşin vermek isteyenlere indirim yapacağız, vadeli vermek
isteyenlere de, belge süresiyle geçerli indirim yapacağız; yani, belge süresi
beş yıldır, beş yıla yayarak ödeyebilecekler, peşin ödemeleri halinde de, tek
taşımacılara indirim yapacağız. Diğer belge sahiplerine, devam eden indirimler,
yüzde 40 indirimler 25 Şubat 2006'ya kadar devam edecek; onu da, 31 Aralıktı,
uzattık. Bu şekilde, taşıma sektöründeki önemli sorunu da aşmış olacağız. 
Peki, şu sorulabilir;
yani, bu belgelerden alınan paralar niye yüksek, bu paraları niye alıyorsunuz?
Bunun cevabı da, değerli milletvekillerimiz, sektörü rehabilite etmek
istiyoruz. Sektördeki düzensizliği, orta vadede düzeltmek istiyoruz. Burada,
toplanan paralar da, çok yaşlı araçların yenilenmesi için teşvik olarak
kullanılacak. Bugün 1970 ve daha önceki tarihlere ait araç sayısı 247 000.
Fiilen bunların çalışması mümkün değil. Bu, çok sağlıksız ve çarpık bir
yapıdır; yani, 247 000 araç 30 yaşının üzerindedir. Dolayısıyla, bunların, belirli
bir program dahilinde yenilenmesi, yenileriyle değiştirilmesi lazım. Bu
belgeler için alınan paralar, bu filo yenilenmesine destek amacıyla
kullanılacak; yani, taşımacılarımızın verdiği para yine taşımacılarımızın kendi
projeleri için, hizmetleri için harcanmış olacak. 
MEHMET KÜÇÜKAŞIK (Bursa)
- Özmal tanımı değişecek mi Sayın Bakan?
ULAŞTIRMA BAKANI BİNALİ
YILDIRIM (Devamla) - Özmal konusu, mevcut işletmeciler için aranmayacak. Onlar,
2009 yılına kadar kanunun gereklerini yerine getireceklerdir. Özmal kiralama
konusu, yine, yeni kurulan şirketler için geçerli.
MEHMET KÜÇÜKAŞIK (Bursa)
- Kooperatif üye ilişkisi içinde nasıl olacak?
ULAŞTIRMA BAKANI BİNALİ
YILDIRIM (Devamla) - Kooperatif ilişkisi ve kamyoncu ilişkisi şöyle:
Kooperatifler ticaret siciline kayıtlı bir işletmedir. Dolayısıyla, özmal
sahibi olmanın tanımı da bellidir; yani, üzerinize tescil edilen bir araç
olması lazım. Hukuken bir aracın özmal olarak sizin olması için, ister
kooperatif olun, ister şirket olun, ister şahıs olun, üzerinize tescil
yapıldığı zaman özmal grubuna girer; ama, bir sözleşmeyle sizde çalışıyorsa, bu
da kiralamadır. Hukuken, kooperatiflerin bünyesinde toplanan araçların, onların
üyesi konumunda bulunan araçların kooperatif özmalı olarak kabul edilmesi
mümkün değil, ta ki, bunlar kooperatifin üzerine tescil edilmedikçe. Yasal
olarak böyle bir şey yok; yani, mülkiyet satın almayla olur, tapuyla olur,
araçlarda da tescille olur. O bakımdan, böyle bir talep var; ama, bunun hukuken
imkânı yok. Onun için, biz çözümü şöyle bulduk: Münferit K1 belgelerinin belge
ücretlerini ucuzlatıyoruz; bu bir çözüm. Dolayısıyla kamyoncularımızın sistemin
içine girmesini teşvik ediyoruz. 
Diğer bir çözüm de,
kooperatiflerimize üç türlü belge imkânı sağlıyoruz. Bir, "L1"
belgesi, ikincisi "R", üçüncüsü de "H" belgesi. Yani,
komisyonculuk belgesi olan H belgesi çok ucuz bir belgedir; ancak, tabiî
kooperatiflerimiz bunu pek tercih etmiyor. Dolayısıyla L1 ve (R) belgelerinde
de gerekli iyileştirmeyi yapıyoruz. Bunları aldıkları zaman, kamyoncularımızın
ayrıca K1'i almasına gerek yok. Eğer kamyoncularımız K1 alırsa, az önce
söylediğim belgelerin hiçbirini almaya gerek yok. Dolayısıyla alternatifler,
çözümler genişletilmiş durumda. Asıl amaç da, bu yöndeki sorunları çözmek.
Konunun da farkındayız, Sanayi ve Ticaret Bakanlığımızla da çok yakın bir
çalışma içerisindeyiz. Geçtiğimiz hafta iki tane toplantı yaptık;
kooperatiflerle de bir araya geleceğiz ve bu sorunu çözeceğiz. Ben, bunu da, bu
vesileyle ifade etmek istiyorum.
Balıkesir Milletvekilimiz
Sayın Sedat Pekel'in sorusu da aynı mahiyette; buna da bu vesileyle cevap
vermiş oldum.
Geliyoruz, Artvin
Milletvekilimiz Yüksek Çorbacıoğlu'nun sorusuna: Bu da tabiî aynı mahiyette
ama, bir farklılık var, ona değinmekte yarar var. Bilindiği gibi, Karadeniz'den
Gürcistan'a ihracat taşımalarımız ya denizyoluyla oluyor ya da Sarp Sınır
Kapısından karayoluyla oluyor. Geçtiğimiz dönemde Romanya, Ukrayna, Moldavya
gibi ülkeler, Gürcistan'a denizyoluyla taşıma yaparken istiap haddini
kaldırdılar. Hal böyle olunca, bizim ihracatçılarımız rekabet edemez hale
geldiler. Biz de şöyle bir uygulama getirdik; dedik ki: Rize ve Trabzon
Limanlarından karayollarını kullanmadan yapılacak taşımalarda istiap haddi
aramayacağız. Ondan sonra, bu taşımalarda artış oldu ve bu ülkelerle rekabet
eder hale geldik. 
Soruda "bu
uygulamadan dolayı, Sarp Sınır Kapısındaki taşımalar olumsuz etkilendi"
diye bir ifade var. Ben, onlarla ilgili bilgileri de aldım. 2004 yılı
içerisinde Sarp Sınır Kapısındaki geçişlerde bir azalma değil, aksine, artış
olmuş. 52 420 adet araç geçişi olmuş. Ticarî yolcu geçişi de 2004'te 5 348 iken
2005'te 8 016'ya çıkmış. Tabiî, amacımız bu tip uygulamaları kalıcı olarak
devam ettirmek olamaz; fakat, etrafımızdaki ülkeler benzer rekabeti bozan
tedbirleri aldığı zaman, bizim de kapılarımızda buna benzer tedbirleri almamız
gayet doğaldır; aksi halde, bizim taşımacılarımız, ihracatçılarımız bu konuda,
maalesef, olumsuz etkileniyorlar ve ülkemiz ekonomisi açısından da olumsuz bir
sonuç doğuyor. 
Sayın Başkan, sayın
milletvekilleri; şimdi, demiryolu sektörüyle ilgili sorulara cevap vermek
istiyorum. 
İlk sorumuz, Antalya
Milletvekilimiz Sayın Feridun Baloğlu'nun sorusu, Devlet Demir Yollarında
petrol kullanımına öncelik verildiği ve dizel yakıtlı trenlere daha çok öncelik
verildiği yönünde ve Ankara-İstanbul Hızlı Tren Projesiyle ilgili.
Bununla ilgili cevabımız:
Demiryolu hat uzunluğumuz 10 984 kilometredir. 
Bunun sadece 2 305
kilometresi elektrifikasyonludur; yani, yüzde 20'si, yüzde 80 demiryolu
sistemimiz dizellidir. Bu bizim getirdiğimiz bir yapı değil, eskiden beri devam
eden yapı. Dünya elektrikli sisteme geçiyor; ancak, Türkiye'de, maalesef, bu
oran hâlâ yüzde 20 civarındadır, özellikle dizel lokomotife geçiş yönünde bir
gayretimiz yoktur. 
Bir gerçek de, bu
lokomotiflerin şu anda yaş ortalaması, yüzde 50'si 25 yaşın üzerindedir,
muhakkak yenilenmesi gerekir. Böyle bir yaşlı filo, doğal olarak bakım
giderleri, yakıt giderleri artmakta ve verimlilik de ona göre düşmektedir. 
Hükümetimiz döneminde,
demiryollarımızın geliştirilmesi bakımından yatırım bütçelerinde çok önemli bir
iyileştirme yapılmıştır. Elli yıldan sonra, ilk defa, demiryollarımıza üç yıl
içerisinde aktarılan bütçe artışı yüzde 385'tir. Bu, bir rekordur, yüzelli
yıllık demiryolu tarihinde bir rekordur. Düşünün ki, kamu yatırımları için
ayrılan bir yılda bütçe aşağı yukarı 10 milyar YTL iken, demiryollarımıza üç
yılda ayrılan bütçe 6 milyar YTL dir; yani, toplam yatırım bütçesi içerisinde
de çok önemli bir pay almıştır. 1946'dan beri sürekli yatırımları düşen,
sürekli sorunları büyüyen demiryollarımız, hükümetimiz zamanında en öncelikli
taşıma sektörü olarak ele alınmış ve bekleyen bütün sorunlar teker teker çözüme
kavuşturulmaya başlanmıştır; ancak, şunu unutmamamız lazım değerli arkadaşlar:
Demiryollarında yapılan yatırımların, bunca ihmalden sonra, kendini göstermesi,
öyle bir iki yılda olacak bir iş değildir. Biz, demiryollarında bir noktaya
geldik dememiz için, bu yatırımların, önümüzdeki on yıl boyunca hız kesmeden
devam etmesi gerekir. Bu konuda, Parlamentomuzun, siz milletvekillerimizin
desteğine ihtiyacımız açıktır. Türkiye, demiryollarını kaderine terk edemez.
Türkiye, demiryollarında, Osmanlı'da nasıl dünya lideri olmuşsa, Avrupa Birliği
seviyesini yakalamak için, tekrar, her türlü imkânı kullanacaktır. 
Yine, bu soru kapsamında,
demiryollarında yük taşımacılığının ve yolcu taşımacılığının azaldığı yönünde
bir görüşe yer veriliyor. Kısaca ben size hemen rakamları aktarıyorum; 2002
yılında ana hatlarda yük taşımacılığı 14,3 milyon tonken, 2003'te 15,7'ye,
2004'te 17,7'ye, 2005'te 18,7 milyon tona yükselmiştir. Bu, yüzelli yıllık
demiryolu tarihinde bir rekordur. Ha, bu rakam neyi ifade ediyor derseniz, ben
söyleyeyim; hiç! Yani, böyle bir demiryolu ağına sahip bir ülke için bu rakam
bir hiçtir. Örnek vereyim; Kanada'nın da demiryolu ağı bu kadardır, 11 000
kilometredir ve yılda taşıdığı yük miktarı 170 000 000 tondur. Yani biz,
Kanada'nın aynı demiryolu ağıyla yaptığının onda 1'ini yapıyoruz, 2002'den
2005'e kadar da yüzde 30,5 artırmış olmamıza rağmen. Ama, rakam, hâlâ
demiryollarımızın istediğimiz verimlilikte çalışmadığını da bize gösteriyor. 
Tabiî, bunu nasıl
aşacağız?.. Hazine Bakanı gözümün içine bakıyor, sürekli bizden para isteyen
bir Demiryolları artık görmek istemiyoruz diyor. Haklıdır; para isteyen,
sürekli zarar eden insanı veya kurumu kimse sevmez, sevimli olamaz da. Onun
için, işte, Demiryollarımızda başlattığımız yeniden yapılandırma projesi, Alman
Demiryollarıyla beraber devam ediyor ve önümüzdeki haziran ayında da, Demiryollarıyla
ilgili çok önemli bir dokümanı, bir tasarıyı huzurlarınıza getireceğiz.
Böylece, Demiryolları, idarî bakımdan da çağdaş işletmecilerin uyguladığı bir
altyapıya kavuşmuş olacak.
Diğer bir soru, Sayın
Niğde Milletvekilimiz Orhan Eraslan'ın sorusu. Bu soruda da, hemzemin geçitler
gündeme getiriliyor ve hemzemin geçitlerde, kazalarda can kayıplarının olduğu,
bu konuda tedbirlerin neden alınmadığını ifade ediyor. Doğrudur; Türkiye'de,
bugün, 4 000 civarında, 3 797 tane kontrolsüz geçiş vardır. Yani, demiryollarının
kenarında, böyle, çarpı işareti konup, karayolu geçişi olan hemzemin geçiş
sayısı 3 797'dir. Aşağı yukarı bir hemzemin geçidin bariyerli, kontrollü hale
getirilmesinin yaklaşık bedeli 40 000 YTL'dir. İşte, kabaca 4 000 kabul etsek,
160 000 000 YTL, yani, 160 trilyon. Evet; Hazine Bakanımız ben parayı
hazırladım diyor, bunları bir an önce yapın, vatandaşımız hayatını kaybetmesin;
ben öyle anlıyorum Sayın Bakanım.
Tabiî, Demiryollarına
verilen imkânlar ölçüsünde bunlar yapılmaktadır. Şu ana kadar, üç yılda yapılan
kontrollü geçiş sayısı 400'dür; fakat, şunu da, sayın milletvekilleri,
söylemekte yarar var: İnsanlarımız, maalesef, erindiğinden veya acele etmekten,
kontrollü geçişler yerine, en yakın yol, en kısa yol bildiğim yoldur diye
demiryollarının herhangi bir noktasından geçmek suretiyle orayı yol haline
getiriyorlar. Bu da, tabiî, üzücü kazalar ve telafisi mümkün olmayan sonuçları
da beraberinde getirmiş oluyor. 
Bir de, aslında, kanuna
göre, demiryollarından kim geçecekse oranın geçiş emniyetini almak da o
kuruluşun işi; yani, bir belediye geçecekse o yapacak, karayolları geçecekse o
yapacak; yine, devlet yolu geçiyorsa Karayolları Genel Müdürlüğümüz yapacak.
Dolayısıyla, burada yasa açık olmasına rağmen, çeşitli nedenlerle, malî
imkânsızlıklar nedeniyle bu kuruluşlar da bu görevlerini tam yapamıyorlar ve
sorunun bu noktaya gelmesinin bir nedeni de budur; ancak, biz, buna bakmadan,
görev kimin olursa olsun, ister Karayollarının olsun, ister belediyenin olsun,
ister bir başka kuruluşun olsun, buna bakmadan, elimizdeki malî imkânlarla bu
sorunları çözmenin gayreti içerisindeyiz.
Yine, Sayın Manisa
Milletvekilimiz Ufuk Özkan'ın sorusu: "Manisa-Akhisar Organize Sanayi
Bölgesine işçi taşıyan trenin hemzemin geçitteki kazası sonucu 5 vatandaşımızı
kaybettik." Az önce cevabı verdim; kaç tane kontrolsüz geçiş var,
sinyalizasyonun maliyeti nedir, bu konuları anlattım. 4 000 civarında
kontrolsüz geçişin bugüne kadar 400 tanesi, yani, yüzde 10'una tekabül eden
kısmı kontrollü hale getirilmiş olup, yıllık planlamalar şeklinde yapımı devam
etmektedir. Ümit ederiz ki, kısa sürede, malî imkânlarımız elverirse tamamını
kontrollü hale getirip bu gibi üzücü kazaların olmasını önlemiş oluruz.
Bilecik Milletvekilimiz
Sayın Yaşar Tüzün'ün sorusu… Bu soru da, tabiî, Ankara-İstanbul hızlı trenle
ilgili "Bilecik'te durmuyor ve burada kazalar oluyor; bunların
tedbirlerini alıyor musunuz" şeklinde özetle. 
Esasında, Ankara-İstanbul
arasındaki hızlı tren projesi, şu anda Ankara-Eskişehir etabında yapımı yüzde
70 seviyesinde tamamlandı; yani, bu mevcut hat değil, mevcut hattın yanında bir
gidiş, bir geliş olmak üzere elektrikli, sinyalli, ortalama 250 kilometre hızda
275 kilometrelik bir etabı; bunu, 2006 sonunda bitireceğiz. İkinci kısım,
Eskişehir-İstanbul arasını da ihale ettik. Şu anda ihale değerlendirmesi
tamamlandı; Kamu İhale Kurumunda itirazlar var, onlar görüşülüyor ve ondan
sonra başlayacağız. Dolayısıyla, iki yıl da onun inşası sürüyor. Demek ki,
2008'de, en geç, İstanbul-Ankara arası tamamen hızlı tren, yani, 250 kilometre
ortalama sürat yapabilen bir trenle tanışmış olacak. 
Bu bahsedilen tren mevcut
trenlerle ilgilidir ve bu tren de, Pamukova'da kaza yapan treni kastediyor;
hızlandırılmış trendir ve bu soru önergesi, anladığım kadarıyla, o tarihten
önce verilen bir soru önergesidir ve bu trenle ilgili, maalesef, o kazada 37
vatandaşımız, daha sonra 2 vatandaşımız da hastanede hayatını kaybetmiştir;
onlara, bu vesileyle, tekrar Allah'tan rahmet, yakınlarına başsağlığı
diliyorum.
Bu konuda da, tabiî,
Devlet Demiryollarımız gereken bütün vecibelerini yapmış, mağdur olanlara
gerekli tazminatlar verilmiş, ziyaretleri yapılmış ve bu şekilde kazadan sonra
oluşan üzüntülerin asgarîye düşmesi için gereken her türlü çalışma yapılmıştır.
Ümit ederiz, bundan sonra bu nevi kazaları hiç yaşamayalım; ancak, şunu
unutmamamız lazım, ulaştırma demek, hareket demektir; yani, hareket eden her
şey bir risk altındadır. Kazalar, sadece ülkemizde değil, dünyanın her
tarafında olmaktadır zaman zaman ve kazaların, dünya istatistiklerinde
gösterdiği gibi, yüzde 85'i insan kusurundan olmaktadır. İnsan kusurunu da yok
edecek, maalesef, bir tedbir bugün dünyanın hiçbir yerinde bulunmuş,
keşfedilmiş değildir. 
Diğer milletvekilimiz
Sayın Vezir Akdemir'in önergesi. Ödemiş, Kiraz, Manisa, Sarıgöl, Alaşehir
merkezleri arasında yeni bir demiryolu çalışmamız yoktur -Sayın Akdemir burada
yok- ancak, nüfus yoğunluğu itibariyle, üçüncü büyük ilimiz olan İzmir'in liman
yönünden Orta Anadolu'ya yüksek kapasiteli ve daha hızlı ulaşımının sağlanması
için Ankara-İzmir arası mevcut demiryolunun kısaltılması ve yol standardının
altyapısının iyileştirilmesi amacıyla, Ankara-İzmir demiryolu hattının
projelendirme çalışmasına başladık. Yapılan fizibilite çalışmasına göre,
Ankara-İstanbul arası demiryolu yenilendiğinde, seyahat süresi 4 saat olacak;
ancak, projenin maliyeti de 1,6 milyar dolar seviyesindedir. Şu anda,
projelerimiz tamam, fizibilitemiz tamam. İmkânlarımız elverdiğinde, orta vadede
bu hattı yenilemiş olacağız. Böylece, üç büyük kentimiz, İstanbul, Ankara,
İzmir bir demiryolu, hızlı demiryolu ağıyla birleştirilmiş olacak. Buradaki
hedefimiz, 2007 yılından itibaren bunun finansman imkânlarını bularak, bu yolun
yapımına başlamaktır.
Sayın Başkan, değerli
milletvekilleri; deniz ulaştırmasıyla ilgili sorulara izninizle cevap vermek
istiyorum. Antalya Milletvekilimiz Sayın Feridun Baloğlu'nun soru önergesine
göre, Antalya Limanıyla ilgili bir soru.
Antalya Limanı,
bildiğiniz gibi, geçtiğimiz yıllarda özelleştirildi; ancak, bir şeye
dikkatinizi çekmek istiyorum. Liman, devletin özkaynaklarıyla 1967'de başlamış,
1992 yılında tamamlanmıştır. Bütün kamu yatırımlarının kaderi budur. Yeterli
kaynak ayrılamadığı için, maalesef, yıllar geçmekte hem maliyetler yükselmekte
hem de yapılan tesisten beklenen fayda zamanında sağlanamamaktadır. Bu proje
tamamlandığı zaman 1992 yılında, ana mendirek uzunluğu 1 440 metre, yardımcı
mendireği 650 metre ve kazanılan korumalı su alanı da 52 hektar olmuştur.
Dolayısıyla limana 10 metre su kesimi olan gemiler rahatlıkla girebilmekte, 2
205 metre uzunluğunda rıhtım, 1 370 metre uzunluğunda ayrıca bir başka rıhtım
ve 200 yat bağlama kapasitesine sahip bir tesis bugün Antalya'da mevcuttur. 
Denizcilik İşletmeleri
tarafından işletilen bu liman, daha sonra otuz yıllığına Ortadoğu Antalya Liman
İşletmesine devredilmiş özelleştirme kapsamında ve bu şirketin de sonra
sıkıntıya girmesiyle BDDK'ya devrolmuştur; yani, tekrar kamuya geçmiş bir
limandır. TMSF, limanın işletmesi için bir kayyım tayin etmiş ve bu kayyım
marifetiyle limanın işletmesi hâlâ devam etmektedir. Peki, Bakanlığımız,
limanın daha etkin işletilmesi için neler yapmaktadır; liman hizmet
tarifelerinde yüzde 50 indirime gittik; bunu, Devlet Demiryollarının 7
analimanında harfiyen uyguladık; ancak, özel olarak işletilen limanlar bu
tarife indirimini uygulamakta isteksiz davranmışlar veya kısmen uygulamayı
tercih etmişlerdir. Ancak, yaptığımız görüşmeler neticesinde TMSF'nin özellikle
yolcu gemilerinin gelişini özendirecek ilave yatırımlar yapması konusunda ikna
ettik; onlar, bu yatırımları planladılar ve önümüzdeki yıl; yani, bu yıl
içerisinde bu yatırımlara da başlanacaktır.
Mersin Milletvekilimiz
Sayın Ersoy Bulut'un sorusunu cevaplamak istiyorum. 
FERİDUN AYVAZOĞLU (Çorum)
- Sayın Bakanım, demiryollarıyla ilgili cevaplar bitti mi?
ULAŞTIRMA BAKANI BİNALİ
YILDIRIM (Devamla) - Bitti efendim.
FERİDUN AYVAZOĞLU (Çorum)
- Çorum'la ilgili soruma cevap verilmedi; o nedenle, hatırlatayım istemiştim.
ULAŞTIRMA BAKANI BİNALİ
YILDIRIM (Devamla) - İsterseniz bundan sonra bir döneyim oraya.
Mersin Milletvekili Sayın
Bulut'un sorusu: Esas itibariyle, Anamur-Mersin, Anamur-Antalya arası deniz
otobüsleri seferleri konulacak mı; dolayısıyla, bu sahil şeridimizde karayolu
ulaşımında çok ciddî sıkıntılar var. Bunlara karşılık denizi kullanmamızın
mümkün olup olmadığını soruyor.
Değerli milletvekilleri,
bir kere, denizcilikle ilgili hükümetimizin yaptığı en önemli düzenlemelerden
bir tanesi bildiğiniz gibi 2003 yılında biz denizcilikte kullanılan Özel
Tüketim Vergisini kaldırdık. Bunun anlamı şu: Yani, denizde balıkçılar, yük
taşıyan kosterler, ticarî turizmle meşgul olanlar, yolcu taşıyanlar yakıtı
yüzde 65 daha ucuza alıyorlar. Bu çok önemli bir destektir, denizciliğe yapılan
önemli bir destektir. Bununla da kalmadık, limanlar ücretlerinde de yüzde 50
indirime gittik. Şimdi, bütün bu şartları sağlayınca ne oldu, deniz
taşımacılığı artık hangi noktalar arasında olursa olsun ekonomik hale geldi,
kârlı hale geldi, hem işletmeci açısından hem de bu taşımacılıktan yararlanan
insanımız açısından cazip hale geldi. 
Biz bu altyapıyı
hazırladık. Bu teşvikleri aldık. Ancak, kimse bizden devlet olarak gemi alıp,
(A) şehri ile (B) şehri arasında taşımacılık yapmamızı beklemesin; çünkü, dünya
değişiyor. Türkiye 1950 ile 1995'li yıllara kadar bu taşımacılığı yaptı; çünkü,
bu konuda özel sektör yoktu, bu büyük yatırım gerektiren, uzun vadede geri
dönüşü olan bir işkolu olduğu için bunu bir kamu görevi kabul ederek, yıllarca
bu hizmeti devlet verdi. Ancak, şimdi getirilen teşvikler ve bu konuda özel
sektörün de çok ciddî tecrübeler kazanması dolayısıyla, bunun ticarî bir
işletmecilik olarak, özel sektörümüz tarafından yapılmasının uygun olacağını
düşünüyoruz. Zira bu konuda yapılması gereken her türlü çalışmayı yaptık, bu
konuda Antalya Belediyemize de bir fizibilite sunduk, ilgilenen firmalar var,
ilgilenen firmaları da biz oralara yönlendiriyoruz. Önemli olan şu: Yakıt
maliyeti deniz otobüslerinde toplam maliyetin yüzde 63'üne tekabül ediyordu.
Böyle bir işletmeciliği rantabl olarak yapmanın imkânı yok. İşte, getirdiğimiz
bu teşvikle, yani yüzde 65 yakıt indirimiyle, şimdi, yakıt maliyeti azamî yüzde
23'ü geçmiyor. Hal böyle olunca, bu işletmecilik cazip hale geldi. Öyle
inanıyorum ki, kısa sürede, bunu yapan işletmelerimiz de çıkacaktır. 
Diğer bir soru, Antalya
Milletvekili Sayın Osman Özcan'ın sorusu. Bu soru da, Antalya ve Gazipaşa Yat
Limanlarıyla ilgili. Alanya Yat Limanımız, 1994 tarihinde ihale edildi. Kaça
ihale edildi; 135 milyar keşif bedeli üzerinden. 1995'te ihale edildi, şimdi
yapımı tamamlandı. Peki ne yapacağız; üstyapısı, yani işletilmesiyle ilgili bir
çalışma yapacağız; yap-işlet modeliyle yapmak için 23 Şubat 2005'te ihaleye
çıktık; fakat, imar planı onayı, maalesef, Bayındırlık Bakanlığına sunulmasına
rağmen, bu onay bir türlü gerçekleşmedi, gerçekleşmeyince de, ihaleyi iptal
etmek zorunda kaldık ve tekrar çıkacağız. Şimdi, bu sorunu çözdük, tekrar bunu
ihale edeceğiz ve böylece, o tesisi de değerlendirmiş olacağız. Benzer şekilde,
Gazipaşa Yat Limanı da 1991 tarihinde ihale edilmiş, o zamanki keşif bedeli 12
milyar; ancak, 1999 yılına geldiğimizde, bugünün fiyatlarıyla 18 milyon 500
YTL, yani 18,5 trilyon harcanarak bitirilmiştir. Yani, gördüğünüz gibi, yatırım
çok uzayınca, maalesef maliyeti çok ağır oluyor. 
Eksik kalan altyapı ile
işletme için gerekli üstyapıların tamamlanarak işletmeye açılması amacıyla,
yine, 24 Aralık 2002 tarihinde yap-işlet modeliyle ihaleye çıkması kararı
verilmiş; fakat, bilahara, Başbakanlığın 2002/52 sayılı genelgesiyle iptal
edilmiştir. Bunun da, tekrar, yap-işlet modeliyle ihalesi için hazırlıklar
tamamlandı. Bunu da, 2006 yılı içerisinde deneyeceğiz. İnşallah, bu konuda
talipliler olursa, kısa sürede, bu iki tesisimizin bölgede etkin
kullanılmasının yolunu açmış oluruz.
Balıkesir Milletvekili
Sayın Sedat Pekel'in soru önergesi "Bandırma İlçesi ve çevresinde
balıkçılık sektörü önemlidir ve bu bağlamda, Bandırma balıkçı barınağı için ne
kadar kaynak ayrılacaktır, ne zaman bitecektir" mealinde bir sorudur. 
1995'te yatırım
programına dahil edilen Bandırma balıkçı barınağı, 250 000 000 keşif bedeliyle
işe başlanmış, 2003 yılı sonuna kadar 2 trilyon 822 milyar harcama yapılmasına
rağmen, ilerleme yüzdesi ancak yüzde 22 olmuştur; yani, daha, işin büyük bir
kısmı durmaktadır. 2004'te, 2005'te ödenek teklifi yapmamıza rağmen DPT olumlu
karşılamamıştır; fakat, 2005'in beşinci ayında 500 000 000, 2005'in yedinci
ayında tekrar 500 000 000, toplam 1 trilyon harcama yapılmış, yüzde 28'e, 2005
için, tekrar 1 trilyon daha ödenek alınmış ve böylece fizikî ilerleme yüzde
33'ü bulmuştur. 2006 ödeneği, Planlamadan geçen şekliyle 1 trilyondur,
çalışmalar devam etmektedir. Yani, görüldüğü gibi, bu ödeneklerle bu balıkçı
barınağının on, onbeş yıl daha tamamlanması mümkün değildir. Burada genel
sorunumuz sayın milletvekilleri, bilhassa 1993 ile 1997 yılları arasında,
planlama harici 70'e yakın kıyı yapısı yatırımlara konmuş, yatırımlara konmuş;
ama, ödenek ayrılamadığı için, maalesef, hem para harcanmış parça parça hem de
tesisler bitmemiştir. Onun için Bakanlığımız, bu konuda bir politika belirledi.
O da şudur: Yüzde 50 ve daha üzeri ilerleme seviyesinde olan bu kıyı yapılarını
bir an önce bitirmek için, ödenekleri ağırlıklı olarak bu projelere verdik
-bunlar bitsin- yüzde 50'nin altında olanlara daha az ödenek ayırdık; böylece,
tamamlanma sürelerini kısaltmayı hedefledik. 
Bilgilerinize arz ederim.

Balıkesir Milletvekilimiz
Sayın Ali Kemal Deveciler'in bir sorusu var. Bu soru, Zonguldak İli Çaycuma
İlçesi sınırları içindeki Filyos Çayının döküldüğü yerde yapılması düşünülen
Filyos limanıyla ilgili. Sayın Deveciler Balıkesirli; ama, bu sefer Filyos
limanını sormuş. Filyos limanı, geri sahasında yer alacak faaliyetler içinde,
98 yılında 5 343 890 metrekarenin kamulaştırılmasıyla, bu limanın projesi
başlatılmıştır. Bu amaçla, 1 trilyon 500 milyar lira kamulaştırma bedeli hak
sahiplerine ödenmiş. Bu bölgede demiryolu var, karayolu var; ancak, limana ara
bağlantı yolları, yine proje kapsamında düşünülmüştür. Bu projenin evveliyatı
1990 yılında, Japon teknik işbirliği çerçevesinde, Jayka (JICA) projesiyle
fizibilitesi yapılmış ve çalışma sonunda yıllık 25 000 000 ton kapasiteye sahip
olacak bir liman projesinin yapılmasının uygun olacağı sonucu çıkmıştır. Bölge
ekonomisinin gelişmesine imkân vermek, sanayi kuruluşlarını oraya özendirmek
için bölgenin hemen bitişiğinde de bir serbest bölge tesis edilme kararı
alınmıştır. 
Yine, hatırlayacaksınız,
bu liman yap-işlet modeline göre -kar limanı olarak Kardemir fabrikasına-
11.3.1999 tarihinde YPK kararıyla Kardemir'e verilmiştir. Bunun çevre planları,
imar planları yapılmış, Bayındırlığa iletilmiş, Bakanlığımızın da uygun görüş
vermesine rağmen Bayındırlık, imar planıyla ilgili görüşleri toplarken,
Genelkurmayın ve Millî Savunma Bakanlığının proje alanı içerisinde bulunan
elektronik birliğin etkileneceği nedeniyle, bu birliğin başka bir bölgeye
taşınması istenmiş, bu yüzden de projenin başlaması gecikmiştir, Kardemir
projeyi gerçekleştirememiştir. Aradan geçen süre içerisinde herhangi bir
çalışma yapılamadığından dolayı, Kardemir'le yapılan bu sözleşme iptal
edilmiştir ve şu anda, Bakanlığımız, bu projenin, hem Genelkurmayın oradaki
birliğinin başka bir bölgeye nakledilmesi hem de bu önemli alanın ekonomimize
kazandırılması için yap-işlet modeliyle tekrar ihalesi için hazırlıklarını
sürdürmektedir, 2006 yılı içerisinde de ihale edilecektir.
Antalya Milletvekilimiz
Sayın Hüseyin Ekmekcioğlu'nun soru önergesi:
Soru: Antalya-Kaş,
Antalya-Gazipaşa arası feribot seferleri konusunda Bakanlığınızca bir çalışma
yapılıyor mu? Antalya'dan Kuzey Kıbrıs'a seferler yapmayı düşünüyor musunuz?
Karayolu taşımacılığını
denizyoluna kaydırma yönünde, az önce de ifade ettiğim gibi, 2003 yılında
ÖTV'yi kaldırdık ve böylece, deniz taşımacılığına çok büyük teşvik sağladık,
yüzde 65 yakıt teşviki sağladık. Ayrıca, limanlarda da yüzde 50 indirim yaptık.
Bu konuda balıkçılarımız, şehir içi deniz toplutaşımacılığı yapan, özellikle
İstanbul ve İzmir'deki işletmeler çok ciddî bir yolcu artışı sağladılar.
Sahillerimiz arasında denizden yük taşımacılığı da, bu proje kapsamında, göreceli
olarak artmaya devam ediyor; ancak, yine, bir önceki soruda da söylediğim gibi,
bizim Bakanlık olarak, gemi alıp işletme yapma gibi bir düşüncemiz yok. Biz,
gerekli tedbirleri alırız, teşvikleri alırız; ondan sonrası, artık… Antalyalı,
Gazipaşalı, Kaş'taki müteşebbislerimizi veya Türkiye'nin 8 400 kilometre
sahilinde bulunan ülkemizin her tarafındaki müteşebbislerimizi ben davet
ediyorum. Burada yapılacak taşımacılık artık cazip hale gelmiştir ve bu işe
giren hiç kimsenin pişman olmayacağını çok açıkça ifade ediyorum. Biz bu konuda
ne yapıyoruz peki; bu teşvikleri sağladık; ayrıca, ilgi duyan firmalara
fizibilite raporu da veriyoruz. Bakanlığımız bu konuda fizibilite hazırlıyor,
doluluk oranlarına göre maliyet-fayda analizlerini veriyor ve onlara hattın
açılması için teknik destek de veriyoruz. Bunu da bu vesileyle ifade etmiş
oluyorum. 
Eskişehir Milletvekilimiz
Sayın Mehmet Vedat Yücesan'ın sorusu, demiryolu limanlarıyla ilgili bir soru.
Esas itibariyle, İzmir Limanındaki taşıma işlerinin ihalesiz birine verildiği
yönünde gazetelerde yer alan haberle ilgili gerçeğin ne olduğunu soruyor.
Sayın Başkan, değerli
milletvekillerimiz; Demiryollarımız, kamu işletmeciği yapan bir kuruşumuzdur.
Yıllarca yatırım yapılmaması nedeniyle Demiryolları limanları, donanım
eksikliği, artan yükleme-boşaltma taleplerini karşılayamaz hale gelmiştir. Bu
nedenle, işlerin aksamasını istemeyen, buraya yük getiren firmalar ya özel
limanları ya da komşu ülke limanlarını tercih etmekte, böylece TCDD
limanlarında ciddî bir yük kaçışı yaşanmakta idi. Bunları gördüğümüz için,
liman tarafından yeterli hizmet verilmeyen iş sahibi firmalarla kendi yükünü
boşaltması karşılığında liman ücretlerinde indirim yapılması cihetine
gidilmiştir. Bu uygulamayla hem limandan yük kaçışı önlenmiş hem de
yükleme-boşaltma süreleri kısaltılmıştır. 
İzmir'de konu edilen iş,
esasında, liman içerisindeki dolu ve boş konteynerlerin liman sahasında bir
yerden bir yere götürülmesi veya gemiden alınıp sahaya konması veya sahadan
gemiye yüklenmesi. Demiryolları kendi imkânlarıyla bu işi yapmaktadır; ancak,
limana gelen gemilerin çok fazla beklemesi, gecikme, navlun primi ödemek
zorunda kalmamaları ve gecikmeden dolayı "demoraj" diye tabir edilen
cezayı ödememeleri için, orada, liman işletmesi, elinde vinci, kreyni, aracı
olanları çağırıp, hemen o sıkışıklığı gidermek üzere bir anlaşma yapmaktadır.
Bu uygulama eskiden beri devam eden bir uygulamadır. Yani, limanı, böyle,
toptan vermek, satmak için değil. Firma diyor ki "benim yüküm var
-Demiryolları indiremiyor- ben bunu kendim indireceğim, yükleyeceğim,
boşaltacağım." Buyur, yap. Bunu yaparken de, Demiryolları, tarifesi
üzerinden bir para alıyor; yani, kendi iş yapmamasına rağmen, tekel hakkı
olduğu için, payını da alıyor. Bu, bir yol. 
Bir yol da şu: Demiryolları,
kendi yapamadığı işi yine taşeronlara veriyor, stevador dediğimiz firmalara
veriyor. Diyelim ki, bir konteyner; 90 dolar alıyorsa müşteriden yüklemek için,
15 dolarını bu işi yapana veriyor, 75 dolarını da kendisi alıyor; yani, iş
organizasyonu yapmakla para alıyor. 
Şimdi, gelelim söz konusu
firmaya. Böyle bir firmaya iş verilmiş; doğrudur. Sonra, firma ortakları,
aralarında anlaşmazlığa düşmüşler; Demiryolları da, işlerinin zarar görmemesi
için, firmayla sözleşmeyi iptal etmiş. Peki, dört aylık çalışma süresinde bu
firma ne kadar para almış, Demiryollarının zararı mı olmuş kârı mı olmuş; onu
söyleyeyim. 8,5 trilyonluk taşıma; yani, yükleme, boşaltma, saha içerisinde
taşıma yapmışlar. Bu paranın 1,8 trilyonunu firmaya vermişler, gerisi de
Demiryollarında kalmış. Eğer, bu firmayı tutmasalar -taşımanın tamamını firma
yapıyor- Demiryolları 8,5 trilyon paradan da olacak, yükler başka yere gidecek.
Yani, olay bundan ibarettir. Bu vesileyle, bu konuya da açıklık getirmiş
oluyoruz.
Havayolu ulaşımına
geçmeden önce, demiryollarında atladığımız bir soru var galiba, değil mi?
FERİDUN AYVAZOĞLU (Çorum)
- Çorum demiryolu…
ULAŞTIRMA BAKANI BİNALİ
YILDIRIM (Devamla) - Çorum demiryolu; bakayım.Sizin soru burada gözükmüyor ama…
FERİDUN AYVAZOĞLU (Çorum)
- Okundu Sayın Bakan. 
ULAŞTIRMA BAKANI BİNALİ
YILDIRIM (Devamla) - Okundu mu? Neyse, en sona bırakalım, şimdi bulamadım. 
FERİDUN AYVAZOĞLU (Çorum)
- Takdir sizin. 
ULAŞTIRMA BAKANI BİNALİ
YILDIRIM (Devamla) - Yani, Çorum demiryoluyla ilgili bir fizibilite çalışmamız
var, biliyorsunuz. Sadece Çorum değil…
FERİDUN AYVAZOĞLU (Çorum)
- Okuyabilirim de Sayın Bakanım. 
ULAŞTIRMA BAKANI BİNALİ
YILDIRIM (Devamla) - Evet, bir okuyun soruyu, ben cevabını vereyim; eğer, Sayın
Başkan uygun görürlerse. 
BAŞKAN - Sayın Ayvazoğlu,
daha sonra siz sorunuzu kısa açıklama babında hatırlatırsanız, Sayın Bakan da
onu cevaplandırır, o zaman ben size o fırsatı vereyim. 
FERİDUN AYVAZOĞLU (Çorum)
- Tamam Sayın Başkan. 
BAŞKAN - Sayın Bakanım,
siz havayollarına devam edin. 
ULAŞTIRMA BAKANI BİNALİ
YILDIRIM (Devamla) - Bana gönderin, ben buradan cevaplayayım. 
Hava ulaşımı. Çorum
Milletvekilimiz Sayın Feridun Ayvazoğlu'nun sorusu. 1996 yılında ihalesi
yapılıp, başlanan Çorum havaalanı için 200 milyar lira harcandı; ancak, yüzde
15 fizikî gerçekleşme oldu. 
Haa, burada sizin
sorunuz, beraber; yani, havacılık sektörüyle berabermiş, onun için buraya
almışım. 
FERİDUN AYVAZOĞLU (Çorum)
- İkinci soru şeklinde. 
ULAŞTIRMA BAKANI BİNALİ
YILDIRIM (Devamla) - Tamam, ikinci soru; Çorum-Çankırı-Amasya demiryolu
çalışması. 
Evet, Çorum Valiliği,
1996 yılında, Çorum stol tipi, yani, kısa kalkış-inişlere uygun havaalanı
inşaatı işinin teknik kontrollüğünü Bakanlığımızdan istemiş ve böylece inşaata
başlamıştır. 1992 yılından 2000 yılı sonuna kadar 287 100 ödeneği Bakanlığımız
Valilik emrine göndermiştir. Yani, 2005 yılı birim fiyatlarıyla bu para 5,1
trilyon liradır. Bu ödenekle, ancak, pistin bir kısmında nebatî toprak sıyırma
ve kazı işlemleri yapılmıştır. Daha sonra, DLH Genel Müdürlüğü bünyesinde,
ödenekleri toplu olarak verilen stol havaalanları projesinde yer alan Çorum
havaalanı, bu kapsamdan çıkarılarak, konvansiyel boyutlarda bir havaalanı
haline dönüştürülmesi için 22.2.1999 tarihinde bir teklifle DPT'ye müracaat
edilmiş; ancak, bu teklif kabul görmemiştir.
2001 yılı mayısında da,
Hazine Müsteşarlığının isteği üzerine, İçişleri Bakanlığı valiliklere
gönderdiği genelgede, ülkemizin içinde bulunduğu ekonomik darboğazın açılması
için bu stol havaalanı yatırımlarının durdurulmasına karar verilmiş. Yani, 57
nci hükümet döneminde böyle bir karar alınmış ekonomik kriz nedeniyle.
Bilahara, bu karar alınınca, dolayısıyla, buraya artık daha ödenek gönderme
imkânı da o günden bugüne olmamıştır. 
Peki, ne olacak Çorum
havaalanı; sonuç, bu kadar laftan sonra… Biz, yaptığımız etütler sonucunda,
şunu tespit ettik: Bölgede, Çorum, Amasya hatta, Tokat'ın da dahil olacağı,
müşterek kullanacakları, Merzifon'da Hava Kuvvetlerimizin envanterinde bulunan
bir meydan var, askerî havaalanı. Bununla görüşmeleri yaptık. Onlar da konuya
olumlu bakıyorlar. Daha bugün, yine Çorum, Amasya valileri, belediye
başkanları, bazı milletvekillerimiz de bizi ziyaret etti, bu proje yerine,
Merzifon Havaalanını bu sene içerisinde, ama, en geç 2007 içerisinde sivil
kullanıma hazır hale getireceğiz; böylece, bölgenin hem teşvikten yararlanıyor
olması hem üniversitelerine kavuşmuş olmaları dolayısıyla, bu önemli ulaşım
ihtiyacını da karşılamış olacağız. Ben bunu, bu vesileyle ifade etmek
istiyorum.
FERİDUN AYVAZOĞLU (Çorum)
- Biz de onu istiyoruz ve razıyız Sayın Bakanım.
ULAŞTIRMA BAKANI BİNALİ
YILDIRIM (Devamla) - Diğer yandan, 1991'de yatırım programına alınan
Çankırı-Çorum-Amasya demiryolu etüt proje işi, 1993 yılında 1 inci kısmı, yine
1993'ün ikinci ayında, 1993'ün daha sonraki aylarında ihale edilmiş; yani,
birinci ve ikinci kısım olarak… Çankırı, Çorum'u kapsayan bu çalışma, bu etüt
çalışması 2000 yılında tamamlanmış. İkinci kısım, yine 2000 yılında
tamamlanmış. Çıkan sonuca göre, 1995 yılında, Plan ve Bütçe Komisyonunda bütçe görüşmeleri
yapılırken, önergeyle, 1995 yatırım programına dahil edilmiş hattın yapımı için
ve Bakanlar Kurulunda, 57 nci hükümet döneminde alınan bir Bakanlar Kurulu
kararıyla tekrar yatırımdan çıkarılmış.
Şimdi, bu hatla ilgili
olsun ve buna benzer birkaç hattımız daha var, elimizde projesi, fizibilitesi
hazır; ancak, bunların yapılması, şu andaki finans imkânlarıyla mümkün
gözükmüyor. Peki, ne yapacağız; çeşitli alternatif finans modelleri bulmak
suretiyle bu hatları yapacağız. Elimizde projeleri var, fizibiliteleri var,
yap-işlet, kamu-özel sektör ortaklığı veya başka benzer finans modelleriyle
bunların yapımını para bulduğumuzda yapacağız. 
FERİDUN AYVAZOĞLU (Çorum)
- Yap-işlet-devret modeli düşünülemez mi Sayın Bakanım?
ULAŞTIRMA BAKANI BİNALİ
YILDIRIM (Devamla) - Düşünülüyor, biz buna açığız. Bu konuda, hatta, yük ve
yolcu garantisi vermeye de hazırız. Burada beklediğimiz, yatırımcıların, gelip,
bu konuda talep etmeleri. Biz de arıyoruz. Burada da, sizin vesilenizle, bunu
ilan ediyorum. Bu tip projelere, temel altyapı projelerine talip olanlara biz
çok olumlu bakıyoruz. Zira, havaalanı terminal işletmeciliğinde biz bunu
başardık. Antalya, İstanbul, Ankara, Dalaman, İzmir ve şimdi Milas'ta yap-işlet
modelleriyle havaalanı genişletme, terminal ilave projelerini yapıyoruz yolcu
garantisi vererek. Aynı şeyi burada da düşünüyoruz; ama, demiryolu yatırımı,
nedense, şu ana kadar, çok fazla ilgi çekmedi. Biraz daha çalışmamız lazım, hep
beraber bunu çalışıp sonuçlandırmamız gerekiyor. Aksi halde, özkaynakla yapmamız,
hakikaten, fevkalade zor, ülkenin şartları belli. 
Antalya Milletvekilimiz
Sayın Feridun Baloğlu'nun soru önergesi Nevşehir Havaalanıyla ilgilidir.
Nevşehir Havaalanı 1998 yılında hizmete girdi ve havaalanımız esasen açık;
yani, şu anda, Nevşehir Havaalanı, bugün, uçuş kararını kim verirse versin,
hizmet verecek durumda. Meydanda her türlü tedbirler alınmış, uçuş güvenliği
var, meydanda görevlileri var, faal halde tutuluyor; ancak, bir havaalanının
anlamlı hale gelmesi için, sadece havaalanının açık tutulması yetmez. Başka ne
lazım; oraya sefer yapan şirket bulmamız lazım. Bu ya Türk Hava Yolları olacak
ya da bir özel şirket olacak. Bu konuda gerek Türk Hava Yollarına gerekse diğer
şirketlerimize biz bildirimde bulunduk, onları buraya sefer yapmaları için
davet ettik. 
Bakın, Türk Hava Yolları
aslında sefere başlamış. Ne zaman başlamış; hemen açılışından sonra başlamış ve
yeterli doluluğa ulaşmadığı gerekçesiyle, zarar ettiği gerekçesiyle kapatmış.
1999'da başlamış, iki sefer haftada yapmış ve 2000 yılı için yüzde 36 doluluk
ve 322 milyar zarar, 2001 yılı için 30,9 doluluk, 215 milyar zarar edince, daha
fazla dayanamamış, kapatmış; ama, şimdi, Bölgesel Havacılık Projesinde çok
önemli teşvikler uyguladığımız için, meydanların birçoğuna yeniden seferler
başladı. Mesela, yapıldığından beri hiç kullanılmayan Siirt'teki meydana,
bugün, beş gün sürekli sefer yapılıyor. Benzer şekilde, birçok meydanımıza
sadece Türk Hava Yolları uçuş yaparken, şu anda 4 tane şirketimiz de
seferlerini yapmaya başladılar. Trabzon, Kayseri, Malatya, Ağrı, Kars... 25'e
yakın meydanımız, bu şekilde, sadece Türk Hava Yolları değil, diğer şirketlerin
de tarifeli uçuş yaptığı meydanlar haline geldi. 
İşte bu yüzdendir ki, üç
yıllık süre içerisinde içhatlardaki taşımalarımız yüzde 100'ün üzerinde arttı.
Bununla da kalmadı, taşıma fiyatları çok aşağı indi. Ortalama 180 000 000-190
000 000 bilet ücreti -tek yön- 50 000 000'lara kadar geriledi. 
İşte bu, rekabetin
getirdiği güzellik. Hem vatandaşımız istifade ediyor hem de milyarlar, trilyonlar
harcanarak yapılan bu meydanlarımız da kullanılır hale geliyor. 
Aynı örnek, 2001 yılında
İstanbul Sabiha Gökçen Havaalanı. Hayalet gibi bir meydandı, şimdi 1 000 000
yolcuya ulaştı değerli arkadaşlar, 1 000 000 yolcu ve şimdi yetmiyor havaalanı.

Bütün bunlar birbuçuk
senede oldu. Allah'a şükür, hava taşımacılığında Türkiye bir rekora koşuyor. On
yıllık, onbeş yıllık ulaşılamaz denilen rakamlara, biz, üç yılda ulaştık ve
geçtik. Türkiye'nin iç ve dış taşımalarda beklenen yolcu artışı… 
BAŞKAN - Sayın Bakan, bir
dakika. 
Saygıdeğer milletvekili
arkadaşlarım, lütfen sükûneti sağlayalım.
Buyurun Sayın Bakanım. 
ULAŞTIRMA BAKANI BİNALİ
YILDIRIM (Devamla) - 2015'te 55 000 000 iç-dış yolcu taşıması öngörülürken,
2005'te biz 59 000 000'a ulaştık. Bu çok önemli bir başarıdır. Bu konuda
Meclisimizin, siz değerli milletvekillerimizin Sivil Havacılık Teşkilatı
yapılanmasıyla ilgili kanunda gösterdiğiniz hassasiyet de bu yolda çok önemli
bir teşvik olmuştur. Bu vesileyle, Yüce Meclisin tüm üyelerine tekrar teşekkür
ediyorum. 
Iğdır Milletvekili Sayın
Dursun Akdemir'in sorusu; Elazığ İline yapılan uçak seferleri uzun zamandan
beri yapılıyordu, iptal edildi. Tabiî, biraz sorular vaktinde cevaplanamayınca,
güncelliğini de kaybediyor. Esasen, RC-70 ve RC-100 tipi uçaklarda yaşanan
sorunlardan dolayı, bu seferler kısa bir süre kesildi, toptan kesildi; ancak,
sonra bu sorunlar çözülünce seferler başladı. Elazığ'a her gün sefer
yapılmaktadır. Hatta, Ankara bağlantılı olarak, sadece İstanbul'a değil, İzmir
ve Adana'ya da Elazığ'dan tarifeli seferler vardır. 
Elazığ'la ilgili bir şey
daha var. Sayın Akdemir, Elazığ Havaalanının mevcut pisti, doğu-batı
istikametinde manialı bir pist olduğu için büyük uçaklar inip kalkamıyordu.
Küçük uçaklar da, özellikle, yaz mevsimlerinde, havanın sıcak olması ve basınç
azalmasından dolayı tam yüklü kalkamıyorlar, ya yolcularını azaltarak
kalkıyorlar ya da kargoyu azaltarak kalkıyorlar. Böylece, rantbl, randımanlı
kullanılamıyordu. Şimdi kamulaştırmasını gerçekleştirdik, kuzey-güney
istikametinde, uluslararası ölçülerde yeni bir pist yapıyoruz. Aşağı yukarı
19-20 trilyon civarında bir kamulaştırma bedeli ödendi. Bu yıl içerisinde de bu
pistin inşaatına başlayacağız. Bunu tamamladığımızda, artık, Elazığ da tahditli
meydan olmaktan çıkacak ve her türlü uçağın, küçük, büyük, orta gövdeli
uçakların uçacağı, konvansiyonel bir havaalanı hüviyetini kazanmış olacaktır. 
Malatya Milletvekilimiz
Sayın Mevlüt Aslanoğlu'nun sorusu. Bu soru da, uçuş ekibinin uçakta yatırıldığı
ve böylece sivil havacılık sektöründe hizmet veren bu personelin uluslararası
kurallara göre yapılması gereken istirahatlarına dikkat edilmediği yönünde. Bu
bilgi doğru değil. Uygulanan, uçuş ekibi, uçuş görev ve dinlenme süreleriyle
ilgili talimat, Bakanlığımızın çıkardığı SHT6A Talimatıdır. Bu talimata göre,
bekleme süresi 4 saatin altına düşerse, uçuş ekibine otelde veya bir başka
yerde konaklama imkânı verilmemektedir. Ne yapılıyor; bunun yerine, 4 saatin
altındaki beklemelerde personel uçaktan ayrılmıyor ve uçakta bekliyor. Hem
uçağın uçuşa hazırlıklarını yapıyor hem de bu sürede yolcular ve diğer
hizmetlerle ilgili konulara nezaret ediyorlar. Ancak, 4 saatin üzerinde bir
bekleme icap ettiği durumlarda muhakkak ve muhakkak otelde konaklama sağlamak
mecburiyetinde. Uygulama halen buna göre devam ediyor. Türk Hava Yollarının bu
şekildeki uçuşları da, sadece Kıbrıs Ercan ve Tel Aviv Havalimanlarındadır;
yani, 4 saati aşan uçuşlar sadece bu meydanlara olmaktadır. Burada da gerekli
istirahat imkânları sağlanmaktadır. 
Bir uçucu personelin
yıllık uçuş saati 1 000 saattir uluslararası kurallara göre. Türk Hava
Yollarının pilotlarının 1 yıllık uçuş süresi 800 saati geçmemektedir.
Dolayısıyla, uluslararası standartların içerisinde bir çalışma yürütülmektedir.
Bu konuyu da böylece bilgilerinize arz ediyoruz. 
Ağrı Milletvekilimiz
Sayın Naci Aslan'ın sorusuna cevap: Ağrı Havaalanı, vaktiyle, valilik
imkânlarıyla yapılmış bir havaalanıdır. Pistin kısa olması dolayısıyla, sisli
havalarda gerekli aletlerin tam olmaması nedeniyle etkin kullanılmamaktadır
diyor Sayın Milletvekilimiz. Bu konuda bir çalışma yapmayı düşünüyor musunuz
diye soruyor.
Evet, Ağrı Valiliği, il
özel idaresi marifetiyle bir havaalanı yapımına başlamış, Bakanlığımız da, bu
havaalanının kontrollük hizmetini yapmıştır. 2004 yılı fiyatlarıyla 2,8 trilyon
harcanarak meydan tamamlanmış ve hizmete açılmıştır.
Tabiî, meydan, şu andaki
yapısı itibariyle, orta ve büyük gövdeli uçakların iniş kalkışına müsait
değildir; yeniden pistin, hem uzatılması hem de genişletilmesi gerekir. Bu
amaçla, projeleri yaptık -DLH Genel Müdürlüğümüz gerekli projeleri yaptı- ve bu
sene ve önümüzdeki sene bu iyileştirmenin yapılması için kaynak arayışımız
devam ediyor, programımızda, yapacağız. Bunu da böylece ifade edelim.
Ancak, bir şey var; tabiî,
artık, eskiden hep meydanlar uçaklara göre yapılmaya çalışılıyordu; ama, bu,
çok pahalı bir işlemdi; şimdi, biz, Bakanlık olarak bir yeni sisteme geçtik.
Meydanları uçaklara uydurmak değil, meydanlara uygun uçaklar temin etmek
suretiyle, buraları daha etkin kullanmak daha doğru bir karar olacak dedik ve
bu çerçevede firmalarımızı teşvik ettik. Nitekim, Siirt meydanına, firmalar,
küçük gövdeli, 50 ilâ 70 yolcu kapasiteli uçaklarla düzenli, sorunsuz sefer
yapıyorlar. Aynı seferleri Ağrı ve benzeri meydanlarda da yapacaklar; bir kısmı
planladı, bir kısmı da önümüzdeki aylarda bu planlamayı yapacaklar. Takdir
edersiniz ki, doğu illerimizde, bilhassa, yolculuk talepleri yaz aylarında
yoğunlaşma gösteriyor, kış aylarında azalıyor. Ancak, hizmetin sürekliliğini
sağlamak bakımından, biz, bu meydanlarımızın yaz-kış seferlere açık tutulması
için firmalarımızı teşvik ediyoruz.
İstanbul Milletvekili Sayın Onur Öymen'in
önergesi: Bu önerge, 12 Mayıs 2005 tarihinde 4 Avrupa ülkesinde uçuşları
durdurulan Onur Havayollarının, bu konuda Bakanlığımın ve Hükümetin neler
yaptığını ve bu uçuşlarla ilgili ne gibi girişimlerde bulunduğunu sormuş.
Hafızamızı da yoklarsak, bu konu, 12 Mayıs 2005 tarihinde Hollanda Sivil
Havacılık İdaresi, bir kararla, Onur Havayollarının denetimlerinde eksikler
olduğunu söylemek suretiyle, yaptığı tüm uçuşları süresiz durdurduğunu
açıklamıştır. Bu durum karşısında, hemen Bakanlığımız harekete geçti,
Hollanda'yla, Almanya'yla gerek Başbakanımız gerek ben, bizzat, muhataplarımla
görüşmeler yaptık ve bu kararın haksız bir karar, çok abartılı bir karar olduğu
konusunda ısrarımızı sürdürdük. Hem diplomasi alanında hem siyasî alanda
yaptığımız bu etkin çalışmalar sonucu, süresiz durdurulan bu seferler 11 gün
içerisinde tekrar başlatılmıştır. Esasen, teknik nedenler öne sürülmekte ise
de, Avrupa'dan yurdumuza "charter" taşımalarının yüzde 65'inin Türk
şirketlerince yapılıyor olması, bu tür kararların arka planında bir neden
olduğunu düşünmekteyiz. O yüzden de, böyle bir bahaneye meydan vermemek üzere,
o günden bugüne, bütün şirketlerimizin kontrollerini sıklaştırdık. Herhangi bir
bahane ve malzeme karşı tarafa vermemek bakımından, bu konuda gereken
hassasiyeti gösteriyoruz. Bu yaşanan olay, Türkiye Cumhuriyetinin gücünün ne
kadar etkin olduğunu gösteren bir olaydır. 1 ülke, süresiz olarak bir şirketin
uçuşlarını durdurduğunu açıklıyor; ona 3 ülke daha katılıyor ve yaptığımız
çalışmayla, bu kararı alanlar, 11 gün sonra bu kararı kendileri kaldırmak
zorunda kalmıştır ve böylece, Türk Hükümetinin gücü, bir kez daha ortaya
çıkmıştır. 
Sayın Başkan, sayın
milletvekilleri; Malatya Milletvekilimiz Sayın Muharrem Kılıç'ın sorusunu
cevaplamak istiyorum: Sayın Milletvekilimiz, burada -Türk Telekom,
telekomünikasyon sektörüne geçtik, sorular Telekomla ilgili- "Doğu Anadolu
Bölgesinde, Malatya önemli bir konuma sahip. Malatya'da bir il müdürlüğü
varken, 2002 yılından itibaren, Erzurum'daki Bölge Müdürlüğüne bağlanmıştır.
Dolayısıyla, Malatya, Elazığ, Sivas, Tunceli'yi kapsayacak bir bölge müdürlüğü
kurulması gerekir. Bu konuda ne düşünüyorsunuz" demektedir. 
Değerli arkadaşlar, 2000
yılında, Türk Telekom, merkez ve taşra teşkilatındaki organizasyon yapısında
bir değişikliğe gitmiş; 6 adet bölge müdürlüğü ile 81 adet il Telekom müdürlüğü
olarak yeniden yapılanmış; ancak, biz göreve başladığımızda gördük ki, bu bölge
müdürlükleri fayda yerine zarar getiriyor, karar süreçlerini uzatıyor. Yani,
Malatya'nın işi Malatya'da çözülecekken, ne oluyor; Erzurum'a gidiyor,
Erzurum'da bekliyor, orada karar alınıyor, sonra Malatya'ya gidiyor. Bu yüzden,
bu yukarıya doğru hiyerarşik yapılanma yerine yatay yapılanmaya geçtik, modern
işletmecilik anlayışı bunu gerektiriyor ve bu bölge müdürlüklerini kaldırdık.
Sadece Erzurum'da değil, 6 bölge müdürlüğünü kaldırdık; dedik ki, iller doğrudan
merkeze bağlı olarak çalışsınlar. Burada, işlerin yürümesinde muazzam bir
hızlanma olduğunu gördük. Karar süreçleri çok hızlandı; işlerin, aksaklıkların
giderilmesindeki süre çok kısaldı ve böylece hem kamu tasarruf sağladı hem de
vatandaşa verilen hizmetler gecikmeden verilmeye çalışıldı. O bakımdan, bizim
düşüncemiz, kamu çalışanlarına ilave idarî kadrolar oluşturmak değil, kamu
çalışanlarının vatandaşın beklediği hizmetleri anında vermesi için gerekli
tedbirleri almaktır. Bu çerçevede, Sayın Kılıç kusura bakmasın. Bir bölge
müdürlüğünün ne Malatya'da ne bir başka ilimizde açılması söz konusu değil. 
Kaldı ki, Türk Telekomun
yüzde 55 hissesinin yeni ortağa devredilmesiyle birlikte, idarî yapılanması
konusunda, bizim, Bakanlık olarak artık herhangi bir dahlimiz, müdahalemiz söz
konusu değildir. Bizim bundan sonraki yapacağımız, yüzde 45 hissemizin, kamu
yararı gözetilecek şekilde, bu kurumun işlerini uygun şekilde yapıp
yapmadığının kontrol edilmesi, ayrıca, vatandaşın Türk Telekomdan beklediği
hizmetlerin gecikmeden verilip verilmediğinin izlenmesi olacaktır.
Denizli Milletvekilimiz
Sayın Ümmet Kandoğan'ın soru önergesi. Bu soru önergesinde, gerek 58 inci
gerekse 59 uncu hükümet döneminde Denizli'ye yapılan hizmetleri soruyor sayın
milletvekilimiz. 
Şimdi, sektör sektör
ifade etmek gerekirse, telekomünikasyon konusunda, Denizli'ye, Ocak 2003 ile
Kasım 2005 arasında 5 750 hatlık ilave santral kurularak hizmete verilmiş; 11
821 ADSL altyapısı yapılmış, Kasım 2005 itibariyle 11 864 ADSL abonesine
ulaşılmış. 
Değerli arkadaşlar, ADSL,
hızlı internet bağlantısıdır; ADSL, bilişim teknolojilerinin nimetlerine
vatandaşımızı en kısa ulaştıracak bir projedir. Bildiğiniz gibi, biz göreve
geldiğimizde ADSL diye bir şey yoktu. Ne yapıyordu vatandaş; telefonu çeviriyordu,
internete 52K'yla bağlanıyordu, bağlantı düşüyordu, hız düşük oluyordu;
istediği randımanı alamıyordu. Biz, dedik ki, gelişmiş ülkeler hangi sistemi
kullanıyorsa bizim vatandaşımızın da kısa sürede buna kavuşması lazım ve bütün
gücümüzü vererek ADSL altyapısını kurmaya başladık. Türkiye, bu alanda dünya
rekoru kırdı. Avrupa ülkelerinde ADSL abone artışı yüzde 40'ken, Türkiye'de
2000-2005 arasındaki artış, yüzde 800 oldu; sıfırdan 1,5 milyon aboneye
ulaştık. Yeter mi; yetmez, bu daha da artacak, son süratle devam ediyor. Biz,
bunu kamudayken yaptık; bütün ihale kuralları, bütün bürokratik mevzuat
engellerine rağmen yaptık. Öyle ümit ediyorum ki, şimdi, bu hizmet, çok daha
seri şekilde yapılacaktır. Ayrıca, Telekomun, Denizli bakımından hiçbir sorunu
yoktur; bütün hizmetleri yerine getirilmiştir. 
PTT bakımından olaya
baktığımızda, PTT de, Denizli'de, 15 tane merkez, 52 şube, 81 acente olmak
üzere; yani, toplam 148 noktada hizmet veriyor. Bunların 48 tanesinde otomasyon
var; hepsini, teker teker, izninizle okumayacağım. Otomasyona açık tüm
yerlerde, bu merkezlerde, posta çeki, havale, telefon tahsilatı, SSK, Emekli
Sandığı, emekli maaşları gibi birçok hizmetler verilmektedir; ayrıca, Emekli
Sandığından aylık alan 60 yaş ve üstü emeklilerimize, dul ve yetimlere,
bedensel engellilere de, maaşları ve vergi iadeleri evinde teslim edilmektedir.
Öte yandan, özel finans kurumları, bankalar, telefon şirketleri, diğer kamu
kuruluşlarıyla yapılan anlaşmalar çerçevesinde, PTT, bugün, bankaların yaptığı
hizmetlerin, mevduat toplayıp nemalandırma dışında, her türlü hizmeti yapar
hale gelmiştir. Bu yüzdendir ki, PTT, 2002 yılında 11 trilyon zarar ederken,
bugün, 130 trilyon artıya geçmiştir. Sadece artıya geçmek yetmez, vatandaşın
hizmetini de yaygınlaştırmak, hizmeti onun ayağına götürmek… Bu çalışmalarından
dolayı, PTT idaresi, yılın en başarılı kamu kuruluşu unvanını kazanmıştır. Her
tarafta, beldelerimizde, ilçelerimizde personel eksikliğine rağmen, çok
özverili bir çalışmayla çok güzel hizmet verir hale gelmiştir; ancak, personel
eksiğini gidermek için Hazineyle de görüşmelerimiz devam ediyor; çünkü, buna
hakkımız var. 11 trilyon kamuya yük getiren kuruluşun, personelin gitgide
azalmasına rağmen -5 000 personel ayrılmış üç yılda- 130 trilyon artıya
geçmesi, aslında 140 trilyonun üzerinde bir katmadeğer sağlaması anlamına
geliyor. İşte bunun sürekliliğini sağlamak için, değerli milletvekilleri, bu
konuda Hazinemizin daha müşfik davranmasını ve personel ihtiyacını gidermemiz
konusunda destek olmasını bekliyoruz. Bunu esasen görüştük ve 2006 yılından
itibaren gerek kurumlardan geçiş suretiyle gerekse dışarıdan temin suretiyle
personel ihtiyacını karşılayacağız. 
Balıkesir Milletvekilimiz
Sayın Sedat Pekel'in sorusu, özetle söylüyorum: Türk Telekomda yapılan
indirimlerin aslında indirim yerine bir tarife artışı olduğunu ifade ediyor. Bu
konuyu cevaplandırmakta yarar var. Bildiğiniz gibi, 2004 yılı başında Türk
Telekomun ses tekeli de sona erdi; yani, 2004 yılı başından itibaren cep
telefonu, sabit telefon, internet hizmeti, telsiz hizmetlerini herkes yapabilir
hale geldi, şu anda da yapılıyor. Böyle olunca, tekel ortadan kalkınca, tabiî,
Türk Telekom da tarifelerini indirmek ihtiyacını duydu. Aksi halde gelir
kaybına uğrayacak, hizmet vermesi zorlaşacaktı ve böylece 5 adet tarife ihdas
etti; hesaplı hat, standart hat, şirket hat vesaire, böyle gidiyor. Burada bunu
yaparken bir şeye dikkat ettik, o da, hesaplı hat tarifesi, aylık
konuşması 7 000 000'u geçmeyen.
Mesela köylerimiz, 6,5 milyon abonemiz, telefonu, sadece bir yerden, gurbetteki
evladından, yakınından haber geldiği zaman kullanıyor. Bunların olumsuz
etkilenmemesi için, bu sabit ücret karşılığı 100 kontör ücretsiz verdik.
"100 kontörü burada kullan, başkaca bir para ödemeyeceksin, 7 000 000'u
ödeyeceksin" dedik ve bunu bir müddet izledik, dört ay kadar izledik.
Sonunda gördük ki, birçok vatandaşımız bu tarifeye geçmiyor, tüm duyurulara
rağmen geçmiyor, daha fazla para ödemek zorunda kalıyor. O yüzden de, Türk
Telekom, aldığı bir kararla, bu aboneleri resen bu tarifeye geçirdi, bırakın
tarife artışını, mağdur olmalarını önledi.
Tabiî, şirketlerin
tarifesi çok yüksekti. Tekel olduğu için, yurtdışı görüşmeler, neredeyse 1
dakikası 1 300 000 lira. Türk Telekom, tekel kalktıktan sonra 280 000 liraya
düşürdü. Böylece, hem trafik kaybını önlemeye çalıştı hem de cirosunu artırma
cihetine gitti. Bunlar ticarî kararlar; ama, işin sonunda vatandaşa yansımasına
baktığımız zaman, Türk Telekomun bu tarife ayarlamasını gören cep telefonu
şirketleri de fiyatları düşürdü. Bugün, haberleşmede, üç yıl öncesine göre,
fiyatlar yüzde 200 ucuzlamıştır. 
Sorun nedir; bir
sorunumuz var değerli milletvekilleri, dünyanın en yüksek iletişim vergisini
ödeyen ülkeyiz. Yani, 100 liralık konuşmada 61 lirası vergi. Bu, hiçbir ülkede
yok. Avrupa Birliği ortalaması yüzde 20 ile yüzde 25 arasındadır. Şimdi, bizim
hedefimiz, 2007 yılından itibaren bu vergi oranını düşürmemiz lazım. Eskiden
konuşma ücretleri çok pahalı olduğu için, bu oran düşük gözüküyordu; şimdi,
düşürdüler, düşürdüler, düşürdüler; artık oran yukarı çıktı; daha fazla düşürme
şansları da yok. O bakımdan, bizim, 2006 yılı içerisinde Maliye Bakanını çokça
ziyaret etmemiz gerekecek. Bunu da bu vesileyle, huzurunuzda ifade ediyorum. 
Balıkesir Milletvekilimiz
Sayın Sedat Pekel'in bir başka sorusu ADSL uygulamasıyla ilgili "1 000 000 ADSL hedefine ulaştınız
mı" diyor. "ADSL reklamları yapıldı; Telekom yanıltıcı bilgiler
veriyor; ADSL tanıtımı için ne kadar para harcandı" diyor. Bu mealde
"şikâyetlerin giderilmesinde ne kadar hassas davranıldı" gibi sorular
var. 
Az önce söyledim, ADSL'de
Türkiye dünya rekoru kırmıştır; geç kaldığı bu teknolojiye 2003 yılında bizimle
başladı ve 1,5 milyon aboneye ulaştı. Şimdi, yeni yapılanmada, şirketin bu
hedefini 3'e katladığını görüyoruz; çünkü, gelecek burada. Artık, fiberoptik
kablolar çekip, kablolar döşeyerek haberleşme dönemi yavaş yavaş önemini
kaybediyor. İletişim de hız çok önem kazandı. O yüzden de ADSL'de, fiyatları
değiştirmeden hızı 2 katına çıkardı; yani, 6 gigabite kullanım 256 K'dan 512'ye
çıkardık, fiyat yine aylık 29 000 000. Dolayısıyla, ADSL konusunda çok başarılı
bir noktaya geldik. 
Bakın, Kasım 2005
itibariyle ADSL abone sayısı 1 487 000 civarına ulaşmış. ADSL'in tanıtımı için,
ortalama, 2004 yılında ve 2005 yılında 3,3 milyon YTL'lik bir bütçe
ayrılmıştır. Peki, ne getirmiş; yılda 500 trilyon ciro artışı getirmiş, sadece
bu kadar promosyonla. 
Şikâyetlerle ilgili bazı
istatistikleri vermekte de yarar var. Günde 9 000 çağrı gelmektedir ADSL'le
ilgili. Türk Telekom çok çağdaş bir çağrı merkezi kurdu, bir tane İstanbul'a,
bir tane Ankara'ya, her birinde ortalama 500 kişi çalışıyor ve çağrılardaki
cevaplama süresi, daha önce Türk Telekom kendi personeliyle yapıyordu, 118,
eğer deniyorsanız göreceksiniz; ortalama 90 saniyede cevap verirken, şu anda 20
saniyenin altına düştü. 
Örneğin, 9 000 çağrı
gelmiş Ekim 2005 tarihi itibariyle, 49 253 şikâyet başvurusunun yüzde 97'si
olan 47 800'ü çağrı merkezinde doğrudan çözülmüş, 2,7'si olan 1 377 çağrı arıza
kaydına dönüştürülerek, arıza merkezince giderilmiştir. Arıza merkezine
kaydedilerek çözülme süresi iki saatle sınırlıdır, iki saat içerisinde muhakkak
müdahale edilerek sorunlar çözülmektedir. 
Iğdır Milletvekilimiz
Sayın Dursun Akdemir'in sorusu, Bakanlığın 2004 yılı için Iğdır'a ayırdığı ödenekler
tamamen kullanıldı mı? Hangi projelerde kullanıldı? Kullanılmadıysa,
kullanılmama nedeni ne?" Yine aynı soru, 2005 yılı için de geçerlidir. 
Telekom, Iğdır İline,
2004 yılında 353 709 000 000 YTL'lik bir ödenek ayırdı. Harcanan ödenek, 325
906 000 000 YTL. Yani, büyük oranda bu ödenek harcanmış. 
DURSUN AKDEMİR (Iğdır) -
350 milyar YTL mi, Türk Lirası mı Sayın Bakan?
ULAŞTIRMA BAKANI BİNALİ
YILDIRIM (Devamla) - Affedersiniz, 350 milyar YTL değil, Türk Lirası. 350
milyarı kim kaybetti, biz bulalım!
DURSUN AKDEMİR (Iğdır) -
Iğdır da abat olur, Türkiye de abat olur Sayın Bakan.
ULAŞTIRMA BAKANI BİNALİ
YILDIRIM (Devamla) - 350 milyar YTL değil, TL.
DURSUN AKDEMİR (Iğdır) -
Birdenbire çok sevindirmiştiniz. 
ULAŞTIRMA BAKANI BİNALİ
YILDIRIM (Devamla) - Sayın Milletvekilim, tabiî, artık YTL, TL kafamızda yeni
şekillenmeye başladı. Bu kadar kusur olur. Özür diliyoruz.
353 709 000 000 Türk
Lirası veya 350 709 YTL. Bunun 325 000 YTL'si harcanmış; yani, büyük oranda
gerçekleşme sağlanmış. 
Bunlar ne için harcanmış;
yatırım ve sarf malzemeleri olarak söyleyebiliriz. Türk Telekomun, 2004 yılı
için, bütün bu ödeneklere ilaveten yaptığı harcama 2 681 000 000 TL'dir; yani,
ödenek dışı da yapılan işler var. 
BAŞKAN - Sayın
milletvekilleri, lütfen, biraz daha…
ULAŞTIRMA BAKANI BİNALİ
YILDIRIM (Devamla) - Sabır diyorsunuz. 
Evet, anladım Sayın
Başkanım.
BAŞKAN - Size değil de…
Arka sırada konuşan arkadaşlar sizin konuşmanızı engelliyor.
Lütfen, sayın
milletvekilleri…
Buyurun Sayın Bakanım,
siz devam edin. 
ULAŞTIRMA BAKANI BİNALİ
YILDIRIM (Devamla) - Çok teşekkür ederim Sayın Başkan.
Şimdi, tabiî gayet sakin,
sorulara cevap veriyoruz. Bazı milletvekillerimiz, sağ olsun, burada soru
sahipleri; ama, çoğunun olmaması, aslında, bu da bizim için bir kayıp diye
düşünüyorum; keşke, onlar da burada olabilseydi.
NEVZAT YALÇINTAŞ
(İstanbul) - Zabıtları alıp okurlar Sayın Bakanım.
ULAŞTIRMA BAKANI BİNALİ
YILDIRIM (Devamla) - Şimdi, bu harcamalarda, iç şebeke işçiliği, mevcut
sistemlerde donanım ve yazılım ilavesi, büro makine malzemeleri ve
telekomünikasyon sistemlerinin işletilmesi gibi hizmetlerde kullanılmıştır. 
Şimdi, yüzde 55 hisse
devri yapılan şirkette, Türk Telekomda, bundan sonraki yatırımlar, artık,
ihtiyaçlara göre anında planlanabilecektir. Yani, bir yıllık yatırım planlaması
bizim yapmamıza gerek yok; ihtiyaçları görüp, hemen oraya planlama
yapacaklardır. Telekomun imkânları geniştir. Biz, istediğimiz şekilde bunu
rahat yatırıma dönüştüremedik; ama, şimdi, tabiî, kamu mevzuatı uygulanmayacağı
için, daha kısa sürede yeni yatırımlarını, eksik hizmetlerini götürme imkânına
kavuşmuş olacaklardır.
PTT bakımından, 2004
yılında 41 010 YTL ayrılmış, 39 266 YTL'lik kısmı gerçekleştirilmiştir. Burada
da, yenileme-idame, bilgi-işlem sistemi, makine teçhizat olarak
gerçekleşmiştir. Ayrıca, cari harcamalar için de 63 000 YTL'lik ilave ödenek
tahsisi gerçekleştirilmiştir.
Iğdır'a, 2005 yılında 21
000 YTL ayrılmıştır. Yıl sonu itibariyle gerçekleşme 16 255 YTL'dir. Ayrıca,
PTT Iğdır Başmüdürlüğüne bağlı işyerinin bakım onarımı için, 2004-2005
yıllarında da toplam 39 124 YTL harcama gerçekleştirilmiştir. Bu da bütçe
harici yapılan işlerdir. Bugün itibariyle PTT Iğdır Başmüdürlüğüne bağlı
Aralık, Dilucu, Iğdır Karakoyunlu, Tuzluca olmak üzere toplam 5 merkezde
otomasyon hizmeti verilmektedir. 
DURSUN AKDEMİR (Iğdır) -
Tuzluca'da verilemiyor; yüzde 80'i alamıyor otomatik telefon.
ULAŞTIRMA BAKANI BİNALİ
YILDIRIM (Devamla) - Öyle mi… Tuzluca'da öyle geçiyor, onu kontrol edeceğiz;
notunu alıyorum.
Bunun yanında, hızlı para
transfer işlemi de, yine, bu işyerlerimizden gerçekleştirilebilmektedir. 
Antalya Milletvekilimiz
Sayın Feridun Baloğlu'nun… Bugün Feridun Baloğlu'na çalışıyoruz; ama, kendisi
de yok.
OSMAN ASLAN (Diyarbakır)
- Soru soran yok ki, Sayın Bakanım, cevap veriyorsunuz!
ULAŞTIRMA BAKANI BİNALİ
YILDIRIM (Devamla) - Evet.
Şimdi, bu soru da… Türk
Telekom aboneleriyle bir sulh anlaşması yaptı; yani, 5189 sayılı bir kanunda
18.8.2004 tarihli Bakanlar Kurulu, onun akabinde yapılan yetkiye istinaden Türk
Telekom hem münferit aboneleriyle hem kurumsal aboneleriyle hem de cep telefonu
şirketleriyle aralarındaki nizalı, itilaflı durumu gidermek için bir Telekom
barışı, telekomünikasyon barışı yoluna gitti. Buna göre, önceden enflasyon
yüksek olduğu için, vaktinde ödenmeyen borçların faizleri ve cezaları çok
yüksekti. Bunun için bir düzenleme yaptık. Aylık tutar binde 7,5'a veya yüzde
0,75'e çekildi ve 240 YTL'ye kadar borçlar 4 taksit, 240 ile 600 YTL arasındaki
6 taksit, 600 ile 1 000 YTL arasında 8 taksitte, 1 000 YTL'nin üzerindekini de
10 taksitte ödeme şansı getirdik. Böylece, abonelerine çok ciddî kolaylıklar
sağlandı. Sadece, münferit aboneler; bunlar, şirketler değil, vatandaş.
Vatandaşın vaktiyle o veya bu nedenle telefon borcunu ödeyememiş; bunlara, hem
gecikme faizleri düşürüldü hem de miktarlara göre ödeme süreleri, taksitler,
ödeme imkânı getirildi. Ancak, şirketlerdeki uygulama biraz daha farklı oldu.
Burada faiz oranı -dikkat edin- 0,75 değil, yüzde 2 olarak uygulandı; çünkü,
bunların meblağları da fazla, imkânları da var. Bunlarda da 11 YTL'ye kadar
olanlara 4 taksit, 10 000 ile 100 000 YTL arasında 6 taksit, 100 000 YTL ile 1
000 000 YTL arasında 8 taksit, 1 000 000 YTL; yani, 1 trilyonun üzerindekilere
de 10 taksitle ödeme şansı getirildi; yüzde 7 gecikme faizi de yüzde 2'ye
çekildi. Vatandaşta 0,75'e çekilmişti, burada yüzde 2'ye çekildi. Böylece,
onlarla da sulh anlaşması yapıldı. Eğer, kamu kuruluşlarının borcu varsa, bu
kamu kuruluşlarının borçlarında sadece anaparanın tahsilatı imkânı getirildi, faizleri
tamamen kaldırıldı; böyle, bir uygulama. Bütün bu uygulama sonucu, iki örnekle,
ne olmuş, onu sizlerle paylaşmak istiyorum.
Mesela, icraya yahut
yargıya intikal eden bir vatandaşımızın, diyelim ki -bunlar gerçek örnekler-
Aralık 2002 tarihinde 4 848 YTL'lik bir borcu var; yani, 4 848 000 000 Türk
Liralık bir borcu var. Sulh anlaşması kapsamı imzaladığı zaman ödediği para 2
691 YTL; yani, 4 848 yerine 2 691 YTL ödemek suretiyle bütün ihtilaflarını
gidermiş oldu. Bir başka deyişle, yüzde 44,5 oranında bir iyileştirme sağlamış
olduk. 
Böylece, ne yaptık; bu
hisse devri öncesi, gerek kamuyla gerek vatandaşla gerekse de diğer
işletmecilerle olan ihtilaflarını çözerek, kamu kaynağının bu hisse devrinden
önce kamuda kalmasını sağladık ve yeni ortağı da sorunları olan bir işletmeye
ortak etmedik; yapılan işlem budur. Burada hem vatandaş memnun edilmiştir,
abonelerimizin memnuniyeti yanı sıra, Türk Telekom da yıllardır alamadığı
alacaklarını tahsil etmiştir. 
Burada en önemli konu,
yıllardan beri, 1998 yılından beri, diğer cep telefonu şirketleriyle devam eden
anlaşmazlıklar, ara bağlantı anlaşmazlıkları da çözüme kavuşturulmuş ve toplam
3 katrilyon lira devletin kaybı önlenmiştir. 3 katrilyon civarında bir parayı,
biz, yapılan bu anlaşmalarla, hazinemize kazandırdık. Aksi halde, bu sorunlar
sürekli devam edecekti. Bilindiği gibi, hiçbir davanın da önceden kazanma
garantisi yok. Bu sulh anlaşmaları, yapılan bu kanundan sonra, kamuya, Türk
Telekoma ve vatandaşa hatırı sayılır bir yarar sağlamıştır. Bunu da bu vesileyle
ifade etmek istiyorum. 
Şimdi, atamalarla ilgili
sorulara geçiyorum. 
Sayın Başkanım, değerli
milletvekilleri; az kaldı, toparlıyoruz. 
İstanbul Milletvekilimiz
Sayın Berhan Şimşek'in sorusu: Hayretin İnan denen bir öğretmen İstanbul
Ulaştırma Bölge Müdür Yardımcılığına gelmiş ve bu arkadaşın, bu personelin,
bakanın hanımının yakını olup olmadığı konusunda bir soru. Çeşitli vesilelerle
bunu cevaplandırmıştım; ama, burada bir kez daha tekrar edeyim. Bu
bakanlıklarımızın kadroları yıllardan beri azalmaya devam ediyor. Sadece bizim
dönemimizde alınanları da dahil edersek, toplam, bakanlığımıza bağlı
kuruluşlardaki personel tasarrufu 25 000'dir; yani, 3 000-5 000 civarında
-rakamları biraz sonra vereceğim- yeni personel alınmış, onları da düşersek, 25
000 personel azalması sağlanmıştır. Bu, önemli bir kamu tasarrufudur. 
Şimdi, personel
alamadığımız durumlarda kurumlararası geçiş yapıyoruz, çözümü böyle buluyoruz;
aksi halde, hizmetin sağlıklı yürümesi mümkün hale gelmiyor. Söz konusu
personel, devlet memurluğunda yirmi yılı aşkın bir hizmeti olan ve bu yönüyle
yatay geçiş yapılan bir personeldir ve benimle de, hanımla da ne akrabalığı ne
hısımlığı vardır; böyle bir şey yok. Böyle bir şey bir gazetede yer almış, biz
de bununla ilgili gerekli düzeltmeyi, açıklamayı o zaman yapmıştık. Durum
bundan ibarettir. Bilgilerinize arz ediyoruz.
Muğla Milletvekili Sayın
Fahrettin Üstün'ün sorusu: Bu soruda, esas itibariyle "kaç atama
oldu" diyor "Bakanlığınıza, tedviren görevlendirmeyle ne kadar atama
yapıldı, başka yerlere idareciler ne kadar gönderildi, gönderilenlerin
aldıkları harcırah nedir; hükümetiniz döneminde asil veya vekil kaç idareci
görevden alınmıştır?"
Değerli arkadaşlar,
Bakanlığımız, merkez ve taşra teşkilatıyla birlikte 9 adet bağlı, ilgili, ilişkili
kuruluşunda Türk Telekomu hariç tutarsak 80 216 personeli var; buna, 51 000
Türk Telekomu da ilave edersek 132 000 civarında Bakanlığımızda ve bağlı
kuruluşlarında çalışan personel var. 
Bu atama işleri mevzuat
çerçevesinde hizmet gereği ve kamu yararı gözetilerek yapılıyor; keyfî bir
atama olmaz. Bakanlığımıza bağlı kurum ve kuruluşlarda atamalarda veya
nakillerde, gayet tabiî, devlet memurlarının tabi olduğu mevzuat çerçevesinde
farklı harcırahlar ödenmektedir; kimisine ödenmemektedir, kimisine ödenmektedir;
onun için, o detaylara burada girme imkânımız yok. Peki ne yapmışız; açıktan,
nakden atamaların toplamı 4 656. Vekâleten veya görevlendirme suretiyle
atamalar; vekâlet değil de bunların hemen hemen tamamı görevlendirme 1 566. Bu
görevlendirme neden yapılıyor; müktesebatı kâfi gelmiyor, başka da eleman yok;
onun, oraya görevlendirme şeklinde atamasını yapıyorsunuz.
Görev ve unvan
değişikliği şeklinde yapılan atamalar; ya terfi ediyorlar ya unvanları
değişiyor; 379. Olay bundan ibaret! Yani, hepsini topladığımız zaman 6 222
personel ya açıktan ya nakil suretiyle ya da görevlendirme suretiyle işlem
yapılmış. Bunu 132 000'lik kadro içerisinde değerlendirdiğiniz zaman yüzde 5'in
altında bir rakam ediyor değerli arkadaşlar. Yani, koca Bakanlıkta yer değiştiren,
atanan personelin sayısı yüzde 5'in altında. Öyle, efendim kadrolaştınız,
geldiniz, onu oraya verdiniz, bunu buraya verdiniz gibi iddialara kulak
asmayın, aslı astarı yok. Olayın hakikati budur. 
Bir Müsteşar Yardımcımız
Kemal Albayrak, bir akaryakıt yolsuzluğuna adı karıştığı haberi doğrudur. Bu
olayın medyada yer almasını müteakip, biz, iç müfettişlerimizi görevlendirdik
ve soruşturma da o bölgenin cumhuriyet savcılığı, Gebze Cumhuriyet Savcılığınca
da bu arkadaş ve başkaları için başlatıldı. Böyle bir iddia var. Davaları henüz
sürüyor. Biz de bu soruşturmanın selameti açısından arkadaşımızı müsteşar
yardımcılığından aldık, bakan müşavirliği görevinde devam ediyor. 657 Devlet
Memurları Kanununa göre bu soruşturma tamamlandıktan sonra çıkan karar doğrultusunda
da işlem ifa edilecektir. Esasen bu personelimizin adının karıştığı bu olayın,
hakkında isnat edilen suçlamaların, Bakanlığımızın veya müsteşar
yardımcılığının iştigal konularıyla hiçbir alakası yok. Yani, Bakanlığımızdaki
iş ve işlemleri ilzam eden bir şey yok. Başka bir bakanlıkta bir başka hadisede
adı geçiyor. Yargı bunun doğrusunu tespit edecek ve gereği ona göre
yapılacaktır.
Iğdır Milletvekilimiz
Sayın Dursun Akdemir'in soru önergesi. Burada da "başladığınız günden
bugüne kadar kurumlarınıza devlet sınavıyla kaç kişinin ataması
yapılmıştır?" Şimdi, soruları siz biliyorsunuz, zaman kaybetmemek için
cevaba geçiyorum. Toplam, kuruluşlarımıza… 30.12.2005, yani, aralık sonuna
kadar olan rakamları veriyorum. Personel hareketleri; devlet sınavıyla
alınanların sayısı 1 073. Bunların içinde, az puanla, yani, puanı az olup da
atanan var mı diye soruyorsunuz; az puanla atanan yok. Sınava girmiş, kazanmış
1 073 kişinin atamasını yapmışız. 
Geçici işçi sayısı 1 855;
ama, bu geçici işçiler, değerli arkadaşlar, eski dönemlerden beri çalışıyor.
Bunlara, onbir aylık sözleşme yapılıyor, bir ay boş kalıyorlar, sonra tekrar
yenileniyor; Mecliste de var bu personelden; bu, genel bir sorunumuzdur. 57 nci
hükümet döneminde, ağırlıklı olarak Köy Hizmetlerinde çalışanlar tamamen
kadroya geçirilmiş, diğerleri, maalesef, hariç tutulmuştur. Bu, bizim genel bir
sorunumuzdur; bunu da inşallah çözeceğiz. Bu anlamda, biz, tek bir geçici işçi
bile bunların üzerine ilave etmedik. Bunlar, artık, müktesebatı olmuş gibi işlerine
devam ediyorlar, daimî kadrolu gibi çalışmalarına devam ediyorlar. 
İstisnaî kadroya da 4
tane atama yapılmış. Bu 4 atama da, özel kalem müdürünü değiştirmişiz, onun
atamasını yapmışız; yani, bu personel, bir zorunlu özel kalem müdürünün
ataması; o ayrılmış veya bir başka bakanlığa geçmiş, onun yerine yenisi
atamışız. 
Göreve son verme, 218
kişi. Peki, bunların neden görevlerine son verildi, onu da söyleyeyim; 94 kişi;
Türk Telekomdan; bunların 3'ünün hakkında adlî yargı mercilerince verilen
mahkûmiyet kararı var; 215'inin, işledikleri çeşitli suçlar nedeniyle disiplin
kurullarınca verilen kararlarla görevlerine son verilmiştir; yani, tamamen,
Devlet Memurları Kanununun kamu görevlilerinde aranan şartlardan dolayı. Göreve
iade edilen personel sayısı, yargı kararıyla, 76 personeldir. 
Denizli Milletvekilimiz
Sayın Ümmet Kandoğan'ın soru önergesi: "İktidar döneminizde naklen atanan
personel ne kadardır? İstisnaî personel…" Yani, yine aynı mahiyette bir
soru. Sayın Kandoğan burada yok; ama, ben, cevabını vereyim. 
Hükümetimiz döneminde
naklen atanan personel sayısı, az önce söyledim, 76'dır; bunların 20 tanesi üst
düzey kadrolara atanmıştır. Bunların da, tek tek isimlerini ve unvanlarını
istemiş Sayın Milletvekilimiz. İsterseniz, onları da okuyayım. 
İRFAN GÜNDÜZ (İstanbul) -
Yazılı cevaplandırın Sayın Bakanım. 
ULAŞTIRMA BAKANI BİNALİ
YILDIRIM (Devamla) - Yani, burada, önümde var; cevaplandırabiliriz, hepsi gayet
kapasiteli, liyakatli arkadaşlar ve şunu söyleyeyim, burada söylemem gereken
önemli bir şey var: Bakanlığımızda, hiçbir üst düzey yönetici vekâleten görev
yapmamaktadır; tamamen, tamamı aslî, asaleten atanmış personeldir. Bunu da, bu
vesileyle ifade etmekte yarar var. 
Balıkesir Milletvekilimiz
Sayın Ali Kemal Deveciler'in sorusu: "Ulaştırma DLH bölge müdürlükleri
kapatıldı, 12 adet ulaştırma bölge müdürlüğü kuruldu" diyor. Doğru, 24
tane bölge müdürlüğümüz vardı. Yani, bir bakanlık düşünün; şimdi, bakanlığın
bir genel müdürlüğünün işlerine bakmak için bir bölge müdürlüğü kurulmuş, bir başka
genel müdürlüğün işlerine bakmak için de yine bir bölge müdürlüğü kurulmuş.
Yani, bu ülke, bu kadar zengin mi bunu israf edecek?! Havacılığın işini de,
limanların işini de, kara taşımanın işini de aynı yer yapsın dedik. Tuttuk,
bunları -bu, Türkiye'de bir ilktir- yarıya indirdik; çünkü, aynı yerde, aynı
bakanlığın farklı birimleri bölge müdürlüğü oluşmuş. Olacak iş değil! Bunları
indirdik. Çok önemli tasarruf sağladığımız gibi, personeli daha etkin
kullanmaya başladık. Bütün personeli tek yerde topladık ve şu anda da iş tıkır
tıkır çalışıyor, 12 bölgede hem DLH hizmetleri, limanlar, havaalanları
-demiryolları, affedersiniz, demiryollarının kendi yapılanması hariç-
Bakanlıkla ilgili demiryolu projeleri, DLH'nin yaptığı; ayrıca, sivil
havacılıkla ilgili konular, ayrıca kara taşımacılığı. 4925 sayılı Kanun,
Bakanlığımıza -şimdi, araç muayeneleriyle ilgili yetkili de Bakanlığımıza
verildi- muazzam bir iş yükü getirdi. Biz bundan şikâyetçi değiliz; ama,
bunları etkin yapacak şekilde bir yapılanmaya gitmek gerekiyordu, bunu yaptık;
ancak, tabiî, gördük ki, bu yeterli değil; 12 bölgede 81 vilayetimiz var,
buralarda iş yapmaları zor; tuttuk, 41 tane sanayi ve ticaret odasıyla sözleşme
imzaladık, ağırlık kara taşımacılığıyla ilgili olmak üzere, Bakanlığımızın
bütün işlemlerini yapma yetkisi verdik bunlara. Böylece -sorunların- vatandaşın
ihtiyacının mahallinde gerçekleşmesini temin ettik. 
Sonuna geldik Sayın
Başkanım, değerli üyeler; sabrınıza teşekkür ediyorum.
Bu da, yine Telekomla
ilgili son soru, Sayın Ali Arslan'ın sorusu. Benim bir toplantıdan,
İstanbul'dan Mersin'e giderken bir holdinge ait uçakla gittiğimi, bunun doğru
olup olmadığını soruyor. 
Değerli arkadaşlar,
Ulaştırma Bakanlığı, insanımızın yirmidört saatinde, vatandaşımızla iç içe bir
bakanlık. Evden "bismillah" deyip dışarıya çıktığınızda, Ulaştırma
Bakanlığıyla ilgili veya haberleşmeyle ilgili bir şeyle karşılaşacaksınız.
Trafik sıkışırsa, Ulaştırma Bakanını anacaksınız; yol kapalıysa kardan,
anacaksanız; telefonunuz çalışmıyorsa yine bizi anacaksınız. Sağ olun, herkes,
bizi çok seviyor ve her gün yâd ediyor. 
YAŞAR TÜZÜN (Bilecik) -
Cep telefonunuz yok bizde…
ULAŞTIRMA BAKANI BİNALİ
YILDIRIM (Devamla) - Cep telefonum cümle âlemde var Sayın Tüzün.
Başbakan taa Fransa'dan
ilan etti, ondan beri, artık, bizim 24 saatimiz uyanık geçiyor.
Bir gün Bulgaristan'dan
gelen bir gurbetçimiz telefonla arıyor: "Sayın Bakan, ben şimdi
Bulgaristan'da Türkiye'ye doğru geliyorum; lastiğim patladı, ne
yapacağım?!" 
YAŞAR TÜZÜN (Bilecik) - O
tür talepler bize de geliyor.
ULAŞTIRMA BAKANI BİNALİ
YILDIRIM (Devamla) - Yani, görüyorsunuz, vatandaşla ne kadar yakın çalışıyoruz;
onu anlatmaya çalışıyorum.
OSMAN ASLAN (Diyarbakır)
- Herkese nasip olmaz.
EYÜP AYAR (Kocaeli) - Bir
lastik ulaştıracaksınız.
ULAŞTIRMA BAKANI BİNALİ
YILDIRIM (Devamla) - Bundan şikâyetçi değiliz sayın vekillerim. Tabiî ki
gereğini yapacağız. Her zaman, görevimiz, vatandaşın hizmetinde olmak, onların
ihtiyacını zamanında karşılamak.
Bu işin özü nedir, onu
söyleyeyim: Türk Elektronik Sanayiciler Derneğinin bir toplantısı var, Avrupa
Birliği Yolunda Türk Telekomünikasyon Sektörü… Fakat, aynı gün, benim,
Mersin-Taşucu'nda açılacak bir tersane için orada olmam lazım, bir planlanmış
programım var. Bu dernek, yabancı katılımcılar da var: "Biz bu toplantının
açılışını illa sizin yapmanızı istiyoruz. Bu çok önemli" dediler, ısrar
ettiler. Öğleden sonra benim Mersin'deki toplantım, kendimi ona göre
planlamışım. Yahu biz oraya ulaşamayız, gidemeyiz dedikse de "yok; biz
size uçak temin ediyoruz. Bizim için çok önemli" dediler. Peki dedik,
kalktık gittik. Toplantıyı yaptık, sonra bindik uçağa. Uçakta basınç düştü
kabinde, daha kalkar kalkmaz; döndük, indik; seyahati gerçekleştiremedik.
Sonra, bir gün sonra "işte, Bakan, filanca holdingin uçağıyla gitti…"
Ben, uçak kimindir, nedir… Bizim muhatabımız, bu "TESİD" denen Türk
Elektronik Sanayicileri Derneği. Bunlar, bu uçağı kiralamışlar. Genellikle
Türkiye'de, gerek işadamlarının jetleri gerek şirketlerin uçakları ticarî
olarak tescillidir; kendi ihtiyaçlarında kendileri kullanır, sair zamanda da
kiraya verirler. Kaldı ki, bütün uçaklar benim arkadaşlar. Bütün uçaklar
vatandaşımızın hizmetinde, sadece benim değil, istediğimiz uçakla gideriz.
Yani, birisinin uçağına bindik diye, hemen her şeyi bırakıp onun hizmetine mi gireceğiz!..
Yanlış iş olmaz bizde; kurallar, kaideler neyse onun gereğini yaparız; kaldı ki
de nasip olmadı, uçakla da gidemedim. İşin sonucu da böyle. Bunu da ifade etmiş
olayım. 
Şimdi, bir başka sorumuz…
Başka da kalmamış arkadaşlar. Bakayım; evet, tek bir soru daha var, onu da
söyleyeyim. Sayın Başbakanımıza sorulmuş bir soru: Bu, Pamukova kazasıyla
ilgili bir sorudur. Bunda daha fazla bir şey anlatmamı ister misiniz? Bu konu
çok konuşuldu, görüşüldü. 
TAYYAR ALTIKULAÇ
(İstanbul) - Anlamadık. 
ULAŞTIRMA BAKANI BİNALİ
YILDIRIM (Devamla) - Pamukova tren kazası. 
Yani, bu konuda
söylenenler, konuşulanlar hep konuşuldu, Meclis gündemine de geldi, burada her
şeyi konuştuk. Talihsiz bir kazadır, keşke olmasaydı; ama, kazadır, oldu,
dünyanın her tarafında da oluyor. İnşallah… Bu kazadan sonra demiryollarımızın
önemi daha iyi anlaşıldı ve bu kazadan sonra demiryollarımızdaki çalışmalar,
hem Hükümetimizin hem Parlamentomuzun desteğiyle artarak devam ediyor. Bunun
olumlu sonuçlarını da önümüzdeki yıllarda hep beraber göreceğiz. 
Sayın Başkan, değerli
milletvekilleri; beni sabırla dinlediğiniz için sizlere çok teşekkür ediyorum
ve önümüzdeki mübarek kurban bayramını tebrik ediyorum. 
Halkımıza, sağlık,
esenlik içerisinde bayramlar geçirmesi için, iyi dileklerimi ifade ediyor,
hepinize saygılar sunuyorum. (Alkışlar)
BAŞKAN - Teşekkür ederim
Sayın Bakanım.
Saygıdeğer milletvekili
arkadaşlarım, Sayın Bakana yöneltilen soru 39 tanedir. Sayın Bakanın her bir
soruya cevap verme süresi 5 dakikadır. Normalde, Sayın Bakanın cevaplama süresi
3 saat 15 dakikadır; benim takip ettiğim kadarıyla, 2 saat 15 dakika içinde
soruları cevaplandırdı; 1 saatlik eksüresini kullanmadı. 
Kendisine, yaptığı
açıklamalar için teşekkür ediyorum.
Şimdi, İçtüzük gereğince,
soru önergesi vermiş olan milletvekili arkadaşlarımızın kısa bir açıklama yapma
hakları vardır istedikleri takdirde. Şu anda sisteme giren arkadaşların
mikrofonlarını açacağım ve bu kısa açıklamalarını kendilerinden rica edeceğim.
Sayın Bakan, isterse, tekrar bunlara cevap verebilir; o, kendisinin
takdirindedir. 
Sayın Yaşar Tüzün,
buyurun.
YAŞAR TÜZÜN (Bilecik) -
Teşekkür ediyorum Sayın Başkanım.
Sayın Bakanımıza iki yıl
önce sormuş olduğumuz bu sözlü sorulara, iki yıl sonra, 2 saat gibi uzun bir
sürede cevap verdiği için teşekkür ediyorum.
Sayın Bakanımız, aslında,
bu Pamukova tren kazasıyla ilgili, konunun önemine binaen burada toplandık,
konuştuk, tartışıldı; Meclis olağanüstü toplandı. Bu konuda bölge
milletvekilleri olarak -Bilecik Milletvekili olarak- tren kazasından kısa bir
süre önce -on gün önce- bu hızlı trenin sefere girdiği günden bugüne kadar;
yani, büyük kaza oluncaya kadar iki sefer kaza yaptığını; dolayısıyla, herhangi
daha büyük bir kazaya meydan vermeden gerekli önlemlerin alınması konusunda
bölge milletvekilleri olarak gerekli uyarıyı yapmıştık; ancak, bizim bu
teklifimiz kâğıt üzerinde kaldı ve o felaket yaşandı; keşke yaşanmamış olsaydı
diyorum.
Benim esas sormak
istediğim, kamyoncu ve nakliyeci esnafı, bugün Türkiye'de, bildiğiniz gibi,
yüzbinleri oluşturmaktadır. Bu esnafımız, bugün, Sayın Bakanımızdan, bu
uygulanacak olan belgelerle ilgili pürdikkat televizyonları başında bizleri
dinledi. Ancak, Ulaştırma Bakanlığımız bu konuda somut ve net cevap veremedi;
yani, bu konuda son olarak kamyoncu esnafına, nakliyeci esnafına,
kooperatiflere uygulamalarıyla ilgili -çünkü 26 Şubatta bunların süresi
dolacak, bu süre öncesi- yapması gereken işlemler hakkında net bir somut cevap
verirsek iyi olur diye düşünüyorum.
Yine, diğer bir sorum,
Sayın Bakanım, sizin de bilginiz dahilinde, bildiğiniz gibi, Bilecik, İstanbul
ve Ankara'nın tren yolu, demiryolu güzergâhının ortasında kalan bir il. Bu
güzergâh üzerinde limana bağlanan demiryolu yoktur. Bizim,
Osmaneli-Mekece-Gemlik demiryolu projemiz söz konusudur. Bunun hayata geçmesi
noktasında ne tür bir çalışma var? Ödenek var mı? Zannediyorum, dış krediyle
ilgili girişimleriniz olmuştu. Bunun ne aşamada olduğunu öğrenmek istiyorum. 
Benim sorularım bundan
ibaret.
Teşekkür ediyorum Sayın
Başkanım.
BAŞKAN - Teşekkür ederim
Sayın Tüzün.
Sayın Küçükaşık?.. Yok.
Sayın Ekmekcioğlu,
buyurun.
HÜSEYİN EKMEKCİOĞLU
(Antalya) - Sayın Başkan, teşekkür ediyorum.
Aslında, bu soru, sadece
ilim Antalya'nın değil, üç tarafı denizlerle çevrili olan ülkemizin sorusudur. 
Deniz ulaşımının kara
ulaşımına göre daha ucuz olduğu bilinen bir gerçektir; ayrıca, bakımı yoktur,
yokuşu yoktur, virajı yoktur, inişi yoktur. Bilindiği gibi, karayolları için
ülkemiz milyarca dolar masraf etmektedir. Sayın Bakanım da burada belirtti,
ucuz bir ulaşım yolu olduğunu da burada bizlere söyledi. Deniz ve
demiryollarına gereken önem verilmezken karayollarına daha çok önem
verilmesinin sebebi nedir? Acaba, otomobil üreticisi firmaların veya lastik
üreticisi firmaların bu konuda etkisi var mıdır? Bunu öğrenebilir miyim.
Soruma verdiğiniz yanıtta
deniz ulaşımının yapılabilmesi için özel sektör ve belediyelerin bu işi
yapabileceğini belirttiniz. Antalya Büyükşehir Belediyesinin bu konuda
Bakanlığınıza müracaatı oldu mu? Oldu ise, ne tür katkıda bulundunuz? 
Teşekkür ediyorum.
BAŞKAN - Teşekkür ederim
Sayın Ekmekcioğlu.
Sayın Akdemir…
DURSUN AKDEMİR (Iğdır) -
Sayın Başkanım, Sayın Bakanımın sorularımıza verdiği cevaplar için teşekkür
ediyorum; ancak, benim 3 sorum var 9 başlık altında. Ben, bir konu üzerinde
duracağım zaman tanırsanız bana. 
Sayın Bakanım, biraz
önceki konuşmanızda otomatik haberleşme konusunda Tuzluca İlçesinden bahsettik.
Orada ilçenin merkezi hariç köyleridir yüzde 80'e yakını. Otomatik haberleşme
yok. Ben üç yıla yakındır uğraşmama rağmen, bu haziranda bir çözüm yolu
bulunacak denmişti. O konunun çözümlenmesi önemli bir açığı karşılayacak. 
Bir de, Iğdır Havaalanı
üzerinde durmak istiyorum, değinmediniz. İki yıla yakın bir süre önce yazılı
soruma verdiğiniz cevapta, farklı bir finansman modelinin belirlenmesi veya
ekonomik şartlardaki iyileşmeler doğrultusunda yeniden değerlendirme
yapılacağını net ve kesin belirtmiştiniz. 
Bu cevabın üstünden iki
bütçe dönemi geçti, hâlâ bir finansman modeli bulamadınız mı? Buldunuzsa,
açıklar mısınız? Ya da ekonomik şartlarda bir iyileşme olmadı mı? 
Sayın Başbakan ve Sayın
Maliye Bakanımız bütün bütçe görüşmeleri boyunca ekonomik göstergeleri ve
bütçedeki iyileşmenin mükemmel olduğundan söz ettiler. O halde, bu mükemmelliğe
erişmişken, 1994 yılında yapımına başlanılan ve yarım bırakılan, iklim şartları
itibariyle Ağrı ve Kars'a da hizmet verecek Iğdır Havaalanının yapılması
konusunda bir çözüm getirebilecek misiniz? Özellikle, 1997'de askerî havaalanı
şartlarına da çevrilmesi şeklinde bir çalışma var. O nedenle, bu projenin
önemsenmesini tekrar Bakanlığınızdan rica ediyorum, Meclis Başkanlığına da arz
ediyorum ve bu konunun gündemde tutulmasını o nedenle, ısrarla vurgulamak
istiyorum.
Diğer konularda
verdiğiniz cevap, Elazığ konusundaki cevap, çok gecikmeli bir cevap tabiî; o,
zaman içerisinde verilmiş olsaydı, eksik o zaman ortaya çıkacaktı. Bu geçen
sürede, siz de gayret göstermiş, çözmüşsünüz; teşekkür ediyorum o konuda.
Sağ olun.
BAŞKAN - Teşekkür ederim
Sayın Akdemir.
Sayın Çorbacıoğlu, buyurun.
YÜKSEL ÇORBACIOĞLU
(Artvin) - Teşekkür ediyorum Sayın Başkanım.
Sayın Bakanım, bir soru
önergem vardı; ona "ihracatı artırmak gerekçesiyle biz bu işlemi
yaptık" şeklinde bir cevap verdi. Şimdi, 2918 sayılı Yasanın 65 inci
maddesine göre, yurt içinde ve ihracatlarda nakliye araçlarının tonajlarının ne
kadar olacağı konusunda yasal düzenleme yapılmıştır. Bu düzenleme, sadece, bu
kararla, Trabzon ve Rize Limanları için uygulanmamaktadır; yani, oradan
Gürcistan'a yapılacak ihracatları desteklemek için, Romanya'ya, Bulgaristan'a
yapılan ihracatların yanında, ihracatçılara destek vermek için böyle bir
avantaj sağladık diyorsunuz; ancak, Gürcistan'a sadece Rize, Trabzon
Limanlarından ihracat yapılmamakta, özellikle Sarp Gümrük Kapısından da ihracat
yapılmaktadır ve bu bölgede, Artvin'de, sadece Hopa İlçesinde, Sarp Kapısının
bulunduğu ilçede 450 TIR, 350 kamyon uluslararası nakliyede kullanılmaktadır.
Sayın Devlet Bakanımız Kürşad Tüzmen de şu anda Genel Kurulda; kendisiyle
Gürcistan'a yaptığımız seyahatlarda, bu konuları zaten nakliyeciler kendilerine
aktarmıştı; kendileri de, sağ olsunlar, ilgilendiler, yardımcı olmaya
çalıştılar. 
Sayın Bakanım, şimdi, şu
anda, uygulamada, Sarp Gümrük Kapısından yüksek tonajla çıkış yaptırılmamakta,
çıkış yapamayan araç geri dönerek, 90 kilometre ilerideki Rize Limanına
giderek, karayollarını o tonajla kullanarak, bu limandan ihracat yapılmaktadır.
Siz, Sarp Gümrük Kapısındaki bu tonaj uygulamasını… Diğerlerine sağladığınız
avantajı buraya uygulamayarak, aslında, ihracatı engelliyorsunuz, çok büyük
yanlış yapılmakta. Ortada bir yasa var, bu yasa iki limanda uygulanmıyor; onun
dışındaki kapılarda uygulanıyor. Ya bu uygulama bütün kapılarda yapılsın veya
bu avantaj, öncelik tanınacaksa, Gürcistan'a yapılacak ihracata destek verilmek
isteniyorsa, Sarp Gümrük Kapısında da bu yapılsın. 
Şimdi, ben, size, bu
konunun arkasındaki özel gerekçeyi söyleyeyim Sayın Bakanım. Burada ihracatı
desteklemek değil, burada, Rize Limanından -Trabzon Limanı da demiyorum- Batum
Limanına veya Poti Limanına yapılan ro-ro seferlerine destek vermek için bu
işlem yapılmaktadır. Ro-ro gemisinin ortaklarının isimleri teker teker
elimdedir. Bunun arkasında siyaset vardır. Açıkça söylüyorum: AKP'li
ortaklardan çok büyük çoğunluğu oluşturulan bir ro-ro gemisidir, bunun ticarî
kazancı için bu iş yapılmaktadır ve üzülerek, bir bakanın… Ki, siz,
konuşmanızda, kalıcı olmayacak dediniz, bu uygulama; bunun zaten yanlış
olduğunu siz de biliyorsunuz; ama, bir Bakan olarak bu sorunu çözemediniz;
çünkü, sizden daha büyük bir gücü arkasına alan bu ihracatçılar veya bu ro-ro
gemisi sahipleri -ben bunu da açıkça söylüyorum, Sayın Başbakanın desteğiyle-
bu işlerine, yaklaşık üç yıla yakındır devam etmektedir. Ben, sizden, Artvin
Milletvekili olarak, bölge insanının, taşımacılıktan geçimini sağlayan
insanların haklarına sahip çıkmanızı, eğer, yasayı uygulayacaksanız bütün
kapılarda uygulamanızı veya bir öncelik tanıyacaksanız, bu önceliği Sarp
Kapısına da, hatta, Hopa Limanına da tanımanızı istiyorum. 
O anlamda verilen cevap
yeterli olmamıştır.
Teşekkür ediyorum. 
BAŞKAN - Teşekkür ederim
Sayın Çorbacıoğlu. 
Sayın Bakanım,
milletvekili arkadaşlarımızın bu kısa açıklamalarını siz de dinlediniz. Şu anda
ek açıklama yapmak isterseniz -ister kürsüde, ister mikrofonunuz açık, hangisini
isterseniz- buyurun, açıklamalarınızı yapınız ve bu konuyu tamamlayalım. 
Buyurun Sayın Bakan. 
ULAŞTIRMA BAKANI BİNALİ
YILDIRIM (İstanbul) - Teşekkür ederim Sayın Başkan. 
Milletvekilimiz Sayın
Yaşar Tüzün üç hususa değindi. Birincisi, Pamukova kazası;ikincisi, kamyoncu
esnafının 4925 sayılı Kanun çerçevesinde durumlarının ne olacağı; bir de,
Eskişehir-Bilecik-İstanbul doğu-batı demiryoluna, Osmaneli-Mekece,
Bursa-Bandırma hattının ilave edilmesi konusunda ne gibi çalışma yapıldığı
hususları.
Pamukova kazasıyla
ilgili… Kaza öncesi, ölümlü olmayan iki tane kaza yaşanmıştır, doğrudur ve
bunun üzerine biz, üniversitelerden hocaları, uzmanları, 23 kişilik bir ekibi
topladık ve bu hatta yapılan uygulamanın tekrar gözden geçirilmesi ve buna bir
karar verilmesini istedik. Bunların tutanakları da var, 50 sayfadan fazla
görüşme notları var; buna iki, bu konuda uzman milletvekilimiz, Ulaştırma
Komisyonu Başkanı ve Erzurum milletvekilimiz de katıldılar ve o toplantı
sonucunda, bu uygulamanın devam etmesi yönünde karar çıktı. Yani, duyarsız
davranmadık, onu samimiyetle ifade etmek istiyorum.
Kamyoncularımız için…
Burada soruları cevaplarken söyledim. 25 Şubat 2006 tarihinde Karayolu Taşıma
Kanunu tamamen yürürlüğe girecek. Bu süre zarfında esnafımızın, kamyoncularımızın,
diğer taşımacılıkla iştigal eden gerçek ve tüzelkişiliklerin muhakkak ve
muhakkak kanundan doğan vecibelerini yerine getirmesi gerekiyor. Burada
sıkıntısı olan sektör kamyoncularımızdır. Bunlarla ilgili, bugün yarın bir
açıklama yapacağız. Çok ciddî rahatlatma getiriyoruz. Amacımız para toplamak
değil, bir kez daha tekrar ediyorum, bu kanun çerçevesinde, orta ve uzun vadede
arz-talep dengesini gözeten, başka ülkelerle rekabet edecek genç bir filoya
sahip bir Türkiye karayolu taşıma sistemini oluşturmak. 
Bu, üç ilkeye dayanıyor;
malî yeterlilik, meslekî yeterlilik, meslekî saygınlık; bu kanunun amacı odur.
Buradaki zorlukları, parasal zorlukları, elbette ki, biz, birinci öncelik
olarak görmüyoruz, bunun tedbirini de -arkadaşlarım şu anda çalışmalarını
yapıyor- bir iki gün içerisinde kamuoyuna duyuracağız; ama, 26 Şubat 2006
tarihi itibariyle, eğer, gerekli taşıma belgesini almamışsa, bu faaliyete devam
edemeyecek. Burada bir uzatma yapmamız söz konusu değil, bunu ifade etmek
istiyorum.
Osmaneli-Mekece,
Bursa-Bandırma hattının tüm etütleri, projeleri, fizibilitesi yapılmıştır;
hatta yap-işlet modeliyle yapılması için bir girişimde de bulunduk, belirli bir
noktaya da geldik, sonra bu istekli firma vazgeçti; ama, bu konudaki arayışımız
devam ediyor. Önemli bir yatırım, 500 000 000 doların üzerinde bir yatırım. Bu
modelle, yap-işlet-devret modeliyle yapılması için çalışmaları sürdürüyoruz. 
Sayın Ekmekcioğlu çok
güzel ifade etti; hakikaten, bugün en ekonomik, en emniyetli taşıma yolu deniz
taşımacılığıdır; zira, ne yol yapacaksınız, ne tünel açacaksınız. Cenabı
Hakk'ın bahşettiği doğal asfalttır denizlerimiz. 8 400 kilometre kıyı şeridimiz
var, 2 700 kilometre kara sınırımız var. Böyle de bakınca, denizlerimizden çok
iyi istifade edemediğimiz bir gerçek; ama, bu, unutmayalım ki, bugünün konusu
değil; bu, yılların ihmalidir. İşte, bu gidişe dur demek için bizim yaptığımız
en önemli şey, iki tane uygulama; bir, yakıtı yüzde 65 ucuzlatmak, bir de liman
ücretlerini yüzde 50 ucuzlatmak. Bu, yıllardır bize söylenen, eğer bunu
yaparsanız, deniz taşımacılığı sahillerimiz arasında çok artacak şeklindeydi,
biz de buna inanıyorduk ve bunu yaptık. 
HÜSEYİN EKMEKCİOĞLU
(Antalya) - Sayın Bakan, sorunu çözmediği ortada; onu anlatmaya çalışıyorum.
ULAŞTIRMA BAKANI BİNALİ
YILDIRIM (Devamla) - Tamam, oraya geleceğim. Yani, bunu yaptık. Bu, bir kere,
temel bir şarttı. 
Bundan sonra, bakıyoruz
ne olmuş; 5 500 tane balıkçı motoru, koster, turizmle iştigal eden tekne
kaydolmuş, bu yakıttan istifade etmiş, yılda 200 trilyon da bir destek
sağlamışız; ama, onun sosyal faydası… Yaptıkları taşımalardan, balıkçılıktan,
turizmden fazlasıyla geri dönmüş; ama, bizim amacımız bu değil. Bizim amacımız,
bu 8 400 kilometrelik sahil şeridimizde, illerimiz arasında gemilerin düzenli sefer
yapması. Bunun için çalışıyoruz, bunun için projeler hazırladık. Yatırımcılara
sunmak üzere, çeşitli noktalar arasında seferlerin olabileceğini kabul ederek
projeler hazırladık. Bu projeyi Antalya için de hazırladık. Hatta, bir
müteşebbise, Antalya Belediyesiyle temas kurdurduk; fakat, bir türlü
gerçekleşmedi. Bu yöndeki çalışmalarımız halen devam ediyor; ama, şunu takdir
edersiniz ki, Bakanlığın, ne uçak alıp işletmek ne gemi alıp işletmek ne de TIR
filosu kurarak taşıma yapmak gibi, artık, bir görevi yok; teşvik edecek, destek
verecek ve onların önündeki engelleri kaldıracak. Bunları kaldırdık; ama, bu,
zaman istiyor. 
Neden girmiyorlar diye
sorarsanız; ben, yaptığım araştırmalarda şunu gördüm: Deniz taşımacılığı,
uluslararası alanda da çok gelişme gösterdi, 3 kat büyüdü, navlun fiyatları 3
kat arttı. Şu anda, denizcilerin, başını kaşıyacak vakti yok, işleri çok yoğun;
uluslararası taşımalar, gemi inşaatı fevkalade gelişti, onun için bu alana
dönüp bakmıyorlar, yeni girişimcilere ihtiyacımız var. Bunu da… Bölgesel
olarak, milletvekillerimiz olarak, sizler de gayret edeceksiniz, biz de gayret
edeceğiz, bu yeni girişimcileri bulacağız; milletimizin sırtını denize
çevrilmekten, yüzünü denize çevirecek her türlü çalışmada, biz, sizlerin de
desteğiyle, elimizden geleni yapacağız. 
Çok önemli teşvikleri
yaptık; yani, Türkiye'nin, bu zor şartlarında, denizde kullanılan akaryakıtı
yüzde 65 indirmesi ne demek? 2 YTL mazot pompalarda. Denizde çalışana, bunu,
biz, 65 kuruşa veriyoruz. Bundan daha büyük destek nasıl olur? 
Ayrıca, bir şey daha
yaptık biz; geçtiğimiz sene, evrensel hizmet yükümlülüğü diye bir kanun
çıkardık; çünkü, Türk Telekom özelleşince, memleketin her köşesine hizmet
gitmesi lazım. Halbuki, oralarda para kazanmıyor Türk Telekom; ama, hizmeti götürüyor.
Özele geçince adam bunu yapar mı; yapmaz. Onun için böyle bir kanun çıkardık.
Bu kanunda denizciliğe destek de var; ama, bu, çok sınırlı bir destek. Sadece
denizyoluyla ulaşılması mümkün olan yere; yani, Bozcaada ve Gökçeada, buralara,
biz, kamu olarak gemi alacağız, çalıştıracağız; ama, biz değil, oradaki
belediyeler, valilikler çalıştıracak. Bunu yapabiliyoruz. Bunun dışında,
hakikaten, bizim, Samsun-Trabzon arası, ne bileyim, Antalya-Alanya arası,
Mersin-Gazipaşa arası veya bu bölgelerde bizatihi deniz taşımacılığı yapmamız
söz konusu olamaz. 
HÜSEYİN EKMEKCİOĞLU
(Antalya) - Niçin? 
ULAŞTIRMA BAKANI BİNALİ
YILDIRIM (Devamla) - Efendim, bunu merkezî idare yapamaz. 
HÜSEYİN EKMEKCİOĞLU
(Antalya) - Öteki taraflarda yapıyorsunuz; az önce beyan ettiniz.
ULAŞTIRMA BAKANI BİNALİ
YILDIRIM (Devamla) - Biz, şimdi, hiçbir yerde yapmıyoruz. Sadece Adalara; yani,
Bozcaada ve Gökçeada… Çünkü, orada sürekli iskân yok. Orada insanları
tutabilmek, kış şartlarında -hastası olur, işi olur- Çanakkale'ye, Tekirdağ'a
gelebilmesini sağlamak için, biz, sadece gemiyi alacağız, geminin bedelini bu
Evrensel Hizmet Fonundan karşılayacağız, vereceğiz, orada şimdi bir birlik
kuruldu, o birlik bunu çalıştıracak.
HÜSEYİN EKMEKCİOĞLU
(Antalya) - Sayın Bakanım, Antalya'da da bunu yapalım; turizme katkısı olur. 
BAŞKAN - Sayın Bakanım,
Sayın Ekmekcioğlu, karşılıklı konuşmayalım. 
ULAŞTIRMA BAKANI BİNALİ
YILDIRIM (Devamla) - Şimdi, benzer talepler eğer Antalya bölgesinden gelirse
biz onlara destek veririz. Bu desteği vereceğimizi de beyan ettik; ama, burada,
takdir edersiniz, devletin, şimdi, elli yıl önce yaptığı bu göreve tekrar
dönmesi söz konusu değil. Biz, bunların altyapısını hazırlıyoruz, onlara destek
veriyoruz. 
BAŞKAN - Sayın Bakanım,
bir saniyenizi istirham edebilir miyim.
Çalışma süremiz dolmak
üzere. Bir arkadaşın sorusunu da cevaplandıracaksanız, lütfen, kısaca
açıklamalar yaparsanız. 
ULAŞTIRMA BAKANI BİNALİ
YILDIRIM (Devamla) - Peki efendim, diğer bir konuya geçiyorum, Sayın
Çorbacıoğlu'nun sorusu…
Sayın Çorbacıoğlu,
bildiğiniz gibi, 2004 yılı sonuna kadar, biz, bu muafiyeti, yani, istiabı yüzde
25 aşmayı bütün kapılara getirdik. Buna Sarp Sınır Kapısı da dahil, Gürbulak da
dahil, diğerleri de dahil, Rize de dahil, Trabzon da dahil. Ancak, yine burada
ifade ettim, komşu ülkelerimiz Romanya, Bulgaristan, denizyoluyla yaptıkları bu
taşımalarda, müsamaha gösteriyorlar, istiap haddini uygulamıyorlar. Aynı
uygulamayı da biz limanlarımıza yaptık ki, oradaki taşımacılarımız burada kayba
uğramasın, ihracatımız olumsuz etkilenmesin. Doğru, burada bir ayrıcalık
uyguluyoruz; ama, bu uygulama karayolunda değil. Bunun özellikle altını çizmek
istiyorum. Karayolu taşımacılığında, Trabzon'a, ister Samsun'dan gelsin ister
Erzincan'dan gelsin, nereden gelirse gelsin, Sarp'a, Artvin-Hopa'ya nasıl
gidiyorsa öyle gidiyor. Ancak, limanda, bunlar, aktarılıyor, yeniden yükleme
yapılıyor ve gidiyor. Uygulama bu şekilde; yani, burada bir farklı uygulama
yok. 
YÜKSEL ÇORBACIOĞLU
(Artvin) - Sayın Bakanım, ben, nasıl olduğunu kısaca söyleyeyim…
BAŞKAN - Sayın
Çorbacıoğlu, lütfen, bu şekilde bir İçtüzük hükmü yok, Sayın Bakan açıklamasını
tamamladıktan sonra Genel Kurul çalışmalarımızı tamamlayacağız; ayrıca,
kendiniz Sayın Bakanla görüşebilirsiniz, konuyu izah eder.
ULAŞTIRMA BAKANI BİNALİ YILDIRIM
(Devamla) - Burada herhangi bir… Ben, bu konuda, size, daha detaylı bilgi de
-hem yazılı hem sözlü olarak- toplantıdan sonra veririm; ama, şunu kabul
etmemiz mümkün değildir: Kişilere göre, firmalara göre özel uygulama yapmak
katiyen bizim düşüncemiz olamaz. Bizim tek düşüncemiz, ihracatçımız,
girişimcimiz, taşımacımız başka ülkelerin arasında, başka taşımacılar arasında
rekabetten yoksun hale gelmesinler, o tarafta ne varsa, biz de, onlara, onu
sağlıyoruz. Nitekim, zaman zaman, şimdi güneydoğu ve doğudaki taşımalarda, biz,
uluslararası belge mecburiyetini kaldırdık. Aksi halde, hiçbir araç orada
taşıma yapamayacak; çünkü, hepsi yaşlı. Bunu yapacaksınız; siz devletsiniz.
Nerede bir sıkıntı varsa, onu çözeceksiniz. Şimdi, oraya da, 2004 yılının sonuna
kadar Sarp Kapısına bu toleransı göstermişiz, ondan niye bahsetmiyorsunuz?!..
Yani..
YÜKSEL ÇORBACIOĞLU
(Artvin) - Sayın Bakanım, bütün kapılarda ayrıcalık var, yalnız Sarp'ta yok.
BAŞKAN - Sayın Bakanım,
konuşmanızı tamamladıysanız…
ULAŞTIRMA BAKANI BİNALİ
YILDIRIM (Devamla) - Teşekkür ediyorum. Ayrıca, bu konuda detaylı bilgi de arz
edeceğim.
Sayın Akdemir, Tuzluca
otomatik haberleşme konusuna bakacağım, notlarımı aldım, tekrar hatırlattığınız
için teşekkür ediyorum. 
Iğdır Havaalanı… Doğru,
finansman modeli, ekonomik iyileşme olunca, bakacağız dedik. Yani, bu tip,
başlayıp sonuçlandırılamayan, maalesef, çok havaalanımız var. Iğdır da
bunlardan birisi. Bunları, biz, sırayla yapıyoruz.
Şimdi, Ağrı'yı planladık,
Elazığ'ı planladık, Körfezi planladık; yani bütçe imkânlarımız belli, imkân
ölçüsünde ya kamu kaynaklarından yapacağız ya da alternatif finans dediğimiz,
nedir; birisi gelecek bize diyecek ki -siz birini getireceksiniz. Bir
müteşebbisimiz… Biz de arayacağız, siz de arayacaksınız, getireceksiniz- ben
burayı işletirim, eksiğini tamamlayayım; işletin, bana verin. Biz de ona
gerekli yolcu garantisini de vereceğiz. O şekilde yapacağız. 
Maalesef, kamu stokunda 4
500 tane proje var. Eğer bu projeleri yapmaya kalksak, bugünkü ödeneklerle 200
yılı geçiyor. Onun için, mecburuz, kaynakları idareli kullanmak zorundayız.
Yoksa, hiçbir şey yapamayız. Sürekli bir avuç, bir tutam, bir tutam hepsine
veririz, sonuçta hiçbir eser ortaya çıkmaz, paralar da boşuna gitmiş olur. 
Ben, tekrar, Yüce
Heyetinizi saygıyla selamlıyorum. 
Teşekkür ederim. (AK
Parti sıralarından alkışlar)
BAŞKAN- Teşekkür ederim
Sayın Bakanım. 
Saygıdeğer milletvekili
arkadaşlarım, soru önergesi veren milletvekili arkadaşlarımıza bu açıklamalara
fırsat verdiği için ve bu açıklamaları yapan Sayın Bakanımıza da huzurunuzda
teşekkür ediyorum. 
Yakın zamanda idrak
edeceğimiz kurban bayramımızı ve içine girdiğimiz yeni yılınızı tebrik ediyor,
sizler, milletimiz ve bütün insanlık için hayırlara vesile olmasını diliyor,
hepinize saygılar sunuyorum. 
Sözlü soru önergeleri ile
diğer denetim konularını sırasıyla görüşmek için, 17 Ocak 2006 Salı günü saat
15.00'te toplanmak üzere, birleşimi kapatıyorum. 
Hepinize hayırlı
bayramlar diliyorum. 

Kapanma saati: 18.59



