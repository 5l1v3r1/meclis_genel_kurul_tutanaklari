







DÖNEM: 23 CİLT: 86 YASAMA
YILI: 5





TÜRKİYE BÜYÜK MİLLET MECLİSİ
TUTANAK DERGİSİ

35’inci Birleşim
17 Aralık 2010
Cuma



(Bu Tutanak Dergisi’nde yer alan ve kâtip
üyeler tarafından okunmuş bulunan her tür belge ile konuşmacılar tarafından
ifade edilmiş ve tırnak içinde belirtilmiş alıntı sözler aslına uygun olarak
yazılmıştır.)

İ Ç İ N D E K İ L E R
 I.- GEÇEN TUTANAK
ÖZETİ
II.-
GELEN KÂĞITLAR
III.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER 
A) Kanun Tasarı ve Teklifleri 
1.- 2011
Yılı Merkezî Yönetim Bütçe Kanunu Tasarısı ve Plan ve Bütçe Komisyonu Raporu
(1/960) (S. Sayısı: 575)
2.- 2009
Yılı Merkezî Yönetim Kesin Hesap Kanunu Tasarısı ile Merkezî Yönetim Bütçesi
Kapsamındaki İdare ve Kurumların 2009 Bütçe Yılı Kesin Hesap Tasarısına Ait
Genel Uygunluk Bildirimi ve Eki Raporların Sunulduğuna Dair Sayıştay Başkanlığı
Tezkeresi ile Plan ve Bütçe Komisyonu Raporu (1/905, 3/1261) (S. Sayısı: 576)

A)
ÇEVRE VE ORMAN BAKANLIĞI
1.-
Çevre ve Orman Bakanlığı 2011 Yılı Merkezî Yönetim Bütçesi
2.-
Çevre ve Orman Bakanlığı 2009 Yılı Merkezî Yönetim Kesin Hesabı
B)
ORMAN GENEL MÜDÜRLÜĞÜ
1.-
Orman Genel Müdürlüğü 2011 Yılı Merkezî Yönetim Bütçesi
2.-
Orman Genel Müdürlüğü 2009 Yılı Merkezî Yönetim Kesin Hesabı

C)
DEVLET SU İŞLERİ GENEL MÜDÜRLÜĞÜ
1.-
Devlet Su İşleri Genel Müdürlüğü 2011 Yılı Merkezî Yönetim Bütçesi
2.-
Devlet Su İşleri Genel Müdürlüğü 2009 Yılı Merkezî Yönetim Kesin Hesabı

D)
DEVLET METEOROLOJİ İŞLERİ GENEL MÜDÜRLÜĞÜ
1.-
Devlet Meteoroloji İşleri Genel Müdürlüğü 2011 Yılı Merkezî Yönetim Bütçesi
2.-
Devlet Meteoroloji İşleri Genel Müdürlüğü 2009 Yılı Merkezî Yönetim Kesin
Hesabı

E)
ÖZEL ÇEVRE KORUMA KURUMU BAŞKANLIĞI
1.- Özel
Çevre Koruma Kurumu Başkanlığı 2011 Yılı Merkezî Yönetim Bütçesi
2.- Özel
Çevre Koruma Kurumu Başkanlığı 2009 Yılı Merkezî Yönetim Kesin Hesabı

F)
SAĞLIK BAKANLIĞI
1.-
Sağlık Bakanlığı 2011 Yılı Merkezî Yönetim Bütçesi
2.-
Sağlık Bakanlığı 2009 Yılı Merkezî Yönetim Kesin Hesabı

G)
HUDUT VE SAHİLLER SAĞLIK GENEL MÜDÜRLÜĞÜ
1.-
Hudut ve Sahiller Sağlık Genel Müdürlüğü 2011 Yılı Merkezî Yönetim Bütçesi
2.-
Hudut ve Sahiller Sağlık Genel Müdürlüğü 2009 Yılı Merkezî Yönetim Kesin Hesabı

H)
ÇALIŞMA VE SOSYAL GÜVENLİK BAKANLIĞI

1.-
Çalışma ve Sosyal Güvenlik Bakanlığı 2011 Yılı Merkezî Yönetim Bütçesi

2.-
Çalışma ve Sosyal Güvenlik Bakanlığı 2009 Yılı Merkezî Yönetim Kesin Hesabı

I)
MESLEKÎ YETERLİLİK KURUMU BAŞKANLIĞI

1.-
Meslekî Yeterlilik Kurumu Başkanlığı 2011 Yılı Merkezî Yönetim Bütçesi

2.-
Meslekî Yeterlilik Kurumu Başkanlığı 2009 Yılı Merkezî Yönetim Kesin Hesabı
İ)
ENERJİ VE TABİİ KAYNAKLAR BAKANLIĞI

1.-
Enerji ve Tabii Kaynaklar Bakanlığı 2011 Yılı Merkezî Yönetim Bütçesi
2.-
Enerji ve Tabii Kaynaklar Bakanlığı 2009 Yılı Merkezî Yönetim Kesin Hesabı

J)
ENERJİ PİYASASI DÜZENLEME KURUMU

1.-
Enerji Piyasası Düzenleme Kurumu 2011 Yılı Merkezî Yönetim Bütçesi
2.-
Enerji Piyasası Düzenleme Kurumu 2009 Yılı Merkezî Yönetim Kesin Hesabı

K)
ULUSAL BOR ARAŞTIRMA ENSTİTÜSÜ

1.-
Ulusal Bor Araştırma Enstitüsü 2011 Yılı Merkezî Yönetim Bütçesi

2.-
Ulusal Bor Araştırma Enstitüsü 2009 Yılı Merkezî Yönetim Kesin Hesabı

L)
ELEKTRİK İŞLERİ ETÜT İDARESİ GENEL MÜDÜRLÜĞÜ

1.-
Elektrik İşleri Etüd İdaresi Genel Müdürlüğü 2011 Yılı Merkezî Yönetim Bütçesi
2.-
Elektrik İşleri Etüd İdaresi Genel Müdürlüğü 2009 Yılı Merkezî Yönetim Kesin
Hesabı

M)
TÜRKİYE ATOM ENERJİSİ KURUMU

1.-
Türkiye Atom Enerjisi Kurumu 2011 Yılı Merkezî Yönetim Bütçesi

2.-
Türkiye Atom Enerjisi Kurumu 2009 Yılı Merkezî Yönetim Kesin Hesabı

N)
MADEN TETKİK VE ARAMA GENEL MÜDÜRLÜĞÜ

1.- Maden
Tetkik ve Arama Genel Müdürlüğü 2011 Yılı Merkezî Yönetim Bütçesi
2.- Maden
Tetkik ve Arama Genel Müdürlüğü 2009 Yılı Merkezî Yönetim Kesin Hesabı
O)
PETROL İŞLERİ GENEL MÜDÜRLÜĞÜ

1.-
Petrol İşleri Genel Müdürlüğü 2011 Yılı Merkezî Yönetim Bütçesi

2.-
Petrol İşleri Genel Müdürlüğü 2009 Yılı Merkezî Yönetim Kesin Hesabı

IV.-
BAŞKANLIĞIN GENEL KURULA SUNUŞLARI
A) Tezkereler
1.- 2010
yılı Haziran ayında yapılan 99’uncu Uluslararası Çalışma Konferansında kabul
edilen 18/6/2010 tarihli ve 200 sayılı HIV/AIDS ve İş Dünyası başlıklı Tavsiye
Kararı hakkında Çalışma ve Sosyal Güvenlik Bakanı tarafından bütçe müzakereleri
sırasında Türkiye Büyük Millet Meclisine bilgi sunulmasına ilişkin Başbakanlık
tezkeresi (3/1359)

V.-
AÇIKLAMALAR
1.- Adana
Milletvekili Tacidar Seyhan’ın, Enerji ve Tabii Kaynaklar Bakanı Taner
Yıldız’ın, sözlerini yanlış değerlendirdiğine ilişkin açıklaması
2.- Adana
Milletvekili Muharrem Varlı’nın, Enerji ve Tabii Kaynaklar Bakanı Taner
Yıldız’ın, proton hızlandırıcısının çalışıp çalışmadığıyla ve garantisinin
başlayıp başlamadığıyla ilgili sorularına cevap vermediğine ilişkin açıklaması

I.- GEÇEN TUTANAK ÖZETİ
TBMM Genel Kurulu saat 11.03’te açılarak beş oturum yaptı.

2011 Yılı Merkezî Yönetim Bütçe Kanunu Tasarısı (1/960) (S.
Sayısı: 575) ve 2009 Yılı Merkezî Yönetim Kesin Hesap Kanunu Tasarısı ile
Merkezî Yönetim Bütçesi Kapsamındaki İdare ve Kurumların 2009 Bütçe Yılı Kesin
Hesap Tasarısına Ait Genel Uygunluk Bildirimi ve Eki Raporlarının Sunulduğuna
Dair Sayıştay Başkanlığı Tezkeresi ile Plan ve Bütçe Komisyonu Raporu’nun
(1/905, 3/1261) (S. Sayısı: 576) görüşmelerine devam edilerek;

Gümrük Müsteşarlığı,
Devlet Personel Başkanlığı,
Sosyal Yardımlaşma ve Dayanışma Genel Müdürlüğü,
Sosyal Hizmetler ve Çocuk Esirgeme Kurumu Genel Müdürlüğü,
Özürlüler İdaresi Başkanlığı,
Aile ve Sosyal Araştırmalar Genel Müdürlüğü,
Kadının Statüsü Genel Müdürlüğü,
Ulaştırma Bakanlığı,
Karayolları Genel Müdürlüğü,
Bilgi Teknolojileri ve İletişim Kurumu,
Denizcilik Müsteşarlığı,
Sivil Havacılık Genel Müdürlüğü,
Millî Savunma Bakanlığı,
Savunma Sanayi Müsteşarlığı,

2011 Yılı Merkezî Yönetim Bütçeleri ve 2009 Yılı Merkezî Yönetim
Kesin Hesapları kabul edildi. 

Şırnak Milletvekili Sevahir Bayındır, Devlet Bakanı Selma Aliye
Kavaf’ın, “Siyasi mücadele yeri olarak meşru siyasi zemin, parlamento değil de
sokak, sokak çatışmaları tercih ediliyorsa” sözlerine,
Trabzon Milletvekili Süleyman Latif Yunusoğlu, Devlet Bakanı
Hayati Yazıcı’nın, kaçak çayla ilgili vermiş olduğu rakamlara dair konuşmasına,
Adana Milletvekili Kürşat Atılgan, Millî Savunma Bakanı Mehmet
Vecdi Gönül’ün, Mardin Dargeçit’te şehit olan Jandarma Uzman Çavuş Kenan
Erdem’le ilgili konuşmasına,
İlişkin birer açıklamada bulundular. 
Genel Kurulun 17 Aralık 2010 Cuma günkü birleşiminde saat
10.00’dan 12.00’ye ve 13.00’ten günlük programın tamamlanmasına kadar
çalışmalarını sürdürmesine ilişkin Danışma Kurulu önerisi kabul edildi.
Alınan karar gereğince, 17 Aralık 2010 Cuma günü saat 10.00’da
toplanmak üzere birleşime 22.46’da son verildi.
 




 Şükran
  Güldal MUMCU 




 Başkan
  Vekili




 




 Yusuf
  COŞKUN Fatih
  METİN




 Bingöl Bolu
  




 Kâtip
  Üye Kâtip
  Üye









 Gülşen
  ORHAN Yaşar
  TÜZÜN 




 Van Bilecik




 Kâtip
  Üye Kâtip
  Üye









 Bayram
  ÖZÇELİK




 Burdur
  




 Kâtip
  Üye





No.: 46
II.- GELEN KÂĞITLAR
17 Aralık 2010 Cuma
Teklif
1.- İstanbul Milletvekili Sebahat Tuncel’in; 2911 Sayılı Toplantı
ve Gösteri Yürüyüşleri Kanununda Değişiklik Yapılması Hakkında Kanun Teklifi
(2/820) (Adalet ile İçişleri Komisyonlarına) (Başkanlığa geliş tarihi:
2.12.2010) 
Tezkereler
1.- Afyonkarahisar Milletvekili Abdulkadir Akcan’ın Yasama
Dokunulmazlığının Kaldırılması Hakkında Başbakanlık Tezkeresi (3/1347) (Anayasa
ve Adalet Komisyonları Üyelerinden Kurulu Karma Komisyonuna) (Başkanlığa geliş
tarihi: 14.12.2010) 
2.- Şanlıurfa Milletvekili İbrahim Binici’nin Yasama
Dokunulmazlığının Kaldırılması Hakkında Başbakanlık Tezkeresi (3/1348) (Anayasa
ve Adalet Komisyonları Üyelerinden Kurulu Karma Komisyonuna) (Başkanlığa geliş
tarihi: 14.12.2010) 
3.- Aydın Milletvekili Ali Uzunırmak’ın Yasama Dokunulmazlığının
Kaldırılması Hakkında Başbakanlık Tezkeresi (3/1349) (Anayasa ve Adalet
Komisyonları Üyelerinden Kurulu Karma Komisyonuna) (Başkanlığa geliş tarihi:
14.12.2010)
4.- Diyarbakır Milletvekili Gültan Kışanak ve Siirt Milletvekili
Osman Özçelik’in Yasama Dokunulmazlıklarının Kaldırılması Hakkında Başbakanlık
Tezkeresi (3/1350) (Anayasa ve Adalet Komisyonları Üyelerinden Kurulu Karma
Komisyonuna) (Başkanlığa geliş tarihi: 14.12.2010)
5.- Şanlıurfa Milletvekili İbrahim Binici’nin Yasama
Dokunulmazlığının Kaldırılması Hakkında Başbakanlık Tezkeresi (3/1351) (Anayasa
ve Adalet Komisyonları Üyelerinden Kurulu Karma Komisyonuna) (Başkanlığa geliş
tarihi: 14.12.2010)
6.- Şırnak Milletvekili Hasip Kaplan’ın Yasama Dokunulmazlığının
Kaldırılması Hakkında Başbakanlık Tezkeresi (3/1352) (Anayasa ve Adalet
Komisyonları Üyelerinden Kurulu Karma Komisyonuna) (Başkanlığa geliş tarihi:
14.12.2010)
7.- Siirt Milletvekili Osman Özçelik ve Diyarbakır Milletvekili
Gültan Kışanak’ın Yasama Dokunulmazlıklarının Kaldırılması Hakkında Başbakanlık
Tezkeresi (3/1353) (Anayasa ve Adalet Komisyonları Üyelerinden Kurulu Karma
Komisyonuna) (Başkanlığa geliş tarihi: 14.12.2010)
8.- Aydın Milletvekili Recep Taner’in Yasama Dokunulmazlığının
Kaldırılması Hakkında Başbakanlık Tezkeresi (3/1354) (Anayasa ve Adalet
Komisyonları Üyelerinden Kurulu Karma Komisyonuna) (Başkanlığa geliş tarihi:
14.12.2010)
9.- Ardahan Milletvekili Ensar Öğüt’ün Yasama Dokunulmazlığının
Kaldırılması Hakkında Başbakanlık Tezkeresi (3/1355) (Anayasa ve Adalet
Komisyonları Üyelerinden Kurulu Karma Komisyonuna) (Başkanlığa geliş tarihi:
14.12.2010) 
10.- Diyarbakır Milletvekili Selahattin Demirtaş’ın Yasama Dokunulmazlığının
Kaldırılması Hakkında Başbakanlık Tezkeresi (3/1356) (Anayasa ve Adalet
Komisyonları Üyelerinden Kurulu Karma Komisyonuna) (Başkanlığa geliş tarihi:
14.12.2010) 
11.- İzmir Milletvekili Oktay Vural, Manisa Milletvekili Erkan
Akçay ile Aydın Milletvekili Ali Uzunırmak’ın Yasama Dokunulmazlıklarının
Kaldırılması Hakkında Başbakanlık Tezkeresi (3/1357) (Anayasa ve Adalet
Komisyonları Üyelerinden Kurulu Karma Komisyonuna) (Başkanlığa geliş tarihi:
15.12.2010)
12.- Ardahan Milletvekili Ensar Öğüt’ün Yasama Dokunulmazlığının
Kaldırılması Hakkında Başbakanlık Tezkeresi (3/1358) (Anayasa ve Adalet
Komisyonları Üyelerinden Kurulu Karma Komisyonuna) (Başkanlığa geliş tarihi:
15.12.2010)

17 Aralık 2010 Cuma
BİRİNCİ OTURUM
Açılma Saati: 10.00
BAŞKAN: Başkan
Vekili Sadık YAKUT
KÂTİP ÜYELER: Bayram
ÖZÇELİK (Burdur), Gülşen ORHAN (Van) 

BAŞKAN –
Sayın milletvekilleri, Türkiye Büyük Millet Meclisinin 35’inci Birleşimini
açıyorum.
Toplantı
yeter sayısı vardır.
Gündeme
geçiyoruz.
Sayın
milletvekilleri, gündemimize göre, 2011 Yılı Merkezî Yönetim Bütçe Kanunu
Tasarısı ile 2009 Yılı Merkezî Yönetim Kesin Hesap Kanunu Tasarısı üzerindeki
görüşmelere devam edeceğiz.
Program
uyarınca bugün iki tur görüşme yapacağız.
Yedinci
turda; Çevre ve Orman Bakanlığı, Orman Genel Müdürlüğü, Devlet Su İşleri Genel
Müdürlüğü, Devlet Meteoroloji İşleri Genel Müdürlüğü, Özel Çevre Koruma Kurumu
Başkanlığı, Sağlık Bakanlığı, Hudut ve Sahiller Sağlık Genel Müdürlüğü
bütçeleri yer almaktadır.

III.- KANUN TASARI
VE TEKLİFLERİ İLE KOMİSYONLARDAN 
GELEN DİĞER İŞLER 
A) Kanun Tasarı ve Teklifleri 
1.- 2011
Yılı Merkezî Yönetim Bütçe Kanunu Tasarısı ve Plan ve Bütçe Komisyonu Raporu
(1/960) (S. Sayısı: 575)
2.- 2009
Yılı Merkezî Yönetim Kesin Hesap Kanunu Tasarısı ile Merkezî Yönetim Bütçesi
Kapsamındaki İdare ve Kurumların 2009 Bütçe Yılı Kesin Hesap Tasarısına Ait
Genel Uygunluk Bildirimi ve Eki Raporların Sunulduğuna Dair Sayıştay Başkanlığı
Tezkeresi ile Plan ve Bütçe Komisyonu Raporu (1/905, 3/1261) (S. Sayısı:
576)(x)

A)
ÇEVRE VE ORMAN BAKANLIĞI
1.-
Çevre ve Orman Bakanlığı 2011 Yılı Merkezî Yönetim Bütçesi
2.-
Çevre ve Orman Bakanlığı 2009 Yılı Merkezî Yönetim Kesin Hesabı

B)
ORMAN GENEL MÜDÜRLÜĞÜ
1.-
Orman Genel Müdürlüğü 2011 Yılı Merkezî Yönetim Bütçesi
2.-
Orman Genel Müdürlüğü 2009 Yılı Merkezî Yönetim Kesin Hesabı

C)
DEVLET SU İŞLERİ GENEL MÜDÜRLÜĞÜ
1.-
Devlet Su İşleri Genel Müdürlüğü 2011 Yılı Merkezî Yönetim Bütçesi
2.-
Devlet Su İşleri Genel Müdürlüğü 2009 Yılı Merkezî Yönetim Kesin Hesabı

D)
DEVLET METEOROLOJİ İŞLERİ GENEL MÜDÜRLÜĞÜ
1.-
Devlet Meteoroloji İşleri Genel Müdürlüğü 2011 Yılı Merkezî Yönetim Bütçesi
2.-
Devlet Meteoroloji İşleri Genel Müdürlüğü 2009 Yılı Merkezî Yönetim Kesin
Hesabı


(x) -
575 ve 576 S.Sayılı Basmayazılar ve Ödenek Cetvelleri 13/12/2010 tarihli
31'inci Birleşim Tutanağı’na eklidir. 
E)
ÖZEL ÇEVRE KORUMA KURUMU BAŞKANLIĞI
1.- Özel
Çevre Koruma Kurumu Başkanlığı 2011 Yılı Merkezî Yönetim Bütçesi
2.- Özel
Çevre Koruma Kurumu Başkanlığı 2009 Yılı Merkezî Yönetim Kesin Hesabı

F)
SAĞLIK BAKANLIĞI
1.-
Sağlık Bakanlığı 2011 Yılı Merkezî Yönetim Bütçesi
2.-
Sağlık Bakanlığı 2009 Yılı Merkezî Yönetim Kesin Hesabı

G)
HUDUT VE SAHİLLER SAĞLIK GENEL MÜDÜRLÜĞÜ
1.- Hudut
ve Sahiller Sağlık Genel Müdürlüğü 2011 Yılı Merkezî Yönetim Bütçesi
2.- Hudut
ve Sahiller Sağlık Genel Müdürlüğü 2009 Yılı Merkezî Yönetim Kesin Hesabı

BAŞKAN –
Komisyon ve Hükûmet yerindedir.
Sayın
milletvekilleri, 8/12/2010 tarihli 28’inci Birleşimde, bütçe görüşmelerinde
soruların gerekçesiz olarak yerinden sorulması ve her tur için soru-cevap
işleminin yirmi dakika olması kararlaştırılmıştır. 
Buna göre,
turda yer alan bütçelerle ilgili soru sormak isteyen milletvekillerinin,
konuşmaların bitimine kadar şifrelerini yazıp parmak izlerini tanıttıktan sonra
ekrandaki söz isteme butonuna basmaları gerekmektedir. Mikrofonlarındaki
kırmızı ışıklar yanıp sönmeye başlayan milletvekillerinin söz talepleri kabul
edilmiş olacaktır. Tur üzerindeki konuşmalar bittikten sonra soru sahipleri
ekrandaki sıraya göre sorularını yerlerinden soracaklardır. 
Soru
sorma işlemi on dakika içinde tamamlanacaktır, cevap işlemi için de on dakika
süre verilecektir. Cevap işlemi on dakikadan önce bitirildiği takdirde geri
kalan süre için sıradaki soru sahiplerine söz verilecektir. 
Bilgilerinize
sunulur. 
Yedinci
turda grupları ve şahısları adına söz alan sayın üyelerin isimlerini okuyorum: 
Cumhuriyet
Halk Partisi Grubu adına: Rasim Çakır, Edirne Milletvekili; Eşref Karaibrahim,
Giresun Milletvekili; Ahmet Küçük, Çanakkale Milletvekili; Sacid Yıldız, İstanbul
Milletvekili; Ali Arslan, Muğla Milletvekili.
AK PARTİ
Grubu adına: Mustafa Öztürk, Hatay Milletvekili; Celal Erbay, Düzce
Milletvekili; Ahmet İnal, Batman Milletvekili; Birnur Şahinoğlu, Samsun
Milletvekili; Alev Dedegil, İstanbul Milletvekili; Gönül Bekin Şahkulubey,
Mardin Milletvekili; Rüstem Zeydan, Hakkâri Milletvekili; Mehmet Nil Hıdır,
Muğla Milletvekili.
Barış ve
Demokrasi Partisi Grubu adına: Pervin Buldan, Iğdır Milletvekili; Osman
Özçelik, Siirt Milletvekili.
Milliyetçi
Hareket Partisi Grubu adına: Metin Çobanoğlu, Kırşehir Milletvekili; Abdülkadir
Akcan, Afyonkarahisar Milletvekili; Osman Durmuş, Kırıkkale Milletvekili; Hasan
Çalış, Karaman Milletvekili.
Şahıslar:
Lehinde;
Nuri Uslu, Uşak Milletvekili.
Aleyhinde;
Alim Işık, Kütahya Milletvekili.
FERİT
MEVLÜT ASLANOĞLU (Malatya) – Sayın Başkan, bir dakikalık uzatma verilecek mi?
BAŞKAN -
Sayın milletvekilleri, sayın hatip konuşmasını bitirdikten sonra bir dakikalık
süre verilmeyecektir. Bunu baştan ilan ediyorum. Bilgilerinize sunulur. 
Cumhuriyet
Halk Partisi Grubu adına söz isteyen Rasim Çakır, Edirne Milletvekili.
Sayın
Çakır, süreniz on dakikadır.
Buyurun.
(CHP sıralarından alkışlar)
CHP GRUBU
ADINA RASİM ÇAKIR (Edirne) – Teşekkür ederim Sayın Başkan.
Sayın
Başkan, değerli milletvekili arkadaşlarım; hepinize günaydın diyerek güzel bir
dilekle söze başlamak istiyorum. 
Eleştirilerime
geçmeden önce, Sayın Bakana bizim için de Atatürk Orman Çiftliği’nde bir ağaç
diktiği için teşekkür ediyorum, başarılarının devamını diliyorum.
Değerli
arkadaşlarım, çevre, sekiz yıllık AKP İktidarının karnesinin bize göre en kötü
olduğu alan. Gerçekten samimiyetle söylüyorum, bu süreç içerisinde Türkiye’de
sanayileşmenin, nüfus hareketlerinin getirdiği etkiyle çevre sorunları giderek
yoğunlaşmış, artmış ve çözüme yönelik de maalesef ciddi gayretler hiçbir zaman
göremedik. 
Karneye
şöyle bir bakarsak, geçtiğimiz dönem Parlamentoda 678 adet soru önergesi
verilmiş Çevre Bakanlığına, bu dönem 1.031 adet yazılı ve sözlü soru önergesi
verilmiş. Bunun yanında bu dönem 103 adet de Meclis araştırması önergesi
verilmiş Çevre ve Orman Bakanlığına ve bu önergelerin devamında 2 adet de bu
dönem çevreyle ilgili Meclis araştırması komisyonu kurulmuş. 
Şimdi,
sayfanın bu tarafından bakarsanız, Türkiye Büyük Millet Meclisi, vermiş
oldukları önergelerle Çevre Bakanlığını sürekli uyarmış, denetlemiş,
yönlendirmiş, soru sormuş, bilgi almak istemiş ama sayfayı çevirip bu taraftan
bakarsanız, bu kadar yoğun önergenin verilmiş olması ve komisyonların kurulmuş
olması Türkiye’de çevre sorunlarının giderek arttığı, giderek yoğunlaştığı
anlamına da geliyor. Tabii, buna iki taraftan bakmak sizin tercihiniz.
Kurulan
komisyonlar ne yapmış? İlk kurduğumuz komisyon küresel ısınmanın etkileri ve su
kaynaklarının sürdürülebilir yönetimi konusunun araştırılması. 12 arkadaşımız
gruplar hâlinde önerge vermiş, dünyada bir küresel ısınma problemi var, su
kaynakları kıtlaşıyor, insanın suya ulaşımı zorlaşıyor, bu konuyu Türkiye Büyük
Millet Meclisi araştırsın demiş ve gerçekten -bu komisyonda ben de çalıştım-
ciddi bir çalışma yapılmış, güzel bir rapor hazırlanmış çözüme yönelik, Değerli
Hocamız da burada, onun başkanlığında ve bunun hemen akabinde İstanbul’da bir
Dünya Su Forumu toplanmış. İktidarınızın, büyük gösterilerle, hakikaten heyecan
duyarak, onur duyarak, işte “Biz Dünya Su Forumu’nu İstanbul’da topluyoruz.”
diyerek Dünya Su Forumu toplanmış. Onun arkasından biz hepimiz bekliyorduk ki
bu Parlamentoya bir su kanunu gelir. Değil mi? Yani madem su kaynakları kıt,
ulaşmak zor ve gittikçe zorlaşıyor, o zaman bir su kanunu gelir. Ama maalesef
bu Parlamentoya bir su kanunu getirme becerisini gösterememiş değerli
İktidarınız, değerli Bakanlığınız. 
Geçen
dönem, hatırlayacaksınız, variller bulundu, işte Çevre Kanunu değişti o
varillerin psikolojik etkisiyle. “2 milyon ton tehlikeli atık var Türkiye’de,
İZAYSAN’dan başka da atık yok etmemiz için fabrikamız yok.” diye bir sürü
konuşmalar yapıldı. O dönemin bakanı boynu bükük geldi bu kürsüye. O günden
bugüne yok belediyelere yaptıracağız yok yap-işlet-devret modeliyle
yaptıracağız ama tehlikeli atıkları imhaya yönelik bir tane yeni bir yatırım
yapılmadı. Şimdi bu 2 milyon ton tehlikeli atık nerede tüketiliyor, nerede yok
ediliyor, nerelere gömülüyor? Bunun cevabını sizler de düşünün, Sayın Bakan da
zannediyorum verir. 
Ondan
sonra değerli arkadaşlarım, “Ülkemizde yaşanan çevre sorunlarının araştırılarak
sürdürülebilir çevre politikası için alınması gereken önlemler” diye 24
milletvekilimizin arkadaşlarıyla beraber vermiş olduğu araştırma önergesi
Türkiye Büyük Millet Meclisinde kabul edildi. Ve bir komisyon kurduk, gittik
çalıştık. Ben de komisyon içerisindeydim. Durdu Özbolat ve arkadaşları
Afşin-Elbistan Santrali’nin baca gazıyla ilgili sıkıntıları dile getirdi,
gittik baktık. Ama soruyorum Afşin-Elbistan Santrali’ndeki baca gazıyla ilgili
bugüne kadar herhangi bir çözüm üretilmemiş. Nevingaye Erbatur ve arkadaşları
Adana Akyatan, Tuzla, Çamlık, Yelkoma, Hurmaboğazı lagün göllerinin
kirlendiğini söylemişler. Gittik baktık, araştırdık, raporumuza yazdık ama
bugüne kadar bir değişiklik olmamış. 
Rıza
Yalçınkaya, Amasra’daki termik santralle ilgili sıkıntıları, dertleri dile
getirmiş. Hâlâ siyasi iktidar, halkın bütün tepkisine rağmen termik santrali
yapabilmenin yollarını arıyor. 
Ahmet
Küçük ve arkadaşları, Kaz dağlarında altın arama işiyle ilgili bir önerge
vermişler ama Kaz dağlarında canım ormanlar hâlâ zarar görüyor, gereken
önlemler alınmıyor.
Halil
Ünlütepe ve arkadaşları, Eber, Akşehir ve Beyşehir göllerinin kirliliğini dile
getirmişler ama bu kirlilikler devam ediyor arkadaşlar ve çözüme yönelik de
komisyon raporundan sonra bir şey yapılmadı. 
Şevket
Köse ve arkadaşları, Van Gölü ve Atatürk Barajı’nın kirliliğiyle ilgili önerge
vermişler ama hâlâ aynı sorun devam ediyor. 
Mevlüt
Coşkuner ve arkadaşları, Eğirdir, Hoyran, Kovada ve Beyşehir gölleriyle ilgili
önerge vermişler ve sorun devam ediyor.
Şunu
söylüyorum: Komisyonlar kuruluyor, milletvekilleri denetliyor, görevini
yapıyor, Parlamento görevini yapıyor, çok güzel raporlar hazırlanıyor; Meclisin
tozlu raflarında. Ama Sayın Bakan bir günden bir güne gelip de hiç olmazsa üç
ayda bir, altı ayda bir “Ya, arkadaşlar, sağ olun, eksik olmayın, bize yol
gösteriyorsunuz, biz de sizin gösterdiğiniz bu yolda şunu şunu yapıyoruz,
yapmaya çalışıyoruz.” diye şu Parlamentoya bir hesap veya bir bilgi vermek
zahmetine katlanmıyor değerli arkadaşlarım.
Ve
bunların yanında ülkemizin, Trakya’mızın kanayan yarası Ergene. Geçen dönem
Ergene’yle ilgili bir komisyon kurduk, güzel bir çalışma yaptık. Sayın Bakana
ne zaman, kim sorarsa sorsun -ben soruyorum, Necdet Bey komisyonda sormuş,
burada Milliyetçi Hareket Partisinden, Cumhuriyet Halk Partisinden
arkadaşlarımız soruyorlar- ne zaman sorarlarsa sorsunlar, Sayın Bakan buraya
geliyor, diyor ki: “Ben Ergene’yle ilgili, Devlet Su İşleri Genel Müdürüyken
yatağını ıslah ettim.” Yani orada kalmış Sayın Bakan! Yani insan diyor ki keşke
Bakan olmasaydınız, Devlet Su İşleri Genel Müdürü olarak devam etseydiniz,
belki Ergene’ye daha çok katkınız olurdu. Onun dışında bir adım yok. Bir
bakıyoruz, bir gün, Bakanlıktan Ergene’yle ilgili bir eylem planı açıklanıyor.
Ben hemen heyecanla alıyorum, 3 defa okudum inanır mısınız, 3 defa okudum, hani
bir şeyler mi oluyor diye, ondan sonra Genel Müdürü arıyorum, yani planın
uygulanmasıyla ilgili neler yapılıyor Bakanlıkta? Sayın Genel Müdür diyor ki:
“Ben planı okumadım.” Çok samimi söylüyorum arkadaşlar. Aradan bir müddet daha
zaman geçiyor, yine buralarda biz bir şeyler konuşuyoruz, tekrar bakıyorum
gazetelerde işte “Ergene çözülüyor.” falan, işte “şu kadar para” tekrar
heyecanlanıyoruz, hani bir şeyler mi oluyor diye, ondan sonra Sayın Genel
Müdürü arıyorum “Ne oluyor, müjde mi var bize?” falan “Vekilim, bizim
Bakanlığın basın bürosu biraz aceleci davranmış, bir açıklama yapmış basına.”
diyor. Yani ondan sonra da üzülüyoruz, yıkılıyoruz. Ha, biz komisyonda
çalıştık, o da yetmedi, tuttuk bir kanun teklifi verdik. Ben çok samimiyetle
inanıyorum, benim verdiğim kanun teklifini Sayın Bakan okumadı. Ben yürekten
inanıyorum benim verdiğim kanun teklifini Sayın Bakanlığın bürokratları
okumadı. Eğer okusalar, samimiyetle inanıyorum ki, o kanun teklifine “evet”
derler. Çünkü benim vermiş olduğum kanun teklifi “Kirleten öder, kirlettiği
miktarda öder.” diyerek bütün Trakya’da yaşayan insanları sorunun çözümüne
ortak etmeyi amaçlayan, özü, ruhu bu olan ve iktidar partisinin de çok çok
işine gelecek -çünkü cebinden 1 lira ayırmadan bu işleri yapabilecek- bir
kanun teklifi. Ama muhalefet verdi diye yeteri kadar ilgilenilmediği için,
okunmadığı için hatta bu kanun teklifine sıcak bakılmadı ve Ergene hâlâ
dördüncü sınıf kirli su. Ergene’yi temizlemek bu kadar zor değil arkadaşlar,
çok yürekten söylüyorum, samimiyetle söylüyorum, Ergene’yi temizlemek bu kadar
zor değil. Ama mesele öyle bir devasa…
(Mikrofon
otomatik cihaz tarafından kapatıldı) 
BAŞKAN –
Sayın Çakır, teşekkür ediyorum. 
RASİM
ÇAKIR (Devamla) – Teşekkür ediyorum, saygılar sunuyorum. (CHP sıralarından
alkışlar) 
BAŞKAN –
Cumhuriyet Halk Partisi Grubu adına ikinci konuşmacı Eşref Karaibrahim, Giresun
Milletvekili. (CHP sıralarından alkışlar) 
Buyurun
Sayın Karaibrahim. 
CHP
GRUBU ADINA EŞREF KARAİBRAHİM (Giresun) – Sayın Başkan, değerli
milletvekilleri; 2011 Yılı Merkezî Yönetim Bütçe Kanun Tasarısı’nın Devlet Su
İşleri Genel Müdürlüğü bütçesi üzerinde Cumhuriyet Halk Partisi Grubu adına söz
almış bulunuyorum. Yüce Meclisi selamlıyorum.
Sayın
milletvekilleri, Devlet Su İşleri Genel Müdürlüğünün su yönetimindeki etkisi
gün geçtikçe ekonomik çıkarlar peşinde sürüklenen özel sermayenin eline
geçmektedir. Kurulduğu, 1954 yılından bu yana ülkemizin su, toprak kaynaklarını
değerlendirmekten sorumlu olan kuruluş, Enerji Bakanlığından alınmasıyla
birlikte özellikle 2006 yılından bu yana işlevleştirilmiştir. AKP
İktidarlarında daire başkanları, şube müdürleri, mühendisler ve teknik
elemanların sürgün edilerek, yerleri değiştirilerek veya emekliliğe zorlanarak
kurumun proje üretemez hâle getirildiğini söylemeye bile gerek yoktur. 
DSİ, su
kaynaklarının planlanması, yönetimi, geliştirilmesi ve işlevinden birinci
derecede sorumlu kuruluşumuzdur; yer üstü ve yer altı sularının
değerlendirilmesi, toprak erozyonu ve taşkınlardan oluşacak zararların
önlenmesinden yükümlü, sorumlu kılınmıştır. Ülkemiz de giderek büyüyen
bölgesel, ulusal, uluslararası su sorunu ile karşı karşıyadır. Su kaynaklarının
yönetimi, suyun insanlar tarafından en verimli şekilde ekonomik, aynı zamanda
sosyal ve çevresel faydalar gözetilerek kullanılmasını içerir. Son yıllarda
hızlı nüfus artışının paralelinde artan su talebi, gelişen sanayi ve tarımsal
faaliyetlerdeki kullanılan sonuçlar da belirli kirlilik sorunlarını ortaya
çıkarmıştır. Bu nedenle su kaynaklarının yönetimi bir kat daha önem
kazanmıştır. DSİ’nin su yönetimindeki etkinliği ise gün geçtikçe azalmaktadır.
Suyun eşitsiz dağılımı, artan su yetersizliği nedeniyle su bir kaynak niteliği
kazanmış ve uluslararası güç dengeleri üzerinde etkisi olmaya başlamıştır.
Hatta bazı raporlarda su savaşları için tarihler telaffuz edilmektedir.
Bunlardan bir tanesi de Dicle ve Fırat nehirleriyle ilgili söylemlerdir.
Bilimsel
çalışmalar üzerine su fakiri bir ülke olma yolunda hızla ilerlediğimizi ortaya
koymaktadır. Ülkemizde yalnızca içme suyunu ele alırsak, neredeyse yüzde 8,
yüzde 10 gibi bir nüfusun sağlıklı içme suyuna ulaşamadığını söyleyebiliriz.
Daha yakın bir zamana kadar, ülke nüfusumuzun büyük bir bölümünün yaşadığı mega
kentlerde sağlıklı içme suyu bir tarafa, gündelik ihtiyaçları nasıl
karşılayacağımızı konuşuyorduk.
Yatırımcı
bir kuruluş olan DSİ, kuraklık zamanlarında yaşadığımız susuzluk, yağışların
bol olduğu zamanlarda yaşadığımız sel ve doğal çevresel felaketlerin yarattığı
tahribatların yerine, bu koşullarda çevremize, tarımımıza ve dolayısıyla
milletimize yararlı hâle getirebilmek için çalışmalar yürütmelidir. Dolayısıyla
DSİ Genel Müdürlüğü Çevre ve Orman Bakanlığının birinci derece muhatabıdır. 
DSİ
Genel Müdürlüğünün ayrılan mevcut bütçeyle her yıl artan mevcut sorunların
çözümü tabii ki mümkün değildir, olmayacaktır. Bu bütçeler baraj, gölet,
toprak, erozyon ve taşkınlar nedeniyle ihtiyaç duyulan yatırımları hayata
geçirecek düzeyde değildir. Yani kısıtlı kaynakların daha de etkin kullanılması
için gereken özen gösterilmemektedir. Şimdi asıl önemli olan, su üzerinde
geliştirilecek projelerin kâr amaçlı değil, halkın ihtiyacına yönelik olarak
tasarlanması gerekmektedir. 
Kamunun
ortak malı olması gereken doğal kaynakların, suyun, tekellerin kâr amacı hâline
getirildiği, 4628 sayılı Enerji Piyasa Kanunu ile enerji üretimi
özelleştirilmekte ve enerjinin üretileceği akarsuların kullanım hakları özel
şirketlere devredilerek su ticaretleştirilmiştir. Enerji dışa bağımlılığı
hepimizin kabul ettiği bir sorundur. Bu sorunu çözmek için ülkemizin
potansiyelini değerlendirmesi tabii ki önemlidir. Ortalama yükseklik 1.131
metre olan ülkemizde, Türkiye’nin yüzde 55’i 1.000 metrenin üzerindedir. 
3906
sayılı Kanun son olarak 4628 sayılı Yasa’yla, 2001 yılından bu yana özel sektör
lisans alma modeliyle enerji üretim ve dağıtım alanında faaliyet
göstermektedir. Ülkemizin hidrolik ölçüm ağı hızlı gelişmeler karşısında
yeterli olmamış, projelerin enerji üretim verimliliği, çevresel etkiler olumsuz
olarak ortaya çıkmıştır. 
DSİ Genel
Müdürlüğü ülkemizin potansiyeli ile ilgili olarak yapmış olduğu etüt
çalışmalarında, potansiyelin 163 milyar kilovatsaate yükselebileceğini
göstermektedir. Yine DSİ verilerine göre ülkemizin hidroelektrik potansiyelinin
yüzde 35’i kullanımda iken yüzde 14’ü inşaat aşamasında, yüzde 51’i ise kısmen
değerlendirilmeyi beklemektedir. 
Ülkemizin
derelerinin, akarsularının taşıdığı su, firmaların kârı için değil halkımızın
ihtiyacını karşılamak için yönetilmelidir. Altın arama şirketlerinden tutun da
hidroelektrik santrallerine kadar konunun uzak ya da yakın, ilgisiz şirketlerce
yönetildiğini görüyoruz. Bu, hem çevremizi hem insan sağlığımızı hem de
tarımımızı tehdit eden bir talanın söz konusu olduğunu göstermektedir. 
Devletin
kurum ve kuruluşlarının HES sürecinin özellikle denetim aşamasında çok yetersiz
kaldığını görmekteyiz. HES sürecinde denetimin sağlanabilmesi için çok hızlı
bir şekilde denetim mekanizmalarının oluşturulması ve bu denetim
mekanizmalarının etkinliğini sağlamak üzere yasal yaptırımlar yaşama
geçirilmelidir. Düşünün, bir gün evinizin önünde akan dereyi iş makineleri
talan ederken uyansanız ne hissedersiniz? “Sularım boşa akıyordu.” diyerek
rahatlar mısınız? “Su akar Türk bakar.” sözünün arkasına sığınarak o boşa
akıyor dediğiniz suyun ekosistem içindeki vazgeçilmez işlevi görmezden
gelemeyiz. Enerji üretmek bahanesiyle suyun kullanım hakkını sahiplenmek gibi
niyetleri görmezden gelemeyiz diye düşünüyoruz. 
Teşekkür
ediyorum, saygılar sunuyorum. (CHP sıralarından alkışlar) 
BAŞKAN –
Teşekkür ediyorum Sayın Karaibrahim.
Cumhuriyet
Halk Partisi Grubu adına üçüncü konuşmacı Ahmet Küçük, Çanakkale Milletvekili. 
Buyurun.
(CHP sıralarından alkışlar) 
AHMET
KÜÇÜK (Çanakkale) – Sayın Başkan, değerli milletvekili arkadaşlarım;
Meteoroloji Genel Müdürlüğü ve Özel Çevre Koruma Kurulu Başkanlığı bütçeleri
hakkında söz almış bulunuyorum. Bu vesileyle yüce Meclisi saygıyla
selamlıyorum.
Değerli
arkadaşlarım, Meteoroloji Genel Müdürlüğü yaptığı görev ve üstlendiği fonksiyon
nedeniyle Türkiye’nin aslında en önemli olan kurumlarından biri. Yaşamı
kaliteli kılmak ve üretimin olabildiğince doğal nedenlerle en az zarar
görmesini sağlamak adına çok önemli bir görev üstlenen ve lojistik bir destek
sağlayan Meteoroloji Genel Müdürlüğü esas olarak teknolojinin olanaklarından
yararlanan ve dünya standartlarında hizmet veren bir kurumumuzdur. Bu kurumda
hizmet veren tüm personele, mühendislere, teknisyenlere çok teşekkür ediyorum
ve yaptıkları görevin, gerçekten, Türkiye tarımına, sanayisine, sosyal
yaşamına, turizmine ve tüm faaliyetlerine yaptığı katkıdan dolayı
teşekkürlerimi iletiyorum.
Değerli
arkadaşlarım, tabii, Meteoroloji Genel Müdürlüğünün yanında Özel Koruma Kurumu
Başkanlığı Türkiye’deki koruma amaçlı, çok özel bölgeleri korumak amacıyla
kurulan bir kuruldur ve yaklaşık 16 bölgeyi içermektedir ve bu bölgelerin
içerisinde çok özel olan Foça, Datça, Dalyan, Patara, Pamukkale, Tuz Gölü gibi
benzeri 16 özel bölgenin korunması, planlanması, çevre düzeni imar planlarının
yapılması, nâzım planlarının ve uygulama planlarının yapılmasıyla görevlidir.
Kuruluşundan bu yana çok uzun bir zaman geçmesine rağmen hâlâ bu plan
faaliyetleri sonuçlandırılmamış ve dolayısıyla bu bölgede yaşayan yani bu bölgeler
içinde yaşayan insanları, bu bölgenin içinde olan insanları, maalesef, bu
bölgede yaşadıklarına pişman hâle getirmişler çünkü bu bölgede mülkiyetinde
olan malların sahibi olamamışlar ve malları üzerindeki tasarrufları son derece
sınırlı kalmıştır. Bir taraftan planlar yapılamazken yapılan planların içinde
insan öğesi ve yaşayan insanın ihtiyaçları ve o yaşamı kaliteli hâle getirme
anlamında insanı görmezden gelen planlar nedeniyle de, maalesef, o çevrede
yaşamanın mutluluğunu değil, acısını hisseder duruma gelmişlerdir. Dolayısıyla,
yapılan planların mutlaka insanın o bölgede yaşamasını mutlu edecek ve umutlu
edecek yaklaşımlar içinde planların ele alınması gereğini ifade etmek
istiyorum.
Değerli
arkadaşlarım, Özel Çevre Koruma Kurumu Başkanlığına benzer bir kurum olan ve
Çevre Orman Bakanlığı bünyesinde olan, Millî Parklar bünyesinde olan bir ilde
görev yapıyorum ben. Bizim Çanakkale ilinde 3 tane özel korumayı amaçlayan, 2
tane millî parkı, 1 ören yeri olan bir ildeyim. Bunların 1 tanesi hepimizin bildiği
gibi Çanakkale Şehitler Millî Parkı, Kaz Dağı Millî Parkı ve Troia Ören
Yeri’dir. 
Değerli
arkadaşlarım, Çanakkale Şehitler Millî Parkı’nda çevre düzeni planları yapılmış
ama planların içinde o bölgede yaşayan 10 bin insanın ihtiyacı yeteri kadar göz
önünde bulundurulmadığı ve insanların üretim içinde istedikleri faaliyetlerde
bulunmasıyla ilgili çok büyük kısıtlar getirildiği, o bölgede yaşamanın
avantajlarından o bölgede yaşayan insanlar yararlandırılmadığı için maalesef
mutsuz ve o bölgeyle kavgalı ve mutlu olmayan insanlar üretilmiştir. 
Troia
Ören Yeri’nde 5 bin kişi, Çanakkale Şehitler Millî Parkı’nda 10 bin kişi
gerçekten bu mutsuzluk içindedir. Gene Kaz Dağı Millî Parkı içinde yaşayan
insanlarımız da bu sıkıntılarla baş başadır. 
Özellikle
Kaz Dağı Millî Parkı içinde altın arama izinlerinin verilmiş olması ve işletme
ruhsatlarıyla ilgili artık şirketlerin baskı oluşturmaya başlaması o bölgede
yaşayan insanlarımızı mutsuz ediyor ve endişeye sevk ediyor. Esas olarak bir
dünya mirası olan ve dünyadaki ismiyle, mitolojik ismiyle “İda” Kaz Dağları ve
o bölgede yaşayan insanlar büyük bir endişe içerisinde bulunuyor. 
Bütün
bunların yanında değerli arkadaşlarım, Çanakkale, maalesef, kirli sanayileşme
ve termik santraller yapılması açısından tam bir imalat alanı hâline getirilmiş
ve şu anda Çanakkale Biga Yarımadası içinde 2 bin megavatlık termik santral ya
çalışır hâlde ya kuruluş izni verilmiş durumdadır. Bunun yanında kirliliği çok
yüksek olan demir-çelik sanayisinin çok yoğun bir şekilde yapılaşması,
Türkiye’nin en büyük çimento fabrikasının bu yarımada içinde bulunması ve
ikinci bir çimento fabrikasına da izin verilmesi artık Çanakkale’yi termik
terminale çevirmiş ve Çanakkale’de artık insanlar termik santral ve enerji
santrali açısından borçlarını ödemiş. Kesinlikle, Sayın Bakanım, artık
Çanakkale’de bir yeni termik santrale izin istemiyoruz, bu konuda bir ÇED izni
verilmesin. Biz 2 bin megavatlık verilen izinle zaten bu konuda borcumuzu
ödedik ve ayrıca yeni bir kirlilik yaratan sanayinin de Çanakkale’de izninin
verilmemesi gerektiğini düşünüyoruz. 
Bakın, bu
verilen termik santrallerin Kaz dağları ormanlarına ve aynı zamanda bölgede çok
büyük bir üretim potansiyeli ve Türkiye'nin geleceği olan tarım açısından Biga
Ovası ve Gönen Ovası’nda nasıl kirliliklere ve üretim kayıplarına yol açacağı
konusunda ciddi tartışmaların olduğu bir ortamda, kesinlikle bu konuda Çanakkale’nin
artık bu yaklaşımlardan mutlaka sakınılması gerektiğini ifade ediyorum Değerli
Sayın Bakanım. 
Değerli
arkadaşlar, bu anlayış ve düşünce içerisinde ben Çevre ve Orman Bakanlığının
çok daha iyi bir yönetime layık olduğunu düşünüyorum. Türkiye’de, biraz önce,
benden önce Çevre Bakanlığı hakkında konuşan Rasim Çakır arkadaşımızın dediği
gibi, Çevre Bakanlığının zaten Orman Bakanlığıyla birleştirilerek AKP’nin
çevreyi ormanın içine karıştırılan bir teferruat olarak ele aldığını
düşünüyorum. Hâlbuki çevre hem bugünün yaşamını kaliteli kılmak hem de geleceğe
Türkiye’yi hazırlamak açısından çocuklarımızdan ödünç aldığımız bir değer
olarak mutlaka çok daha dikkatli ve iyi bir şekilde ele alınmalı.
Bu duygu
ve düşünceler içerisinde ben bu bütçenin Türkiye’ye hayırlı olmasını diliyor ve
AKP’nin Türkiye’ye yaptığı son bütçe olmasını canıgönülden diliyorum. (CHP
sıralarından alkışlar) 
BAŞKAN –
Teşekkür ediyorum Sayın Küçük. 
Cumhuriyet
Halk Partisi Grubu adına dördüncü konuşmacı İstanbul Milletvekili Sacid Yıldız.

Buyurun
Sayın Yıldız.
Süreniz
dokuz dakikadır. (CHP sıralarından alkışlar) 
CHP GRUBU
ADINA SACİD YILDIZ (İstanbul) – Teşekkür ederim Sayın Başkan. 
Değerli
milletvekilleri, Sağlık Bakanlığının 2011 yılı bütçesi üzerinde söz almış
bulunuyorum. Ekranları başında bizi izleyen başta sağlık emekçileri olmak üzere
tüm yurttaşlarımızı ve yüce heyetinizi Cumhuriyet Halk Partisi Grubu ve şahsım
adına selamlıyorum.
Sağlık,
bir ülkenin sosyoekonomik, siyasi ve kültürel yapısıyla doğrudan ilişkili bir
sistemdir. Aynı zamanda sağlık, gelirine veya varlığına bakılmaksızın herkesin
ulaşabileceği temel bir insan hakkı olarak görülmelidir. Anayasa’mızın 56’ncı
maddesi de bu konudaki düzenlemeyi içermektedir ancak AKP Hükûmeti tarafından
“sağlıkta dönüşüm” adıyla çıkarılan yasalarda sağlık bir hak olmaktan
çıkarılmıştır. 
Hükûmetin
üyeleri ve AKP’li arkadaşlar her fırsatta sağlıkta yaptıkları sözde devrimi
anlatmaktadırlar ama buna rağmen daha birkaç gün evvel gazete sayfalarına
yansıyan bu habere bakınız, bu mu sağlıkta devrim: “İstanbul’un en köklü
hastanelerinden biri olan Göztepe Araştırma Hastanesinde çatı akıyor,
kaloriferler yanmıyor, hastalar donuyor.”
Sağlıkta
devrim denilen…
AHMET
YENİ (Samsun) – Hocam, gazete reklamı yapma.
SACİD
YILDIZ (Devamla) – Daha birkaç gün evvel gazetelere yansıdı değerli
arkadaşlarım.
Diğer bir
şey: Sağlık Bakanlığının yine övünerek söylediği -elbette düşüşler oldu- bebek
ölüm hızı ve anne ölüm hızlarında, Sağlık Bakanlığının rakamları bebek ölüm
hızında binde 9,9; anne ölüm hızında ise yüz binde 20’dir. Oysaki Dünya
Ekonomik Forumu rakamlarında bebek ölüm hızında bu rakam binde 16, anne ölüm
hızı ise yüz binde 44’tür. Yani burada da bir çelişik durum vardır.
AKP
Hükûmeti döneminde sağlık alanında yapılanlar ve bunların sonuçları ortadadır.
“Sağlıkta Dönüşüm Programı” adı altında sağlığın nasıl özelleştirildiğini hep
birlikte gördük ve görmeye de devam ediyoruz.
Sayın
Bakan konuşmalarında sosyal devletten bahsetmektedir. Vatandaşlar her bir
reçete için katılım payı ödemekte, özel hastanelere müracaat eden
sigortalılardan “İlave ücret” adı altında ayrıca para alınmaktadır. Bazı sağlık
hizmetleri istisnai sağlık hizmeti sınıfına sokularak bu hizmetlerden yüzde 300’e
kadar katılım payı alınmaktadır. 
Ayrıca,
çıkarılmak istenen “Kamu Hastane Birlikleri Yasa Tasarısı” ile mevcut devlet
hastaneleri ticarileştirilerek özelleştirmeye hazırlanmaktadır. Bu tablo
karşısında sosyal devletten bahsedilebilir mi? 
Tam gün
uygulamasında Sağlık Bakanlığının hekim ücretleri için söylediği sözler doğru
çıkmamıştır. Sayın Bakan, Bakanlığın İnternet sitesinde yazılı olarak Tam Gün
Yasası’yla hekimlerin ne kadar ücret alacaklarını açıklamıştır fakat bu
rakamların gerçeği yansıtmadığı çok geçmeden anlaşılmıştır. Hekimlerimiz şu
anda iddia edilen ücretlerin çok altında maaş almaktadır. 
Değerli
milletvekilleri, sorunlar sadece hekimlerimizle ilgili değildir. Bakınız,
sağlık bir ekip işidir, teknisyenden hekimine, hemşirelerden radyologlara kadar
hepsi bu işin parçasıdır. Başka bir ifadeyle, düzenlemeler herkesi kapsayıcı
olmalıdır, tüm sağlık çalışanlarını içermelidir. Oysaki AKP’nin yaptığı ve
ısrarla düzeltilmesi için muhalefet ettiğimiz Tam Gün Yasası’nda hekim harici
sağlık çalışanları göz ardı edilmektedir. Mesela mali sorumluluk sigortası
bunlardan biridir, hekim dışına verilmemiştir.
Bakınız,
ülkemizdeki hemşirelerin iş yükü Avrupa ortalamasından 7 kat fazladır. Artan iş
yükü ve iş sağlığını tehdit edici çalışma koşulları hemşirelerin önemli
sorunlarındandır. Ağır ve uzun süreli çalışma koşulları nedeniyle aile ve
sosyal çevresiyle çatışma yaşayan hemşirelerimiz buna rağmen ücret ve sosyal
haklar bakımından hak ettikleri karşılığı görememektedirler.
Yine AKP
Hükûmeti tarafından doçent ve profesörlere sınavsız şef ve şef yardımcısı olma
hakkı getirilmiştir. Bu uygulama 2 kez Köşkten 1 kez de Anayasa Mahkemesinden
dönmüştür. Bunun için Cumhuriyet Halk Partisi olarak Anayasa Mahkemesine
yeniden gitmemize rağmen Mahkeme konuyla ilgili hâlâ iptal ya da yürütmeyi
durdurma kararı vermemiştir. Aradan iki yılı aşkın zaman geçti. Yani kadrolaşma
bütün hızıyla devam etmektedir.
Sağlık
Bakanlığı hukuku yok saymaktadır. Bakınız, bir Tam Gün Yasası çıkardınız,
Anayasaya aykırı bazı hükümleri iptal edilince başta Sağlık Bakanımız olmak
üzere isyan edildi, bütün televizyonlara çıkıldı, basına çıkıldı, isyan edildi.
CHP ve sağlıkla ilgili tüm örgütler ilke olarak tam güne karşı olmadıkları
hâlde bu Yasa’nın yanında yer almadılar. Yasa kimseyi tatmin etmedi yani
herkesin yanında olduğu bir yasayı, herkesin karşısında olduğu bir şekilde
çıkardınız, yüzünüze gözünüze bulaştırdınız. Genel Başkanımız Sayın
Kılıçdaroğlu “Anayasa Mahkemesinin iptal ettiği hükümleri göz önüne alarak
hukukun içinde yeni düzenleme yapalım.” dediğinde de Sayın Bakan “Bunlar ipe
sapa gelmez sözler.” dedi. “Hukuk içinde çözüm arayalım.” demek bir hukuk
devleti olan Türkiye'de ne zamandan beri ipe sapa gelmez sözler oluyor?
AKP
Hükûmetinin hukuka ve sivil toplum kuruluşlarına karşı bir tahammülsüzlüğü var.
Bunun bir diğer örneği de: Sayın Bakan bir Samsun konuşmasında “Türk Tabipler
Birliği ve Türk Eczacılar Birliğini iki satırlık bir yasayla kaldırırız, ortada
hiçbir şey kalmaz.” demişti. Arkasından birkaç ay geçti, Türk Tabipler
Birliğinden bunun başka bir şekilde öcünü aldı, iş yeri hekimliği sertifikası
verme yetkisi temmuz ayında Türk Tabipler Birliğinden alınarak özelleştirildi
değerli arkadaşlar. 
“Anayasa
Mahkemesi iptal gerekçesi yazamaz.” dedi Sayın Bakan Plan Bütçe konuşmasındaki
sunuşunda, bundan kısa bir süre sonra gerekçeli karar da yayınlandı. AKP
Hükûmetinin hukuka saygısı işte bu kadardır değerli milletvekilleri.
Sağlık
alanındaki önemli sorunlardan birisi de Sağlık Bakanlığı bünyesindeki
hastanelerde değişik alanlardaki on binlerce elemanın taşeron olarak
çalıştırılmasıdır. Taşeron eleman çalıştırma işi her geçen gün artmış ve bugün
inanılmaz boyutlara ulaşmıştır. Bakınız, sadece Sağlık Bakanlığında Sayın Bakanın
söylemesine göre 118 bin taşeron vardır. Sağlık çalışanlarının taşeron olarak
çalıştırılması iş güvencesini de ortadan kaldırmaktadır. Kamu sağlık
kurumlarında yapılmakta olan taşeronlaştırma ve özelleştirmeler
sonlandırılmalı, taşeron olarak çalıştırılanlar kadroya alınmalıdır. 
Değerli
milletvekilleri, Dünya Bankası destekli Sağlıkta Dönüşüm Programı ilerledikçe
sağlık günden güne piyasa koşullarına terk edilmektedir. Kamu hastaneleri ve
üniversite hastaneleri dâhil olmak üzere tüm merkezler kâr amacıyla çalışan
birimlere dönüştürülmüştür. Bazı sağlık merkezleri ise kâr edebilmek amacıyla
hastaları toplayıp olabildiğince çok ameliyat yapmaya çalışmakta, maliyeti
düşük, kalitesi tartışılır tıbbi malzemeler kullanmaktadırlar. Sağlıkta
tasarruf olmaz değerli arkadaşlar. 
Afyonkarahisar’da
katarakt ameliyatı sonrası gözünü kaybeden yurttaşlarımıza ilişkin haberler
ülkemizde sağlık alanında yaşanan sorunları başka boyutlarıyla da gündeme
getirmiştir. Artık, kamu hastaneleri ve üniversite hastaneleri başta olmak
üzere tüm sağlık merkezleri performans uygulamaları nedeniyle sürümden kazanma
mantığıyla hareket etmektedirler. Bu performans uygulamaları tıp fakültelerinde
eğitimi de aksatmaktadır. Sağlığın kâr alanı hâline getirilmesi
Afyonkarahisar’da yaşadığımız olaya da zemin hazırlamıştır. Sayın Bakanın
kameraların karşısına çıkarak derhâl o merkezin kapatılmasını istemesi sorunun
yalnızca o merkezle sınırlı olduğunu düşündüğünü bizlere göstermektedir. Sayın
Bakan “İzinsiz.” demiştir oysaki tarama izni alınmıştır.
Çok
sayıda açılan tıp fakülteleri ile kaliteye önem verilmeden hekim
yetiştirilmektedir. Tıp fakültelerinin hem sayıları hem de kontenjanları
artırılmıştır. Bize ve bizim çocuklarımıza bu tıp fakültelerinden yetişen
hekimler bakacaktır ama hekimler feveran etmektedir, Antalya’da, Gazi
Üniversitesinde bunları görmekteyiz. Şu anda ülkemizde yetmiş sekiz tıp
fakültesi var, son olarak, İzmir Şifa Üniversitesi, orada da tıp fakültesi
açıldı. Bunlar kalitesiz hekim yetiştirecek ve sağlığı aşağı doğru çekecektir
ve bu on yıllar boyunca devam edecektir sağlığın geriye gidişi. 
Açılan
tıp fakültelerinde birçok ana bilim dalının kurulmadığı, kurulan birçok ana
bilim dalında ise doçent ya da profesör bulunmadığı bilinmektedir. Belki de bu
tıp fakülteleri Sağlık Bakanlığına atlama tahtası olarak yapılmaktadır. Sakarya
Üniversitesine hekimler gidiyor, profesör oluyor, oradan Sağlık Bakanlığının
başka yerlerinde başhekim daha sonra da rektör oluyor değerli arkadaşlar. 
Tıp
fakültelerinde olmayan cihazlar kamu hastanelerinde var, bu da tıp
fakültelerinde eğitimi önemli oranda aksatmaktadır. 
Sözlerime
son verirken, 2011 yılında, başta hekimlerimize, sağlık emekçilerine ve tüm
emekçilere dönük şiddet olaylarının bir daha gündeme gelmemesini, öğrencilerin
acımasızca dövülmek yerine onların sorunlarına kalıcı çözümlerin bulunmasını,
sağlık emekçilerinin hak ettiği bir ortamda barış içinde çalışmalarını gönülden
istiyor, sizlere ve yurttaşlarımıza barış, mutluluk, sağlık dolu yeni yıl
diliyor, hepinize saygılarımı sunuyorum. (CHP sıralarından alkışlar)
BAŞKAN –
Teşekkür ediyorum Sayın Yıldız.
Cumhuriyet
Halk Partisi Grubu adına beşinci konuşmacı Ali Arslan, Muğla Milletvekili.
Buyurun
Sayın Arslan. (CHP sıralarından alkışlar)
CHP GRUBU
ADINA ALİ ARSLAN (Muğla) – Sayın Başkan, değerli milletvekili arkadaşlarım;
görüşülmekte olan 2011 yılı Sağlık Bakanlığı ve Hudut ve Sahiller Sağlık Genel
Müdürlüğü bütçesi üzerine söz almış bulunuyorum. Sözlerime başlarken hepinizi
saygıyla selamlıyorum.
Değerli
arkadaşlarım, sağlık ve AKP’yi yan yana getirince, hepimiz artık ezberledik ki
“Sağlıkta Dönüşüm Programı” akla geliyor. Sağlıkta Dönüşüm Programı, bu konuyu
bilenler, uzmanlar, sektörün içinde olanlar tarafından da sağlığın
piyasalaşması anlamı taşıyor. 
Sağlıkta
Dönüşüm Programı’nın en önemli ayaklarından birisi ve en güncel olanı -ki
Sağlık Bakanı bu konuda televizyon televizyon dolaşıp her yerde anlatmaya
çalışıyor- bildiğiniz gibi, artık, bu aylarda bütün Türkiye'de yaygın olarak
uygulanmaya başlayan aile hekimliği. Aile hekimliğini, Sayın Bakan, işte
“Ücretsizdir, ne güzel oldu.” diye anlatmaya çalışıyor, vatandaşlara yutturmaya
çalışıyor, bir masal anlatıyor âdeta, destan gibi bir masal anlatıyor. 
Değerli
arkadaşlarım, Aile Hekimliği Yasası’nda gerçekten aile hekimliği ücretsiz. Yasa
öyle çıktı, geçen dönemde görev yapan arkadaşlarım bilirler. Ama bakın, AKP ne
yaptı biliyor musunuz? 18 Eylül 2009 Cuma günü yayımlanan Resmî Gazete’deki
tebliğe göre aile hekimliğine 2 lira katkı payı koydu. Sayın Bakan, bu Sağlıkta
Dönüşüm Programı’na karşı çıkan, konuyu çok iyi bildikleri için, bütün dünyada
ne sonuçlar doğurduklarını bildikleri için karşı çıkan Türk Tabipleri
Birliğine, sivil toplum örgütlerine çok kızıyor. Ama Sayın Bakan bugün eğer
“aile hekimliği ücretsiz” diye kasıla kasıla caka satıyorsa, o caka satma Türk
Tabipleri Birliğinin açtığı davaya bağlı, Danıştaya açtığı davaya bağlı. Türk
Tabipleri Birliğinin açtığı dava sonucu, 22/3/2010 tarihinde, Danıştay “Hayır,
yasalara aykırı bu. Yasada birinci basamakta ücret almak yok.” dedi, karar
verdi ve Danıştay o 2 lirayı iptal etti. Eğer, bugün “aile hekimliği bedava”
diye caka satıyorsan, bunu, çok kızdığın Türk Tabipleri Birliğine, hatta
“Kapatmak da bir kanuna bakar, kapatırım.” diye tehdit ettiğiniz Türk Tabipleri
Birliğine ve yine çok kızdığınız hukuka borçlusunuz Sayın Bakan. 
Bakın,
geçen gün komisyonda Sayın Bakan diyor ki sevgili arkadaşlar: “Aile
hekimliğinin önemli bileşenlerinden bir tanesi sevk zinciri.” Bu kanunu yine
geçen dönemde görev yapan arkadaşlarım tutanaklardan okuyabilirler, bazılarımız
da…. Aile hekimliği anlatılırken AKP’nin bütün sözcüleri, Nevzat Doğanlar,
Cevdet Erdöller bu kürsüye çıktılar, aile hekimliğinde sevk zincirinin ne kadar
önemli olduğunu, ne kadar güzel olduğunu, birinci basamakta sorunların
halledileceğini, hastanelerde yığılmaların ortadan kalkacağını, ekonomik olarak
da zaten sevk zinciri olmadan bu problemin altından kalkılamayacağını
ballandıra ballandıra anlattılar. Komisyonda diyor ki Sağlık Bakanı: “Biz sevk
zincirini Sosyal Güvenlik Kurumunun isteği üzerine koyduk. Ben zaten başından
beri inanmıyordum yararına.” diyor Sayın Bakan. Madem başından beri
inanmıyordun o arkadaşlarına söyleseydin ya “Yapmayın, bir gün mahcup
olacaksınız. Biz bunu uygulamayacağız.” diye Cevdet Erdöllere, Nevzat Doğanlara
söyleseydiniz de bu kürsüden çıkıp da sevk zincirinin nimetlerini
anlatmasalardı. Sayın Bakan hukuka çok kızıyor. Yine Plan ve Bütçe
Komisyonundaki konuşmasında “Hâlâ gerekçeyi açıklamadılar.” diye Anayasa
Mahkemesine kızıyor, “Açıklayamazlar.” diye de dalga geçiyor. 
Değerli
arkadaşlarım, açıkladı sonunda gerekçeyi Anayasa Mahkemesi. Gerekçede, Sağlık
Bakanına, bir tıp profesörüne, bugün sağlıkta yaptıklarıyla sağlık
çalışanlarına, doktorlara âdeta işkence yapan Sağlık Bakanına hukukçular ders
verdiler, ders. Sayın Bakan okumuştur mutlaka, ben bir satırını okuyorum:
“Hekimin statüsünün de bu çerçevede değerlendirilerek diğer kamu görevlileriyle
aynı yönden farklılığının gözetilmesi gerekir.” Yani hekimleri, sağlık
çalışanlarını ayrı bir yere hukuk koyuyor, kendisi tıp profesörü olan Sağlık
Bakanı koymuyor. Yazıktır arkadaşlar! Bilmiyorum, Sayın Bakan bu gerekçeyi
okurken ne düşündü? Umurunda mıdır, bilmiyorum. Umurunda olmadığı belli,
hazırladığı yeni tam gün yasa taslağını da hiç umursamadığı ortada. Hiç bu
gerekçeyi dikkate almıyor, sağlık çalışanlarının, hekimlerin ne kadar önemli
olduğunun hâlâ farkında değil ama Sağlık Bakanı bazı şeyleri çok umursuyor:
Umursadığı şu: Kadrolaşmak. “Ben kadrolaşmıyorum.” diye gelip Plan ve Bütçe
Komisyonunda birtakım değerlendirmelerde bulunmuş. 
Değerli
arkadaşlarım, bakın, Sağlık Bakanlığının İnternet sitesindeki Sağlık
Bakanlığının merkez yönetimindeki bazı isimleri okuyacağım, bir de Resmî
Gazete’de yayımlanan isimleri okuyacağım. 
Bakın,
Temel Sağlık Hizmetleri Genel Müdürü -üçlü kararnameyle, Sayın Cumhurbaşkanı
Abdullah Gül’ün, Başbakanın ve Bakanın imzasıyla- Doktor Mehmet Demir.
Cumhurbaşkanı atamış arkadaşlar, üçlü kararnameyle. Şu anda görev yapan kim
biliyor musunuz? İrfan Şencan. Başka birisi. Ya hadi, Ahmet Necdet Sezer’e
kızıyordunuz, imzaladıklarını uygulamıyordunuz, kendi seçtiğiniz
Cumhurbaşkanının üçlü kararnameyle atadığı bir Genel Müdürün yerine niye
başkasına görev veriyorsunuz? 
Sadece o
değil değerli arkadaşlarım, bakın, Sağlık Eğitimi Genel Müdürü, yine üçlü
kararnameyle 19/6/2009’da atanmış, Doktor İ. Salih Mollahaliloğlu. Kim görev
yapıyor biliyor musunuz? İ. Safa Kapıcıoğlu. Başka birisi arkadaşlar. Başka bir
şey yine, iki tane değil: Hudut Sahiller Genel Müdürü. Yine üçlü kararname ile
atanmış 27/2/2009 tarihinde, Doktor Ekrem Akbakan. Kim görev yapıyor biliyor
musunuz? İbrahim Şentürk görev yapıyor. 
Arkadaşlar,
bu nasıl iştir? Ali kıran baş kesen. Hukuk dinlemiyorsunuz, kanun
dinlemiyorsunuz. Bu atamalar kanuna göre yapılıyor, genel müdür atamalarının
nasıl yapılacağı kanunla belirli. Siz, kanun da dinlemiyorsunuz. Kanunda “Aile
hekimliğinden para alınmaz.” diyor, alıyorsunuz; kanunda “Genel müdürler şöyle
atanır.” diyor, dinlemiyorsunuz. Arkadaşlar, bu nasıl Ali kıran baş kesen?
Sağlıkta dönüşümü ballandıra ballandıra anlatıyorsunuz. 
Değerli
arkadaşlarım, sevgili Sacid Hocam bahsetti, Afyon’da biliyorsunuz 7 yurttaşımız
–geçmiş olsun kendilerine- rekabetçi piyasa ekonomisi yüzünden, rekabet
yüzünden rekabet, yerleştirmeye çalıştığınız piyasacı model yüzünden 7
arkadaşımız gözünü kaybetti. Bu yedi körlük bütün vatandaşlarımızın gözünü
açtı. 
(Mikrofon
otomatik cihaz tarafından kapatıldı) 
ALİ
ARSLAN (Devamla) - Ben, Sağlık Bakanlığı bütçesinin hayırlı olmasını diliyorum
ama ben de Sayın Ali Küçük gibi bu bütçenin AKP’nin hazırladığı son bütçe
olmasını diliyorum, saygılar sunuyorum. (CHP sıralarından alkışlar)
BAŞKAN –
Teşekkür ediyorum Sayın Arslan.
Şimdi söz
sırası AK PARTİ Grubu adına söz isteyen Mustafa Öztürk, Hatay Milletvekili. (AK
PARTİ sıralarından alkışlar)
Buyurun
Sayın Öztürk. 
AK PARTİ
GRUBU ADINA MUSTAFA ÖZTÜRK (Hatay) – Sayın Başkan, değerli milletvekilleri;
Çevre Orman Bakanlığı 2011 bütçesi hakkında AK PARTİ Grubu adına söz almış
bulunmaktayım. Hepinizi saygıyla selamlıyorum.
Çevre
hepimizin, hava, su, toprak hepimizin. Bu ortamda hep beraber, birlikte el ele
yaşamak zorundayız. 2003 yılından beri bugüne kadar çevre alanında çok ciddi
çalışmalar yapılmıştır, özellikle vahşi depolamalara son verilmiştir. 1993
yılında Ümraniye’de rant yüzünden, çöp kayması yüzünden 38 kişinin ölmesiyle
sonuçlanan ve bugün çözülemeyen bir sorunla yine beraberiz. 
RASİM
ÇAKIR (Edirne) – Hep aynı şeyleri söylüyorsun Mustafa Hocam. Geçen gün de aynı
şeyleri söyledin. Benim kızım bina okur, döner döner bir daha okur! 
YAŞAR
AĞYÜZ (Gaziantep) – Başka bir şey bilmiyor musun sen?
RASİM
ÇAKIR (Edirne) – Hayret bir şeysin ya! Hayret bir şeysin! 
Başka
cümle kuramıyor Mustafa Hoca.
BAŞKAN –
Sayın milletvekilleri, lütfen… 
RASİM
ÇAKIR (Edirne) – Hayret bir şey! 
Sorulara
cevap versin. Aynı şeyleri söylüyor. 
MUSTAFA
ÖZTÜRK (Devamla) – 2009 yılı: İskenderun Belediyesi 5 kat pahalıya çöp işi
veriyor, “sosyal demokratım” diyen bir parti çıkıyor, diyor ki: “Burada rant
işi yok.” 
YAŞAR
AĞYÜZ (Gaziantep) – Başka bir şey bilmiyor musun?
RASİM
ÇAKIR (Edirne) – Hayret bir şeysin!
YAŞAR
AĞYÜZ (Gaziantep) – Hep aynı şeyleri söylüyorsun.
RASİM
ÇAKIR (Edirne) – Vallahi, hep aynı şeyleri söylüyor, başka şey söylemiyor.
MUSTAFA
ÖZTÜRK (Devamla) – Bakın, 5 kat pahalıya iş veriyor, yarın diyor ki: “Ben
sosyal demokrat iş yapacağım.” 
YAŞAR
AĞYÜZ (Gaziantep) – Sen kendi yaptıklarından bahset, hikâye anlatma!
MUSTAFA
ÖZTÜRK (Devamla) – 2007 yılı: Mersin Büyükşehir Belediyesi 5 kat pahalıya çöp
işi yapıyor, çıkıyor, diyor ki CHP’liler: “Biz burada rant sağlamayız.” 
AHMET
KÜÇÜK (Çanakkale) – Palavra Hocam, palavra!
MUSTAFA
ÖZTÜRK (Devamla) – 5 trilyon liraya yapılacak işi 41 trilyon liraya veriyor
-adrese dayalı veriyorlar- ama Cumhuriyet Halk Partili kardeşlerimin sesi dahi
çıkmıyor. 
RASİM
ÇAKIR (Edirne) – Savcı orada, niye savcıya gitmiyorsun?
MUSTAFA
ÖZTÜRK (Devamla) – İzmir’de arsenikli su içiriliyor, Cumhuriyet Halk Partili
arkadaşlarımın sesi dahi çıkmıyor. 
RASİM
ÇAKIR (Edirne) – Savcı orada, savcıya niye gitmiyorsun Mustafa Hoca?
YAŞAR
AĞYÜZ (Gaziantep) – Biraz değişik bir şey anlat. 
MUSTAFA
ÖZTÜRK (Devamla) – Öbür taraftan, Türkiye'nin özellikle içme suyu kaçak kayıp
oranının en yüksek olduğu iller, baktığınız zaman, Güneydoğu Anadolu’da
Diyarbakır’ıymış, Hakkâri’siymiş, Van’ıymış. Burada, geliyor, arkadaşlar,
elinde sopası, sallıyor, vatandaşa kaçak kayıp suyla Türkiye’de rekor kırıyor. 
Önce
vatandaşa temiz su içir arkadaşım, insanları sağlıklı yaşat arkadaşım!
İnsanlara sağlıklı su içirmeden gelip de burada… İnsanların en temel hakkıdır
su, onu sağla. 
Van’da
bugün hava kirliliği bakımından rekorlar kırılıyor, Van’daki arkadaşların bu
konuda sesi dahi çıkmıyor. 
FATMA
KURTULAN (Van) – Sizin dağıttığınız kömürler yüzünden.
YAŞAR
AĞYÜZ (Gaziantep) – Sizin dağıttığınız kömürler yüzünden Gaziantep’te de hava
kirli.
MUSTAFA
ÖZTÜRK (Devamla) – Düne kadar Çevre ve Orman Bakanlığının Müsteşarı ebeydi,
ebe! 
YAŞAR
AĞYÜZ (Gaziantep) – Sen Ayamama Deresi’ni anlat!
MUSTAFA
ÖZTÜRK (Devamla) – Sayenizde ebeler yönetiyordu, Fransızca öğretmenleri
yönetiyordu, unutma; bugün ise uzman arkadaşlarımız, uzman kişiler. 
YAŞAR
AĞYÜZ (Gaziantep) – Ayamama Deresi’ni anlat!
MUSTAFA
ÖZTÜRK (Devamla) – Bakın, 2003’te 15 adet düzenli depolama vardı, bugün 59’a,
inşallah 2012 yılında 130’a… 2003 yılında 278 belediyenin atık suyu
arıtılıyordu, bugün ise daha yüksek sayıda belediyenin atık suyu arıtılıyor. 
RASİM
ÇAKIR (Edirne) – Kaç tane daha yüksek, kaç tane?
MUSTAFA
ÖZTÜRK (Devamla) – Kyoto Anlaşması’na imza atıldı, Kyoto Anlaşması’na imza
atılarak Türkiye sözleşmelerde söz sahibi oldu. 
Yine,
Türkiye’de, Türkiye çevre faslını açarak önemli yatırımların önünde ilerlemeler
sağladı. 2003 yılında sadece 16 ilde hava kalitesi izleniyordu, bugün 116 yerde
hava kalitesi izleniyor. Bu sayı önümüzdeki günlerde 209’a çıkarılacak. 
“Siyanürlü
su” diyorsunuz ama siyanür her yerde kullanılıyor onları söylemiyorsunuz.
Siyanür her yerde, kaplama sanayisinde kullanılıyor, o konuda gıkınız dahi
çıkmıyor. Nasıl? Anlaşılır gibi değil. Balık çiftlikleriyle ilgili gık
demiyorsunuz burada. Balık çiftliklerinin tamamına yakını kaldırıldı. Yahu,
biraz da övgü yapın, övgü. Deyin ki, bu böyle olmalı diye… 
RASİM
ÇAKIR (Edirne) – Sekiz tanesi duruyor daha.
MUSTAFA
ÖZTÜRK (Devamla) – Yine, Çevre Bakanlığı birleştirerek… Avrupa Birliği diyor
ki: “Çevre, Orman Bakanlığıyla birleştirerek güçlendirilmiştir, kapasitesi iyi
hâle getirilmiştir.” Burada bir arkadaş çevreyi anlamadan, diyor ki: “Çevre
Bakanlığı zayıflatılmış.” 
Ben
hepinizi saygıyla selamlıyorum. (AK PARTİ sıralarından alkışlar)
BAŞKAN –
Teşekkür ediyorum Sayın Öztürk.
MUHARREM
İNCE (Yalova) – Sayın Başkan… Sayın Başkan…
BAŞKAN –
Buyurun Sayın Başkan.
MUHARREM
İNCE (Yalova) – Sayın Milletvekilini dinlerken zannettim ki muhalefet
milletvekili. Kendisi iktidar partisinin milletvekilidir. Mademki Cumhuriyet
Halk Partili belediye 5 kat pahalı iş yapmıştır, elini tutan yok, mahkeme
orada…
MUSTAFA
ÖZTÜRK (Hatay) – Verdik, verdik…
MUHARREM
İNCE (Yalova) – …savcılar orada. İçişleri Bakanlığı müfettişleri orada.
MUSTAFA
ÖZTÜRK (Hatay) – Orada inceliyor, inceliyor. 
MUHARREM
İNCE (Yalova) – Git, görevini yaptır. Yaptıramıyorsan iftira atıyorsun, yalan
söylüyorsun demektir. (CHP sıralarından alkışlar)
MUSTAFA
ÖZTÜRK (Hatay) – Sen de incele gör! 
MUHARREM
İNCE (Yalova) – Git görevini yap! Senin Bakanlığın ne işe yarıyor?
MUSTAFA
ÖZTÜRK (Hatay) – Sen de incele gör!
BAŞKAN –
AK PARTİ Grubu adına ikinci konuşmacı Celal Erbay, Düzce Milletvekili. 
Buyurun
Sayın Erbay. (AK PARTİ sıralarından alkışlar)
AK PARTİ
GRUBU ADINA CELAL ERBAY (Düzce) – Sayın Başkan, değerli milletvekilleri; Orman
Genel Müdürlüğünün 2011 yılı bütçesi üzerinde söz almış bulunuyorum. Hepinizi
saygıyla selamlıyorum. 
Son
yıllarda ormancılığımız hızla kabuk değiştirmekte ve çağdaş uygulamalar kendini
göstermektedir. Bir yandan salt odun üretimine dayalı tek kriterli klasik
ormancılık anlayışı terk edilirken diğer yandan ekolojik prensiplerin dikkate alındığı
çok kriterli yaklaşımlar benimsenmekte ve uygulamaya konulmaktadır. Bozuk
ormanların ıslahı, ağaçlandırma, erozyon kontrolü çalışmaları, baltalıkların
koruya tahvil edilmesi, fonksiyonel planlama, odun dışı ürünler, kent
ormanları, kadastro çalışmaları, dikili satış, talebe uygun üretim artırılması
ve orman yangınlarıyla mücadele faaliyetleri, bu dönemde öne çıkan dikkat
çekici çalışmalardır. 
Hemen
belirtelim ki ormanların korunması Hükûmetimizin birinci önceliği olmuştur. Bu
çerçevede ormanlara dair kanunsuz müdahalelerin sık olduğu bölgeler yeniden
tespit edilmiş ve bu bölgelerde yoğun koruma sağlanmıştır. İstanbul gibi bazı
hassas bölgeler uydudan izlemeye alınmış, orman köy ve beldeleriyle sıcak
ilişkiler kurularak orman suçlarının yüzde 40 nispetinde azalması temin
edilmiştir. 
Değerli
milletvekilleri, şunu net bir şekilde ifade etmeliyiz ki iktidarımız döneminde
Türkiye, orman yangınlarıyla mücadelede dünyanın en başarılı ülkelerinden biri
olmuştur. En son İsrail’de meydana gelen yangınlarda olduğu gibi, ülkemiz, tüm
komşu ülkelere, Gürcistan’a, Suriye’ye, Kıbrıs’a, hatta Rusya’ya yardıma
gitmiştir. 
Orman
Genel Müdürlüğü, orman yangınlarına yüreğiyle müdahale ederken, diğer yandan bu
konuda kullandığı teknolojiyle de hem ülkemizde hem de dünyada ses getirmiştir.
Nitekim Yangın Yönetim Sistemiyle Orman Genel Müdürlüğü 2008 yılı e-Türkiye
yarışmalarında birincilik ödülü almıştır. Yine, ormanların bilgisayarlı
kameralarla takibi konusunda TÜBİTAK ve Bilkent Üniversitesiyle birlikte
geliştirdiği sistem ve yazılıma birçok ülke talip olmuştur. Ayrıca 2008
yılından itibaren yeni bir yaklaşımla, Yanan Alanların Rehabilitasyonu ve
Yangına Dirençli Ormanlar Tesisi (YARDOP) Projesi hayata geçirilmiş, dünyaya
örnek çalışmalar yürütülmüştür.
Değerli
arkadaşlarım, ülkemizde ilk defa, devlet ormancılığından millet ormancılığına
geçişin ilk halkasını oluşturan Kent Ormanı Projesi başlatılmış ve halkımızın
istifadesine sunulmuştur. Yurt genelinde 68 il ve 20 ilçede toplam 88 adet kent
ormanı açılmıştır.
Ormanlar
da canlı varlıklardır. Tohum olur, doğar; fidan olur, büyür; gençlik çağlarını
yaşar, yaşlanır ve yerini yeni kuşaklara bırakırlar. Bizlere düşen, ormanların
hayatiyetini en iyi şekilde sürdürmesine destek olmak, diğer taraftan, bir
doğal kaynak olarak ormanlarımızı en verimli şekilde işletmek ve halkımızın
istifadesine sunmaktır. 
Bu arada,
kamuoyu tarafından pek de bilinmeyen bir hususu sizlerle paylaşmak ve ekibiyle
birlikte Sayın Bakanımıza teşekkürlerimi iletmek istiyorum. Arıcıların uzun
yıllardır müşteki olduğu birçok husus 2008 yılından itibaren çözülmüş,
ormanlar, gereken tedbirler alınarak arıcılığa açılmış, hatta bir adım ileri
gidilerek ülkemizin dört bir yanında bal ormanları üretilmiştir. Bunlardan
ikisinin de Düzce Üniversitesiyle birlikte, seçim bölgem olan Düzce’nin Gölyaka
ve Yığılca ilçelerinde kurulmuş olması bizim için ayrı bir mutluluk kaynağıdır.

Sözlerime
burada son verirken, 2011 yılı bütçesinin hayırlı olmasını diler, aziz
milletimize ve muhterem heyetinize saygılar sunarım. (AK PARTİ sıralarından
alkışlar)
BAŞKAN –
Teşekkür ediyorum Sayın Erbay.
AK PARTİ
Grubu adına üçüncü konuşmacı Ahmet İnal, Batman Milletvekili.
Buyurun
Sayın İnal. (AK PARTİ sıralarından alkışlar)
AK PARTİ
GRUBU ADINA AHMET İNAL (Batman) – Sayın Başkan, değerli milletvekilleri; DSİ
Genel Müdürlüğünün 2011 yılı bütçesi üzerine söz almış bulunmaktayım. Yüce
heyetinizi saygıyla selamlıyorum. 
Devlet Su
İşleri Genel Müdürlüğü ülkemizde su kaynaklarının geliştirilmesiyle ilgili
faaliyetlerden sorumlu etkin bir kuruluşumuzdur; tarım, sulama tesisleri,
hidroelektrik santralleri, taşkın koruma yapıları ve şehirlerimizin içme
sularının temini konuları başta gelen ilgi alanlarıdır. 
Ülkemizin
78 milyon hektar arazisinin yaklaşık 26 milyon hektarı sulanabilir arazilerdir
ancak bunun 8,5 milyon hektarı ekonomik olarak sulanabilir arazilerdir.
Sulamaya açılmış arazi miktarımız 5,4 milyon hektardır. DSİ Genel Müdürlüğü
yukarıda bahsettiğim hizmetleri için 2010 yılı itibarıyla 676 adet su depolama
tesisi yani baraj ve gölet işletmeye açmıştır. Hâlen 59 adedi büyük su işleri,
107’si küçük su işleri olmak üzere 166 adet baraj inşaatı devam etmektedir. 
Ülkemizde
bugün itibarıyla 44 milyar metreküp su tüketimi yapılmaktadır. Bunun 32 milyar
metreküpü sulama, 7 milyar metreküpü içme-kullanma ve 5 milyar metreküpü sanayi
ihtiyacında kullanılmaktadır. Hâlen 30 şehrimizin içme-kullanma ve sanayi suyu
ihtiyacı projeleri yatırım programında olup inşaatları devam etmektedir. 
Sayın
Başkan, değerli milletvekilleri; 2010 yılı itibarıyla hâlen işletmede olan 246
hidroelektrik santralinin toplam kurulu gücü 15.040 megavattır, elektrik
üretimi kapasitesi ise yılda yaklaşık 55 milyar vattır. Bu, toplam
hidroelektrik kapasitesinin yüzde 42’sini ifade etmektedir. Yüzde 58
hidroelektrik potansiyelinin bir kısmı Devlet Su İşleri, bir kısmı ise özel
sektör tarafından inşaatları devam etmektedir. Hâlen 7 milyar dolar civarında
enerji üretecek suyumuz denizlere akmaktadır. Özel sektörümüzün yaptığı
hidroelektrik santrallerinin yatırım tutarı 30 milyar doları aşmış
bulunmaktadır.
Sayın
Başkan, değerli milletvekilleri; yarı kurak iklim kuşağında olan ve su
kaynakları açısından zengin olmayan ülkemizde gıda güvenliği açısından tarımda
sulama çok elzemdir. Sulamaya açılamayan yaklaşık 3 milyon hektar arazi kısa
sürede sulamaya açılmalıdır; bu, çiftçilerimizin refah düzeylerinin artışını,
millî gelirimizin artmasını, kırsaldan şehirlere göçün önlenmesini, bölgesel
olarak ürün çeşitliliğini, işsizliğin azalması ve ters göçü teşvik edecektir.
Sayın
Başbakanımızın talimatıyla uygulanmakta olan GAP Eylem Planı kapsamında GAP
bölgesindeki sulama ve hidroelektrik santrallerinin projeleri büyük hız
kazanmıştır. Çiftçilerimizin yüzü her geçen gün daha çok gülmektedir. Bu
kapsamda, Batman Sol Sahil Sulaması inşaatı hızla devam etmekte, 40 bin hektarlık
alanı sulayacak Garzan Sulama Projesi’nin planlama ve proje çalışmalarının
hızlanmasını beklemekteyiz. 
Ülkemizde
bu kadar değerli hizmetleri yapan DSİ personelinin özlük hakları ve
ücretlerinin düzenlenmesi hususunu Sayın Bakanımıza hatırlatıyorum.
Sözlerime
son verirken, 2011 yılı bütçesinin hayırlı hizmetlere vesile olmasını yüce
Mevla’dan dilerim.
Bu arada,
CHP Antalya Milletvekilimiz Osman Kaptan Bey’in yanlış bir bilgisini tashih
etmek istiyorum. Benim Danışmanım Çetin Tüzün’ün TRT’ye sanki benim
tavassutumla gittiği şeklinde bir beyanı oldu konuşmasında. Benim Danışmanım
Çetin Tüzün Et Balık Kurumunda uzman iken çok iyi Kürtçe bildiği için ve
iletişim fakültesi mezunu olduğu için İstanbul Televizyonunda da yıllarca
sözleşmeli olarak çalıştığından dolayı TRT Şeş açıldığında ihtiyaca binaen bu
kuruma transfer olmuştur.
Teşekkür
ediyorum. (AK PARTİ sıralarından alkışlar)
BAŞKAN –
Teşekkür ediyorum Sayın İnal.
AK PARTİ
Grubu adına dördüncü konuşmacı Birnur Şahinoğlu.
Buyurun
Sayın Şahinoğlu. (AK PARTİ sıralarından alkışlar)
AK PARTİ
GRUBU ADINA BİRNUR ŞAHİNOĞLU (Samsun) – Sayın Başkan, değerli milletvekilleri;
Çevre ve Orman Bakanlığımıza bağlı Devlet Meteoroloji İşleri Genel Müdürlüğünün
2011 yılı bütçesi üzerinde konuşmak üzere söz almış bulunmaktayım. Bu vesileyle
hepinizi saygıyla selamlıyorum.
İklim ve
hava olayları denince aklımıza ilk gelen kurum Devlet Meteoroloji İşleri Genel
Müdürlüğüdür. Ülkemizde her türlü meteorolojik çalışmanın yapılması, hava
tahminleri, erken uyarılar, kamuoyunun bilgilendirilmesi, meteorolojik desteğin
sağlanması bu kurumumuzun asli görevidir. 
Meteoroloji
Genel Müdürlüğü, havacılık sektörüne sürekli hizmet vermek durumunda olan ve
önemi tartışılmayacak bir kurumumuzdur. Bu amaçla sivil ve askerî
havaalanlarımızda, özellikle uluslararası meydanlarda yoğun bir çalışma
içindedirler. Gözlem, haberleşme ve tahmin aşamalarından oluşan meteorolojik
hizmetin tutarlılığı ve sürdürülebilirliği için gözlem sistemleri konusunda
ciddi yatırımlar yapılmıştır. Yeni açılan ve modernize edilen yirmi dört
havaalanına otomatik meteorolojik ölçüm ve raporlama sistemleri alınmış ve
kurulumları tamamlanmıştır. 
Tarım
sektöründe meteorolojik destek özellikle bilinçli üretici için olmazsa olmazlar
arasındadır. Zirai don olaylarının önceden bilinmesi, üretilecek ürünler için
meteorolojik şartlara göre en uygun ekim ve hasat zamanlarının tespit edilmesi,
yaşanan meteorolojik tarım yılı verileri kullanılarak yapılan ürün rekolte
tahminlerinin belirlenmesi, tarım raporlarına, kuraklık ve yağış analizlerine
ulaşılabilmesi, bunların hepsi yürütülen çalışmalar sayesinde günümüzde gayet
kolay bir hâle gelmiştir.
Değerli
milletvekilleri, geçmişte yayınlanan hava raporlarından “Doğu Anadolu’nun
güneydoğusu çok bulutlu, yer yer ve zaman zaman yağmurlu gibi.” türünden
anlatımları hepimiz hatırlarız. Bugün gelinen nokta ise ülkemiz genelinde bütün
il ve ilçe merkezleri için beşer günlük ayrıntılı hava raporlarını görmek hatta
metropollerde ilçe bazında hava tahminlerinin yapılıyor olması memnuniyet
vericidir. 
Ülkemizde
1929 yılında 56 merkezde 120 personelle başlanılan meteorolojik çalışmalar,
bugün 450 merkezde 3.293 personel tarafından yürütülmektedir. 
62 adet
sivil ve askerî havaalanında gözlem, 125 adet hava tahmini amaçlı sinoptik
gözlem, 262 adet klimatolojik amaçlı gözlem, 8 adet yüksek atmosfer gözlemleri,
6 adet meteoroloji radarı gözlemleriyle yedi gün yirmi dört saat esasına göre
çalışmalarına devam etmektedir. Bu yılın ilk on bir ayında genel ve anlık olmak
üzere, toplam 412 meteorolojik uyarı yayınlanmış ve bunların tutarlılık oranı
yüzde 90’ın üzerinde gerçekleşmiştir. Bu ciddi anlamda bir başarıdır. Kurulumu
devam eden meteoroloji radarının da hizmete alınmasıyla bu başarının daha da
artacağına inanıyorum.
Sayın
Başkan, değerli arkadaşlarım; denizciler için bütün denizlerimizi, Van Gölü’nü
ve hatta Hazar Denizi’ni de içeren deniz tahminleri yapılmakta ve kullanıcılara
sunulmaktadır. Denizcilik sektörünün ihtiyaç duyduğu meteorolojik tahminler
fazlasıyla karşılanmaktadır. Devlet Meteoroloji İşleri Genel Müdürlüğü son
yıllarda bütün kurumlarımızda ulaşmayı hedeflediğimiz e-devlet ve e-Türkiye
hedefinde önemli aşamalar kaydetmiş kurumlarımızdan birisidir. Meteorolojik
verilere İnternet üzerinden on-line erişebilmek, veri temin etmek uygulanan
projelerle mümkün kılınmıştır. 
Kurum,
ürettiği hizmetlerin hepsini İnternet ortamında kamuoyunun hizmetine sunmakta
ve günlük 3 milyona ulaşan ziyaretçi sayısıyla en fazla ziyaret edilen kamu web
sitelerinden biri durumundadır. 
Meteoroloji
İşleri Genel Müdürlüğü, ülkemizde planlı gözlemlerin yapılmaya başlandığı 1929
yılından bu yana gözlem ağını sürekli geliştirmektedir. Ülkemizde gözlem verisi
elde edilmemiş ilçe merkezi kalmayacak şekilde gözlem ağının yaygınlaştırılması
stratejisiyle planlamalar yapan kurum, 450’nin üstünde noktada otomatik
meteoroloji gözlem istasyonuyla elektronik ölçüm teknikleri kullanarak ölçümlerin
güvenilirliğini artırmıştır. 
Otomatik
gözlem istasyonu sayısı günden güne artış göstermektedir. Bu maksatla, kurulumu
2011 yılında yapılacak ilave 240 otomatik istasyon alımına ilişkin tedarik
süreci devam etmektedir. Meteorolojik tahminlerde ve sunulan sunum ve
hizmetlerde…
(Mikrofon
otomatik cihaz tarafından kapatıldı) 
BİRNUR
ŞAHİNOĞLU (Devamla) – Hayırlı olmasını diliyorum. (AK PARTİ sıralarından
alkışlar)
BAŞKAN –
Teşekkür ediyorum Sayın Şahinoğlu. 
AK PARTİ
Grubu adına beşinci konuşmacı Alev Dedegil, İstanbul Milletvekili. (AK PARTİ
sıralarından alkışlar)
Buyurun
Sayın Dedegil. 
ALEV
DEDEGİL (İstanbul) – Sayın Başkan, saygıdeğer milletvekilleri; Özel Çevre
Koruma Kurumu Başkanlığı 2011 yılı bütçesi üzerinde Grubum adına söz aldım.
Sizleri saygıyla selamlıyorum.
Bilindiği
üzere, doğal değerlerin korunması ve nesillere intikali maksadıyla yeryüzünün
yaklaşık 11,5’i ve denizlerin binde 5’ini kaplayan 100 binin üzerinde alan özel
olarak korunmaktadır. Ülkemizde bu görevi Çevre ve Orman Bakanlığının bağlı
kuruluşu olan Özel Çevre Koruma Kurumu Başkanlığı yerine getirmektedir. 
Kurum,
Akdeniz’in Kirliliğe Karşı Korunması (Barselona) Sözleşmesi’ne taraftır ve
Bakanlar Kurulu kararıyla tespit edilen özel çevre koruma bölgelerini korumak
üzere 1989 yılında kurulmuş olup, hâlen on dört özel çevre koruma bölgesinin
sorumluluğunu üstlenmiştir. 
Özel
çevre koruma bölgelerinde biyolojik çeşitliliği korumak, doğal ve tarihî
değerleri nesillere aktarmak, özellikle koruma-kullanma dengesini sağlamak için
eğitim faaliyetleri yapmaktadır. Bu amaçla, eğiticilerin eğitimi ile mülki
amirlerin bilgilendirilme çalışmaları 2009 yılında yapılmış olup, hâlen bu
çalışmalar devam etmektedir. 
Bunların
dışında, Kurum, araştırma, izleme ve koruma faaliyetleri, planlama ve proje hizmetleri
ile çevre altyapı yatırımları dâhilinde atık yönetim hizmetleri, atık su
yönetim hizmetleri, su temin işleri ve hizmetleri ile çevre tanzimi
faaliyetlerini sürdürmektedir. 
Kalkınma
hareketiyle çevre değerleri ve ekoloji arasında kurulması gereken
koruma-kullanma dengesini teşkil etmek amacıyla, Kurum, altyapı projelerini
yaptırmakta ve desteklemektedir. 
Özel
çevre koruma bölgelerindeki yatırım faaliyetlerinde amaç, yerleşimlerin sebep
olduğu katı ve sıvı atıkların bölgenin doğal değerleri üzerindeki olumsuz
etkilerini engellemek ve bölgede yaşayanlara sağlıklı bir ortam sunmaktır.
Kurum, ayrıca özel çevre koruma bölgelerinde nesli tehdit ve tehlike altındaki
türleri korumakta, izlemekte ve rehabilitasyon çalışmaları yapmaktadır; 2010
yılında 13 bölge ve 162 istasyonda aylık periyotlarla alınan su numunelerinin
akredite laboratuvarlarda analizlerini yaptırmakta ve sonuçlara göre tedbirler
almaktadır, ayrıca, 16 adet atık su arıtma tesisi ile 9 adet katı atık düzenli
depolama tesisinin işletme verimliliğini de izlemektedir. 
Kurum,
doğal değerleri etkileyen alanları planlayarak ve insan faaliyetlerinin
etkisini azaltarak bölgeye has mimariye uygun yapılaşma sağlamaktadır. Örneğin,
çevreye duyarlı yerleşim ve yapı modellerinin geliştirilmesi amacıyla Gölbaşı
Özel Çevre Koruma Bölgesi’nde yer alan Ballıkpınar köyünde 25 hektar alanda
pilot proje hazırlamıştır. 
Türkiye’de
ilk kez biyolojik çeşitlilik ve çevre değerlerini korumak ve kirliliği önlemek
amacıyla Göcek Körfezi ile Göcek, Dalaman koyları koruma ve kullanma usul ve
esasları belirlenmiş ve web sitesi kanalıyla kamuoyu bilgilendirilmiştir. 
Karahayıt
Kentsel Dönüşüm Projesi’nin konusu ise jeotermal kaynak üzerinde yapı yasağı
olan alanlardaki binaları nakletmek ve kaçak sondajları kapatarak jeotermal
suyu korumaktır. 
Pamukkale
Kentsel Dönüşüm Projesi kapsamında ise nazım imar planı ve uygulama imar
planını revize çalışmaları sürdürülmektedir. Avrupa Çevre Ajansı tarafından Biyoçeşitlikik
Konu Merkezi Konsorsiyum üyesi olan Kurum, bugüne kadar 9 uluslararası proje
gerçekleştirmiştir. Türkiye’nin Kıyı ve Deniz Koruma Alanları Sisteminin
Güçlendirilmesi Projesi’nde ise Birleşmiş Milletler Kalkınma Programı, Doğa
Koruma ve Millî Parklar Genel Müdürlüğü ve Tarım ve Köyişleri Bakanlığı ile
proje ortağıdır. 
Ayrıca,
Hollanda Tarım Bakanlığı Matra Fonu’yla desteklenen ve sivil toplum
kuruluşlarının katılımıyla gerçekleşen Gökova Özel Çevre Koruma Bölgesi Kıyı ve
Deniz Alanları Yönetim Planlaması ile Akdeniz geniş deniz ekosistem stratejik
ortaklığı kapsamında Kaş-Kekova Özel Çevre Koruma Bölgesi Kıyı ve Deniz
Alanları Yönetim Planlaması projelerini yürütmektedir. 
Özel
çevre koruma bölgeleri insan-tabiat kaynaşmasının en canlı örneğini
oluşturmaktadır ve bu konuda Dalyan kumsalına “Korunan Avrupa’nın En İyi Açık
Alanı Ödülü” verilmiştir. 
Sonuç
olarak, geleceğe zengin bir biyolojik varlık ve yaşanabilir bir çevre bırakmak,
dünya eko turizminden yeterli pay almak ve sürdürülebilir kalkınmayı sağlamak
amacıyla çalışan Özel Çevre Koruma Kurumu Başkanlığı bütçesinin hayırlı
olmasını diliyorum. 
Çalışmalarda
emeği geçenlere teşekkür ediyor, sizleri saygıyla selamlıyorum. (AK PARTİ
sıralarından alkışlar)
BAŞKAN –
Teşekkür ediyorum Sayın Dedegil.
AK PARTİ
Grubu adına, altıncı konuşmacı Gönül Bekin Şahkulubey.
Buyurun
Sayın Şahkulubey. (AK PARTİ sıralarından alkışlar) 
AK PARTİ
GRUBU ADINA GÖNÜL BEKİN ŞAHKULUBEY (Mardin) – Sayın Başkan, değerli
milletvekilleri; görüşülmekte olan 2011 Mali Yılı Bütçe Kanunu Tasarısı’nın
Sağlık Bakanlığı bütçesi üzerinde AK PARTİ Grubu adına söz almış bulunuyorum.
Bu vesileyle yüce heyetinizi saygıyla selamlıyorum. 
Sayın
Başkan, değerli milletvekilleri, sekiz yıllık AK PARTİ döneminde uygulamaya
konulan Sağlıkta Dönüşüm Projesi ile herkes için sağlık prensibini esas alan
bir mantıkla önemli gelişmeler sağlanmıştır. İnsan merkezli bu sistemde sağlık
göstergelerinin iyileştirilmesi, vatandaşın finansal riskten korunması ve
memnuniyeti hedeflenmiştir. 
Hükûmetlerimiz
döneminde Türkiye’de, koruyucu ve temel sağlık hizmetleri, aile hekimliği
seviyesindeki muayeneler, tetkikler, koruyucu aşılamalar, anne-çocuk sağlığı
için verilen hizmetlerin tümü ücretsiz sunulmaktadır. Koruyucu hizmetlere ve
temel sağlık hizmetlerine ayrılan pay 2002’de 928 milyon lira iken 2011 yılında
6,5 milyar liraya yükseltilmiştir. 
Her
alanda olduğu gibi, sağlıkta da AK PARTİ İktidarıyla ilkler yaşanmıştır.
Örneğin, olumsuz hava koşullarında risk altında olan anne adayları için Misafir
Anne Projesi başlatılmış ve 2008 yılından bu yana 12.275 anne adayı bu
hizmetten yararlandırılmıştır. Doğum hastanelerimizin yüzde 93’ü bebek dostu
hastaneler olarak düzenlenmiştir. 
Kızaklarda
hasta taşıma döneminden ücretsiz, paletli ambulanslar, ambulans helikopterler
ve uçaklarla hasta nakil dönemine geçilmiştir. 
Anne-bebek
sağlığını korumada OECD ülkelerinin otuz yılda aldığı mesafe sekiz yılda
alınmış, bebek ölüm hızı binde 28’den binde 9’a, anne ölüm hızı yüz binde
61’den yüz binde 16’ya düşürülmüştür. 2002’de yüzde 78 olan aşılama oranı bugün
yüzde 98’lere çıkarılmıştır. Ayrıca, 2002’de 7 aşı ücretsiz yapılıyorken 2011
yılında 14 aşı ücretsiz yapılacaktır. 
Ücretsiz
gezici sağlık hizmetleri kırsala yaygınlaştırılmış, özel hastanelerde
sigortalıların hizmet alımı yanında, tüm vatandaşlarımızın yanık, kanser, yeni
doğan, organ nakilleri, doğumsal anomaliler, diyaliz ve kalp damar cerrahisi
işlemlerinden ücret alınmaması sağlanmıştır. Sigortalı olsun olmasın, herkese
yoğun bakım ve acil tedavilerinde, salgın hastalık, iş kazası ve meslek
hastalığı durumlarında ücretsiz sağlık hizmeti verilmeye başlanmıştır. 
Referans
fiyat uygulamasıyla ilaç fiyatları yüzde 80’e varan oranlarda düşürülmüş ve
ilaçta KDV oranı yüzde 8’e düşürülerek vatandaşlarımızın ilaca ulaşması
kolaylaştırılmıştır. 
Kasım
2010 itibarıyla 60 ilde 347 kurumumuzda evde sağlık hizmetleri birimi faaliyete
başlamıştır. 2011 yılında 81 ilimizde 500 hastanede 100 bin vatandaşımız bu
hizmetten yararlandırılacaktır. Kırsal bölgelerde yaşayanların ilaca ulaşımını
kolaylaştırmak için 33 ilde mobil eczane uygulaması başlatılmıştır. Merkezî
Hastane Randevu Sistemi 9 ilde 89 hastanemizde de başlatılmış olup Mayıs 2011
itibarıyla tüm Türkiye’de de uygulanacaktır. 
Sayın
Başkan, değerli milletvekilleri; ülkemizde sağlık hizmetlerindeki gelişmelerden
seçim bölgem olan Mardin de olumlu olarak etkilenmiştir. Mardin’de sağlıkta
insan gücü sekiz yılda ortalama 2,5 kat artmış, uzman hekim sayısı 86’dan
226’ya, pratisyen hekim sayısı 149’dan 317’ye çıkarılmıştır. 
Sekiz yıl
önce 1 diyaliz merkezi ve 4 cihaz varken bugün 9 merkezde 63 cihazla taşımalı
sistem diyaliz hizmeti verilmektedir. 
On yılda
bitirilemeyen Mardin Mazıdağı, Derik, Dargeçit, Ömerli hastaneleri bir iki
yılda tamamlanmış, Mardin genelinde 140 birinci basamak sağlık kuruluşu, 9
devlet hastanesi, 1 ağız diş sağlığı, 1 kadın doğum hastanesi ile sağlık
hizmetleri sürdürülmektedir. 200 yataklı Kızıltepe Devlet Hastanesinin yapımı
iki yıl gibi kısa bir sürede bitirilmiş, yakında açılışı yapılacaktır. 150
yataklı Midyat Devlet Hastanesi yatırımı tamamlanmak üzere, aynı zamanda 300
yataklı Mardin Devlet Hastanesiyle 150 yataklı Nusaybin Devlet Hastanesi de
2011 programına konulmuştur.
Sayın
Başkan, değerli milletvekilleri; sağlık hizmetlerinin nihai hedefi
vatandaşlarımızın bu hizmetten memnun olmasıdır. Hizmet felsefemiz “İnsanı
yaşat ki devlet yaşasın.” felsefesidir.
Bu duygu
ve düşüncelerle 2011 Mali Yılı Merkezî Bütçe Kanunu Tasarısı’nın, Sağlık
Bakanlığı bütçesinin hayırlı olmasını diliyorum. Emeği geçen herkese teşekkür
ederken yüce heyetinizi saygıyla selamlıyorum. (AK PARTİ sıralarından alkışlar)

BAŞKAN –
Teşekkür ediyorum Sayın Şahkulubey.
AK PARTİ
Grubu adına yedinci konuşmacı Hakkâri Milletvekili Rüstem Zeydan.
Buyurun
Sayın Zeydan. (AK PARTİ sıralarından alkışlar) 
AK PARTİ
GRUBU ADINA RÜSTEM ZEYDAN (Hakkâri) – Sayın Başkanım, değerli arkadaşlarım;
hepinizi sevgiyle saygıyla selamlıyorum.
Sağlık
Bakanlığının bütçesi üzerine söz almış bulunmaktayım.
Değerli
arkadaşlarım, vatandaşlarımızın kaliteli sağlık hizmetlerine eşit biçimde
ulaşmalarını amaç edinen insan odaklı hizmet anlayışı, ülkemizin sosyoekonomik
gerçeklerine uygun planlı ve sürdürülebilir sistem olarak, Sağlık Bakanlığımız
tarafından başarılı bir şekilde yürütülmektedir. 
Sağlıkta
Dönüşüm Programı uygulama sonuçları, başlıca üç parametreyle
değerlendirilmektedir: 
Sağlık
göstergelerindeki iyileşmeler.
Vatandaşı
finansal riskten koruma.
Vatandaşın
verilen sağlık hizmetlerinden memnuniyeti. 
Dünya
Sağlık Örgütünün 1998 yılı Raporu’nda Türkiye için doğumda beklenen yaşam
süresi, 2025 yılında yetmiş beş yıl olarak tahmin edilmiş idi. Buna şimdiden
ulaşmış durumdayız. Türkiye, ekonomik olarak orta-üst gelir grubuna dâhil bir
ülke olmasına rağmen, doğumda beklenen ortalama yaşam süresi bu grup
ülkelerinin çok üstünde görülmektedir. 
Yine,
Dünya Sağlık Örgütünün 1998 yılı Raporu’nda Türkiye’de bebek ölüm hızı, 2025
yılı için binde 16 olarak tahmin edilmiş idi, biz, bugün, çok şükür ki, binde
9,9’lara ulaşmış durumdayız. 
OECD
ülkelerinin anne ölümlerinde yirmi üç yılda kat ettiği mesafeyi, biz son sekiz
yıla sığdırmayı başardık ve anne ölüm hızı 2003 yılında yüz binde 61 iken,
bugün, çok şükür ki, yüz binde 16’lara ulaşmıştır. 
Uygulanmakta
olan Sağlıkta Dönüşüm Programı çerçevesinde, hastanelerde rehin kalmaya son
verdik mi? Verdik. 
112 acil
hizmetlerini tamamen ücretsiz hâle getirdik mi? Getirdik. 
Ücretsiz
gezici sağlık hizmetlerini tüm kırsala yaygınlaştırdık mı? Yaygınlaştırdık. 
Vatandaşlarımızın
sağlık sigortalarıyla özel hastaneler ve tıp merkezlerinden hizmet almasını
sağladık mı? Sağladık. 
Performansa
dayalı ek ödeme sistemini getirdik. Böylece, hekimlerin hastanelerde tam gün
çalışmasını sağlayarak vatandaşlarımızın özel muayenehanelere gitme
mecburiyetini büyük ölçüde azalttık. 
Ücretsiz
demir ilacı ve D vitamini dağıtmaya başladık. 
Seksen
bir ilimizde ücretsiz kanser tarama merkezleri oluşturduk. 
Şartlı
nakit transferi gerçekleştirdik. 
Müstahak
olduğu hâlde yeşil kart alamadan hastalanan vatandaşlarımızın geçmişe dönük
sağlık giderlerinin devlet tarafından karşılanmasını sağladık. 
Kamu
hastanelerini tek çatı altında birleştirdik. 35 milyon SSK’lının kamu
hastanelerinden hizmet almasını sağladık. 
Yeşil
kartlı vatandaşlarımızın, tıpkı sigortalılar gibi kamu sağlık hizmetlerinden
faydalanabilmelerini ve ilaçlarını istedikleri eczanelerden almalarını
sağladık. 
Tüm
vatandaşlarımızın birinci basamak sağlık hizmetlerini ücretsiz hâle getirdik. 
Yeşil
kartlıların ayaktan tedavilerinde muayene, tetkik, tahlil, ilaç, diş çekimi ve
protezi, gözlük ve acil tedavi giderlerini ödeme kapsamına aldık mı? Aldık. 
Sosyal
Güvenlik Kurumu ile sözleşmeli hastanelerde yatan hastalar için ilaç ve tıbbi
malzemelerin ücretsiz sağlanması uygulamasına geçtik mi? Geçtik. 
Acil ve
yoğun bakım tedavilerini kamu ve özel tüm hastanelerde ücretsiz vermeye
başladık mı arkadaşlar? Başladık. 
Özel
hastanelerde yanık, kanser, yeni doğan, organ nakilleri, doğumsal anomaliler,
diyaliz ve kalp damar cerrahisi işlemlerinden ilave ücret alınmamasını
sağladık. 
On sekiz
yaşın altındaki tüm nüfusu ve eğitim görenleri sosyal güvence aranmaksızın
genel sağlık sigortası kapsamına aldık mı? Aldık. 
Yeşil
kartlı vatandaşlarımızın özel hastanelerin acil servis ve yoğun bakım
hizmetlerinden ücretsiz faydalanmalarını sağladık. 
Ülkemizde
bir ilk olan ve Sağlık Bakanlığı bünyesinde kurulan organ ve doku nakli
koordinasyon merkezleri sayesinde bağışlanan organları hiç beklemeden,
suistimal ve spekülasyonlara meydan vermeden, uygun hastaya, hava ambulans
sistemlerimizle hızla ulaştırdık. (AK PARTİ sıralarından alkışlar)
AHMET
YENİ (Samsun) – Yüksekova Hastanesini söyle.
RÜSTEM
ZEYDAN (Devamla) – Yüksekova, Hakkâri’ye görülmemiş teknolojide iki tane
büyükçe, devasa hastane gerçekleştirdik. 
PERVİN
BULDAN (Iğdır) – Doktor yok. Yüksekova’nın dışında bir yerde, hastalar
gidemiyor hastaneye.
RÜSTEM
ZEYDAN (Devamla) – Bu da yetmedi, 2011 yılı içerisinde Şemdinli ve Çukurca’ya
da devlet hastanesi yapıyoruz. (AK PARTİ sıralarından alkışlar) 96 tane uzman
hekim var şimdi Hakkâri’de. 
(Mikrofon
otomatik cihaz tarafından kapatıldı)
RÜSTEM
ZEYDAN (Devamla) – Nereden nereye geldik. Bunların hepsini bu dönemde
gerçekleştirdik. 
Hepinizi
sevgiyle, saygıyla selamlıyorum. (AK PARTİ sıralarından “Bravo” sesleri,
alkışlar) Bu bütçenin hazırlanmasında emeği geçen bütün Bakanlık mensuplarına,
Bakanımıza öncelikle Hakkârililer adına, sonra tüm vatandaşlarımız adına şükranlarımızı
sunuyorum. (AK PARTİ sıralarından alkışlar) 
HAMİT
GEYLANİ (Hakkâri) – Hakkâri’nin hastaları her gün burada. 
BAŞKAN –
Teşekkür ediyorum Sayın Zeydan.
AK PARTİ
Grubu adına sekizinci konuşmacı Mehmet Nil Hıdır, Muğla Milletvekili. 
Buyurun
Sayın Hıdır.
AK PARTİ
GRUBU ADINA MEHMET NİL HIDIR (Muğla) – Sayın Başkan, çok değerli milletvekili
arkadaşlarım; Sağlık Bakanlığının Hudut ve Sahiller Sağlık Genel Müdürlüğü
bütçesi hakkında söz almış bulunuyorum. Hepinizi sevgiyle, saygıyla selamlarım.

Değerli
arkadaşlar, Hudut ve Sahiller Sağlık Genel Müdürlüğü, Sağlık Bakanlığına bağlı
özel bütçeli bir idaredir. Özellikle 2009 yılında yaşadığımız domuz gribinde
uluslararası karantina tedbirleri uygulayan bu kurum, önemini bir kez daha
uluslararası ve Türkiye düzeyinde göstermiştir. 
Değerli
arkadaşlar, Sağlık Bakanlığının devrim niteliğindeki projelerini taşeronlaşma,
piyasalaşma, kâr amacına yönelme gibi kalıplaşmış kelimelerle karalamak, örtbas
etmek mümkün değildir. Her bir proje, insan hayatının kalitesini yükseltmeye,
anne ve bebek ölümlerini azaltmaya, sağlık hizmetinin şehir ve ilçe
merkezlerinden köylere yaygınlaşmasına, fakir fukaranın, yetim ve öksüzlerin
sağlıktan ücretsiz yararlanmasına vesile olan çok önemli projelerdir. 
Misafir
Anne Projesi ile gebe anneleri karda kışta köyünde doğum yapmaktan
kurtarmaktadır. 
Hastanedeki
doğum oranları yüzde 90’lara çıkmıştır. 
Aşılama
hizmetleri yüzde 97’yi yakalamıştır. 
Bir
zamanların korkulu rüyası olan kızamık hastalığı yüzde 98 aşılamayla âdeta yok
olma noktasındadır. 
Ambulans
helikopterle, kar paletli ambulanslarla ve bağımsız 112 acil servis
hizmetleriyle vatandaşa yerinde sağlık hizmetleri en üst düzeyde verilmektedir.

Kanser
erken teşhis merkezleri hayat kurtarmaya devam etmektedir. 
Obeziteyle
mücadele ve diyabet önleme programları insan hayatının kalitesini
yükseltmektedir. 
Tütünle
mücadele ve sağlıkta hasta-para ilişkisiyle mücadele Bakanlığımızın en önemli
projelerinden biriydi. 
Ruh
sağlığını ve kalp damar hastalıklarını önleme programlarıyla milyonlarca
insanın topluma kazandırılması sağlanmıştır. 
İnanıyoruz
ki Sağlıkta Dönüşüm Projesi, hekim, yardımcı sağlık personeli, Bakan ve Sağlık
Komisyonu ile Türkiye Cumhuriyeti’nin tarihî kararlarını alan bir dönüşüm
projesidir.
Yanık
tedavi merkezleriyle, organ nakil merkezleriyle, hemodiyalizde devrim
niteliğindeki tıp merkezleriyle, radyolojik ve radyodiagnostik görüntüleme
merkezleriyle, ağız diş sağlığı merkezleriyle, performansa dayalı ek
ödemelerle, hasta hakları merkeziyle, hekim seçme hakkı, özel hastanelere
sigortalı hasta muayene etme hakkı, nitelikli, modern 390 hastanenin hizmete
açılmasıyla, ilaç fiyatlarında düşüşle, evde hasta bakımı, hastanelerdeki
randevu sistemi, bebek ölüm hızının binde 9’lara düşürülmesi, sıtma
hastalığının sıfıra düşürülmesi, tifo vaka sayısının yıllık 24 binden 30 vakaya
kadar düşürülmesi, OECD ülkeleri içerisinde örnek bir ülke olarak sadece ve
sadece Türkiye’deki Sağlıkta Dönüşüm Projesi’nin gösterilmesi inanıyorum ki AK
PARTİ Hükûmetinin ve bu Hükûmetin en başarılı bakanlıklarından birisi olan
Sağlık Bakanlığının bu dönemde aldığı en önemli kararlar ve uyguladığı en
önemli projelerdir. Milletimizin bu projelerde hak ettiği ilgiyi ve alakayı
gördüğünü kırsal kesimde de, şehirde de, ilçelerde de görüyoruz. 
Bu
hizmetlerden yararlanan milletimize Bakanlığımızın ve çalışanlarının verdiği
bütün emekler helali hoş olsun. Milletimiz ebediyen aziz olsun, var olsun. 
Bu
duygularla hepinizi saygıyla, sevgiyle selamlıyorum. (AK PARTİ sıralarından
alkışlar)
BAŞKAN –
Teşekkür ediyorum Sayın Hıdır.
Şimdi,
söz sırası Barış ve Demokrasi Partisi Grubu adına söz isteyen Iğdır
Milletvekili Pervin Buldan’a aittir. 
Buyurun
Sayın Buldan. (BDP sıralarından alkışlar)
BDP
GRUBU ADINA PERVİN BULDAN (Iğdır) – Teşekkür ederim Sayın Başkan.
Çevre
Bakanlığı bütçesi üzerine grubum adına söz aldım. Genel Kurulu saygıyla
selamlıyorum. 
Yalnız,
konuma geçmeden önce Sayın Zeydan’a bir şey hatırlatmak istiyorum: Hakkâri’de
kontrol noktalarında insanlar taranıyor. Bunu unuttunuz, Hakkâri’de yapılanların
arasında bu da var, hatırlatmak isterim.
SUAT
KILIÇ (Samsun) – Teröristler de askerlerimizi tarıyor, onu da unutmayın!
PERVİN
BULDAN (Devamla) – Sayın Başkan, değerli milletvekilleri; bildiğiniz gibi temiz
ve sağlıklı bir çevrede yaşamak temel bir insan hakkıdır. Bu hak yaşamsaldır ve
bu nedenle de satılamaz, devredilemez ve birtakım çevreler daha çok kazansın
diye heba edilemez, görmezden gelinemez. Fakat maalesef çevre kirliliğinin
doruğa ulaştığı son yüzyılda temiz ve sağlıklı bir çevre hakkı, piyasa
koşullarının ve ekonomik kalkınma çabalarının kurbanı edilmektedir. Bugün
itibarıyla yaşamsal olan her varlık, hava, su, toprak ve gıda kâr alanları
olarak kullanılarak yok olmaya mahkûm edilmektedir.
Sayın
Başkan, değerli milletvekilleri; özellikle gelişmekte olan ülkeler çevre
kirliliğinin en acımasız şekilde gerçekleşmesine olanak veren ortamların
oluşturulmasına seyirci kalmakta hatta katkı sunmaktadırlar. İşte, ne yazık ki
bizim ülkemiz de yaşamsal alanların kirletilmesi ve yok edilmesi konusunda bu
gelişmekte olan ülkeler arasında yerini almaktadır. Bizler, her gün yaşam
alanlarımızın nasıl tahrip edildiğine tanıklık etmekte, Çevre ve Orman
Bakanlığı ve alt kurumlarının bu durum karşısındaki tutumunu da dehşetle
izlemekteyiz.
Sayın
Başkan, değerli milletvekilleri; ülkenin birçok yerinde halkımız maruz
kaldıkları hava kirliğinin kendilerini hasta edecek düzeylere ulaştığını
çaresiz bir yakarış ile dile getirmektedir. Ankara da dâhil olmak üzere çoğu
ilimizin üzerine kış ile birlikte duman bulutları çökmüştür. Meydana gelen bu
yoğun hava kirliliğinde siyasi iktidarın enerjiden sanayiye, ulaşımdan denetim
süreçlerine kadar birçok alanda izlediği yanlış ve eksik politikalarının payı
bulunmaktadır. Bununla beraber AKP Hükûmetinin izlediği siyasi rant politikasının
vazgeçilmez bir nesnesi olan kalitesiz kömür dağıtımı da havaya zehir
pompalamaktadır. 
Çevre
yönetmeliklerinde belirtilen sınır değerler hâlihazırda Dünya Sağlık Örgütünün
belirlediği sınırların üstünde olmasına rağmen, hava kalitesi izleme ağının
ölçümü sonucu elde edilen sonuçlar dahi sağlıklı bir çevre için öngörülen
sınırların üzerindedir. Tabii bu durumu Çevre Yönetimi Genel Müdürünün “Bazı
illerin çok kirli gibi görünmesi ölçüm hataları ve istasyon arızalarından
kaynaklanmaktadır.” şeklinde dile getirdiği açıklamayla izah etmek de
mümkündür. Ancak, büyük bir rantın kaynağı olan Ulusal Hava Kalitesi İzleme Ağı
ihaleleri bizzat bu Hükûmet tarafından şahıslara devredilmiştir ve bu
şahısların ellerinde zaten şüphe götüren ölçüm sonuçları inandırıcılıklarını
iyiden iyiye yitirmişlerdir. Nitekim bilim insanları bu ölçümleri yapan ölçüm
ağları hakkında ciddi şüpheleri olduğunu defalarca ifade etmişlerdir.
Ölçümlerin gerçekte olan kirliliği daha az gösterdiği ciddi bir iddia olarak
hâlâ açıklığa kavuşturulmayı beklemektedir. 
Genel
seçimler öncesi yine dağıtılan kalitesiz kömürlerin yakılmaya başlanmasıyla
beraber özellikle Doğu ve Güneydoğu’daki illerimizde bulunan yurttaşlarımız
zehir solumaya başladılar. Hakkâri, Van, Iğdır ve Bitlis başta olmak üzere Doğu
ve Güneydoğu’da bulunan bütün illerimizde korkunç bir hava kirliliği
yaşanmaktadır. Kahvehanelerde, kapalı mekânlarda dumansız hava sahası sağlama
politikası yürüten Hükûmet, kirli politikalarıyla açık havayı ise dumanlı hava
sahası hâline getirmektedir. Çevre Bakanlığı ise yaşanan bu durum karşısında ya
tamamen seyirci kalmayı tercih etmekte ya da mevcut kirliliğin ölçülen
miktarını daha az gösterme çabası içerisine girmektedir. Bugün itibarıyla
bölgede bulunan sağlık kuruluşlarına solunum rahatsızlıkları nedeniyle başvuran
hasta sayısında büyük artışlar gözlenmektedir.
Halk
sağlığı konusunda yaşanan bu vahamet hiçbir devlet kurum ya da kuruluşu
tarafından ele alınmamakta, hiçbir tedbir geliştirilmemektedir. Bütün
şikâyetlere ve neden olan ciddi sağlık problemlerine rağmen çevre il
müdürlükleri ve çevre koruma müdürlükleri, valiliklerin ilgili birimleri ise
konu karşısında tamamen sessiz kalmakta, hiçbir girişimde bulunmamaktadırlar.
Böylelikle siyasi rant hırsı zehir olup insanların soluklarına karışmaya devam
etmektedir. 
Son
yüzyıllarda ülkemizde bir diğer önemli yıkım olayı ise sularımız üzerinde
gerçekleşmektedir. Hükûmet tarafından, para kazanılan, kâr edilen bir meta
hâline getirilmek istenen sularımızın yaşamsal bir varlık olduğu ve kamuya ait
olduğu Hükûmet tarafından artık tamamen yadsınır bir hâle gelmiştir. 
Tabiata
can veren akarsularımız, yer altı sularımız, su kullanım hakkı sözleşmeleri ile
kırk dokuz yıllığına özel şirketlere satılmaktadır. 
Bergama’da,
Fatsa’da, Artvin’de özel maden arama şirketleri maden aradıkları yerde doğayı
tahrip etmekte, temiz su kaynaklarını zehirlemektedirler. 
Kentlerimizde
halkın suya erişimi her geçen gün daha da güçleştirilmektedir. Bugün
itibarıyla, halkımız birçok ilimizde musluklardan akan suyu içememekte,
içilebilir durumdaki suyu, su şirketlerinden yüksek fiyatlarla satın almaya
zorlanmaktadır. Bu durum ülkemizde öyle bir boyuta ulaşmıştır ki dünya şişe
suyu tüketimi her yıl yüzde 7 artarken Türkiye’de ise yüzde 20 düzeyinde
artmaktadır. Suya verecek parası bulunmayan kesim ise temiz suya
erişememektedir.
Sayın
Başkan, değerli milletvekilleri; bildiğiniz üzere, ülkemiz genelinde yapılması
planlanan HES projesi sayısı 2.300’ü bulmaktadır. Bunlardan 700 tanesinin
yapımı, dünyada eşi, benzeri bulunmayan doğal güzellikleri, endemik bitki
örtüsü ve jeolojik yapısı, tarihî ve coğrafi konumu gereği dünya genelinde
koruma öncelikli 200 ekolojik alan arasında yer alan Doğu Karadeniz’de
planlanmaktadır. Sadece ekonomik bitki ve canlı çeşidi açısından dünyanın 200
vadisinden biri olan İkizdere Vadisi’nde 24 proje bulunmaktadır. HES
projelerinin yapımının planlandığı vadilerimizin bir kısmı turizm bölgesi ilan
edilirken birçoğu sit alanı ilan edilmiş ve bir kısmı da millî park içerisinde
yer almaktadır. Son birkaç yıl içerisinde Dersim’in 85 kilometre uzunluğundaki
Munzur Vadisi’yle çevresi 8 adet baraj ve hidroelektrik santral projesi
nedeniyle yok olma tehdidiyle karşı karşıya kalmıştır. Bu santrallerin
yapılması durumunda Dersim’in doğası bir yok oluşa sürüklenecek, iklimi
değişecek, ayrıca bölge halkı tarafından kutsal sayılan başta Munzur Baba olmak
üzere birçok kutsal alan sular altında kalacaktır. 
Sayın
Başkan, değerli milletvekilleri; elektrik enerjisi gereklidir fakat her türlü
değerin üstünde değildir. Doğal ve tarihî zenginliklerimizin feda edilmesiyle
elde edilmesi ise akıl dışı olduğu gibi hiçbir ahlak anlayışıyla açıklanmayacak
bir yöntemdir. Bu barajlardan elde edilecek elektrik enerjisinin Türkiye'nin
yıllık üretiminin yüzde 1’inden az olduğu ifade edilmektedir. Oysa Dersim’de
yapılmak istenen 8 barajdan yılda 80 milyon dolar kazanç sağlanacağına yörede
hayvancılık ve doğal korumaya yatırım yapılması hâlinde yıllık 1 milyar dolar
gelir elde edilebilir. Nitekim, Keban Barajı’na baktığımız zaman baraj
yapımının uzun vadede ne kadar kazanç sağladığı ders verir niteliktedir. Fırat
ve Murat suyu havzalarında konumlandırılan Keban Barajı medeniyetler beşiği
ülkemizde Hitit, Asur ve tarih öncesi birçok uygarlığa ait eserleri yuttu ve
şimdi ölüyor. Bundan elli yıl sonra ise Munzur üzerine ve Hasankeyf üzerine
yapılan barajların ömrü tükenecek. Oysa, Munzur Vadisi, bilindiği kadarıyla
kırk iki milyon yılda oluştu ve Hasankeyf binlerce yıl boyunca onlarca
uygarlığa ev sahipliği yaparak bugünkü hâline kavuştu, her uygarlıktan bir
eseri günümüze kadar taşıdı. Hiçbir doğal felaketin yıkamadığı sayısız eser
AKP’nin paradan başka değer tanımayan politikaları ile yok edilmektedir. Yine
tarihî, mimari ve kültürel geçmişinin henüz çok azı gün yüzüne çıkarılmış olan
Allionai da Hükûmet tarafından ısrarcı bir şekilde yok edilmek istenmektedir. 
Sayın
Başkan, değerli milletvekilleri; verilen onca yargı kararına rağmen kurulması
planlanan bölgelerde yapımı devam ettirilen HES projeleri ve iletim hatları
nedeniyle vadilerimizde âdeta katliam meydana getirilmiş, yaşam alanları büyük
ölçüde tahrip edilmiştir. Bu bağlamda HES projelerine karşı bugüne kadar 83
dava açılmış, sonuçlanan 41 davanın 39’unda mahkemeler yürütmeyi durdurma ve
iptal kararları vermiştir. HES’lere karşı açılan ilk davalarda can suyu
yetersizliği konu edilirken daha çok “ÇED gerekli değildir.”, “ÇED olumlu”
raporlarının ve bazı projelerde yürütmenin durdurulması ve iptali esas
alınmıştır. Çevre Bakanlığı, Doğu Karadeniz’deki HES projelerinin yüzde 80’ine
“ÇED gerekli değildir.” raporu vermiş bulunmaktadır. Böylelikle “ÇED olumlu”
raporlarının formatsal olarak hazırlandığı, HES’in yaratacağı zararlara ilişkin
pek çok konunun göz ardı edildiği ortaya konulmuştur. Çevreye verdikleri onca
zarara rağmen hiçbir şirketin kalbi kırılmamaktadır. Çevre ve Orman Bakanlığı
hepsine “ÇED olumlu” raporu vermektedir. Çevre ve Orman Bakanlığının bizzat
kendisinin de verdiği bilgiye göre, ÇED Yönetmeliği’nin yürürlüğe girdiği
1993’ten 2009 tarihine kadar 26.412 projeye “Çevresel etkileri önemsizdir.” ve
“ÇED gerekli değildir.”, 1.763 projeye “ÇED olumlu” ve sadece 30 projeye “ÇED
olumsuz” raporu verilmiştir. Anlaşıldığı üzere, Çevre ve Orman Bakanlığı,
kendisini doğayı koruma makamı olarak görmekten ziyade enerji ve barajlardan sorumlu
Bakanlık olarak atamasını yapmıştır. 
Öyle bir
Çevre Bakanımız var ki ülkesindeki bütün çevreci hareketlere düşman kesiliyor,
nefret kusuyor. Sayın Bakan bir yandan Hasankeyf’i kurtarma girişimlerinde
bulunan kişileri terörist ilan ederken, bir yandan, Taksim’deki bombalama
eylemini çevreci kesimlerle özdeşleştirecek kadar ileri gidebilmektedir,
Türkiye’nin önde gelen sanatçılarını burunlarını neye sokup neye
sokmayacaklarını tembihleyecek kadar da haddini aşabilmektedir. Oysa Çevre
Bakanlığı kuruluş hükmünde Çevre Bakanına enerji yatırımları konusunda hiçbir
görev verilmediği gibi, ilgili yasa Çevre ve Orman Bakanlığına, çevreye olumsuz
etkileri olan her türlü faaliyeti ülke bütününde izlemesini ve denetlemesini
emretmiştir. Sayın Bakan bu bağlamda görevini ihmal ettiği gibi, çevreye
zararları olan yatırımları takip eden çevrecileri “Enerji patasından rant
sağlayanlardan maddi destek alıyorlar.” şeklinde açıklamalar yaparak itham
etmektedir. 
Buradan
size sesleniyorum Sayın Eroğlu: Eğer bu şekilde bir bilginiz varsa, bu
şahısları açıklamak zorundasınız. Hemen gidip isimleri ve belgeleriyle bu
iddianızı savcılığa bildirmek sizin hem vazifei hem hukuki ve hem de ahlaki
sorumluluğunuzdur. Şayet bunu yapmayacaksınız, lütfen, hiç olmazsa bulunduğunuz
makamın ağırlığı gereği, vazifenizi bu iftiralarla suistimal etmeyiniz.
Nitekim, enerji şirketlerinin yatırımlarının ve elde edecekleri kârların sizi
neden bu kadar heyecanlandırdığı hâlihazırda merakımızın konusu durumundadır.
Bu nedenle, eğer bir rant olayından bahsedeceksek, herkes neden birtakım
çevrelerin kâr etmesi için görevini ihmal ettiğini açıklasın ve siz de bunun
gereğini yapın lütfen. Çevre Bakanısınız ama çevresel yıkımları değil, enerji
yatırımlarını kendinize dert ediniyorsunuz. Biz bu durumu sizin sahip olduğunuz
çevre bilincinizdeki çarpıklıkla mı açıklamalıyız, yoksa büyük patronlara her
koşulda, görevinizi hiçe sayma pahasına yardımcı olmayı şiar edindiğinizi
düşünerek mi açıklamalıyız, bilemiyoruz doğrusu. Yeryüzü şekillendiğinden bu
yana aktığı yataklardaki, doğadaki milyonlarca canlıya hayat veren suların
boşuna aktığını söyleme gafletini size yaşatan nedenler nelerdir, bunları
açıklayınız. Zira Danıştay 6. Dairesi Fırtına Vadisi davasında vermiş olduğu
kararda “Üstün kamu yararı, doğal çevrenin korunmasıdır.” ifadesiyle takipçisi
olmanız gereken esas konuyu size hatırlatmıştır. 
Sayın
Başkan, değerli milletvekilleri; HES projeleri ile talan edilen İkizdere
Vadisi’nin sit alanı ilan edilmesinden sonra, uzun süredir Hükûmet tarafından
hazırlığı yapılan Tabiatı ve Biyolojik Çeşitliliği Koruma Kanun Tasarısı
Meclise sunuldu. Tasarının Meclise sunulmasının ardından Çevre ve Orman
Bakanımız tasarının Avrupa Birliği uyum yasaları çerçevesinde hazırlandığını ve
HES’ler ile bir ilgisi olmadığını açıklasa dahi Bakanın beyanı bizzat Avrupa
Birliği tarafından reddedilmiştir. Avrupa Birliği Türkiye hakkında hazırladığı
2010 İlerleme Raporu’nda doğa koruma konusunda Türkiye’nin hiçbir ilerleme
katetmediğini belirterek Meclise gönderilen Tabiatı Koruma Kanunu Tasarısı’nın
Avrupa Birliği uyum yasaları ile hiçbir ilişkisi olmadığını açıklamıştır.
Raporda bu kanun tasarısı ile beraber koruma alanları ağının zayıflatılacağı ve
pek çok canlı neslinin tehlike altına gireceği ifade edilmiştir. Ayrıca,
raporda yine Türkiye’nin doğa koruma uyum yasaları ile ilgili olarak hiçbir
ilerleme kaydetmediğine ve Türkiye’de doğa koruma ile ilgili sorumlu bir
kurumun olmadığına yer verilmiştir. 
Sayın
Başkan, değerli milletvekilleri; Avrupa Birliği Türkiye 2010 İlerleme Raporu’nda
da yer aldığı üzere, bilim çevrelerinin ve bütün çevre örgütlerinin
ortaklaştığı bir gerçeklik vardır, o da şudur: Ülkemizde bulunan doğal
varlıklarımız bir bütün olarak korumasız durumdadır. Havamız, toprağımız,
suyumuz ve tarım ürünlerimiz hızla kirletilmektedir ve bu duruma Hükûmet ve
devlet düzeyinde direnç gösterecek hiçbir kurum bulunmamaktadır. Yollar
yapılırken, golf sahaları yapılırken, villalar inşa edilirken ve maden ocakları
kurulurken milyonlarca ağaç kesilmektedir. Hiçbir denetim mekanizması bu talana
resmî düzeyde dur dememektedir. Bu konuda mücadele yürüten çevreler ise bizzat
Hükûmet tarafından engellenmek istenmektedir. Bahar aylarının gelmesiyle
beraber düzenlenen askerî operasyonlar ile Kürt coğrafyasında binlerce hektar
alan ateşe verilerek yok edilmektedir.
Bütün
bunlar karşısında Çevre ve Orman Bakanlığı başını kuma gömmekten başka hiçbir
şey yapmamaktadır. Bölge halkı kendi doğal varlıklarını korumaya çalışırken de
halka müdahale edilmekte, insanlarımız engellenmektedir. Akdeniz’in diğer
ucunda bulunan İsrail’de orman yangınları meydana geldiğinde can havliyle
İsrail’e uçaklarla yardım ekipleri gönderen Hükûmet, söz konusu kendi ülkesi
olduğunda seyirci kalmaktadır. Hele ki bu yangınlar Kürtlerin yaşadığı
bölgelerde çıkartılıyorsa, Hükûmet, İsrail ağaçlarına verdiği kıymetin yüzde
1’ini bile kendi halkının doğal varlıklarına vermemektedir. 
Ben, bu
adalet anlayışını, bu yaratılanı sevme biçimini, hiçbir din ve ahlak ile
bağdaşmayan bu ayrımcı ve zalim tutumu ile Hükûmetin baştan sona kendisini
sorgulaması ve kendisiyle yüzleşmesi gerektiğini düşünüyorum. Nitekim, ahlak,
bütün toplumsal kurumlara lazım olduğu kadar siyaset kurumu için de gereklidir.
Ahlaksız bir yönetim anlayışı bu ülkeye felaketten başka hiçbir şey
getirmeyecektir. 
Her yıl
olduğu gibi bu sene de bütçenin aslan payının savaşa ve dolayısıyla da savaş
rantçılarına ayrıldığını görmekteyiz. İnsanlık tarihi şunu çok iyi tecrübe
etmiştir ki savaş en büyük toplumsal, ekonomik ve çevresel yıkımdır çünkü
savaşın karakteri kirlidir ve var olduğu bütün toprakları ve o toprakları yurt
edinmiş kimseleri yok etmeye muktedirdir. 
Bu
nedenle, savaş araçları yerine eğitim, sağlık, kültür ve çevre gibi bu ülkeyi
gerçekten kalkındıracak alanlara önümüzdeki yıllarda daha fazla bütçe ayrılmasını
ümit ederek bu bütçeyi onaylamadığımızı belirtir, Genel Kurulu saygıyla
selamlarım. (BDP sıralarından alkışlar)
BAŞKAN –
Teşekkür ediyorum.
Sayın
milletvekilleri, öğleden evvelki çalışma süremiz tamamlanmaktadır. Sonraki
konuşmacı için yeterli süre kalmamıştır.
Bu
nedenle, saat 13’00’te toplanmak üzere birleşime ara veriyorum.
 

Kapanma Saati: 11.52

İKİNCİ OTURUM
Açılma Saati: 13.06
BAŞKAN: Başkan
Vekili Sadık YAKUT
KÂTİP ÜYELER: Bayram
ÖZÇELİK (Burdur), Gülşen ORHAN (Van) 
BAŞKAN –
Sayın milletvekilleri, Türkiye Büyük Millet Meclisinin 35’inci Birleşiminin
İkinci Oturumunu açıyorum.
2011 Yılı
Merkezî Yönetim Bütçe Kanunu Tasarısı ile 2009 Yılı Merkezî Yönetim Kesin Hesap
Kanunu Tasarısı’nın yedinci tur görüşmeleri üzerindeki görüşmelere kaldığımız
yerden devam edeceğiz.
Komisyon
ve Hükûmet yerinde.
Şimdi söz
sırası Barış ve Demokrasi Partisi Grubu adına Siirt Milletvekili Sayın Osman
Özçelik’e aittir.
Buyurun
Sayın Özçelik. (BDP sıralarından alkışlar)
BDP GRUBU
ADINA OSMAN ÖZÇELİK (Siirt) – Sayın Başkan, sayın milletvekilleri; “sayın
milletvekilleri” diyorum ama pek fazla milletvekili yok. Olsun, yine de
halkımıza mesajlarımızı anlaşılan her zaman olduğu gibi vereceğiz.
Buraya
gelmeden önce, Türk Tabipler Birliğinin Meclis kapısı önünde bir basın
açıklaması vardı, ben de katıldım ona. Neredeyse yüzlerce polis tarafından
çevrilmişti Türk Tabipler Birliği yöneticileri, doktorları, profesörleri.
Sağlığımızı, yaşamımızı emanet ettiğimiz insanlar terörist gibi algılandılar.
Kızılay’dan Meclise gelmek için yola çıktıklarında polis barikatıyla, itişme,
kakışmayla karşılaştılar.
SACİD
YILDIZ (İstanbul) – Evet, ben de oradaydım.
OSMAN
ÖZÇELİK (Devamla) – Ne yapacaklardı bunlar? Meclisin tüzel kişiliğini yıkmaya
mı geliyorlardı? Hayır. Türkiye'nin sağlık sorunlarını ifade etmeye, kendi
görüşlerini ifade etmeye geliyorlardı. Meclise gelemeseler bile, Meclisin
kapısında bu düşüncelerini kamuoyuyla paylaşmaya geliyorlardı ama
engellendiler. 
Sayın
Sağlık Bakanı burada. Bu sağlık emekçilerinin sorunlarını yeterince dinlemeden,
onların bu konudaki görüşlerini almadan sağlıkta olumlu gelişmeler sağlamasının
mümkün olmadığını bir daha söylemek istiyoruz. Evet, görüşlerini
dinleyeceksiniz, makul olanlarını projelerinize alacaksınız, makul
olmayanlarını da doğal olarak dışarıda tutabilirsiniz. Ama mutlaka sivil toplum
örgütlerinin, meslek kuruluşlarının görüşlerini almak, demokratik, katılımcı
demokrasinin temel gereklerinden biridir. Yoksa, çok sıkça sözünü ettiğiniz
ileri demokrasiden nasıl söz edebiliriz? Türk Tabipler Birliğinin
yöneticilerini polis ablukasına almakla ileri demokrasinin sağlandığı hiçbir
ülke yok. 
Sayın
Başkan, sayın milletvekilleri; 2011 mali yılı Sağlık Bakanlığı bütçesi üzerinde
söz aldım. Sizi saygıyla selamlıyorum.
Sayın
milletvekilleri, yaklaşık dört yıldır burada, birlikte çalışıyoruz. Halkımız AK
PARTİ’ye iktidar, bize de muhalefet görevi verdi. Bizim muhalefet anlayışımız
hiçbir zaman bireye yönelik olmadı. Bizim muhalefet anlayışımız iktidar
partisini yıpratmak, onu geriletmek, onu çalışmalarından alıkoymak yönünde
olmadı. Tabii ki görüşlerimizi hep ifade ettik. Zaman zaman belki
ifadelerimizde sertlikler oldu, zaman zaman belki bireye yönelikmiş gibi
algılamalar oldu ama katiyen bizim sorunumuz bireylerle değil, sorunumuz
sistemle ve bu sistemi korumaya çalışan anlayışla. Biz bu anlayışı değiştirmeye
çalışıyoruz. 
Bu ülkede
70 milyon insan birlikte yaşıyoruz. Bu 70 milyon insanın tamamının refahı,
huzuru, barış içinde yaşaması, onurlu bir yaşamı için hep birlikte mücadele
verdiğimize inanıyorum. Ama gerçekten herkes görevini yapıyor mu, o konuda endişelerimiz
olduğu için biz ısrarla görüşlerimizi buradan ifade etmeye çalışıyoruz.
Eksiksiz bir demokrasiye ulaşmak için çaba sarf ediyoruz. Böylesi bir
demokrasiye ulaşma konusunda sadece iktidar partisiyle değil, muhalefet
partileriyle de zaman zaman görüş ayrılıklarımız oluyor ve farklı düşüncelere
sahip olduğumuzu dile getiriyoruz. 
Bize göre
cumhuriyetin kuruluşundan bugüne kadar Parlamentoda temsil imkânı bulan siyasi
partiler beş aşağı beş yukarı mevcut kurulu düzenin muhafazası, mevcut sistemin
ayakta kalması için nüans ayrılıklarına rağmen benzer anlayışta oldular. Bir
tek Türkiye İşçi Partisinin Parlamentoda olduğu dönemi hariç tutuyorum. Türkiye
İşçi Partisi Türkiye’deki emekçilerin, Türkiye halklarının, Türkiye’deki etnik
kimliklerin, kültürel kimliklerin özgür, demokratik bir ülkede yaşaması için
çaba sarf ediyorlardı. Biz de bunun benzerini 2000’li yıllarda yapıyoruz. 
Cumhuriyet,
mevcut siyasi partiler cumhuriyetin resmî ideolojisini, paradigmayı ve bu
statükoyu korumak üzere âdeta yarış içindeler. Siyasi partiler, bağnaz
milliyetçilik, otoriter devlet yapısı, kutsanmış, fetiş hâline getirilmiş
devlet yapısını korumak ve bu resmî ideolojinin âdeta gardiyanlığını yapmak
üzere yarış içindeler. Ne yazık ki böyle. 
Resmî
devlet ideolojisi tarihsel gerçekliğimizden uzaktır, toplumsal gerçekliğimizden
uzaktır, işte bu nedenle artık dikiş tutmuyor. Artık bu ideolojiyle 21’inci
yüzyılı karşılamak mümkün değil. Toplumsal gerçekliğimize, tarihsel
gerçekliğimize uygun yeni bir yapılanmaya ihtiyacı var bu ülkenin. Biz işte
bunu gerçekleştirmeye çalışıyoruz, dikkatleri bunun üstüne çekmeye çalışıyoruz.

Bizi
neden anlamadığınızı, hatta bize zaman zaman kızdığınızı görüyoruz ve bunu
anlayışla karşılıyoruz çünkü biz yeni şeyler söylüyoruz, biz alışılagelmişin
dışında öneriler getiriyoruz, biz kurulu düzeni, kalıpları yıkmaya çalışıyoruz.
İşte bu, resmî ideolojide, paradigmada çatırdamalar meydana getiriyor, bu,
doğal olarak ürküntü yaratabiliyor, tedirginlik yaratabiliyor ama bu sistemi
değiştirmek, bu sistemi halkın lehine, emekçilerin lehine, Türkiye’de yaşayan
bütün toplumsal kesimlerin lehine değiştirip dönüştürmek bu statükoyla
uzlaşarak mümkün değil, bu statükoyu değiştirmekle mümkün. Bunun için cesaret
lazım, bunun için öngörü lazım. Bu riskleri göze almakla mümkün bu. Biz işte
bunu yapıyoruz. 
Bu
nedenle her birimizin fezlekeleri Mecliste bekliyor. Bütün arkadaşlarım
fezlekelerle karşı karşıya. Saydım, benim kırk bir fezlekem var. İstenen ceza
elli yıl ile iki yüz yıl arasında değişiyor. Bu bizim cesaretimizi kırmıyor.
Statükoyla uzlaşarak, korkarak bir yere varılamayacağını, toplumun
geliştirilemeyeceğini biliyoruz. Bedel ödemek gerekirse bu bedeli ödemeye
hazırız ve bunu sürdürmeye devam edeceğiz. 
Kimi
çevreleri tedirgin edebilir. Yeni her zaman tedirgin eder. Eskinin muhafazası
insanların daha çok hoşuna gider ve kolayca ona sarılırlar. İşte bu devrimci
tutumu takındığımız için biz anlaşılamayabiliyoruz, bize kızgınlık, öfke
duyulabiliyor. Biz buna hazırız, cezalara da hazırız. Yüz yıl, iki yüz yıl, Allah
uzun ömür verirse gider yatar, çıkar geliriz, halkımızın daha özgür bir
ortamda, daha barış içinde, daha demokratik bir ülkede yaşaması için
mücadelemize devam ederiz.
AK
PARTİ’nin bu değişim dönüşümün farkında olan bir parti olduğunu itiraf etmek
istiyorum. Değişim dönüşüm ihtiyacının farkında ama cesaret yok. Cesaret yok.
Sistemle, statükoyla uzlaşarak değişim dönüşümü sağlayabileceğini düşünme
yanlışı içinde. Statükoyla uzlaşırsanız statükoya benzersiniz, sonra statükonun
emrine girersiniz. Bugün gelinen süreç, AK PARTİ’nin süreci budur; statükonun
hizmetine, emrine girmiştir. İktidar olanaklarını elinden kaçırmak istemiyor,
iktidarın getirdiği avantajlardan yararlanmak istiyor; işte burada kopma
başlıyor. Evet, iktidar çok tatlı ama inanın, ondan çok daha tatlısı, bu mazlum
halkımızın, bu emekçi halkımızın çıkarlarını en doğru ve en yalın biçimde
savunmakla mümkündür. Bunu yapmak zorundayız arkadaşlar. 
AK PARTİ
“değişim dönüşüm” diyor ama değişim dönüşümle ilgili somut herhangi bir şey yok
ortada. Bakın, 2007 seçimlerinde, daha önce 2002 seçimlerinde, 2004-2009
seçimlerinde, en son referandumda, hep demokratik, sivil, çoğulcu, katılımcı
bir anayasadan söz etti, halka vaatlerde bulundu, oy topladı, oy devşirdi ama
şimdi hâlâ, bu Anayasa’yı bırakın değiştirmek, kökten demokratik bir anayasa
yapmak, faşist 12 Eylül askerî darbesi Anayasası’nın gölgesinde yaşamayı tercih
ediyor. Bu talebi, halkın bu vazgeçilmez talebini dile getirerek halktan oy
topluyor, doğru ama değişiklik yok. Bırakın Anayasa’yı değiştirmek,
demokratikleşme yolunda yasalarda bile değişiklik yapılmıyor. Kolayca
yapılabilecek değişiklikler var demokratikleşme yolunda. Onu bırakın, yasaları
değiştirmeyi, düzenlemeyi bırakın, yeni getirdiği düzenlemelerle Ceza
Yasası’nda, Terörle Mücadele Yasası’nda hiçbir demokratik ülkenin asla kabul
edemeyeceği bir anlayışla ceza yasaları düzenleniyor. Terörle Mücadele Yasası
en ağırlaştırılmış, 12 Eylül Kenan Evren dönemine rahmet okutacak düzeyde
baskıcı yasalar getiriyor, yeni demokratik yasalar yerine. 
Kıbrıs
sorunu çözülecekti, sürüncemede kaldı. Ermeni sorunu çözülecekti, ortada kaldı.
Avrupa Birliği sürecinde bir arpa boyu yol ancak alındı, başka bir şey yok.
Türban sorununu CHP’ye sevk etti, CHP’ye havale etti, türban sorununu CHP
çözecek, ona havale etti. “Kürt sorununu çözeceğim.” dedi, evet bazı adımlar
atıldı ama yasal, demokratik, anayasal hiçbir güvenceye bağlanmadı bunlar. 
Partimize,
partimizin üyelerine, yöneticilerine gerçekten hiçbir dönemde olmadığı kadar
baskılar uygulanıyor. Her gün 20 kişi, 30 kişi gözaltına alınıyor, cezaevine
konuyor. Şu anda 2 bin yöneticimiz cezaevinde. Daha dün Çorlu’da bir gösteriye,
bir toplantıya katıldı diye 20-24 partilimiz gözaltına alındı. Bir önceki gün
Siirt’te… Siirt’te toplam 100’e yakın arkadaşımız şu anda cezaevinde. Bu
partinin il başkanları, ilçe başkanları, belediye meclisi üyeleri, il genel
meclisi üyeleri… Yani bizim üyelerimizi, yöneticilerimizi cezaevine atmakla bu
mücadelemizin kırılamayacağını, engellenemeyeceğini bilmeniz lazım. 
Silahlı
darbe yapma teşebbüsüyle yargılananlar, ömür boyu ağır hapis cezasıyla
yargılananlar ortalıkta serbest dolaşıyor ama benim il başkanım bir basın
toplantısı metnini okudu diye yedi yıl ceza alıyor! Şu anda cezaevinde
arkadaşlarımız, basın toplantısı yapıp görüşlerini kamuoyuyla paylaştığı için.
On yıl, on iki yıl ceza alıyor bir toplantıda slogan söylediği için! Bir
slogana, yani bir düşüncenin ifadesine, bu düşünce ne kadar aykırı olursa
olsun, demokratik ülkelerde düşünceye ceza verilemez. Bu bir eyleme düşünmedikçe,
şiddet içermedikçe düşünceye ceza veremezsiniz. On iki yıl ceza veriliyor bu
ülkede bizim arkadaşlarımıza. Biz Kürtçe konuştuk diye Sayın Meclis Başkanı
diyor ki: “Bu, parti kapatma nedenidir.” O hâlde, Sayın Bülent Arınç da bu
kürsüde bir cümle Kürtçe konuştu, AK PARTİ’nin kapatılma nedeni midir? Yoksa AK
PARTİ’ye serbest, Kürtlere kendi dilini konuşmak yasak mı? Böyle bir hukuk mu
yaratıyorsunuz? 
“Bütün
bunların Sağlık Bakanlığı bütçesiyle ilgisi ne?” diye sorarsınız belki -belki
de öyle düşünüyorsunuz- tabii ki çok ilgili. Eğer sağlıklı bir toplum
yaratamazsak, barış içinde, huzur içinde, barışık bir toplum yaratamazsak,
gelişkin bir demokrasi yaratamazsak insanların sağlıklı olduğundan nasıl söz
edebiliriz? İlaç vermek, hastane açmak, yeterince doktor götürmek yeterli mi?
Yeterli değil çünkü sağlık bir bütündür.
SUAT
KILIÇ (Samsun) – Çok önemli.
OSMAN
ÖZÇELİK (Devamla) – Çok önemlidir ama yeterli değil, sağlık bütüncüldür. 
Sağlık
hakkı, sağlıklı var olma hakkıyla ilgilidir yani yaşama hakkıyla ilgilidir.
Diğer sağlık kriteri de sağlık hizmetlerinden yeterince yararlanmayla
ilgilidir. Bu iki temel kriter birlikte olmadığı sürece sağlıklı bireylerden,
sağlıklı insanlardan, toplumdan söz edemeyiz. Sağlık haklarından yararlanmada
eşitlik olmalı, hizmet ücretsiz olmalı, nitelikli olmalı, ulaşılabilir olmalı
ve nihayet tüm nüfusu, tüm vatandaşları kapsamalıdır. Sağlıklı yaşama hakkı
için öncelikle insanca yaşayacak bir gelir yaratmak zorundasınız, sosyal
güvence sağlamak zorundasınız, beslenme, barınma, ulaşım, sağlıklı bir çevre,
kentsel ve kırsal yeterli sağlıklı altyapı oluşturmak zorundasınız. Sağlıklı
bir toplum yaratabilmenin temel kriterleridir bunlar. 
Evet,
gerçekten, AK PARTİ ve Sayın Sağlık Bakanımızın çabalarıyla sağlık verilerinde
sekiz yıl, on yıl öncesine göre önemli gelişmeler var. Biz teşekkür etmesini ve
takdir etmesini de biliyoruz. Sayın Bakanın çabalarını da görüyoruz ve takdir
de ediyoruz, ama yeterli mi? Bakın, hâlâ bölgeler arası eşitsizlik
giderilebilmiş değil. Doğu ve Güneydoğu Anadolu Bölgesi’nde yaşayan Kürt
nüfusunun sağlık hizmetlerinden yararlanma oranı Türkiye ortalamasının hâlâ
1/2’si, 1/3’ü kadar, gelişmiş batı illerindeki kıyaslamada 1/3, 1/4, hatta
1/5’e kadar uçurumlar var. Eşitliği sağlamak zorundasınız bütün sağlık hizmetlerinde.

Köprüler,
hastaneler yapmak tabii ki önemli. Bunları hiçbir şekilde inkâr etmemiz mümkün
değil, bunları takdirle karşılıyoruz. Ama böyle oldu diye her şey bitti mi?
“Türkiye, dünyanın 17’nci büyük ekonomisine sahip.” deniyor. Peki, bu büyüklüğü
yaratan kim? Bu büyüklüğü yaratan bu ülkenin insanları, emekçileri,
çalışanları, üretenleri, düşünen insanları. Bunların vergileriyle bu bütçe
büyüyor. Bu ekonomi bunların çabalarıyla büyüyor. Sizin iyi organize etmeniz
lazım. Sizin bunu doğru kullanmanız, eşit ve adil kullanmanız lazım. Biz size
bu yüksek vergileri emeğimizin karşılığını cebinize koyasınız diye vermiyoruz
ki zaten, hizmet getiresiniz diye veriyoruz. Bu hizmeti yaptınız diye halkın
başına kakmaya kalkmayın lütfen. 
Bu yeşil
kart meselesi Türkiye'nin en önemli sağlık sorunlarından bir tanesi, önemli bir
gösterge arkadaşlar. Türkiye’deki verilen bütün yeşil kartların yarısından
fazlası, yüzde 50’sinden fazlası Türkiye nüfusunun yüzde 20’sine yakınını
teşkil eden Doğu ve Güneydoğu’da yani Kürtlerin yoğunlukta olduğu Kürt
coğrafyasında dağıtılıyor. Halkın “sefalet belgesi” dediği yeşil kart neden
orada? Çünkü halk aç bırakıldı, sefil bırakıldı, perişan bırakıldı, yeşil karta
muhtaç bırakıldı. Bu insanlara, Kürtlere uygulanan ayrımcılık sadece ekonomik
verilerde değil, ekonomik göstergelerde değil, sosyal yaşamda da görülüyor. 
Bakın,
bir hekimin hastasını tedavi edebilmesi için öncelikle hastadan öykü alması
lazım. Bu öyküyü doğru alabilmesi hâlinde hastalığın tanısı mümkün olabilir,
tedavisi ona göre düzenlenebilir ama hastanızın dilini anlamıyorsanız, hastanız
sizin dilinizi anlamıyorsa hasta-doktor, hasta-hekim ilişkisi içinde bir
adaletten, bir hakkaniyetten söz edebilir miyiz? Herkesin ana dilinde hizmet
alması temel insan haklarındandır. Hastanın Türkçe biliyor olması da yeterli
değil. Hastanın kendi ana diliyle kendi derdini en uygun şekilde ifade etmesi
gerekir. Üstelik, resmî devlet diliyle hastayla konuşan, iktidarın sembolü,
aracı hâline gelen dil bile hasta-hekim ilişkisinde sağlıksız bir yapı ortaya
çıkarıyor. 
Konuşacağımız
çok şey var. Bizim barışa ihtiyacımız var. Bizim bu toplumun sorunlarını doğru
kavramaya ihtiyacımız var, beraberce sorunları oturup tartışmaya, konuşmaya
ihtiyacımız var ama bu metotla değil. Burası Gazze değil, burası Cizre.
Çocuklar her gün bu manzaraları görüyorlar. Bu çocuklardan sağlıklı nesiller
beklemek mümkün değil. Bu manzaralarla artık karşılaşmak istemiyoruz. Burası
Filistin değil, burası Türkiye. “Türk Silahlı Kuvvetleri eğitim yapıyor, sağlık
yapıyor.” deniyor. Bakın, köy çocukları köy meydanında toplanmış, askerler
askerî elbiseleriyle, yere çökmüş çocuklara tahta koymuşlar “Ne mutlu Türk'üm
diyene.” yazıyor. Eğitim bu mu? Sağlık bu mu? Böyle mi eşitliği, sağlığı,
eğitimi sağlayacağız? Lütfen, bu düşüncelerinizden, lütfen bu yaklaşımınızdan
vazgeçin. 
Hepinizi
saygıyla selamlıyorum. (BDP sıralarından alkışlar) 
BAŞKAN –
Teşekkür ediyorum Sayın Özçelik. 
Yedinci
turda, Milliyetçi Hareket Partisi Grubu adına söz isteyen birinci konuşmacı
Metin Çobanoğlu, Kırşehir Milletvekili. (MHP sıralarından alkışlar) 
Buyurun
Sayın Çobanoğlu.
MHP GRUBU
ADINA METİN ÇOBANOĞLU (Kırşehir) – Sayın Başkan, değerli milletvekilleri; 2011
yılı Çevre ve Orman Bakanlığı ve Orman Genel Müdürlüğü bütçesi üzerinde
Milliyetçi Hareket Partisi Grubu adına söz almış bulunuyorum. Dolayısıyla, yüce
heyetinizi saygıyla selamlıyorum.
Değerli
milletvekilleri, ormanlarımız bizim en önemli yenilenebilir, sürdürülebilir
kaynaklarımızdır. Ormanların azalması dünyadaki doğal dengeyi süratle bozmakta
ve birçok felaketin de sebebi olmaktadır. Tabii ki insan eliyle bozulan bu
dengenin tekrar yerine getirilmesi çok pahalı ve zaman almaktadır. İşte,
ülkemizde de zaman zaman yaşanan sel felaketlerinin, doğal afetlerin nedeni de
doğanın insanlar tarafından tahrip edilmesinden kaynaklanmaktadır. 
Geçtiğimiz
yıllarda İstanbul’daki sel felaketlerine baktığımızda tabii ki bu doğal
dengenin, fiziki dengenin bozulmasının çok önemli bir rolü olduğunu görüyoruz.
İstanbul’da, özellikle 13 milyonluk bir şehirde, bu şehirdeki inşaatlarla
ilgili ciddi bir hafriyat döküm yeri sıkıntısı yaşanmakta. Gelişigüzel, ranta
dönük dökümler organize edildiğinden dolayı, dereler ovalar, ovalar tepeler
oluşturmaktadır. Bunun neticesinde, akarsuların önleri kesilmekte, gölcükler oluşturmakta,
yağan bir yağmur neticesinde de sel felaketleri can kaybına neden olmaktadır. 
Değerli
arkadaşlarım, tabii, İstanbul’un bu ihtiyacını Orman Bölge Müdürlüğünde,
Kemerburgaz ormanlarında daha önce açılmış maden çukurlarına bu hafriyatların
doldurulmasıyla ilgili, Bölge Müdürlüğünün bir çalışması var, Orman Genel
Müdürlüğünün de bir çalışması var. 1996-2007 yılları arasında Kemerburgaz’daki
bu maden çukurlarına ciddi hafriyatlar dolduruluyor. Bu hafriyatlarla
doldurulan yerlerde de ağaçlandırmalar yapılıyor. 100 bin dönümlük bir alan,
aşağı yukarı 1,5-2 milyar metreküplük bir alanda da dolgu alanı mevcut. Bu,
2007 yılına kadar gayet güzel gerçekleştiriliyor ve İstanbul Orman Bölge
Müdürlüğü de ciddi bir para kazanıyor. Tabii, 2000 yılından itibaren, Sayın
Bakan göreve geldiği andan itibaren, özellikle bu hafriyat alanlarının İstanbul
Büyükşehir Belediyesine devredilmesiyle ilgili bir gayret gösteriyor ki ilk
görevden alınan, o zamanki İstanbul Bölge Müdürü Faruk Çebi Bey oluyor ki bu
size de yabancı birisi değil, 2007 seçimlerinde Adalet ve Kalkınma Partisinden
aday adayı olmuş, şu anda yine bir bakanın da danışmanı olarak görev yapan bir
arkadaşımız ama bu başarılı çalışmaları ve özellikle hafriyat noktasındaki
tavrı nedeniyle görevinden alınıyor ve göreve bir başkası getiriliyor.
2010 yılı
Haziran ayında, hepimiz de şahit olduğumuz gibi, 6831 sayılı Orman Kanunu’nun
16’ncı maddesi değiştirilerek hafriyat alanlarının Büyükşehir Belediyesine ve
diğer belediyelere devredileceğine dair bir kanun çıktı ve 2010 Eylül ayında da
Orman Genel Müdürlüğü bunun uygulama yönetmeliğini çıkardı.
Değerli
milletvekilleri, bu yasal gelişmeler, düzenlemeler olurken tabii, İstanbul
Büyükşehir Belediyesi Çevre Koruma Dairesi Başkanlığına da Çevre ve Orman
Bakanlığından bir genel müdür muavini, bu İstanbul Büyükşehir Belediyesine
Çevre Koruma Dairesi Başkanı olarak atanıyor, Cevat Yaman ismindeki bu
arkadaşımız. Yine, bu Daire Başkanlığının bu hafriyat işlerini yürütecek Şube
Müdürlüğüne de 1976 Afyon Şuhut doğumlu Türker Eroğlu isimli bir kişi atanıyor.
Şu anda da bu görevlerini sürdürmekteler. Acaba tesadüf mü diyorum. Sayın Bakan
bu konuda çok ciddi bir gayret sarf etti, kendisi İstanbul Büyükşehir
Belediyesinden gelme, toprak döküm yerlerinin Büyükşehir Belediyesine verilmesiyle
ilgili bu gayretleri oldu ama hemen akabinde de bu düzenlemeler yapıldıktan
sonra da hem Orman Bakanlığından hem kendi memleketinden, soy ismi de
kendisiyle aynı olan bir şahsın buraya atanmasının tesadüf mü olduğu konusunda
düşüncelerimi de buradan ifade etmek istiyorum. Bu konuda Orman Bakanlığının,
Orman Genel Müdürlüğünün çok ciddi kayıpları olmuştur. Bu konuda, hem kendi
faaliyet alanları içerisinde yaptığı ihalelerde hem çevreyi düzenleyip TOKİ’ye
çok ciddi paralar kazandırmalarına rağmen, Orman Genel Müdürlüğü bu paralardan
mahrum bırakılmıştır ve İstanbul Orman Bölge Müdürlüğü yıllar sonra zarar etme
noktasına getirilmiştir.
Değerli
milletvekilleri, tabii, Orman Genel Müdürlüğüyle ilgili, özellikle Orman Genel
Müdürlüğünün arsalarıyla ilgili, arsaların başka kurumlara verilmesi
noktasında, fidanlıkların başka kurumlara verilmesi noktasında ciddi
eleştirilerimiz var. Orman Genel Müdürlüğü kendi arsalarını süratli bir şekilde
elden çıkarıyor. Bugün elime ulaşan bir bildiri var, başta Orman Mühendisleri
Odası olmak üzere, ormancılıkla ilgili yedi sivil toplum örgütünün imzaladığı
bir bildiri. Son olarak da Orman Genel Müdürlüğü Gazi Tesislerindeki arsanın,
oradaki binaların Başbakanlığa veya Başbakanlığa bağlı bir kuruma devredileceği
konusunda ciddi endişeleri var. Ben de bir orman mühendisiyim. Özellikle
Atatürk Orman Çiftliği’yle bir bütünlük sağlayan bu arazinin bir başka kuruma
verilmesinin doğru olmadığı kanaatindeyim ama bu bir iddiadır, bunun da
özellikle cevaplandırılmasını istiyorum.
Tabii, bu
konuda o kadar çok şey sayabiliriz ki orman fidanlıklarıyla ilgili, Orman Genel
Müdürlüğünün arsalarıyla ilgili. Yine, son olarak, şu anda Adalet ve Kalkınma
Partisinin Genel Merkezinin bulunduğu alanda Orman Genel Müdürlüğünün 3.600
metrekare bir mülkü var. Daha önce orada orman içi dinlenme yerlerini
çalıştıran TEK-İMAŞ şirketiyle mahkemelik olan Orman Genel Müdürlüğünün,
buranın Ormanın mülkü olduğu konusunda mahkemede bir savunması var. Sonuç
itibarıyla da mahkeme kazanılmış fakat buraya Adalet ve Kalkınma Partisinin
Genel Merkezi kurulduktan sonra belediye bir imar değişikliği yapıyor, 3.600
metrekarelik yer otopark olarak ilan ediliyor ama Orman Genel Müdürlüğü ne
hikmetse buna itiraz etmiyor. Ciddi bir hak kaybı söz konusu ama bu konuda
Orman Genel Müdürlüğünün “Bu konu araştırılsın.” diye kurduğu bir heyet,
maalesef, “Buranın harita mühendisleri tarafından araştırılması gerekir.” diye
âdeta topu taca atıyor. Niye atıyorlar? Karşılarında Adalet ve Kalkınma
Partisinin Genel Merkezinin otopark olarak kullandığı bir alan. Bununla ilgili
incelemeyi yapacak bürokratlar ancak böyle kendilerini kurtarabiliyorlar. Bu
konunun da altını çizmek istiyorum. Şu anda orası Adalet ve Kalkınma Partisinin
duvarlarıyla aynı şekilde, aynı metotla çevrilmiş, otopark olarak kullanılmış
bir alan ama mülkiyeti Orman Genel Müdürlüğüne ait. Bunu da buradan belirtmek
istiyorum. 
Orman
Genel Müdürlüğünde çalışanlarla ilgili ciddi bir baskı söz konusu, özellikle
sivil toplum örgütleriyle ilgili çok ciddi baskılar söz konusu. Çalışanlar
âdeta “bizim sendikamız-diğer sendika” veya “benim tarafım-karşı taraf”
şeklinde algılanmakta, bu da çalışanlar noktasında ciddi bir huzursuzluk
meydana getirmektedir. Son yapılan Orman Mühendisleri Odası seçiminde -bizzat
ben de katıldım- o oda seçimleriyle ilgili birçok baskılara, birçok sıkıntılara
maruz kalındığını arkadaşlarımız dile getirdiler. Seçimler sırasında ve
seçimler akabinde bazı işletme müdürlerinin tayinleri çıkarıldı, bunu da
buradan okumak istiyorum: Çankırı Orman İşletme Müdürü Sami Yılmaz, Beypazarı
Orman İşletme Müdürü Hüseyin Çinko ve eşi Dilek Çinko, Ankara Orman Bölge
Müdürlüğü Silvikültür Şube Müdürü Orhan Yazıcı, Ankara Orman İşletme Müdürlüğü
Kadastro Komisyonu görevlisi Orman Mühendisi Ayşegül Turgut, Ankara Orman Bölge
Müdürlüğü Koruma Şube Müdürlüğünde çalışan Orman Mühendisi Şenel Hasançebi,
Eskişehir Orman Bölge Müdürlüğü şube müdürlerinden Fevzi Tekin, Elazığ Orman
Bölge Müdür Yardımcısı Osman Öztürk.
Değerli
milletvekilleri, ben de yıllarca Orman Bakanlığında çalıştım. Birçok bakanla,
birçok genel müdürle çalıştık, o zaman da seçimlere katıldık ama hiç bu kadar
baskı olduğunu hatırlamıyorum. Sonuç itibarıyla, burada çalışan insanlar bizim
vatandaşlarımızdır, bizim meslektaşlarımızdır. Görüşleri ne olursa olsun, onların
hizmetlerinden biz faydalanmaktayız. Onları bu şekliyle ayrıma tabi tutmak
doğru değildir, yanlıştır. Çok seslilikten korkmamak lazım. Sonuç itibarıyla,
yapılan yanlışların dile getirilmesinden korkmamak lazım. Herkes “Evet
efendim.” derse sonuçta ne olur? 15 bin hektar orman alanı yanar ama Sayın
Bakana “5 bin hektar yandı.” denir ve eğer farklı bir ses olmazsa herkes de
buna inanır, buna göre de tedbir alınır.
Ben bir
kere daha, Çevre ve Orman Bakanlığının bütçesinin hayırlı olmasını diliyor,
hepinize saygılarımı sunuyorum. (MHP sıralarından alkışlar)
BAŞKAN –
Teşekkür ediyorum Sayın Çobanoğlu.
Sayın
milletvekilleri, soru sormak için sisteme giren sayın milletvekillerinin
sistemdeki arıza nedeniyle isimleri silinmiştir ancak sıralaması şu şekildedir:
Sayın Uslu, Sayın Yıldız, Sayın Köse, Sayın Ağyüz, Sayın Işık, Sayın Asil,
Sayın Özdemir, Sayın Akcan, Sayın Çalış, Sayın Süner, Sayın Kaptan, Sayın
Taner, Sayın Vural, Sayın Enöz, Sayın Öz, Sayın Durmuş, Sayın Paksoy, Sayın
Zeydan ve Sayın Sakık’tan tekrar sisteme girmelerini rica ediyorum. 
Milliyetçi
Hareket Partisi Grubu adına ikinci konuşmacı Abdülkadir Akcan, Afyonkarahisar
Milletvekili. 
Buyurun
Sayın Akcan. (MHP sıralarından alkışlar)
MHP
GRUBU ADINA ABDÜLKADİR AKCAN (Afyonkarahisar) – Sayın Başkan, değerli
milletvekilleri; bu oturumda görüştüğümüz Çevre ve Orman Bakanlığı, Devlet Su
İşleri Genel Müdürlüğü, Devlet Meteoroloji İşleri Genel Müdürlüğü ve Özel Çevre
Koruma Kurumu Başkanlığı bütçeleriyle ilgili söz almış bulunuyorum. Milliyetçi
Hareket Partisi Grubu adına yüce heyeti saygıyla selamlıyorum.
Sözlerime
başlarken dün Mardin Dargeçit’te şehit edilen uzman çavuşumuza Allah’tan rahmet
diliyorum, ailesine ve yüce Türk milletine başsağlığı diliyorum.
Bir
diğer husus da: Biraz önce Genel Kurula gelirken gazetecilerin, basın
mensuplarının önüme geçerek sorduğu bir soru, Sayın Cumhurbaşkanının Kayseri
Belediye Başkanına kefil olması hususunda. Sayın Cumhurbaşkanının -bir kere
daha, bu Mecliste onun seçimine katılmış bir insan olarak söylüyorum- bu tip
tartışmalarla yüce makamı tartışılır hâle gelmekten kaçınmasını istirham
ediyorum.
Değerli
milletvekilleri, Sayın Çevre ve Orman Bakanı, Plan Bütçe Komisyonunda “Bakanlık
olarak aslında hem Sağlık Bakanlığına koruyucu hekimlik olarak hem de Turizm
Bakanlığına deniz ve kıyı izleme yoluyla temiz çevre temini açıdan katkı
sağlıyoruz.” dedi. 
Sayın
Bakan diyor ki: “Aslında ben Sağlık Bakanlığından ve Turizm Bakanlığından
sorumlu olmadığım hâlde -bunları tutanaktan veriyorum- katkı sağlıyorum.”
diyor. Aferin Sayın Bakan. Ben de bu ülkenin vatandaşı olarak size bu
katkılarınızdan dolayı teşekkür ediyorum ama bir de doğrudan sorumlu olduğunuz
Çevre ve Orman Bakanlığına garip bir şekilde, son dört yılda bağlanmış olan
Devlet Su İşlerinin yapması gerekip de yapmadıklarına bir bakıverseniz diyorum.

Mesela,
yine bugünkü oturumda bütçesini ele aldığımız Devlet Meteoroloji İşleri Genel
Müdürlüğünün çarşamba günü verdiği ama Allah’tan tutmayan sel ihtimali alarmı
eğer gerçekleşseydi Kumluca’dan Gazipaşa’ya kıyıdaki bütün seralar sel suları
altında kalacaktı. Bunun nedeni? Dağlardan sahile doğru olan dere ve çayların
ağzına kadar rüsubat ve molozlarla dolu olması ve Devlet Su İşlerinin ya da
yetkisini devrettiği ve bu yetkiyle dekar başı yaklaşık 50 TL para toplayan
sulama birliklerinin görevini yapmamış olması vatandaşın mahvına neden
olacaktı. 
Evet,
Sayın Bakan, küresel iklim değişikliğinin varlığını siz gibi bizler de kabul
ediyoruz. Bu dönemde başta sarp dağlarla çevrili kıyılarımız olmak üzere bütün
dere ve çayların sistemli ve programlı bir şekilde temizlenmesi ve yıllık
olarak bu temizliğin icra edilmesi lazım. 
Şimdi
cevap verirken Sayın Bakan, kalkıp “Biz, Akdeniz sahillerini temizledik.”
diyebilirsiniz. 2004’te yaşanan sel felaketinden sonra, doğru, bir defa
temizlendi ama bu bölgede kış-yaz sürekli yağış var, bu yağış rüsubat taşıyor.
Bunun bilinciyle hareket etmek zorundasınız. Bu taşkınlar sadece çiftçilerin
mahvolmasına neden olmamakta, aynı zamanda kış döneminde üretimin yok olmasıyla
artan sebze meyve fiyatlarıyla ülkedeki bütün vatandaşları etkilemektedir. 
Hazır
Devlet Meteoroloji İşleri Genel Müdürlüğüne değinmişken birkaç cümle de bu
Genel Müdürlüğümüzle ilgili ifade kullanmak istiyorum. Devlet Meteoroloji
İşleri Genel Müdürlüğümüz, son yıllarda oldukça başarılı işlere imza
atmaktadır. Bu nedenle bu kurumun tüm çalışanlarını yürekten kutluyorum fakat
diğer alanlarda olduğu gibi bu Genel Müdürlüğümüz de diğer kurumlarda olması
gereken ve şahsen olmasını arzu ettiğim koordinasyonu en azından bazı konularda
sağlayamamıştır. Mesela, meteorolojik tespitleri duyurduktan sonra, bu
sonuçların direkt etkilerinin yanı sıra endirekt etkilerinin neler olabileceği
konusunda devletin öteki kurumları ile iş birliğine giderek meteorolojik
değişikliklerin detaylı yansımalarıyla ilgili olarak, mesela bitki hastalıkları
bakımından olası etkilerini Tarım Bakanlığı ile tartışıp sonuçların çiftçiye
aktarılması gerekmektedir. Fonksiyonel çalışma budur. Tek başına “Yarın don
olacak.” ihbarı yetmemektedir. Bunun gereğinin yapılması için, önceden
tahminlerde bulunma imkânı altyapı olarak olduğuna göre, bunu ilgili kurumlarla
çiftçiye yansıtmak gerekir.
Değerli
milletvekilleri, Türkiye, Meteoroloji İşleri Genel Müdürlüğünün elektronik ve
teknik donanımı bakımından yirmi sekiz Avrupa ülkesi içinde en donanımlı ikinci
ülke, övünülecek durumda. Biz bununla gerçekten övünüyoruz. 
AK PARTİ
iktidarlarının güçlü bir Meclis desteğine sahip tek parti iktidarları olmasına
karşılık, icraatta sanki bakanlıkların kendi aralarında paylaşıldığı ve
koordinasyonsuzluğun had safhada olduğu koalisyon hükûmetleri görünümü
vermektedir. Bakanlıkların her biri icraat yaparken, kanun ve yönetmelik
çıkarırken hem birbirinden habersiz hem de ikincil mevzuatı zamanında
çıkarmayarak işleri yavaşlatmaya ve işlerin kaplumbağa hızıyla yürümesine sebep
olmaktadır. Bunun en güzel örneği, hayvanların korunmasıyla ilgili mevzuatta,
veteriner hekim istihdam etmemesine rağmen, Tarım Bakanlığıyla da iş birliği
yapmamaktadır. 
Yine,
aynı şekilde, Maden İşleri Genel Müdürlüğü açısından Enerji Bakanlığıyla bir
koordinasyonsuzluk söz konusudur. Maden İşleri Genel Müdürlüğü maden arama ve
çıkarma ruhsatı veriyor. Ruhsatı alan ruhsat sahibi işe tam koyuluyor ki
jandarma dikiliyor karşısına: “Durun, burada işletmecilik yapamazsınız. Çevre
ve Orman Bakanlığının bize bildirdiğine göre burası kuş cenneti ilan edildi, o
yüzden burada herhangi bir faaliyette bulunamazsınız.” Eğer burası gerçekten
kuş cenneti veya sit alanıysa, o zaman niye Enerji ve Tabii Kaynaklar Bakanlığı
arama ve işletme ruhsatı veriyor? Bunun sorgulanması lazım. Bu insanların
“Durun.” sözü söylenene kadar yaptığı emek ve para harcamasına yazık değil mi? 
Aslında
yerkürede oluşan tabii değişiklikler, küresel iklim değişikliklerinin yerküreye
su havzalarının daralması yönünde etkileri, Türkiye’de kadastral işlemlerin
başladığı ilk yıllarda tapuya göl veya bataklık olarak işlenen ama suyun
daralmasıyla sazlık ve kuşların saklanabileceği, barınıp üreyebileceği korunak
alanları olmaktan çıkmış olan alanlar bölgede yaşayanlar tarafından legal veya
illegal olarak işletilmekte, ekilip biçilmektedir. Özel Çevre Koruma Kurumu
veya Doğa Koruma ve Millî Parklar Genel Müdürlüğü birbirinden ve öteki
bakanlıklardan habersiz burayı kuş cenneti ilan etmekte ve herkese ait olan yer
altı kaynaklarının işletilmesine engel çıkarılmaktadır. Sayın Bakan ve bu
konularda çalışan çalışma arkadaşlarına bir veteriner hekim olarak doğayı ve
tabiatı tanıyan, doğal dengenin korunması ve bozulmasının ne anlama geldiğini
iyi bilen bir insan olarak bu sözleri söylüyorum. 
Değerli
milletvekilleri, Özel Çevre Koruma Kurumu Başkanlığı vasıtasıyla koruma altına
alınan yerlerden bir tanesi Sayın Bakanın seçim bölgesinde Karakuyu mevkisidir,
Dinar ilçemizde. Bu Karakuyu mevkisindeki bataklıkta, sazlıkta insanlarımız dün
o bölgede var olan suyu tarımsal amaçlı faaliyette kullanmaktaydı fakat koruma
altına aldınız, o vatandaş o suyu kullanamıyor, siz rehabilitasyon
yapmıyorsunuz, sazlıkların çürümesinden dolayı oradan çıkan gazla ne balık
yaşıyor ne kuş yaşıyor, bol miktarda domuz ürüyor, o üreyen domuzlar da
çevredeki çiftçilere zarar veriyor. Siz de “Bakacağız, edeceğiz...” Bize
dağıttığınız kitapçıkta bu hususu ifade ederek orayı rehabilite edeceğinizi
söylüyorsunuz. Cek, cak değil, sekiz yıldır bu görevi yürüten kişisiniz Sayın Bakan,
dört buçuk yılı bunun genel müdürlük, şimdiye kadar olan kısmı da bakanlık
olarak. Bu bölgeye ne zaman müdahale edeceksiniz? Ve bu bölgede yaşayan
insanların sulama ihtiyacının karşılanmasında bu gölün kullanılmasını sağlamak
zorundasınız.
Değerli
milletvekilleri, Sayın Bakanın, Plan ve Bütçe Komisyonunda sunumu sırasında,
Plan ve Bütçe Komisyonu üyesi milletvekillerimizle tartışmaları var. O
tartışmalar Türkiye’de 28 milyon hektar arazinin tarım arazisi olduğu, bunun
sadece 8,5 milyon hektarının sulanabilir olduğu ve bunun yüzde 64’ünün
hâlihazırda sulandığını ifade ediyorsunuz. 
Sayın
Bakan, bu bir vizyon meselesi eğer sizin hedefinizde yurt dışından tarım ürünü
ithal etmek yoksa, sulanamayan alanları da sulanır hâle getirirsiniz. İfadeniz:
“Efendim, biz buralara su çıkarırsak enerji için harcayacağımız para astarı
yüzünden pahalı olacak.” Peki, gerçekten söylediğinize katıldığımızı varsayın
-katılmıyorum, onu ifade edeyim- bu takdirde Türkiye “E, ne yapalım, enerji
gideri yüksek, biz buraya su çıkaramıyoruz.” diyerek üretim artışını nüfus
artışına paralel geliştiremediği zaman, yurt dışından, Sayın Bakanın, Tarım
Bakanının domates fiyatları yükseldiğinde “Onu da ithal ederiz.” dediği gibi
ithali düşünmek, bu bir vizyon meselesidir. Bu vizyondan kurtulup Türk
milletini doğduğu yerde doyan insanlar hâline getirmek her iktidarın görevidir.
Mademki iktidarda sizsiniz, bu görevi dört dörtlük yerine getirmek için çaba
sarf etmeniz lazım. 8,5 milyon hektar arazinin sulanabilirliği ta 1980’li
yıllarda TOPRAKSU Genel Müdürlüğü tarafından… Siz de teyit ediyorsunuz.
İlerleyen teknolojiyle hiç mi sulama şansı artmadı? 8,5 milyon hektar arazinin
o gün tespit edilen miktarı hiç mi artma şansı bulamadı diyor, bütçenin hayırlı
olması dileğiyle hepinizi saygıyla selamlıyorum. (MHP sıralarından alkışlar) 
BAŞKAN –
Teşekkür ediyorum Sayın Akcan.
Milliyetçi
Hareket Partisi Grubu adına üçüncü konuşmacı Osman Durmuş, Kırıkkale
Milletvekili.
Buyurun
Sayın Durmuş. (MHP sıralarından alkışlar)
MHP
GRUBU ADINA OSMAN DURMUŞ (Kırıkkale) – Sayın Başkan, değerli milletvekilleri;
Sağlık Bakanlığı bütçesi üzerinde görüşlerimi ifade etmek üzere huzurunuzdayım.
Yüce heyetinizi saygıyla selamlıyorum.
Değerli
milletvekilleri, üzülerek ifade etmek istiyorum ki dokuz yıllık AKP İktidarı
döneminde, üstelik bu dönemin tamamında aynı Bakan tarafından idare edilen
Sağlık Bakanlığında hangi taşı kaldırsanız altından usulsüzlük, yolsuzluk
çıkıyor ve çıkmaya da devam ediyor.
Ancak,
bunlardan iki dairede yapılanlar, bu iki dairede oldubittiye getirilen
ihaleler, Sağlık Bakanlığının diğer daire ve genel müdürlüklerinde yapılan
usulsüzlük ve yolsuzluklara maalesef rahmet okutturuyor. Bu dairelerden birisi,
her platformda dile getirdiğim ve milletim adına da bıkmadan, usanmadan dile
getirmeye devam edeceğim Kamu Özel Ortaklığı Dairesi, diğeri ise Bakanlığın
bilgi işlem ihalelerinin kotarıldığı İdari ve Mali İşler Daire Başkanlığıdır.
Sayıştay
Kanunu’nda da ifade ettik ve etmeye devam edeceğiz. 2005 yılında bir kanun
çıkardınız, bundan bir yıl sonra 2006 yılında bir yönetmelik çıkardınız, sonra
hiçbir şey yapmadan dört yıl beklediniz. Şu anda dahi elinizde hiçbir hazırlık
yok, proje yok, teknik şartname yok, malzeme tanımları yok, cihaz listeleri
yok, sağlıklı bir yaklaşık maliyet hesabı da yok, hatta gazetelere verdiğiniz
ilanlardan anlaşıldı ki bu hastanelere basit bir tasarımınız dahi yok. Ne
yapıyorsunuz? Ne yapmak istiyorsunuz?
2010
yılına gelindiğinde alelacele ihalelere başlıyorsunuz. Seçime kadar soygun ve
yağmayı tamamlamaya çalışıyorsunuz. Olmayan tasarımlara, olmayan projeye,
olmayan şartnamelere dayalı olarak farazi maliyetler belirleyip devleti yirmi
beş yıllık taahhütler altına sokuyorsunuz. Bakınız, giderayak 2010 yılı içerisinde,
şu an itibarıyla toplam 11 bin yatak kapasiteli hastane ihalesine çıkıyorsunuz.
Uyduruktan da olsa bu hastaneler için sizin yaptığınız yaklaşık maliyet tutarı
3,5 katrilyon lirayı buluyor. Dokuz yıl süresince Toplu Konut İdaresi
Başkanlığı, Bayındırlık ve İskân Bakanlığı ve il özel idarelerinin yaptıklarını
saymaz isek eğer Bakanlığınızın yaptığı bir tek hastane ihalesi bile yok iken
giderayak 3,5 katrilyonluk ihale yapma hevesine nereden kapıldınız? Ancak, ne
hazindir ki bunu dahi beceremiyorsunuz. 
İhale
komisyonlarına koyacak adam bulamıyorsunuz. Bakanlığınızın bürokratlarını ihale
komisyonlarına yazıyorsunuz, bürokratlarınız dahi “Böyle ihale olmaz.” deyip üç
sayfalık, dört sayfalık zehir zemberek dilekçe verip ihale komisyon
üyeliklerinden istifa ediyorlar. O hâlde ne yapmak istiyorsunuz Sayın Bakan? Bu
bürokratları komisyondan çıkarıp olmayan şube müdürlüğü kadrolarında
görevlendirdiğiniz hemşire, ebe, sağlık memuru arkadaşlarımızla ihalelere devam
ediyorsunuz. Bakanlığınızın bürokratlarının dahi olmaz dediği ihalelere 2-3
sağlık personeline imza attırarak devam ediyor iseniz eğer, kusura bakmayın, bu
işte ben art niyet ararım. Mızrak çuvala sığmıyor ve sığmayacak. “Bu ihaleler
böyle olmaz.” diyenlere kulak tıkayıp kim olduğu, kime hizmet ettiği bilinmeyen
bir danışmanın peşine düşüp gidiyorsunuz. 
Bakınız,
hemen bütün ihalelerinizde ertelemeye gidiyorsunuz ama çarpıcı olsun diye ben
Ankara’da bir örnek vermek istiyorum: Ankara’da yapmak istediğiniz, SSK’lı
işçilerin parasıyla arsası Millî Savunma Bakanlığından alınan arazi üzerindeki
hastaneleri bir ücret alınmadan yabancı ortaklı firmalara veriyorsunuz.
Muadilleri İstanbul’da Arap şeyhlerine milyar dolarlara devredilen arsaları ve
üstündeki hastaneleri nasıl devrediyorsunuz? Etlik Sağlık Kampüsü ihalesinde bu
yılın dördüncü ayında ön yeterlik işlemi yaptınız ve güya yeterli firmaları
tespit ettiniz. Sonra? Sonra altı ay boyunca sesiniz çıkmadı. Bu süre zarfında
ne yaptınız? Yeterlik verdiğiniz firmaları nihai teklif vermeleri için davet
ettiniz ve son teklif verme günü 15 Ekim 2010 tarihini belirlediniz. Bu tarihe
gelindiğinde baktınız ki bu ihalenin bu şekilde yapılacak hâli yok. Teklif
verme tarihini ertelediniz 26 Kasım 2010 gününe. Kasımın 26’sında yine ihale
yapamadınız ve teklif verme tarihini 29 Aralık 2010 gününe kadar ertelediniz.
Bir ihale düşünün ki ön yeterlilik tarihi ile teklif verme tarihi arasında tam
altı ay süre koyuyorsunuz, yetmiyor, teklif verme tarihini 2 defa
erteliyorsunuz. 
Bir
ihaleyi dahi yapmayı beceremiyorsunuz ama bu arada peşi peşine diğer hastane
ihaleleri için de -Kayseri, Konya, Atatürk Hastanesi- gazetelere ilan vermeye
devam ediyorsunuz. Şu Ankara örneği dahi yaptığınız işlerin ne kadar
dayanaksız, boş ve hukuka aykırı olduğunu göstermek için yetiyor da artıyor bile.
Vazgeçin, yol yakınken bir yanlıştan dönün ve bütün bu ihaleleri iptal edin.
Milletin hakkını, tüyü bitmemiş yetimin hakkını birilerine peşkeş çekmeyin.
Bizim yaptığımız araştırmaya göre bu işlerden devletin zararı bugün itibarıyla
1 katrilyon lirayı buluyor. Sakın “Bu ihalelerde devletin cebinden para
çıkmayacak, finansmanı şirketler sağlayacak.” gibi dayanaksız cevaplar
vermeyin. Finansmanı şirketler sağlayacak da her ay bu şirketlere kira bedeli
adı altında ödeyeceğiniz trilyonlarca lira parayı kim verecek? Bu şirketlere
ihalesiz olarak vereceğiniz temizlik, güvenlik, bilgi işlem, otomasyon, yemek
hizmetleri gibi destek hizmetleri karşılığı ödenecek trilyonları kim ödeyecek?
Bu firmalara teslim edeceğiniz Atatürk ve Etlik hastanelerinin gelirleri, parası
ne olacak? Arsa birim payları ne olacak? Tabii ki hastane döner sermayeden
ödeyecek. Önce 7 bin dolara şu proje danışmanlığı verdiğiniz danışmanın işine
son verin ve doğru dürüst maliyet hesabı çıkarıp proje hazırlatıp doğru dürüst
bir sözleşmeyle yola devam edin. Ben projenize karşı değilim. Doğukent’te boş
arazi var, verin arsayı yapsınlar. Mevcut hastaneleri, devletin, kamunun
parasıyla yapılan hastaneleri niye veriyorsunuz? İnanın ki Yüce Divan dahi bu
pisliği temizleyemeyecek. 
Burada
Kamu Özel Ortaklığının personeline ve ihalelerde görev alan kamu görevlilerine
sesleniyorum. Ben sizlerin dürüst ve namuslu görevliler olduğunuzu biliyorum,
bu işlerin kimin aklından çıktığını ve altından kimin çıkacağını da biliyorum.
Üç günlük dünya makamı gözleri köreltmesin. Bir gün bunların hesabının
sorulacağını bilin ve ona göre hareket ederek atacağınız imzalarla bu
usulsüzlük, yolsuzluklara ortak olmayın. Bunların hesabı sorulmayacak şekilde
gizli aflar çıkarsanız da bu hesap yine de sorulur, hukuk yolları kapatılamaz,
sonra sizleri, inanın, bu Meclis ve ben dahi kurtaramam. 
Buradan
bu ihalelere teklif veren, verecek olan firmaları uyarıyorum. Diyelim ki Sağlık
Bakanlığı bir yanlışın peşinde, düşmüş gidiyor. Siz emrinde bu kadar mühendis,
bu kadar hukukçu çalıştıran şirketler, bırakın projesi, şartnamesi, tasarımı
dahi olmayan bu devasa hastane ihalelerine nasıl teklif vereceksiniz? Ve neye
göre sözleşme imzalayacaksınız? Hiç kusura bakmayın, ya siz de bu organize
işlerin içinde ve karşılıklı olarak varsınız ya da basiretli bir tüccar gibi
davranmıyorsunuz. Biliniz ki her hâlde de yanlış içerisindesiniz ve yarın bu
ihaleler ve sözleşmeler elinizde patladığında akıbetiniz Uzanlarınkinden kötü
olur. 
Sayın
Başkan, değerli milletvekilleri; buradan Sağlık Bakanlığının bilgi işlem
ihalelerine de sürem elverdiğince kısaca değinmek istiyorum çünkü üç gün
süresince konuşsak yine de bu yolsuzlukları anlatmaya zamanım yetmez. 
Bir daire
düşünün, yapmış olduğu bilgi işlem ihalelerinde yolsuzluklar nedeniyle bizzat
Bakan tarafından Teftiş Kurulu müfettişleri raporuyla mahkemeye verilmiş, 3.
Asliye Hukuk Mahkemesinde dava açılıyor fakat ne hazindir ki Asliye Ceza
Mahkemesi Başkanlığı iddiaları hafif buluyor, görevsizlik kararı vererek bu
kişileri aynı zamanda edimin ifasına fesat karıştırmak, resmî belgede
sahtekârlık yapmak, zimmete para geçirmekten de yargılanması için ağır ceza
mahkemesine gönderiyor. Düşünün ki asliye ceza hâkimi dahi isyan etmiş,
Bakanlığın talebinin de üzerine çıkarak bu kişilerin ağır cezada yargılanmasını
teklif ediyor. Şu anda da bu dava 2. Ağır Cezada devam ediyor. 
Sayın
Bakan, ağır cezada yargılanan ve kendinizin göreve getirdiği bu daire başkanını
oradan alıp bir de Eczacılık Genel Müdürlüğüne daire başkanı olarak
veriyorsunuz. Allah’tan, bu daire başkanı istifa etmiş de trilyonluk,
katrilyonluk ihalelerin yapıldığı bu Genel Müdürlük bir riskten kurtulmuş. 
İfade
ettiklerim durumun vahametini gösteriyor. Sayın Bakan kendi göreve getirdiği
kişileri her şeye rağmen koruyor. Ortada Teftiş Kurulu Başkanı Yardımcılığına
getirdiği Haydar Mezarcı, şu anda mahkemede yargılanıyor, Sayıştay zimmetine
para çıkarmış, Bakan soruşturma izni vermiyor. Teftiş Kurulu Başkanını
mahkemeye verdim, soruşturma izni vermiyor. 
Peki,
sonra ne olmuş? Maliye Bakanlığı “Bu ihaleleri bu daireyle yapamazsınız, bu
dairenin kanunda yeri yok, yaptığı ihaleler de yaptığı ödemeler de usulsüzdür.”
deyince, bu defa daireyi Bakanlığın İdari ve Mali İşlerine bağlıyorsunuz. 
Bu
dairenin en son marifeti de Aralık ayının ilk haftasında yapılan merkezi
hastane randevu sistemi. 62 trilyon gibi korkunç bir para, merkezi de Erzurum.
Dört tane telefon için 62 trilyon veriyorsunuz. Ben Erzurum’a yatırım
yapılmasına karşı değilim. Orada et kombinası kurun, tarım yatırımları yapın,
orada gençlere daimî, kalıcı işler verin. Dört telefonun başına geçirirseniz
yarın bu iş kapanırsa bu gençlere yazık olur, işsiz kalırlar diyorum, hepinizi
saygıyla selamlıyorum. (MHP sıralarından alkışlar) 
BAŞKAN –
Teşekkür ediyorum Sayın Durmuş.
Milliyetçi
Hareket Partisi Grubu adına dördüncü konuşmacı Hasan Çalış, Karaman
Milletvekili. 
Buyurun
Sayın Çalış. (MHP sıralarından alkışlar) 
MHP GRUBU
ADINA HASAN ÇALIŞ (Karaman) – Sayın Başkan, kıymetli milletvekilleri; Sağlık
Bakanlığı Hudut ve Sahiller Sağlık Genel Müdürlüğü bütçesi hakkında Milliyetçi
Hareket Partisi Grubu adına söz aldım. Bu vesileyle yüce heyetinizi
saygılarımla selamlıyorum. 
Kıymetli
arkadaşlar, benden önce söz alan, bu konuda söz alan kıymetli arkadaşlarımı
dinledim. Sayın Bakanımın konuşma metnini de inceledim. Plan ve Bütçe
Komisyonundaki metni de merak ettim, inceledim. Bunun üzerine tekrar döndüm
ödenek cetveline bakma ihtiyacı hissettim. “Siyasetin Hudut ve Sahiller Sağlık
Genel Müdürlüğü bütçesine ilgisizliğinin nedeni nedir?” diye merak ettim ama
ödenek cetvelinde, en azından rutin işleri görecek kadar mütevazı rakamları
görünce kendi kendime bazı soruları sormadan da edemedim. 
Kıymetli
arkadaşlar, gerçekten “Hudut ve Sahiller Sağlık Genel Müdürlüğü siyasetin ihmal
etmesi gereken bir kurum mu, yoksa hudutlarımızdaki, sahillerimizdeki yeni
tehditlere göre yeniden görev tanımını yaparak teşkilatlandırılması gereken bir
kurum mu?” sorusuna cevap verme ihtiyacını hissettim ve konuşmamı da bunun
üzerine şekillendireceğim. 
Kıymetli
arkadaşlar, bu Genel Müdürlük, ilk kurulurken, İstanbul Boğazı’ndan ve diğer
boğazlardan, denizlerimizden İstanbul’a gelecek gemilerin mürettebatı ve yolcularıyla
gelebilecek bulaşıcı hastalıkları önlemek amacıyla kuruluyor. Daha sonra görev
alanı genişletiliyor, hudutlardan ve uluslararası havaalanlarımızdan, yani yurt
dışından her türlü girişlerdeki sağlıkla ilgili problemlerle ilgilenme görevi
veriliyor. 
Kıymetli
arkadaşlar, gerçekten hudutlarımızdan giriş çıkışlara baktığımız zaman, bu sene
itibarıyla devletin resmî kayıtlarında 72 milyona yakın insan giriş çıkış
yapmış. 3,5 milyona yakın konteyner giriş çıkış yapmış, bir o kadar otomobil
giriş çıkış yapmış. Özellikle tankeri merak ediyorum, 48 bin-49 bine yakın
tanker, giriş çıkış yapmış. Evet, arkadaşlar, bunların anlamı nedir? Bunların
anlamı turizmdir, ticarettir, endüstridir, ithalattır, ihracattır ama bunların
bir anlamı da nedir? “Beraberinde, toplum sağlığını, insan sağlığını, çevre
sağılığını çok yakından ilgilendiren tehditler var. Bunlara da gerekli
tedbirleri al.” demektir. 
Kıymetli
arkadaşlar, bu Genel Müdürlüğün ilgi alanında bulunan tehditler de zaman zaman
değişebiliyor. İlk kurulduğu zaman veba gibi, tifo gibi, şarbon gibi
hastalıklar ilgi alanında çok önemli bir yer işgal ederken, kolera, sarıhumma
çok önemli bir yer işgal ederken zaman içerisinde kolera ve sarıhumma yakın
takip edilmesi gereken ama özellikle uluslararası salgınlar yapabilen -son
birkaç yılda gördüğümüz- gribal hastalıklarla ilgili dikkatli olmayı
gerektiriyor. 
Kıymetli
arkadaşlar, bir diğer husus, özellikle mevzuat boşlukları yönünden, gerçekten
toplum sağlığını, insan sağlığını tehdit eden bir husus: Gümrüklerimizden içeriye
giren tekstil ürünleri, kırtasiye ürünleri, oyuncaklar ve pek çok sanayi
ürünleri, tarım ürünleri, içerdikleri kimyasallar itibarıyla insan sağlığını,
çevre sağlığını, toplum sağlığını tehdit etmektedir. Şimdi, ben buradan
soruyorum: Bu kimyasallarla ilgili rutin olarak analizler yapılıyor mu?
Analizler yapıldığı için, insan sağlığına zararlı miktarda maddeler bulunduğu
için gümrüklerimizden içeriye alınmamış ürünler var mıdır yok mudur? Yoksa
envanterimiz de mi yok, bilmiyor muyuz?
Kıymetli
arkadaşlar, bir diğer husus: Sahillerimiz ne durumda? Boğazlarımız ne durumda?
Arkadaşlar, boğazlarımız Montrö Antlaşması’nın da bize verdiği yetkilerle
uluslararası kullanılan bir ortam fakat Montrö Antlaşması’nın yapıldığı günden
bugüne tehditler değişmiş, boğazlardan giriş çıkış, seyrüsefer, trafik
değişmiş, taşınan ürünler değişmiş. Bu anlaşma yapıldığı zaman, Rusya’nın
nükleer atıklarını üçüncü dünya ülkelerine boğazlarımız ve denizlerimizin
üzerinden geçirme ihtimali var mıydı? Yoktu. Bu anlaşma yapıldığı zaman, Hazar
petrollerinin, Orta Asya petrollerinin ve doğal gazın, doğal gaz yataklarının
ürünlerinin Batı pazarlarına bizim bu bölgelerimizden geçirme ihtimali var
mıydı? O gün düşünülmüyordu. 
Kıymetli
arkadaşlar, o zaman, Türkiye'nin çıkarları doğrultusunda öncelikle İstanbul
Boğazı’nda o civardaki insanların can güvenliğini, mal güvenliğini, sağlığını
emniyet altına almak için bu anlaşmaları gözden geçirmek gerekiyor. Sayın
Hükûmetimiz bu anlamda ne yapıyor?
Kıymetli
arkadaşlar, bir diğer husus: Sahillerimiz gerçekten çok önemli,
denizlerimizdeki balıklar, diğer deniz ürünleri, canlı hayat çok önemli. Ama
bugün Karadeniz kendisinin 5 katı büyük bir havzaca kirlenmektedir. Biraz önce
bahsettiğim doğal gaz ve diğer enerji ürünleri buralardan taşınmak isteniliyor.
Bunlara doğal gaz ve petrol aramalarını eklerseniz, bu havzanın, özellikle
Marmara’daki ve Karadeniz’deki kirlenmenin giderek insan sağlığı açısından
sıkıntılı bir hâle geldiğini göz önüne alırsanız ve deniz ürünlerinde,
balıklarda ve diğer deniz ürünlerinde yapılan analizlerdeki ağır metallerin
artık insan sağlığını tehdit edecek bir noktaya doğru gittiğini göz önüne
alırsak, arkadaşlar, bu iş biraz kenara itilmiş bir genel müdürlüğün ötesinde,
yeniden görev tanımı yapılmış, yeni tehditlere karşı görevlendirilmiş, organize
edilmiş, teşkilatlanmış bir Hudut ve Sahiller Sağlık Genel Müdürlüğü ve bunun
yanında belki birkaç genel müdürlük ve müstakil bir bakanlıkla halledilecek bir
problemdir diye düşünüyoruz Milliyetçi Hareket Partisi olarak. Sayın İktidarı,
Sayın Hükûmeti, bu konuda duyarlılığa davet ediyorum. 
Ve bu
bütçenin ülkemize hayırlı uğurlu olmasını diliyorum, hepinize saygılarımı
sunuyorum. (MHP sıralarından alkışlar) 
BAŞKAN –
Teşekkür ediyorum Sayın Çalış.
Şimdi,
şahsı adına, lehinde olmak üzere söz isteyen Nuri Uslu, Uşak Milletvekili. 
Buyurun
Sayın Uslu. (AK PARTİ sıralarından alkışlar)
NURİ USLU
(Uşak) – Sayın Başkan, değerli milletvekilleri; ben de Çevre ve Orman Bakanlığı
bütçesi üzerinde lehte söz almış bulunuyorum. Hepinizi saygıyla selamlıyorum.
Çevre ve
Orman Bakanlığı, diyebilirim ki, bakanlıklarımız arasında yaptığı hizmetler ve
çalışma alanları yönüyle çok önemli bir yere sahiptir. Çünkü, geniş anlamda
çevrenin, doğal ve korunan alanların, ormanların ve mera alanlarının canlı
yaşamının, özellikle de insanların ortak geleceğinde varlığından asla
vazgeçilemez. Onlar olmazsa yaşam olamaz. Çevreyi oluşturan bu doğal kaynaklar,
toprak, su, doğa ve hava yaşamın en önemli unsurlarındandır. Canlı yaşamının
sürdürülebilir olması için, çevrenin sağlıklı yaşama koşullarını mutlaka
taşıması gerekmektedir. Bu kapsamda, Anayasa’mızın 56’ncı maddesinde “Herkes,
sağlıklı ve dengeli bir çevrede yaşama hakkına sahiptir. Çevreyi geliştirmek,
çevre sağlığını korumak ve çevre kirlenmesini önlemek Devletin ve vatandaşların
ödevidir.” denilmektedir. 
Sayın
Başkan, değerli milletvekilleri; Çevre ve Orman Bakanlığı, bu konularda
toplumsal bilinç ve duyarlılığı yüksek oranda oluşturmuştur. 21’inci yüzyılda,
bilim adamlarının söylediği gibi, zamanla farklı yerlerde bazı etkilerini
görmeye başladığımız iklim değişikliği, sel, afet, kuraklık ve yağış bozukluğu
ve benzeri düzensizlikler ve olumsuzluklar dünyanın birçok yerinde
görülmektedir. Bu durumda bizim için en önem verilmesi ve dikkate alınması
gereken konu da Türkiye'nin coğrafi konumu, arazi yapısı ve bitki örtüsü
yönüyle iklim değişikliklerinden en yüksek oranda olumsuz bir şekilde
etkilenecek bir yerde olmasıdır. 
Bu
nedenlerle, aslında sadece Çevre ve Orman Bakanlığının değil tüm devlet ve özel
sektör kuruluşlarının, sivil toplum kuruluşlarının, kanaat önderlerinin, köşe
yazarlarının, düşünürlerin ve hatta ilk, orta ve yüksekokullarına kadar bu
konuda duyarlı ve görevli olduğumuzun idrakinde olmalıyız. Yine de bu konularda
en büyük görev ve koordinasyon tabii ki Çevre ve Orman Bakanlığımıza
düşmektedir. 
Çevreyle
ilgili konularda yapılması gerekenler, alınması gereken tedbirler, uyulması
gereken usul, esas ve kriterlerin başarılı bir şekilde Bakanlığımızca yerine
getirildiğini rahatlıkla söyleyebilirim. Bu arada şunun da altını çizmeliyim
ki, bu konularda AK PARTİ hükûmetlerinin yaptıkları, bundan önceki hükûmetlerin
yaptıklarıyla kıyas bile kabul edilemez. AK PARTİ hükûmetleri kendileriyle
yarışmaktadır. Şunu da söyleyebiliriz: Geçmiş yıllarda, özellikle çevreyle
ilgili konularda bütçelerde yeterli ödenek ayrılmıyordu ve çevre duyarlılığı da
hükûmetlerde bu derecede yoktu. Geçmiş hükûmetlere baktığımızda, bütçe
gelirlerinin yüzde 96’sı faiz ödemesine giderse hangi ödenekle, hangi kaynakla,
erozyonla akıp giden toprakları ağaçlandırma yapmadan nasıl durduracaksınız?
Bozulmuş, dejenere olmuş, tahrip olmuş doğayı, merayı nasıl geri
kazanacaksınız? Yıllarca ihmal edilen, bakıma alınamayan, bozuk, tahrip olmuş
orman alanlarını -Türkiye'nin orman alanlarının yüzde 49’u bozuk, yani yarısı
verimsiz demektir- nasıl verimli hâle getireceksiniz? Artık, atık sularla
kirlenen nehirlerimizi ve derelerimizi nasıl arıtacaksınız? Ergene’yi, Gediz’i,
Küçük ve Büyük Menderes’i nasıl tertemiz akar hâle getireceksiniz? Yüzlerce yılda
oluşan toprağın kirlenmemesi için tedbirleri nasıl alacaksınız? İşte buna
benzer çevresel konularda geçmiş hükûmetler döneminde ekonomik eksiklik gerekse
de yanlış yönetim anlayışının sonucu olarak zamanında ve yerinde yapılması
gerekenler yapılamamıştır.
Sayın
Başkan, değerli milletvekilleri; AK PARTİ hükûmetleri bu konularda
yaptıklarıyla kendisiyle yarışmış ve üzerine düşeni yapmıştır. Gerek doğanın
korunmasında gerek ormanların korunmasında ve geliştirilmesinde gerek yüzde
85’i erozyon olan ülkemizin ağaçlandırılmasında üzerine düşen görevi yapmış ve
hatta fazlasını yapmıştır.
Ben bu
duygu ve düşüncelerle Çevre ve Orman Bakanlığımızın bütçesinin milletimize ve
memleketimize hayırlı olmasını diliyor, saygılar sunuyorum. (AK PARTİ
sıralarından alkışlar) 
BAŞKAN –
Teşekkür ediyorum Sayın Uslu.
Şimdi
söz sırası Sağlık Bakanı Recep Akdağ’da. 
Buyurun
Sayın Bakan. (AK PARTİ sıralarından alkışlar)
SAĞLIK
BAKANI RECEP AKDAĞ (Erzurum) – Saygıdeğer Başkanım, yüce Meclisimizin değerli
üyeleri, değerli milletvekilleri; hepinizi saygıyla selamlayarak Sağlık
Bakanlığı bütçesi üzerindeki konuşmama başlıyorum.
Değerli
milletvekilleri, konuşmamın başlangıcında, sekiz senedir yürüttüğümüz Sağlıkta
Dönüşüm Programı için her fırsatta ya da her ihtiyacımız olduğunda desteğini
esirgemeyen değerli Meclisimize ve milletvekillerimize teşekkür etmeyi bir borç
biliyorum. Önemli bir teşekkürü de sağlık çalışanlarına yapmam gerekir. Bu
dönüşüm programının, bu büyük dönüşüm programının ruhunu ve gereklerini sağlık
çalışanları içselleştirememiş olsalardı biz bu dönüşümü gerçekleştiremezdik.
Onun için hem sağlık çalışanlarına -doktorlarımıza, hemşirelerimize, bütün
sağlık çalışanlarına- hem de bu süre içerisinde büyük fedakârlıklarla hizmet
bayrağını taşıyan değerli sağlık yöneticilerine huzurunuzda şükranlarımı
sunuyorum. 
Elbette
bu süreçte halkımızın arkamızda durmasının da büyük rolü var. Türk halkı, bu
asil millet, kendisine yapılan iyiliği, kendisine yapılan hizmeti büyük bir
kadirşinaslıkla değerlendiriyor ve yaptığımız her seçimde arkamızda durarak,
bize güç vererek böylece bu dönüşüm programını gerçekleştirmemize aziz
milletimiz fırsat vermiştir.
Değerli
milletvekilleri, kuşkusuz ki AK PARTİ hükûmetlerinden önce de sağlıkta önemli
işler yapılmıştır. Özellikle Refik Saydam döneminde, daha sonra 1960’lı
yıllarda yapılan sosyalizasyonla Türkiye’de çok önemli gelişmeler olmuştur.
Ancak özellikle AK PARTİ İktidarından önceki yirmi -yirmi beş senelik, belki
otuz senelik sürede sağlıkla ilgili reform sürekli olarak gündeme gelmesine, teorik
çalışmalar yapılmış olmasına rağmen, ciddi bir ilerleme kaydedilememiştir.
İşte, 2002’den bu yana AK PARTİ hükûmetleriyle, Türkiye, Sağlıkta Dönüşüm
Programı ile gerçekten sağlıkta büyük ilerlemeler kaydetti. Bundan hep birlikte
iftihar etmeliyiz. Bu, Türkiye Cumhuriyeti’nin başarısıdır. Sadece AK PARTİ
hükûmetlerinin, Sağlık Bakanlığının başarısı olarak buna bakmak yanlıştır.
Kuşkusuz hâlâ yapacak çok işimiz var, eksiklerimiz de var ama insan odaklı bir
ahlaki anlayışla gerçekten yapısal bir dönüşümü sağlayabildik. 
Sağlık
hizmeti bugün herkesin ulaşabildiği bir hak seviyesine gelmiştir. Değerli
konuşmacılardan bunun aksini iddia edenler oldu. Yüce Meclis kürsüsü elbette
bütün fikirlere açıktır. Sağlığın bir hak olmaktan çıkarıldığı da iddia edildi.
Şimdi bunları söylerken sekiz sene öncesine geri dönüp bir bakmak lazım
Türkiye’de ne hâldeydik biz? Vatandaşlarımızın ambulanslara binerken para
vermek zorunda kaldığı, ambulans hizmetlerinin ülkenin kırsalına
ulaştırılamadığı, hastanelerin “Sen işçisin bu hastaneye gidemezsin, sen
BAĞ-KUR’lusun şu hastaneye gideceksin, özel hastanelerin önündense, vatandaş,
hiç geçme.” diye tasnif edildiği, Türkiye’de doktorların yüzde 90’ının
muayenehane çalıştırdığı ve bütün önemli hastalıkların bu muayenehanelere gitmeden
tedavi edilemediği bir dönemdeydik biz. SSK hastanelerinin izbe köşelerinde
saatlerce ilaç almak için kuyruk bekliyorduk, böyle bir Türkiye’de yaşıyorduk. 
Peki, o
zaman da yöneticiler bunları düzeltmeye gayret etmiyorlar mıydı, etmediler mi?
Elbette gecelerini gündüzlerine katarak bu işleri düzeltmeye gayret ettiler ama
çok açık ifade etmeliyim ki özellikle koalisyon dönemlerinin parçalı yapıları
hiçbir zaman büyük dönüşümlere, büyük reformlara müsaade etmemiştir Türkiye’de.

Biz bu
sekiz sene içerisinde istikrarlı bir yönetimle, gelişen bir ekonomiyle
yapabildiklerimizi yaptık. Bizden öncekilerin bu şansı çok fazla da olmadı,
açık söylemek lazım. Yani ben Sağlık Bakanı olarak iyi işler yaptığıma, güzel
işler yaptığıma inanıyorum ama bunun arkasında bir istikrar dönemi, kararlı bir
Hükûmet, bu meseleye arka veren bir Başbakan, Maliye Bakanı, Hazineden sorumlu
devlet bakanları, Çalışma ve Sosyal Güvenlik bakanları var, aksi takdirde böyle
büyük bir dönüşümü gerçekleştiremezdik. 
Şimdi,
“Sağlık hak olmaktan çıkarılmıştır.” diyen muhalefet Tam Gün Kanunu’nu Anayasa
Mahkemesine götürebilmiştir. Tartışmalara bir daha geri dönmüyorum, “Hukukiydi,
değildi; Anayasa Mahkemesi şöyle gerekçe yazamadı, bir müddet sonra gerekçesini
şu şekilde yazdı…” Bunları tartışmayalım, çok daha objektif, nesnel bir teklif
yapacağım bugün muhalefete bütçe konuşması sırasında. Zaten grup başkan
vekillerine de bu teklifi götürdüm. 
Şimdi,
biz vatandaşımızı şu muayenehane derdinden artık yapısal olarak bizden sonraki
dönemlerde de tamamen kurtarmak istiyor muyuz, istemiyor muyuz? Bugün, şükürler
olsun, Sağlık Bakanlığının, AK PARTİ hükûmetlerinin aldığı tedbirlerle zaten
muayenehanecilik yani devlette çalışan doktorların muayenehaneciliği büyük
ölçüde ortadan kalktı. Sağlık Bakanlığında çalışan doktorların yüzde 93’ü
muayenehane falan çalıştırmıyor. Bir yüzde 7’lik kesim var; üniversite
hastanelerinde var, bizde var. Bir önemli gelişme de var. Şubat ayından
itibaren artık üniversite hastanelerinde de vatandaştan hoca parası, döner
sermaye parası, bilmem ne parası diye herhangi bir para alınamayacak. Ben bunun
için bu yüce Meclisi tarihin takdirle yâd edeceğinden eminim. Çünkü bu Meclis
bu kanunu yaptı; bir sene süre vermişti, bu bir sene de şubatın başında tamamlanıyor.

Şimdi biz
bu güzelliği bir başka güzellikle tamamlayalım değerli muhalefetimizle beraber.
Bir teklif getirdik. Anayasa Mahkemesinin gerekçelerini de göz önünde tutarak
-basitçe ifade ediyorum, kolayca anlaşılır biçimde ifade ediyorum- o teklifte diyoruz
ki: “Üniversitelerde çalışan profesörler, profesör doktorlar, sosyal güvenlikle
ilişkisi olmayan özel hastanelerde çalışabilsinler.” Yani parası…
OSMAN
DURMUŞ (Kırıkkale) – Kaç tane hastane var?
SAĞLIK
BAKANI RECEP AKDAĞ (Devamla) – Şimdi oradan bir milletvekilimiz diyor ki:
“Böyle kaç hastane var?” Böyle az hastane var, doğru. Sadece zenginlerin
gidebileceği böyle az hastane var. Şimdi bu bir para ilişkisi olduğuna göre,
bırakalım, zenginlerin para ödeyebildiği az sayıdaki özel hastanede profesörlerimiz
çalışsın. 
SACİD
YILDIZ (İstanbul) – Güven ilişkisi… Güvendiği hekime gidiyor. 
SAĞLIK
BAKANI RECEP AKDAĞ (Devamla) – Değerli milletvekilleri, ama SSK’lı, sosyal
güvenlikli bir vatandaşın, bir işçinin, bir emeklinin, bir küçük esnafın, bir
çiftçinin, bir yeşil kartlının muayenehaneye gitmesine bu AK PARTİ hükûmetleri
asla müsaade etmeyecektir, bugüne kadar etmemiştir, bundan sonra da
etmeyecektir. (AK PARTİ sıralarından alkışlar)
ALİ
ARSLAN (Muğla) – Aile hekimlerinin hepsi muayenehane… Sağlık ocaklarını
muayenehane yaptınız. 
SAĞLIK
BAKANI RECEP AKDAĞ (Devamla) – Onun için, ben diyorum ki: Değerli muhalefetimiz
bu hususta bize katkı vermelidir. Biz bu düzenlemeyi değerli muhalefetimizle
beraber yapmalıyız. 
OSMAN
DURMUŞ (Kırıkkale) – Medicana sizin değil mi? Zincir hastanelerin hepsi sizin!
Medical Park sizin değil mi? 
SAĞLIK
BAKANI RECEP AKDAĞ (Devamla) – “Beraber yapalım” derseniz beraber yaparız. Siz
“Beraber yapmayacağız.” derseniz bu yüce millet bize bu gücü verdi, biz bunu
yapacağız, haberiniz olsun. Biz bunu AK PARTİ olarak yapacağız. (AK PARTİ
sıralarından alkışlar)
OSMAN
DURMUŞ (Kırıkkale) – Medicana’ya ruhsatı nasıl verdiniz? AK PARTİ’lilerin bütün
hastaneler!
SAĞLIK
BAKANI RECEP AKDAĞ (Devamla) - Değerli kardeşlerim, şimdi bir taraftan Tam Gün
Kanunu’nu Anayasa Mahkemesine götüreceksiniz, bir taraftan da katılım paylarından
bahsederek sağlığın paralı hâle getirildiğinden bahsedeceksiniz. Milletimiz
neyin ne olduğunu çok iyi biliyor. Katılım payı dediğiniz nedir? 
ALİ
ARSLAN (Muğla) – Anayasa Mahkemesi kararını okumamışsınız. 
SAĞLIK
BAKANI RECEP AKDAĞ (Devamla) - Katılım payı dediğiniz…
OSMAN
DURMUŞ (Kırıkkale) – Yüzde 70 veriyorsunuz Medicana’ya, Medical Park’a. 
ALİ
ARSLAN (Muğla) – Gerekçeyi okumamışsın Sayın Bakan. 
BAŞKAN –
Sayın milletvekilleri, lütfen müsaade buyurun. 
SAĞLIK
BAKANI RECEP AKDAĞ (Devamla) – Değerli milletvekilleri, müsaade edin de
konuşayım yani bu kürsü konuşmak için. 
OSMAN
DURMUŞ (Kırıkkale) – Ama hep konuşuyorsunuz, hiç doğru söylemiyorsunuz Sayın
Bakan.
ALİ
ARSLAN (Muğla) – Siz çarpıtıyorsunuz.
SAĞLIK
BAKANI RECEP AKDAĞ (Devamla) – Oradan laf atarak beni susturamazsınız. Yani onu
boş verin.
OSMAN
DURMUŞ (Kırıkkale) – Doğru söylemiyorsunuz.
BAŞKAN –
Sayın milletvekilleri, lütfen…
SAĞLIK
BAKANI RECEP AKDAĞ (Devamla) –Oradan laf atarak beni susturmanıza imkân yok.
Bakın, bu
kürsüden Sayın Başbakanımızın söylediği bir sözü size hatırlatıyorum: Bizim
sesimizi siz kesemezsiniz. 
OSMAN
DURMUŞ (Kırıkkale) – Keseriz. Millet keser.
SAĞLIK
BAKANI RECEP AKDAĞ (Devamla) – Bize bu yetkiyi millet verdi; millet verir,
millet alır. (AK PARTİ sıralarından alkışlar) Sizin laf atmanızla, söz
kesmenizle burada hiçbir şey değişmez.
ALİ
ARSLAN (Muğla) – Doğruları söylemiyorsunuz.
OSMAN
DURMUŞ (Kırıkkale) – Doğruları anlatmıyorsunuz…
SAĞLIK
BAKANI RECEP AKDAĞ (Devamla) – Değerli milletvekilleri, bakınız “Katılım payı”
denen şey ne? 
OKTAY
VURAL (İzmir) – Sizin sesiniz on dakika sonra kesilecek.
SAĞLIK
BAKANI RECEP AKDAĞ (Devamla) – Dün ben, vatandaş olarak bir devlet hastanesine,
eski bir SSK hastanesine gittiğimde ameliyat olacaksam muayenehaneye gidip para
ödemek zorundaydım, önemli bir hastalığım varsa gidip doktora para ödemek
zorundaydım. Sistemi böyle kurmuşlardı. Burada doktorların bir suçu, günahı da
yok. Şimdi, aile hekimine gidersem hiç para ödemiyorum. 
ALİ
ARSLAN (Muğla) – Mahkeme kararıyla…
SAĞLIK
BAKANI RECEP AKDAĞ (Devamla) – Biraz önce bir değerli milletvekilimiz “Mahkeme
kararı, mahkeme kararı…” diye heyecanla buradan anlattı. Doğrudur… 
OSMAN
DURMUŞ (Kırıkkale) – 2 lira alıyordu, mahkeme kararı…
SUAT
KILIÇ (Samsun) – Arkadaşlar, soru-cevap ayrıca yapılacak.
Sayın
Başkan, soru-cevap ayrıca yapılacak yani…
SAĞLIK
BAKANI RECEP AKDAĞ (Devamla) – …2 liralık bir katkı payından bahsetmiştik. 
Bakın,
şimdi dünyanın her yerinde “katkı payları” diye bir kavram var. Katkı payları
sağlığın paralı olduğu anlamına gelmez. Bunlar küçük miktarlardır, 2 liradan
bahsediyoruz. Doğrudur, bir mahkeme “Bu 2 lirayı da almayın.” demiştir. Biz bir
kanun yapabilirdik bu 2 lirayı almak üzere; yapmadık, bunu da uygun gördük.
Bugün aile sağlığı merkezlerinden, vatandaşlarımız 5 kuruş ödemeden hizmet
alırlar. 
OSMAN
DURMUŞ (Kırıkkale) – 7 milyar ödemeden…
SAĞLIK
BAKANI RECEP AKDAĞ (Devamla) – “Efendim, neden sevk zinciri yok?” 
Aslında
bütün bunlar biraz bilgi eksikliğinden kaynaklanıyor. Dünyada aile hekimleriyle
ilgili iki sistem var: 
1) Aile
hekimine gidersiniz. Oraya gitmeden hastaneye gidemezsiniz. İngiltere,
Danimarka gibi ülkeler bunu uyguluyorlar.
2) Aile
hekiminize gitmeden hastaneye giderseniz bir katkı payı ödersiniz. İsveç ve
benzeri ülkelerin modeli de budur. 
Bugün
İsveç’te –Türk parası olarak konuşalım, rahat anlaşılsın- hastaneye
gitmişseniz, doğrudan hastaneye müracaat etmişseniz 30 lira katkı payı
ödersiniz, Türkiye’de de 5 lira katkı payı ödüyorsunuz, reçete almışsanız 3
lira daha ödüyorsunuz. Ülkelerin gelirlerine de bakarsanız, bu da yani
hakkaniyetli bir şey. Tabii ki İsveç’in millî geliri, kişi başına düşen geliri
Türkiye’den çok fazla, dolayısıyla bu katkı paylarını neden koyuyoruz?
Vatandaşımızı şuna teşvik etmeye çalışıyoruz: Basit hastalıkları için, kolayca bir
aile hekiminin çözebileceği durumlar için, reçete yazdırmak için
vatandaşlarımız hastanelerin kapısına gitmesinler, çünkü o hastaneler daha ağır
hastalığı olanlara hizmet etmek için orada kurulmuş durumdalar. Yani, katkı
payının aslı astarı budur. Şimdi, biz, tam günle bu muayenehane çilesini
ortadan kaldırıyoruz, hoca parasını ortadan kaldırıyoruz, 200 liraları, 300
liraları, 5 bin liraları ortadan kaldırıyoruz. Bir gelip de, 8 lira, 5 lira
katkı payına takılıp, sanki memleketin meselesi, milletin meselesi…
ALİ
ARSLAN (Muğla) – Özel hastanelerin katkı payı…
SAĞLIK
BAKANI RECEP AKDAĞ (Devamla) - …buymuş gibi konuşmak gerçekleri yansıtmıyor. 
OSMAN
DURMUŞ (Kırıkkale) – Özel hastanelere 10-20 milyar ödeniyor, ameliyat
yaptıramıyorsun ödemezsen. 
SAĞLIK
BAKANI RECEP AKDAĞ (Devamla) – Şimdi, değerli arkadaşlar, bakınız, vatandaş
özel hastanenin kapısından geçemezdi, şimdi durum ne? 
Değerli
milletvekilleri, AK PARTİ hükûmetleri şunu söylüyor, diyor ki: Ey, benim
vatandaşım! Allah başına vermesin ama, acil bir hastalığın oldu, anan baban
yoğun bakımlık bir duruma geldi, çocuğun kaza geçirdi. Acil bir hastalığın var
yoğun bakım gerektiren veya yoğun bakım gerektiren bir hastalığın var. Değil ki
devletin hastanesi, değil ki üniversitenin hastanesi, bir özel hastaneye de
hastanı götürsen senden hiç kimse 5 kuruş olamaz. İşte sosyal adalet bu. (AK
PARTİ sıralarından alkışlar, CHP sıralarından gürültüler) Özel hastaneye
götüreceksin de yoğun bakım hastanı özel hastanede yatıracaksın öyle mi?
ALİ
ARSLAN (Muğla) – Gene masal anlatıyorsun!
SAĞLIK
BAKANI RECEP AKDAĞ (Devamla) – Var mıydı böyle bir şey? 
SUAT
KILIÇ (Samsun) – Hastanelere gitmedikleri için bilmiyorlar Sayın Bakanım, siz
buraya anlatın. 
SAĞLIK
BAKANI RECEP AKDAĞ (Devamla) – Sayın Milletvekili oradan “Masal anlatıyor.”
diye söz atmanız yakışık almıyor. 
OSMAN
DURMUŞ (Kırıkkale) – Bütün özel hastaneler alıyor, parasız yatırmıyorlar.
SAĞLIK
BAKANI RECEP AKDAĞ (Devamla) - Bunlar gerçekler. Kanunlar, yaptığımız
yönetmelikler, değerli Başbakanımızın bütün ülkeye gönderdiği genelgeler
bunları gerektiriyor. 
ALİ
ARSLAN (Muğla) – Gerçekler böyle değil. 
SAĞLIK
BAKANI RECEP AKDAĞ (Devamla) - Ben buradan halkımı da aydınlatmış oluyorum:
Herhangi bir özel hastaneye gittiniz, sizi ambulans götürdü ya da kaza geçiren
çocuğunuzu götürdünüz ya da kriz geçiren birini, aldınız komşunuzu alelacele
götürdünüz ambulans bile çağıramadınız, sizden, bakın tekrar söylüyorum,
herhangi bir özel hastane para istiyorsa suç işliyor, kanunu ve sistemi
bozuyor, lütfen onu şikâyet ediniz.
ALİ ARSLAN
(Muğla) – Kendi adamlarınız.
SUAT
KILIÇ (Samsun) – Kendi adamları, o yüzden şikâyet edemiyorlar.
SAĞLIK
BAKANI RECEP AKDAĞ (Devamla) – Değerli arkadaşlar, şimdi tekrar söylüyorum.
Buradan bazı konuşmacılar “AK PARTİ’nin bu son bütçesi olacak ya da son bütçesi
olmasını temenni ediyoruz.” falan gibi laflar söylediler. Siz, değerli
muhalefet, siz bu popülizmle giderseniz bu hizmet eden AK PARTİ’nin karşısında
bu muhalefet sıralarında oturmaya daha çok devam edeceksiniz. (AK PARTİ
sıralarından alkışlar)
OSMAN
DURMUŞ (Kırıkkale) – Siz cebinize hizmet ediyorsunuz, millete değil, yandaşa
hizmet ediyorsunuz. O yandaşların mal varlığını soracağız size. O çalan
çırpanlardan hesap soracağız.
SAĞLIK
BAKANI RECEP AKDAĞ (Devamla) – Değerli milletvekilleri, burada her kim
yolsuzluktan bahsediyorsa… Bakın, zaman zaman genel başkanlar da burada
yolsuzluktan bahsettiler ve mahcup oldular. Bu kürsü bu sekiz yıl içerisinde
birçok kimsenin mahcubiyetine yol açtı. Kim burada yolsuzluktan, kim burada
usulsüzlükten, kim burada soygundan, yağmadan bahsediyorsa bunları
ispatlayabilirse zaten gereği yapılır.
OSMAN
DURMUŞ (Kırıkkale) – Dokunulmazlığı kaldırmıyorsunuz. Soruşturma izni
vermiyorsun.
SAĞLIK
BAKANI RECEP AKDAĞ (Devamla) – İspatlayamayanlar müfteridir, yalancıdır ve insanları
kandırmaya çalışıyorlar. (AK PARTİ sıralarından alkışlar)
OSMAN
DURMUŞ (Kırıkkale) – Müfteri sensin. Savcıya soruşturma izni vermiyorsun. Ben
iddia ediyorum. Mahkemeye verdim, izin vermiyorsun. 
SAĞLIK
BAKANI RECEP AKDAĞ (Devamla) – Şimdi “Çamur at, izi kalsın.” politikasından bu
millet yaka silkmiştir, yaka! Biz bundan şikâyetçiyiz.
OSMAN
DURMUŞ (Kırıkkale) – Müfettişlerini mahkemeye verdim, seni mahkemeye verdim ama
izin vermiyorsun. 
BAŞKAN –
Sayın Durmuş, Sayın Durmuş, lütfen…
SAĞLIK
BAKANI RECEP AKDAĞ (Devamla) – Her kim “Çamur at, izi kalsın.” politikasından
medet umuyorsa bu millet onu mahkûm etmeye devam edecektir.
OSMAN
DURMUŞ (Kırıkkale) – Savcıya verdim, savcıya. İftira değil. Savcıya verdim.
İzin vermiyorsun. İspatlı, delilli verdim.
BAŞKAN –
Sayın Durmuş, lütfen müsaade buyurun.
Sayın
Bakan, lütfen Genel Kurula hitap edin, buyurun.
SAĞLIK
BAKANI RECEP AKDAĞ (Devamla) – Değerli milletvekilleri, müfettişlerimizle
ilgili bir suç duyurusunda bulundu bir sayın milletvekili. 
OSMAN
DURMUŞ (Kırıkkale) – Danıştay 1. Dairesine baskı yapıyorsun.
SAĞLIK
BAKANI RECEP AKDAĞ (Devamla) – Danıştay 1. Dairesi bu müfettişlerle ilgili en
son kararını da verdi ve yargılanmalarına gerek olmadığına karar verdi.
OSMAN
DURMUŞ (Kırıkkale) – Baskı yapıyorsun. Mahkeme resen devam ediyor.
SAĞLIK
BAKANI RECEP AKDAĞ (Devamla) – Şu da olabilir değerli milletvekilleri: Bakınız,
sekiz yıl içerisinde AK PARTİ hükûmetleri çok iyi hizmet gördü. Çok ihaleler
yapıldı. Bütün bu yapılan işlerde bazı bürokratlar, bazı yöneticiler yanlış
işler yaptı. Biz nerede, kimin yanlış yaptığını gördüysek mutlaka onun için
işlem yaptık, mutlaka onun için soruşturma yaptık…
OSMAN
DURMUŞ (Kırıkkale) – Haydar Mezarcı’yla ilgili ne yaptınız? Niye izin
vermiyorsunuz?
SAĞLIK
BAKANI RECEP AKDAĞ (Devamla) - …mutlaka biz onları savcılıklara kendimiz teslim
ettik.
OSMAN
DURMUŞ (Kırıkkale) – Sayıştay belgesi var, niye izin vermiyorsun Haydar
Mezarcı’ya?
BAŞKAN –
Sayın Durmuş, lütfen…
SAĞLIK
BAKANI RECEP AKDAĞ (Devamla) – Onun için…
OSMAN
DURMUŞ (Kırıkkale) – Soruşturma izni niye vermiyorsun? (AK PARTİ sıralarından
gürültüler)
BAŞKAN –
Sayın milletvekilleri, lütfen…
SAĞLIK
BAKANI RECEP AKDAĞ (Devamla) - Değerli kardeşlerim, bakınız, malzemesi
kalmayanlar, hizmet karşısında söyleyecek sözü kalmayanlar iftira illetine
tutulurlar.
OSMAN
DURMUŞ (Kırıkkale) – Soruşturma iznini niye vermiyorsun! 
BAŞKAN –
Sayın Durmuş…
SAĞLIK
BAKANI RECEP AKDAĞ (Devamla) – Aziz milletim…
OSMAN
DURMUŞ (Kırıkkale) – Sayıştay…
SAĞLIK
BAKANI RECEP AKDAĞ (Devamla) - Buradan aziz milletime de sesleniyorum yüce
Meclisle beraber.
OSMAN
DURMUŞ (Kırıkkale) – Hırsızları koruyorsun!
SAĞLIK
BAKANI RECEP AKDAĞ (Devamla) - Her kim bir şey iddia ediyor bu kürsüden ve bunu
ispat edemiyorsa müfteridir, yalancıdır; biz bu dünyada da, ahirette de onun yakasına
yapışacağız. (AK PARTİ sıralarından alkışlar)
OSMAN
DURMUŞ (Kırıkkale) – Gelin, dokunulmazlıkları kaldıralım beraber.
SAĞLIK
BAKANI RECEP AKDAĞ (Devamla) - Bu partinin ismi gibi, en önemli özelliği
tertemiz olmasıdır; ismiyle müsemma bir parti arıyorsanız, o AK PARTİ’dir. (AK
PARTİ sıralarından alkışlar)
RECEP
TANER (Aydın) – Atma Recep, din kardeşiyiz!
SAĞLIK
BAKANI RECEP AKDAĞ (Devamla) - Böyle olmasaydı, değerli milletvekilleri -bizden
önceki sekiz sene içerisinde 1 milyon 100 bin metrekare kapalı alan yapılmış,
hastane, sağlık ocağı ve diğer sağlık kuruluşları- biz, sekiz sene içerisinde 4
milyon 400 bin metrekare kapalı alan yapabilir miydik? Bunlar parayla
yapılıyor. 
AKİF
AKKUŞ (Mersin) – Kaç lira tuttu?
SAĞLIK
BAKANI RECEP AKDAĞ (Devamla) - 4 katı… Yapılan, bizden önce, bizden önceki
sekiz senede yapılan yatırımların 4 katı yatırım yapmışız. 
Şimdi,
bu…
ALİ
ARSLAN (Muğla) – Taşeron işçilerin alın teri var onda.
SAĞLIK
BAKANI RECEP AKDAĞ (Devamla) - Değerli kardeşlerim, bakınız, bu kervan yoluna
devam edecektir, bu hizmet kervanı aziz Türk milletine hizmete devam edecektir.
Bizim için en büyük şeref Türk milletine hizmet etmektir. Bununla iftihar
ediyoruz. (AK PARTİ sıralarından alkışlar) Ve biraz önce söyledim, gücümüzü hem
milletin oyundan -demokrasi bu çünkü sandıkla olan bir iş- hem de milletin
dualarından alıyoruz. Güvendiğimiz dayanak da orasıdır. Bize bu millet dua
etsin, bir defa “Allah razı olsun.” bir hastanede desin, vallahi bize o yeter,
başka bir şey aramıyoruz.
Değerli
milletvekilleri, sizlere, sunum kitapçığımızda detaylarıyla bu sekiz senenin
bir özetini verdik. Bunun daha detaylarına girmek istesek böyle bir kitapçık
yetmez, belki bunun on misli büyüklükte bir kitapçık yapmamız lazım. 
TANSEL
BARIŞ (Kırklareli) – Bekliyoruz onu da Sayın Bakan.
SAĞLIK
BAKANI RECEP AKDAĞ (Devamla) - Bu sekiz sene, alın teriyle, bu ülkede sağlık
hizmetlerinin yükseltildiği bir dönem olmuştur. Şükürler olsun, bugün ülkemizde
Tunceli’sinden Ardahan’ına, Mardin’inden Sinop’una, Antalya’sından Konya’sına
bir vatandaşımızın ihtiyacı olduğunda ona sadece kara ambulansları değil hava
ambulansları da yetişir. 
ALİ
ARSLAN (Muğla) – Allah razı olsun! 
SAĞLIK
BAKANI RECEP AKDAĞ (Devamla) – Bugün bir vatandaşımız eczaneye gittiğinde “Sen
fakirsin, bunun parasını ver.” diye karşısına bir sıkıntı çıkmaz, ilacını alır
gider ve evinde o ilacını kullanır. 
Değerli
milletvekilleri, bu dönüşüm bir zihniyet dönüşümüdür. Bu sadece bir teknik
mesele değildir. Bugün bütçeyi konuşuyoruz ama bu bütçede harcadığımız, bundan
sonra da harcayacağımız paraları biz tüyü bitmemiş yetimin hakkı olduğunu
bilerek, dikkatle harcamaya ve bu aziz Türk milletine hizmete devam edeceğiz. 
Hepinizi
saygıyla selamlıyorum. (AK PARTİ sıralarından alkışlar) 
BAŞKAN –
Teşekkür ediyorum Sayın Bakan. 
MUHARREM
İNCE (Yalova) – Sayın Başkan, Sayın Bakanı dinlerken 2 kuruş mu büyük 2 lira mı
büyük ben de karıştırdım! (AK PARTİ sıralarından gürültüler)
KEMALETTİN
AYDIN (Gümüşhane) – Sizin 2 liranız şimdi 2 kuruş oldu zaten! 
BAŞKAN –
Bir saniye sayın milletvekilleri, lütfen. 
MUHARREM
İNCE (Yalova) - Sayın Başbakan benzindeki 2 kuruş indirimi, buğday desteğindeki
3 kuruşu ballandıra ballandıra anlattı ama Sayın Bakan, katkı payı olarak 2
lirayı ya da 5 lirayı cüzi miktarlar olarak değerlendirdi. Bu çelişkiyi de
kayıtlara geçsin diye söylemek istiyorum. 
BAŞKAN –
Şimdi, söz sırası Çevre ve Orman Bakanı Veysel Eroğlu’nda. 
Sayın
Bakan, buyurun. (AK PARTİ sıralarından alkışlar) 
ÇEVRE VE
ORMAN BAKANI VEYSEL EROĞLU (Afyonkarahisar) – Sayın Başkan, çok değerli
milletvekilleri; Çevre ve Orman Bakanlığının 2011 yılı bütçe tasarısını sunmak
üzere huzurunuzda bulunuyorum. Hepinizi saygıyla selamlıyorum efendim. 
Özellikle
yüce Meclisin, Çevre ve Orman Bakanlığına, bilhassa, çevre, ağaçlandırma,
ormanların korunması ve suyla alakalı verdiği büyük desteklerden dolayı
hepinize şükranlarımı arz ediyorum.
AHMET
ERSİN (İzmir) – Sayın Bakan, sizden Çevre Bakanı olmaz.
ALİ
KOYUNCU (Bursa) – Böyle bir usul var mı yahu?
ALİ RIZA
ALABOYUN (Aksaray) – Böyle bir usul var mı? Senden de vekil olmaz, vekil!
MEHMET
NİL HIDIR (Muğla) – Ahmet Bey, yakıştı mı sana? Senden de milletvekili olmaz!
Utan, utan! 
AGÂH
KAFKAS (Çorum) – Sayın Başkanım, Sayın Bakandan özür dilesin. Ayıp, ayıp!
SUAT
KILIÇ (Samsun) – Sayın Bakanım, icraatınızı anlatın, biz sizi dinliyoruz.
ÇEVRE VE
ORMAN BAKANI VEYSEL EROĞLU (Devamla) – Şimdi, efendim...
BAŞKAN –
Sayın Bakan, buyurun, siz Genel Kurula hitap edin.
ÇEVRE VE
ORMAN BAKANI VEYSEL EROĞLU (Devamla) - Şimdi, hakikaten bu sözü yakıştıramadım.
Özellikle şunu söylüyorum: Bugün 17 Aralık, Şebiarus Günü. Bu vesileyle,
Hazreti Mevlânâ’yı hayırla yâd ediyoruz. Bakın, Hazreti Mevlânâ’nın bu
vesileyle şu sözlerini hatırlatmak istiyorum:
“Sevgide
güneş gibi ol,
Dostluk
ve kardeşlikte akarsu gibi ol,
Hataları
örtmede gece gibi ol,
Tevazuda
toprak gibi ol,
Her ne
olursan ol, 
Ya
göründüğün gibi ol ya da adam gibi ol.” (AK PARTİ sıralarından alkışlar)
Özellikle
şunu ifade ediyorum: Yani, şimdi, bu vesileyle dostluğumuzun, kardeşliğimizin
pekişmesini diliyorum.
Muhterem
milletvekillerim, özellikle şunu ifade ediyorum: Çevre ve Orman Bakanlığı
olarak biz bütün vatandaşlarımıza, aziz milletimize çok daha güzel bir çevre,
temiz havasıyla, berrak akarsularıyla, gölleriyle, temiz denizleriyle güzel bir
çevre bırakmak istiyoruz. Bütün gayemiz budur. Dolayısıyla, 71 bin civarındaki
personeli ile çalışmalarımızı gerçekten özverili bir şekilde yürütüyoruz ve
2011 yılı bütçemiz de 10 milyar 199 milyon 755 bin TL’dir. İnşallah, bu parayı
yüce Meclis kabul ettiği takdirde Meclise layık bir şekilde çalışarak şevk ve
heyecanla hedeflerimizi gerçekleştirmenin gayreti içinde olacağız.
Önce
değerli milletvekilleri, ben, çevreyle ilgili bazı hususları kısaca ifade etmek
istiyorum zamanım sınırlı olduğu için. Hava kirlenmesinden bahsetmek istiyorum.
Şimdi, hava kirlenmesinde... Ben, bir çevre profesörüyüm. Yıllardan beri
çevreyle ilgili pek çok yayınlar yaptık. Hatta yıllarca önce üniversitede
hocayken hava kirlenmesiyle ilgili ölçümler yapan tek kurum bizdik. Neticede
nereden nereye geldik. Bir zaman gazetelerin promosyon olarak gaz maskesi
dağıttığını unutmayalım ama şu anda tam 116 adet tam otomatik ölçüm
istasyonunda ölçüm yapılmaktadır ve inşallah 2014 yılı sonuna kadar ölçüm
istasyonu sayımızı 209’a çıkaracağımızı ben burada özellikle vurgulamak
istiyorum.
Bildiğiniz
üzere daha önce şehirlerdeki doğal gaz sayısı 6 iken şu anda 69’a çıkmıştır.
Hakikaten bunlar büyük ölçüde havanın temizlenmesine katkı vermiştir. Ayrıca
kömür kalitesinin artırılması, kömürlerde yaptığımız denetimler, ayrıca sanayi
tesislerinden yaptığımız denetimler hava kalitesinin iyileşmesinde çok büyük
rol oynamıştır. Onu özellikle belirtmek istiyorum. Sadece bir rakam vereceğim
bakın. Hükûmetimiz döneminde 6.648 adet tesis hava kalitesi açısından emisyon
izni almıştır. Bu ne demektir? Demek ki fabrikalardan çıkan gazlar standartları
sağlayacak şekilde o noktaya getirilmiştir.
Kısaca,
bir de iklim değişikliğiyle alakalı malumat arz etmek istiyorum değerli
milletvekilleri. İklim değişikliği konusu bildiğiniz üzere ekonomik krizin
dışında bir de küresel iklim değişikliği hakikaten dünyanın gündemini tehdit
etmektedir. 2001 yılında biz Marakeş’te özellikle KOP 7 toplantısında
Türkiye’nin özel şartlarının tanınması, Ek 2’den çıkarılması Ek 1’deki birtakım
Türkiye’ye has özel şartların tanınması kaydıyla Birleşmiş Milletler İklim
Değişikliği Çerçeve Sözleşmesi’ni imzaladık. Daha sonra 26 Ağustos 2009
tarihinde de Kyoto Protokolü’ne taraf olduk. Geçen yıl aralık ayında
Kopenhag’da Cumhurbaşkanımızın başkanlığında büyük bir heyetle katılım
gerçekleştirdik ve bu gerçekten faydalı oldu ancak Kopenhag’da iklim
değişikliğiyle alakalı ciddi bir karar alınamadı. Bu sene ise Cancun’da,
özellikle kasım ayının sonunda ve aralık ayı başlarında Meksika’nın Cancun
şehrinde yapılan toplantıda gerçekten ülkemizin özel şartları tanındı ve bu
anlaşma metninde sadece Türkiye'nin ismi var, özellikle belirtmek istiyorum.
Hakikaten bütün bakanlıkların büyük desteğiyle Türkiye orada ağırlığını koydu
ve özel, sadece Türkiye'nin ismi geçen bir metin kayda girdi ve böylece
Türkiye'nin özel şartları tanındı. Bu bakımdan, gerçekten ben bütün bakanlık
mensuplarımızı ve diğer bakanlıkların mensuplarını canıgönülden tebrik
ediyorum. 
Ayrıca,
ozon tabakasını incelten maddeler konusunda ülkemiz en başarılı ülkelerden
birisidir, onu da vurgulamak istiyorum.
Tabii ki
katı atıklara yani çöplere, evsel ve sanayi çöplerine gelince, bu konuda, bakın
-az önce belirtildi, Sayın Milletvekilimiz Mustafa Bey de ifade etti- 2003
yılında sadece 16 tane düzenli depolama tesisi varken 23 milyon nüfusa hizmet
ediliyordu, ki, bunun 13 milyonu zaten İstanbul’da, Sayın Başbakanımızın
Belediye Başkanı olduğu dönemde yapılmıştı. Onu çıkarırsak, yaklaşık 10 milyon
nüfusun katı atık bertaraf tesisleri inşa edilmişti. Ama bakın, şu anda, tam 59
tane katı atık bertaraf tesisimiz var, 751 belediyeye, 41 milyona hizmet
ediyoruz. Ancak bu yeterli değil, bunun farkındayız. Zaten, biz Katı Atık Eylem
Planı hazırladık. Çevre ve Orman Bakanlığı olarak biz büyük düşünüyoruz. 
RASİM
ÇAKIR (Edirne) – CHP’li belediyeleri yapmıyorsunuz Sayın Bakan. Trakya’ya bir
tane yapmadınız CHP’li diye!
ÇEVRE VE
ORMAN BAKANI VEYSEL EROĞLU (Devamla) – Katı Atık Eylem Planı’yla, 2012 yılı
sonuna kadar inşallah, biz 59 milyon nüfusun katı atıklarını bertaraf edecek
noktaya getireceğiz.
Efendim,
atık yağlar daha önce toplanmıyordu ama şu anda 2010 yılı sonu itibarıyla 25
adet atık madenî yağ toplayan tesis var ve bunların kapasitesi de yılda 122.500
tondur. Yani nereden nereye... Keza, ben burada bütün hanımefendilere teşekkür
ediyorum, çünkü bitkisel atık yağlar konusunda, hakikaten, son zamanlarda büyük
bir duyarlılık başlamıştır. Ben burada herkese teşekkür ediyorum. Sadece bu yıl
333.765 ton bitkisel yağ, nebati atık yağ toplanmış ve geri kullanıma
kazandırılmıştır. Burada özellikle şunu vurgulamak istiyorum bir çevre hocası
olarak: Bilhassa bu atık yağlar yüzeyde, göllerin, nehirlerin, denizlerin
üzerine yayıldığı zaman ince bir film tabakası hâlinde, havadan oksijen alımını
engellemekte, böylece aynı zamanda kirlenmeye sebep olduğu gibi bir de oradaki
canlı hayatı menfi yönde etkilemektedir. Bu bakımdan çok önemlidir. 
Keza, bu
yıl itibarıyla 50 bin noktadan atık pil toplanmaya başlamıştır. Bakın, daha
önce piller atılıyordu rasgele. Şu an itibarıyla toplam atık pil oranı bir
önceki yıla göre yüzde 50 artmış, 2009 yılında sadece 325 ton atık pil
toplanarak bertaraf edilmiştir. 
Keza,
akümülatörler, daha önce rasgele atılıyordu, şu anda 17 adet atık akü geri
kazanma tesisimiz var, kapasitesi de 169 bin ton yılda. 
Keza,
tıbbi atıklar, gerçekten çok önemli. Zaten ben şunu özellikle vurgulamak
istiyorum: Biz Çevre ve Orman Bakanlığı olarak Sağlık Bakanlığının koruyucu
hekim hizmetlerini yapıyoruz aynı zamanda. Çünkü sağlıklı su verdiğimiz zaman,
çevreyi koruduğumuz zaman hastalık etkenleri ortadan kalkıyor. Dolayısıyla
çevreye yatırılan 1 lira, sağlıkta 10 liralık hastane, doktor ve ilaç
masraflarının azalmasına vesile oluyor. Bu çerçevede tıbbi atık sterilizasyon
tesisi 17’ye ulaştı ve şu ana kadar tıbbi atığın sterilizasyon oranı yüzde 40.
Geri kalan yüzde 60’ını şimdilik katı atık bertaraf tesislerinin yanında özel
olarak bunları kireçlemek suretiyle kontrollü şekilde depoluyoruz. Onların kısa
zamanda, 2012 yılının sonuna kadar bütün tıbbi atıkların da sterilizasyon
işlemleri gerçekleşecektir. 
Bakın,
2003 yılında yıllık kapasitesi 275 bin ton olan sadece 20 adet tehlikeli atık
kazanım ve bertaraf tesisi varken şu anda 188 adet -dikkatinizi çekmek
istiyorum 188 adet- tehlikeli atık geri kazanım ve bertaraf tesisi var ve
kapasitesi de daha önce 275 bin ton iken 4 milyon 250 bin ton kapasiteye
ulaşmıştır.
Keza
-ambalaj atıkları için de yine 2007 değerleri var elimizde- 2007 yılında
toplanıp geri kazanılan ambalaj atıklarının miktarı 2 milyon 200 bin tona
ulaşmıştır. Bunlar gerçekten çevre adına atılan önemli adımlardır.
Bunun
dışında, su kalitesi açısından, 2003 yılında 278 belediyenin yani nüfusun ancak
yüzde 36’sının atık suları toplanıp arıtılırken bu oran bugün 467 belediyeye
ulaşmış ve nüfusun yüzde 73’ünün atık suları toplanıp arıtılmaktadır. Hatta,
biz, proje hizmetleri zaman alıyor diye küçük yerleşimler için tip projeler
yaptırdık, nüfusa göre, bin, 2 bin, 5 bin gibi ve ayırt etmeksiniz isteyen
bütün belediyelere -şu ana kadar 376 belediye bizden tip projeleri aldı- böyle
bir katkıda da bulunmuş oluyoruz.
“Havza
koruma” adıyla çok önemli bir çalışma yapıyoruz. Daha önce bütün tesisler
münferit olarak ele alınıyordu ama bizim çevre mühendisliğinde esas şudur:
Bütün bir nehir havzasının toptan ele alınması gerekir. Türkiye’de ilk defa
nehir havzaları ayrı ayrı ele alınmış, 24 tane nehir havzamızın master planı
hazırlığına başlandı, 16 tanesini bitirdik, geri kalan 8 tanesini de 2011
yılında tamamlayacağız ve böylece, bütün havzalarda master planlar hazırlanmış
olacak. 
Bir
müjdeyi vermek istiyorum: Hakikaten, bazı belediyeler atık su arıtma
tesislerini işletirken elektrik paralarını ödemede güçlük çekiyorlardı. Biz bu
sene teklif ediyoruz, inşallah, iyi çalışan atık su arıtma tesislerinin bir
kısım elektrik ücretleri Bakanlığımız tarafından ödenecek, bunu da müjde olarak
vermek istiyorum. (AK PARTİ sıralarından alkışlar) 
RASİM
ÇAKIR (Edirne) – Çevre Kanunu’nda vardı siz çıkardınız!
ÇEVRE VE
ORMAN BAKANI VEYSEL EROĞLU (Devamla) – Efendim, 2003 yılında balık
çiftliklerinin hiçbirisi uygun alanlarda değildi, 2010 yılı itibarıyla yüzde
95’ini uygun alanlara taşıdık, yüzde 5’i de şu anda birtakım hukuki
meselelerden dolayı bekliyor, onlar da kısa zamanda taşınacaktır. Ayrıca
denizlerde 2003 yılında sadece 26 noktada ölçüm yapılırken şu anda 231 noktada,
Hopa’dan ta İskenderun’a kadar ölçüm yapılıyor ve bunlar değerlendiriliyor.
Nitekim mavi bayrak sayısı 328’e yükseldi. Bunlar denizin temiz olduğunu
gösteriyor.
Atık
alımı yapılan limanlar var. Hemen hemen bütün limanlarımızı atık alımları…
Artık rastgele denizlere atık atılamıyor. Şu anda 202 adet limanda atık alım
tesisleri var ve böylece denizlerimiz daha da temiz. 
Gürültüyle
mücadeleye devam ediyoruz.
Bir de bu
yıl 1 Nisandan itibaren Bakanlıkta çok büyük bir dönüşüm gerçekleştirildi. Daha
önce çevre izinleri her bir konu için, hava kirlenmesi, katı atık ve diğer atık
su arıtma için ayrı ayrı alınırken şu anda tek izin veriliyor. Daha önce 199
tane evrak gerekirken bu evrakların sayısını 19’a indirdik. Bu da gerçekten çok
önemli. 
Çevre
düzenleri planlarının yüzde 65’ini tamamladık. AB çevre faslı… (CHP
sıralarından gürültüler)
AHMET
ERSİN (İzmir) – Ne söylersen söyle senden Çevre Bakanı olmaz!
AHMET YENİ
(Samsun) – Devam Sayın Bakanım, devam; dinleme.
ÇEVRE VE
ORMAN BAKANI VEYSEL EROĞLU (Devamla) – Benim ne bakanı olacağımı millet takdir
eder, siz değil. (AK PARTİ sıralarından alkışlar) 
AHMET
ERSİN (İzmir) – Senden Çevre Bakanı olmaz, onu söylüyorum!
BAŞKAN –
Sayın Ersin, lütfen…
ÇEVRE VE
ORMAN BAKANI VEYSEL EROĞLU (Devamla) – Zaten millet sizi sandığa sürekli
gömüyor, bu anlayışla devamlı gömecek. 
Efendim,
çevre faslını açtık. Bu, büyük başarı.
Zaten
meteorolojideki çalışmaları ve başarıları, milletvekillerimize teşekkür
ediyorum, takdir ettiler. Özellikle, marifet iltifata tabidir, hiç olmazsa
başarılı olunan hususları da lütfederseniz bir takdir ediniz. Şu anda
meteorolojide yüzde 90’lara ulaşan gerçekten büyük bir başarı var tahmin
oranında.
Su
yatırımlarında, “su” deyince akla biz geliriz Türkiye'de. Nitekim 2003-2010
yılları arasında tam 801 tesisi DSİ’de tamamladık, ülkemizin hizmetine aldık.
Bunların 177 adedi baraj ve gölet, 145 adedi büyük sulama tesisi, 34 adedi
şehirlerimizin içme suyu temini, 430 adet taşkın koruma tesisi ve 15 tane de
muhtelif tesisler var. 
Bakın,
değerli milletvekillerim, daha önce su çok büyük bir problemdi, bütün
şehirlerimizde, ama şu anda hiçbir şehrimizde içme suyu problemi yok ve pek çok
şehrimizde Avrupa Birliği standartlarından çok daha kaliteli su veriyoruz. Bunu
özellikle vurgulamak istiyorum. 
1 milyon
hektar arazi sulamaya açıldı. 135 bin hektar alan taşkından ko-rundu. Ayrıca,
Türkiye’nin en büyük, en yüksek barajı olan Ermenek Barajı gibi barajları, 141
yıldır özlemi çekilen Çine, Adnan Menderes Barajı gibi büyük ba-rajları açtık.
Bildiğiniz gibi Konya Ovası Projesi, KOP, GAP ve diğer Doğu Anadolu projeleri
hızla devam ediyor. 
Ben,
buradan şu müjdeyi vermek istiyorum: Özellikle Konya Ovası Projesi gerçekten
çok önemli, GAP kadar önemli. Burada Mavi Tünel, ta Osmanlı devleti zamanından
beri projesi olan fakat bir türlü yapılamayan Mavi Tünel, 17.034 metre
uzunluğundaki bu tünel 4,20 metre çapında, şu anda 11.200 metresi açıldı ve
inşallah, bugün 17 Aralık, önümüzdeki yıl 17 Aralık 2011 tarihinde saat
15.59’da bu Mavi Tünelin iki yıl önce açılacağını müjdelemek istiyorum. 
Keza,
GAP için sadece şunu söyleyeceğim, vaktim sınırlı: GAP için bütün
milletvekillerimize özel bir sunum yapmak istiyorum. Sadece şu noktayı
be-lirtmemde fayda var. GAP’ta 2003 yılında tarım sektörüne ayrılan ödenek
-lütfen bunu dikkatlice yazınız- sadece DSİ’de 188 bin 347 lira idi, bütün
Türkiye’de tarım sektöründe sulamaya ayrılan para ise 642 milyon 401 bin TL
idi. Yani o zamanının parasıyla 188 trilyon ve bütün Türkiye'de 642 trilyon.
Peki, bu sene ne oldu? 2010 yılında, 188 trilyon olan rakam 2 katrilyona
ulaşmış yani 187 milyon 347 bin TL, 2 milyar 49 milyon 270 bin TL’ye yükselmiş,
bunu özellikle vurgulamak istiyorum. Yani o zaman bütün Türkiye’ye ayrılan
paranın yaklaşık 5 katı kadar biz sadece bugün GAP’a ayırıyoruz. Nitekim, şu
anda, yıldırım hızıyla Harran Ovası ve Mardin’e doğru ana kanallar yapılıyor,
bu kanalların uzunluğu devasa, hatta zamanından önce bitireceğimizi de burada
ifade etmek istiyorum. Sadece Şanlıurfa’dan Harran’a giden bu ana kanalın
debisi ne kadar biliyor musunuz? 200 metreküp/saniye yani Büyük Menderes’in tam
dolu aktığı kesit. O bakımdan, inşallah bunları gerçekleştireceğiz. (AK PARTİ
sıralarından alkışlar)
Tabii,
efendim, ağaçlandırma için gerçekten büyük seferberlik yapılıyor. Ben herkese
teşekkür ediyorum. Sizlerin de her sene zaten adınıza fidan dikiyoruz, bu sene
de diktik. Şu ana kadar 1 milyon hektarı aştı, inşallah 2012 sonuna kadar
hedefimizi aşacağız yani 2,3 milyon hektarlık alanda ağaçlandırma ve erozyon
kontrolünü gerçekleştireceğiz. 
Ayrıca,
88 adet kent ormanını tamamladık. Mesire yeri sayısını 1.026’ya yükselttik. 
Orman
yangınlarıyla mücadelede dünya lideri olduğumuz da son derece açık. 
Millî
park sayısını 41’e, tabiat parkı sayısını 42’ye çıkardık.
Bilgi
işlemle ilgili çalışmalar hızla devam ediyor. 
Benim
tabii sürem bitti, zamanında bitirmek gerekiyor. 
Ben
gerçekten hepinizi saygıyla selamlıyorum. Ayrıca, bu bütçenin hayırlara vesile
olmasını gönülden temenni ediyorum, verdiğiniz desteklerden dolayı teşekkür
ediyorum. (AK PARTİ sıralarından alkışlar)
BAŞKAN –
Teşekkür ediyorum Sayın Bakan.
TANSEL
BARIŞ (Kırklareli) – Sayın Bakan, Ergene’den bahsetmediniz.
METİN
ÇOBANOĞLU (Kırşehir) – Sayın Bakan, yirmi dakikalık konuşmanızda yarım dakika
”orman” demediniz.
RASİM
ÇAKIR (Edirne) – Sayın Başkan, Sayın Bakan bütçe konuşmasında, muhalefet
milletvekillerinin sabahtan beri yapmış olduğu eleştiri ve öngörülere tenezzül
edip bir tane cevap vermediği için demokrasi anlayışına teşekkür ediyoruz.
BAŞKAN –
Teşekkür ediyorum Sayın Çakır.
ÇEVRE VE
ORMAN BAKANI VEYSEL EROĞLU (Afyonkarahisar) – Vakit yetmedi, cevaplarım hazır.
BAŞKAN –
Şimdi şahsı adına aleyhte söz isteyen Alim Işık, Kütahya Milletvekili. 
Buyurun
Sayın Işık. (MHP sıralarından alkışlar)
ALİM
IŞIK (Kütahya) – Sayın Başkan, çok değerli milletvekilleri; Çevre ve Orman
Bakanlığıyla Sağlık Bakanlığı ve bağlı kuruluşlarının 2011 yılı bütçeleri
aleyhinde kişisel görüşlerimi belirtmek üzere söz almış bulunmaktayım. Bu
vesileyle sizleri ve bizleri izleyen aziz milletimizi öncelikle saygıyla
selamlıyorum. 
Sözlerimin
başında, anılan bakanlıklarda şimdiye kadar aziz milletimize her türlü hizmette
emeği geçen tüm çalışanlara teşekkür ediyorum. 
Kısa
sürede, bu iki bakanlık bünyesinde şimdiye kadar birçok insanımızın mağdur
edildiği ve kamuoyu vicdanını rahatsız eden birkaç konuyu sizlerle paylaşıp,
hiç olmazsa bu bütçe döneminde bir kısmının da olsa çözüme kavuşturulması
dileklerimle bu konuları sıralamak istiyorum. 
Bunlardan
ilki, Çevre ve Orman Bakanlığının 2008 yılında uygulamaya koyduğu Keçi
Zararlarının Azaltılması Eylem Planı kapsamında kıl keçisi yetiştiriciliğiyle
uğraşan çok sayıdaki vatandaşımızın mağduriyetidir. Konuyla ilgili olarak Kasım
2009’da verdiğim bir yazılı soru önergesine cevaben Sayın Bakanın ifadelerini
aynen size aktarıyorum ve bu konuda mutlaka bir çözüm bulunması gerektiğini de
hemen söylüyorum: “Keçi yetiştiricilerinin sorunlarının çözümüne yönelik
Bakanlığınızca ne tür tedbirler alınmış ya da alınmaktadır?” sorusuna, Sayın
Bakan aynen “Bakanlığımızca orman köyü nüfusuna kayıtlı ve orman köylerinde
oturan, kıl keçisi besleyen ailelerin gönüllü olarak bu faaliyetlerinden
vazgeçmelerinin karşılığı olarak süt sığırcılığı, süt koyunculuğu, besi
sığırcılığı, besi koyunculuğu, arıcılık, el sanatları, balıkçılık, seracılık,
fidancılık, eko turizm ve benzeri konular için kuracakları aile işletmelerine
öncelikli olarak düşük faizli kredi desteği sağlanmaktadır.”
Sayın
Bakanım, elinizi vicdanınıza koyun, yıllarını Anadolu’nun ormanlarında geçiren
kıl keçisi üreticilerinin hangisi süt sığırcılığı, süt koyunculuğu ve
saydığınız diğer faaliyetlerle uğraşabilir? Bu konuda lütfen gereğini yapınız.
Kıl keçisi üreticisi binlerce ailenin dramına lütfen son veriniz. Ya Anadolu’da
yaşamıyorsunuz ya bu sorunlardan haberiniz yok diye bu cevabı ancak
değerlendirebilirim. 
İkinci
konu: Orman kadastrosu uygulaması nedeniyle idarenin yaptığı hatalardan dolayı
mahkemeyi kaybetmiş Anadolu insanının elinden alınan arazilerin yükü bir tarafa
mahkeme masraflarını bu insanlara ödetmek zorunda olan uygulamayı acilen
durdurunuz ve buna bir çözüm bulunuz. Bu yüce Meclis bunun için var. Bundan
dolayı binlerce işletme, aile feryat etmektedir. 
Bir diğer
konu: Kısaca “HES” olarak bilinen ve Karadeniz Bölgesi başta olmak üzere birçok
bölgemizde hidroelektrik santrali kurulması konusunda yapılan çevre katliamına
lütfen duyarlı olunuz. Burada bir orta yol bulmamız lazım. Hem bu
kaynaklarımızı enerji üretimi için devreye sokmalıyız hem de çevre katliamına
son vermeliyiz. Bu konuya da mutlaka çözüm getirmenizi talep ediyorum. 
Bir diğer
konu: Sulama birliklerinde çalışan personelin ve birliklerin sulamadan
kaynaklanan elektrik borçlarıyla ilgili sorunu acilen çözmelisiniz. 
Son konu:
İstanbul’da yapılması planlanan üçüncü köprü güzergâhına ve tahrip edilecek
orman alanlarına yönelik kamuoyu hassasiyetini lütfen dikkate alınız ve gerekli
tedbirleri acilen alınız diyorum. 
Bir diğer
bakanlığımız olan Sağlık Bakanlığıyla ilgili birkaç konuyu da bu vesileyle,
sizlerle vaktimin kalan süresinde paylaşmak istiyorum. Birinci konu:
Bakanlığınıza bağlı hastanelerde taşeron şirketler aracılığıyla çalıştırılan ve
çoğunluğu siyasi tercihlere göre işe alınan personelin artık geldiği noktada âdeta
başhekim dâhil tüm hastane çalışanlarına emir veren uygulamalarına lütfen “dur”
deyiniz Sayın Bakan. Hastane personeli bundan çok rahatsız olmuştur, buna bir
çözüm gerekiyor. 
İkincisi:
İktidara yakınlığıyla bilinen memur sendikası aracılığıyla Sağlık Bakanlığındaki
eleman kıyımına ve âdeta bu çalışanlara yapılan zulümlere son verdiriniz. 
Son konu
da: 4/B olarak bilinen sözleşmeli kadrolu çalışan sağlık personelinin özellikle
özür grubu tayinlerinde verilen sınırlı sayıdaki kontenjanlara yapılan şaibeli tayinleri
lütfen araştırınız ve bu insanlarımızın aile dramına lütfen son veriniz diyor,
2011 yılı bütçesinin anılan kurumlarımıza ve ülkemize hayırlara vesile olması
dileklerimle saygılar sunuyorum. (MHP sıralarından alkışlar)
BAŞKAN –
Teşekkür ediyorum Sayın Işık.
Şimdi
yirmi dakika süreyle soru-cevap işlemi yapılacaktır. On dakika soru sorulacak.
Sayın
Uslu, buyurun.
CEMALEDDİN
USLU (Edirne) – Teşekkür ederim Sayın Başkan.
Sayın
Eroğlu’na sorularım. Ülkemizdeki tarımsal alanların yüzde kaçı sulanabilmektedir?
Edirne ilimizde bu yüzde nedir? Hedefiniz nedir? 
Hamzadere
ve Çakmak barajlarının fiziki gerçekleşme yüzdesi nedir? Üretici hangi tarihte
sulama yapabilecektir?
Ergene
Nehri’nin temizliği hangi yıl bitirilecektir?
Çok
teşekkür ederim.
BAŞKAN –
Teşekkür ediyorum.
Sayın
Yıldız…
SACİD
YILDIZ (İstanbul) – Teşekkür ederim.
Sağlık
Bakanına sormak istiyorum: Sosyal güvencesi ve ödeme gücü olmayan vatandaşlar
ile on sekiz yaş altındaki çocuklarının sağlık hizmetleri alabilmeleri için
borç senedi imzalamaları gerekmektedir, ardından icra gelmektedir. Bu konuda
Sayın Bakan ne düşünüyor?
Diğer bir
şey: İstanbul Lepra Hastanesi kapatıldı, Bakırköy Sadi Konuk Eğitim ve
Araştırma Hastanesi cildiye kliniği olarak hizmet etmeye başladı. Bu duruma
Cüzzamla Savaş Derneği itiraz etti, mahkemeye verdi, mahkeme yürütmeyi durdurma
kararı verdi, hâlâ uygulanmıyor. Niçin uygulanmıyor?
Diğer bir
şey: Obezite ve sigarayla mücadelenin yanında tuz tüketimiyle mücadele konusu
da, bu da çok önemli, onu söylemek istiyorum. 
Ayrıca, ülkemizde
nefrolog, onkolog ve endokrinolog sayısı çok yetersiz. Bu konuda alınan
tedbirler var mı ve kadavra nakillerinin artması için beyin ölümlerinin
özendirilmesi konusuna dönük çalışmalar var mı?
Teşekkür
ederim.
BAŞKAN –
Teşekkür ediyorum.
Sayın Köse…
ŞEVKET
KÖSE (Adıyaman) – Teşekkür ederim Sayın Başkan.
Sayın
Bakan, seçim bölgem olan Adıyaman’da merkez Kayaköy’ün yanında katı atık deposu
kurulmasının gerekçesi nedir? 
Yine,
Adıyaman merkez Sitilce mevkisinde kurulması düşünülen arıtma tesisinin yapımı
hangi aşamadadır ve ne zaman bitecektir?
Yine,
Adıyaman’da yapılması düşünülen Koçali ve Gömükhan barajlarının yapımı hangi
durumdadır? Ne zaman başlanacak ve ne zaman bitecek? Net cevap istiyorum.
Başta
ağaçların satılması nedeniyle işsiz kalma tehlikesiyle karşı karşıya kalmak
üzere, orman kooperatifleri ve onların üyesi orman köylüsünün diğer sorunları
ile ilgili Or-Koop’la bir yıldır yapılan ve hâlâ sonuçlanmayan ortak çalışmayı
ne zaman sonuçlandırmayı düşünüyorsunuz? 
Sağlık
Bakanıma son soruyu sormak istiyorum:
Kamudaki
diş hekimlerinin sayısının yetersiz olduğunu biliyoruz. Danıştay kararı vardır.
Serbest diş hekimlerinden hizmet almayı düşünüyor musunuz?
Teşekkür
ederim.
BAŞKAN –
Teşekkür ediyorum.
Sayın
Ağyüz…
YAŞAR
AĞYÜZ (Gaziantep) – Teşekkür ederim.
Sayın
Çevre Bakanımıza: 
Seçim
bölgem Gaziantep’in Oğuzeli ilçe sınırları içerisindeki Doğanpınar Barajı hangi
aşamada?
İkizdere
bölgesinin doğal sit alanı ilan edilmesine neden karşısınız? 
Çevrecilerle
onları tanımamak konusunda neden böyle katı tutumunuz var? Bunları bilmek
istiyorum.
Sağlık
Bakanımızdan:
Gaziantep
Bölge Hastanesi hangi aşamada, bunu bilmek istiyorum.
Ayrıca,
İl Sağlık Müdürlüğünde çok büyük kıyımlar yaşanıyor. Sağlık Müdürü herkesten
imzalı dilekçe alıyor, istifa dilekçesi ve bunun da mevzuat gereği olduğunu
söylüyor. Bu mevzuat neden kaynaklanmaktadır? Bir il sağlık müdürü bölgesindeki
sağlık kuruluşlarının etkinliğini mi sağlamalı, yoksa personel içerisinde
ayrımcılık yaparak, sendikacılık yaparak personeli birbirine mi düşürmeli? Bu
konuda duyarlı davranmanızı rica ediyorum ve ilgilenmenizi rica ediyorum.
Teşekkür
ederim.
BAŞKAN –
Teşekkür ediyorum.
Sayın
Işık…
ALİM IŞIK
(Kütahya) – Teşekkür ediyorum Sayın Başkan.
İlk
sorum, Sayın Çevre Bakanına: 
Sayın
Bakan, Kütahya ili Beşkarış Barajı ve Sulama Projesi’nin 2009 ve 2010
yıllarında bitirileceği sözü bizzat siz tarafından verilmesine rağmen maalesef,
bugüne kadar bu konuda beklenen seviyede bir gelişme olmamıştır. Beşkarış
Projesi’yle ilgili olarak 2011 yılı programınız nedir?
Yine,
2011 yılında Kütahya iline ait diğer yatırımlar için ne kadar ödenek ayırmış
bulunmaktasınız?
Sayın
Sağlık Bakanına:
Bugün
doktor temsilcilerinin Türkiye Büyük Millet Meclisine girişinin polis gücüyle
durdurulmaya çalışılması konusunu, ileri demokrasinin konuşulduğu ülkemize
yakıştırabiliyor musunuz? Bu doktorların Bakanlığınızdan talepleri somut olarak
nelerdir?
İkinci
sorum da: Aile hekimliği kapsamına alınan illerde aile sağlığı merkezlerinin
birçok giderinin merkezde çalışan doktor ve sağlık personeline yüklenmesi
uygulamasından haberiniz var mı? Bunu sonlandırabilir misiniz?
Teşekkür
ediyorum.
BAŞKAN –
Teşekkür ediyorum.
Sayın
Asil…
BEYTULLAH
ASİL (Eskişehir) – Teşekkür ederim Sayın Başkanım.
Sayın
Bakan, Sivrihisar ilçemizin 25 kilometre güneyinde Sakarya Nehri’nin bölgede
yaptığı mendereslerden kaynaklanan, bu mendereslerde meydana gelen taşkınlar
sayesinde oluşan 4 bin hektarlık Balıkdamı pek çok canlı için hayat ortamı,
konaklama, beslenme ve üreme imkânı sağlar, türü tehdit altında olan pek çok
canlının da üreme alanıdır, âdeta bir kuş cennetidir. Sit alanı ve yaban hayatı
geliştirme sahası olarak ilan edilmiş olmasına rağmen, bölge hâlen tehlike
altındadır. Programınızda Balıkdamı sulak alanı için yönetim planı hazırlanması
çalışması var mıdır?
Malumunuz,
Eskişehir’in Mihalıççık ilçesine bağlı cennet köşe Gürleyik Çayı’na
hidroelektrik santrali izni vermiştiniz. Halkın büyük mücadelesi sonucu bölge
sit alanı ilan edilmiştir. Bölgenin sit alanı ilan edilmesiyle hidroelektrik
santrali tehlikesi gündemden kalkmış mıdır? Bu müjdeyi Gürleyiklilere verebilir
misiniz?
BAŞKAN –
Teşekkür ediyorum.
Sayın
Özdemir…
HASAN
ÖZDEMİR (Gaziantep) – Teşekkür ediyorum Sayın Başkanım.
Sayın
Sağlık Bakanına soruyorum: Seçim bölgem Gaziantep ve ülkemizin tüm illerinde
sözleşmeli sağlık çalışanlarının kadro sorunları ne zaman giderilecektir? Öte
yandan, bugün sağlık kuruluşlarında taşeron işçi sayısı da 90 bini aşmış
durumdadır. Temizlik işleriyle başlayan taşeronlaşma sağlık hizmetlerinin her
alanına kadar uzanmış, hastaneler âdeta ticarethaneye dönüşmüştür. Birçok ilaç
ödeme kapsamından çıkarılmış ve vatandaşların katkı payı artırılmıştır. Sağlık
alanındaki bütün bu problemlerin çözümüyle ilgili neler yapmaktasınız?
İkincisi,
Çevre ve Orman Bakanına sorum: Seçim bölgem Gaziantep Oğuzeli ilçesi Doğanpınar
Barajı’nın inşası konusundaki çalışmalar hangi aşamadadır? Barajın inşasıyla
ilgili olarak öngörülen süre ne kadardır?
(Mikrofon
otomatik cihaz tarafından kapatıldı)
BAŞKAN –
Teşekkür ediyorum.
Sayın
Akcan…
ABDÜLKADİR
AKCAN (Afyonkarahisar) – Teşekkür ederim Sayın Başkan. 
Sayın
Başkan, Sayın Eroğlu’na sormak istiyorum: Eber Gölü’nü kirleten
kanalizasyonların arıtılması işlemini ne zaman gerçekleştireceksiniz?
İkinci
sorum: Daha geçen hafta Eber’in çevresinde yaptırdığım, bizzat kendim önderlik
ederek yaptırdığım sondajlarda 2,5 metrenin altında kalın bir kil tabakası var.
Bu bize, Eber’in beslenmesinin yer altından değil, yer üstünden olduğunu
gösteriyor. Oysa sanki Eber’in beslenmesi yer altındanmış gibi sondaj yasakları
koyuyorsunuz, çiftlik kuran vatandaş hayvanına içirecek 1 gram su -sondaj suyu-
elde edemiyor. Bu zulme ne zaman son vereceksiniz?
Teşekkür
ediyorum. 
BAŞKAN –
Teşekkür ediyorum. 
Sayın
Çalış…
HASAN
ÇALIŞ (Karaman) – Teşekkürler Sayın Başkan. 
Benim
ilk iki sorum Sayın Eroğlu’na. 
Sayın
Bakanım, orman köylülerimizin mesajını sansürsüz iletiyorum: “Dedelerimizden
kalan evlerimizi, tarlalarımızı, bahçelerimizi alan, keçilerimizi vatan haini
ilan eden orman teşkilatına iki dünyada hakkımızı helal etmeyeceğiz fakat Sayın
Bakan bu konuya el atarsa minnettar kalacağız.” diyorlar efendim. 
İkinci
sorum: Karaman Yeşildere Barajı devam ediyor, Deliçay Barajı devam ediyor,
Sarıveliler Göleti devam ediyor. Bu barajlarımızın, göletlerimizin ve sulama
projelerinin 2011 yılındaki çalışması nasıl olacaktır?
Diğer
sorum Sayın Akdağ’a. 
Sayın
Bakan, temizlik firmalarında, hastanelerde çalışan firma görevlisi arkadaşlar
ücretlerini aylarca alamamaktadır. Bu konuya bir el atarsanız çalışanlar
minnettar kalacaktır.
Teşekkür
ediyorum. 
BAŞKAN –
Teşekkür ediyorum. 
Sayın
Süner…
TAYFUR
SÜNER (Antalya) – Sayın Bakan, hidroelektrik santrallerine karşı tepkilerin
arttığı bir dönemde Devlet Su İşleri Genel Müdürlüğü proje denetimlerini
artıracağını açıklamıştır. Ancak bu projeler için ÇED raporlarının da sağlıklı
olarak verilmediği gerçektir. Çevreyi, doğayı ve ekosistemi korumak adına bu
konuda yasal bir düzenleme yapmayı düşünüyor musunuz?
İkinci
sorum: Antalya’da her yaz mevsiminde büyük çapta orman yangınları
yaşanmaktadır. Üç buçuk senedir aynı şeyleri söylüyorum ama bir sonuç alamadım.

Sayın
Bakana bir kez daha sormak istiyorum: Ormanlık alanlarda yüksek gerilim
hatlarının altındaki ağaçları ve yol kenarındaki ot ve çalıları temizlemek
orman yangınlarının önüne geçmez midir? Böyle bir çalışma yapmayı düşünüyor
musunuz?
Teşekkür
ediyorum.
BAŞKAN –
Teşekkür ediyorum. 
Sayın
Taner ve son soru.
RECEP
TANER (Aydın) – Sayın Bakan, Aydın Söke Devlet Hastanesi tek beyin cerrahı olan
Operatör Tansel Özbent’in, Sağlık Bakanlığı Teftiş Kurulunun yapmış olduğu
inceleme neticesinde 3628 sayılı Yasa’ya muhalefetten hakkında dava açıldı.
Dava açılır açılmaz önce Kuşadası’na, arkasından da bölge farklılığı olmasına
rağmen (D) bölgesindeki Balıkesir-Bandırma’ya tayini çıkarıldı. Dava beraatla sonuçlandı
ama üç yıldır hâlâ Bandırma’da görevine devam etmekte ve kendisini şikâyet eden
kişiyi, aynı Kanun’un 18’inci maddesine göre Bakanlığınızdan ve Sağlık
Müdürlüğünden kim olduğunu bilmek istemesine rağmen bir türlü verilmemektedir.
Bu konudaki görüşünüzü alabilir miyim?
İkincisi:
Aydın Sağlık Müdürlüğünde kadrolu elemanlar, kadrolu idareciler görevden
alınarak yerlerine görevlendirme ile yetersiz olan insanlar atanmaktadır.
Bundaki amacınız nedir? 
Teşekkür
ederim.
BAŞKAN –
Teşekkür ediyorum.
Buyurun Sayın
Bakan.
ÇEVRE VE
ORMAN BAKANI VEYSEL EROĞLU (Afyonkarahisar) – Teşekkür ediyorum Sayın Başkanım.
Değerli
milletvekilleri, sorulara cevap vermek istiyorum.
Sayın
Köse’nin suali, Adıyaman katı atık bertaraf tesisi. Yalnız bu köye belli bir
mesafe uzaklıkta. Ayrıca katı atık bertaraf tesisiyle ilgili gerekli tedbirler
alınıyor onu özellikle vurgulamak istiyorum.
Adıyaman’da
atık su arıtma tesisini zaten belediye yapıyor ama biz belediyeye Bakanlıktan
gerekli proje, müşavirlik ve nakdî destek veriyoruz. 
Koçali
Barajı’yla ilgili -biliyorsunuz- planlama çalışması için birkaç defa ihale
ettik ama katılan olmadı. Ancak Koçali barajını planlamasını, DSİ’de özel bir
ekip kurduk çok hızlı bir şekilde yapacağız ve 2011 yılında inşallah projenin
ihalesi yapılacak, onu da özellikle vurgulamak istiyorum.
Sayın
Uslu’ya cevap vermek istiyorum: Efendim, sulama oranından bahsetti. Normalde
ekonomik olarak sulanabilir topraklar 8,5 milyon hektar. Bunun şu anda 5,4
milyon hektarı sulanıyor. Bizim hedefimiz, 2012 yılı sonuna kadar inşallah 8,5
milyon hektara ulaşmak. Daha sonra yeniden bir etüt çalışması yaparak ileride
belki daha ekonomik sulanabilecek alanlar varsa onları da sulamaya başlamak.
Hamzadere
ve Çakmak inşaatları çok süratli devam ediyor. Hatta siz de takdir edersiniz ki
Edirne’deki en büyük yatırımlar Hükûmetimiz döneminde başladı. Özellikle bu iki
barajı 2012 yılı başlarında bitirmeyi hedefliyoruz. Ayrıca, şunu da ifade
edeyim: Bununla ilgili, bildiğiniz üzere, zaten ana kanaldan, Hamzadere’ye su
verilen kanaldan bir sulama yapılıyor, onu da ifade edeyim. 
Ergene’yle
ilgili -Rasim Bey de sordu esasen- özel bir komisyon kuruldu ama şunu ifade
edeyim: Orada on beş-on altı tane belediye var. Aslında belediyelerin kendileri
bu arıtma tesislerini yapması gerekiyor ama şu ana kadar hiçbirisi hareket
etmiş değil hatta bizim Bakanlıktan her türlü desteği vereceğimizi ifade
etmemize rağmen. Ancak tabii, Çevre Kanunu gereğince belli bir süreleri var ama
o süreleri beklemeden bununla ilgili biz bir eylem planı hazırladık. İnşallah,
önümüzdeki aydan itibaren eylem planını uygulamaya başlayacağımızı ifade etmek
istiyorum. 
Efendim,
Sayın Ağyüz’ün sorduğu husus şu: Doğanpınar Barajı, biliyorsunuz, Kayacık
Barajı’nın hemen yanında. Esasen bu barajın yapılması için talimat verdik. Şu
anda proje çalışmaları başlıyor. Proje çalışmaları biter bitmez bunun ihalesine
başlayacağız ve kısa zamanda bitiririz çünkü Kayacık ile Doğanpınar Barajı,
ikisi beraber çalışacak. Gerçekten çok önemli. O bakımdan, sizin de önem
verdiğinizi biliyorum. 
İkizdere’yle
alakalı konuya gelince: Yani biz, dereleri ne kurutuyoruz ne de mahvediyoruz.
Zaten bu derelerle… Şunu da ifade edeyim: HES’lere karşı çıkanlar, maalesef
bunun temiz, yenilenebilir ve çevreci bir kaynak olduğunun farkında değil.
Maalesef, enerjiden pasta almak isteyenler, bu HES’lere karşı çıkan insanları
körüklüyor. Onu da özellikle vurgulamak istiyorum. 
Ben,
zaten çevreciyim. Yıllardan beri binlerce çevre mühendisi, inşaat mühendisi
yetiştirdik. Dolayısıyla o konuda hakiki çevrecilerle bir problemim yok. 
Sayın
Işık’ın ifade ettiği Beşkarış Barajı’yla ilgili, Beşkarış Barajı bitti şu anda,
su tutuyoruz ama sulamasıyla ilgili çalışmalar başladı. Ayrıca, biliyorsunuz,
özellikle Kütahya’da Hasanlar Barajı gibi pek çok baraj inşaatını da başlattık.
2011 yılı ödenek miktarını, tabii, yüce Meclis kabul ettiği zaman size yazılı
olarak bildireceğim. 
Efendim,
Beytullah Asil Beyefendi’nin Sivrihisar’la alakalı sorduğu soru vardı.
Balıkdamı’yla ilgili çalışmalar devam ediyor. Bununla ilgili herhâlde 2011 yılı
içinde bu çalışmaları tamamlarız diye düşünüyorum. 
Bunun
dışında, HES…
BAŞKAN –
Sayın Bakanım, son cevabınız olsun çünkü Sağlık Bakanımıza vereceğiz sözü.
ÇEVRE VE
ORMAN BAKANI VEYSEL EROĞLU (Afyonkarahisar) – Efendim, o zaman ben şöyle
yapayım: Tabii ki bütün sorulara cevap veremedim. Hakikaten, bunlara ben
müsaadenizle yazılı olarak cevap vereyim, daha da tafsilat olur. Zaman maalesef
yetersiz.
Hepinize
çok teşekkür ediyorum, saygılarımı arz ediyorum. 
BAŞKAN –
Sayın Akdağ, buyurun.
SAĞLIK
BAKANI RECEP AKDAĞ (Erzurum) – Değerli Başkanım, teşekkür ediyorum.
Sayın
Sacid Yıldız, on sekiz yaş altındaki vatandaşlarımıza bazı sağlık
kuruluşlarında veya hizmet verilirken borç senedi imzalatıldığından -veya bazı
vatandaşlarımıza- bahsetti. Böyle bir şeyi yapmak şu andaki mevzuata göre
suçtur. Hiç kimse böyle bir şeyi gerçekleştiremez, yapamaz. Nerede yapılıyorsa
lütfen bunu bize bildirin, gereğini yapalım. Bu hususta kanun çok açık.
Vatandaşlarımız 184 numaralı telefona doğrudan telefon açarak da bu husustaki
problemlerini iletebilirler ve lütfen iletsinler.
Lepra
Hastanesiyle ilgili olarak mahkemenin kararı uygulanmış durumdadır. 
Tuzla
mücadele konusunda Sayın Milletvekilimize katılıyorum. Mutlaka beslenme
çalışmalarımızın içinde yer alacaktır. 
Türkiye’de
nefrolog, onkolog ve endokrinolog sayılarının artırılması fikrine de
katılıyorum. Şu anda mevcut uzman sayılarımızın neredeyse yarısı kadar bu
alanlarda ihtisas yapan öğrencimiz var. Daha da bu sayıları artırmak
durumundayız. Tamamen size katılıyorum.
“Beyin
ölümünü teşvik için” diye bir ifade kullandınız. Muhtemelen “bildirimini
teşvik”, onu kastettiniz, elbette. Bunun için yoğun bakım uzmanları, anestezi
uzmanları ve organ nakli koordinatörlerine düzenli eğitimler düzenliyoruz,
başarılı çalışmaları da performansla ödüllendiriyoruz. 2002’de beyin ölümü bildirim
sayısı 148’ken 2010’da 985 olmuştur, 148’den 985’e yükseldi bu ama bu husustaki
çabalarımıza hep birlikte devam etmeliyiz, size katılıyorum.
Sayın
Şevket Köse “Ne zaman serbest diş hekimlerinden -Sosyal Güvenlik Kurumunu
kastederek muhtemelen- hizmet alınacak?” dedi. Bu hususta Sosyal Güvenlik
Kurumuyla diş hekimleri dernekleri arasında çalışmalar devam ediyor. Şartların
oluşması gerekiyor tabii ki kamuyu da korumak lazım.
Sayın
Yaşar Ağyüz “Gaziantep bölge hastanesinin, düşündüğümüz hastanenin yapımına ne
zaman başlanacak?” dediler. Bunun YPK onayı alındı, 2011’de ihalesini
gerçekleştireceğiz. İl sağlık müdürlüğünde, biz her zaman müdürlüklerde
hakkaniyetten, hukuktan ve ehliyetten yana olduk. Bu hususta herhangi bir
şikâyet olursa bunu değerlendireceğimden şüpheniz olmasın. 
Sayın
Alim Işık “Doktor temsilcilerinin polis gücüyle Meclise sokulmamasına ne
diyorsunuz?” dedi. Kanaatimce herkes olabildiğince özgürce düşüncesini ifade
edebilmelidir. Benim kapım bugüne kadar bu arkadaşlarıma hep açık olmuştur,
bundan sonra da açık olacak ve birlikte çalışmaya da her zaman varım. Doktor
emeğinin ne kadar önemli bir emek olduğunu ben çok iyi biliyorum ancak bildiğim
kadarıyla teknik bir sebep var, bütçe görüşmeleri sırasında Meclise ziyaretçi
girişi yasak. Bizim bürokratlarımız da Meclise girerken kısıtlı sayıda
bürokratlar olarak ve özel izinle girebiliyorlar.
ALİM
IŞIK (Kütahya) – Sizin talimatınız ve idare amirlerinin…
SAĞLIK
BAKANI RECEP AKDAĞ (Erzurum) - Benim herhangi bir talimatım olamaz yani Türkiye
Büyük Millet Meclisi neyi arzu ederse, Başkanlık onu gerçekleştiriyor, ben
Bakan olarak burada bütçemle ilgili görüşmeleri yapıyorum.
Aile
sağlığı merkezlerinde çalışan doktor ve personel kendi kazançlarından herhangi
bir harcama yapmıyorlar. Onlara cari giderleri için aile hekimlerine ayda 2.730
lira para ödeniyor, buradan yapıyorlar bu harcamaları. Bu kanunun ve ilgili
yönetmeliklerin düzenlemesinin bir gereğidir. 
Bu
taşeronlaşmadan çok bahsedildi, daha önce de bahsedildi.
Değerli
arkadaşlar, biz taşeron diye tarif edilen hizmet firmalarından destek
hizmetlerini satın alıyoruz yani temizlik, yemek, güvenlik gibi hizmetleri
satın alıyoruz. Sağlık hizmetlerinin yüzde 98’e varan ekseriyeti tamamen Sağlık
Bakanlığında çalışan personel eliyle yürütülmektedir. 
Bazı
ilaçların listeden, ödeme listesinden çıkarıldığından bahsedildi. Aslında AK
PARTİ hükûmetleri döneminde vatandaşa ulaştırılan ilaç kutu olarak tam 2 katına
çıkmıştır. Bazen münferit meseleler var. Bunlar bize iletilirse Sosyal
Güvenlikle gerekli görüşmeleri yaparız.
Sayın
Hasan Çalış “Firmalarda çalışanlar ücretlerini aylarca alamamaktadır.” dedi.
Böyle bir şey aslında mümkün değil Sayın Çalış çünkü bunların ödemeleri…
(Mikrofon
otomatik cihaz tarafından kapatıldı) 
SAĞLIK
BAKANI RECEP AKDAĞ (Erzurum) – Buradaki işçilere ödeme yapılmazsa kendilerine
ödeme yapılmıyor. Bildiğiniz bir hastane varsa lütfen bize iletin.
BAŞKAN –
Sayın Bakan, teşekkür ediyorum.
Diğer
sorulara lütfen yazılı cevap verin.
Sayın
milletvekilleri, şimdi sırasıyla yedinci turda yer alan bütçelerin bölümlerine
geçilmesi hususunu ve bölümlerini ayrı ayrı okutup oylarınıza sunacağım.
Çevre ve
Orman Bakanlığı 2011 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
22 -
ÇEVRE VE ORMAN BAKANLIĞI
1.–
Çevre ve Orman Bakanlığı 2011 Yılı Merkezî Yönetim Bütçesi
ÖDENEK CETVELİ
Kodu
Açıklama (TL)
01 Genel
Kamu Hizmetleri 759.547.000
BAŞKAN–
Kabul edenler... Etmeyenler... Kabul edilmiştir.
02 Savunma
Hizmetleri 348.000
BAŞKAN–
Kabul edenler... Etmeyenler... Kabul edilmiştir.
03 Kamu
Düzeni ve Güvenlik Hizmetleri 1.580.000
BAŞKAN–
Kabul edenler... Etmeyenler... Kabul edilmiştir. 
04 Ekonomik
İşler ve Hizmetler 524.461.000
BAŞKAN–
Kabul edenler... Etmeyenler... Kabul edilmiştir. 
05 Çevre
Koruma Hizmetleri 360.356.000
BAŞKAN–
Kabul edenler... Etmeyenler... Kabul edilmiştir


 GENEL
TOPLAM 1.646.292.000

BAŞKAN–
Kabul edenler... Etmeyenler... Kabul edilmiştir.
Çevre ve
Orman Bakanlığı 2011 yılı merkezî yönetim bütçesinin bölümleri kabul
edilmiştir.
Çevre ve
Orman Bakanlığı 2009 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2.–
Çevre ve Orman Bakanlığı 2009 Yılı Merkezî Yönetim Kesin Hesabı
BAŞKAN–
(A) cetvelinin genel toplamını okutuyorum:
A – C E T V E L İ

(TL)
- Toplam
Ödenek : 1.314.477.057,61
- Bütçe
Gideri : 1.228.829.027,19
- Ödenek
Üstü Gider : 17.401.470,86
- İptal
Edilen Ödenek : 103.048.627,68
- Ertesi
Yıla Devreden Ödenek : 873,60

BAŞKAN–
(A) cetvelini kabul edenler... Etmeyenler... Kabul edilmiştir.
Çevre ve
Orman Bakanlığı 2009 yılı merkezî yönetim kesin hesabının bölümleri kabul
edilmiştir.
Orman
Genel Müdürlüğü 2011 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
40.17
- ORMAN GENEL MÜDÜRLÜĞÜ
1.–
Orman Genel Müdürlüğü 2011 Yılı Merkezî Yönetim Bütçesi
ÖDENEK CETVELİ
Kodu
Açıklama (TL)
01 Genel
Kamu Hizmetleri 6.044.000
BAŞKAN–
Kabul edenler... Etmeyenler... Kabul edilmiştir.
02 Savunma
Hizmetleri 117.000
BAŞKAN–
Kabul edenler... Etmeyenler... Kabul edilmiştir.
04 Ekonomik
İşler ve Hizmetler 1.003.926.000
BAŞKAN–
Kabul edenler... Etmeyenler... Kabul edilmiştir. 


 GENEL
TOPLAM 1.010.087.000
BAŞKAN–
Kabul edenler... Etmeyenler... Kabul edilmiştir.
Gelir
cetvelini okutuyorum:
GELİR CETVELİ
KOD
Açıklama
(TL)
03 Teşebbüs
ve Mülkiyet Gelirleri 268.810.000
BAŞKAN–
Kabul edenler... Etmeyenler... Kabul edilmiştir.
04 Alınan
Bağış ve Yardımlar ile Özel Gelirler 690.087.000
BAŞKAN–
Kabul edenler... Etmeyenler... Kabul edilmiştir.
05 Diğer
Gelirler 41.180.000
BAŞKAN–
Kabul edenler... Etmeyenler... Kabul edilmiştir.
06 Sermaye
Gelirleri 10.000
BAŞKAN–
Kabul edenler... Etmeyenler... Kabul edilmiştir.


 TOPLAM 1.000.087.000

BAŞKAN–
Kabul edenler... Etmeyenler... Kabul edilmiştir.
Orman
Genel Müdürlüğü 2011 yılı merkezî yönetim bütçesinin bölümleri kabul
edilmiştir.
Orman
Genel Müdürlüğü 2009 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2.–
Orman Genel Müdürlüğü 2009 Yılı Merkezî Yönetim Kesin Hesabı
BAŞKAN–
(A) cetvelinin genel toplamını okutuyorum:
A – C E T V E L İ

(TL)
- Toplam
Ödenek: 914.070.000,00
- Bütçe
Gideri: 870.304.472,51
- İptal
Edilen Ödenek: 43.765.527,49

BAŞKAN –
(A) cetvelini kabul edenler... Etmeyenler... Kabul edilmiştir.
(B)
cetvelinin genel toplamını okutuyorum:

B- C E T V E L İ

(TL)
- Bütçe
Tahmini: 859.744.000,00
- Yılı
Net Tahsilatı: 855.090.594,82

BAŞKAN –
Orman Genel Müdürlüğü 2009 yılı merkezî yönetim kesin hesabının bölümleri kabul
edilmiştir.
Devlet Su
İşleri Genel Müdürlüğü 2011 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
20.91
- DEVLET SU İŞLERİ GENEL MÜDÜRLÜĞÜ
1.–
Devlet Su İşleri Genel Müdürlüğü 2011 Yılı Merkezî Yönetim Bütçesi
ÖDENEK CETVELİ
Kodu
Açıklama (TL)
01 Genel
Kamu Hizmetleri 27.540.000
BAŞKAN–
Kabul edenler... Etmeyenler... Kabul edilmiştir.
02 Savunma
Hizmetleri 692.500
BAŞKAN–
Kabul edenler... Etmeyenler... Kabul edilmiştir.
03 Kamu
Düzeni ve Güvenlik Hizmetleri 18.000.000
BAŞKAN–
Kabul edenler... Etmeyenler... Kabul edilmiştir.
04 Ekonomik
İşler ve Hizmetler 6.593.685.000
BAŞKAN–
Kabul edenler... Etmeyenler... Kabul edilmiştir.
06 İskân
ve Toplum Refahı Hizmetleri 726.381.000
BAŞKAN–
Kabul edenler... Etmeyenler... Kabul edilmiştir.
07 Sağlık
Hizmetleri 381.500
BAŞKAN–
Kabul edenler... Etmeyenler... Kabul edilmiştir.


 GENEL
TOPLAM 7.366.680.000

BAŞKAN–
Kabul edenler... Etmeyenler... Kabul edilmiştir.
Devlet
Su İşleri Genel Müdürlüğü 2011 yılı merkezî yönetim bütçesinin bölümleri kabul
edilmiştir. 
Devlet
Su İşleri Genel Müdürlüğü 2009 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2.–
Devlet Su İşleri Genel Müdürlüğü 2009 Yılı Merkezî Yönetim Kesin Hesabı
BAŞKAN–
(A) cetvelinin genel toplamını okutuyorum:

A – C E T V E L İ

(TL)
- Toplam
Ödenek: 5.354.396.103,69
- Bütçe
Gideri: 5.286.956.520,92
- Ödenek
Üstü Gider: 530,79
- İptal
Edilen Ödenek: 57.934.605,36
- Ertesi
Yıla Devreden Ödenek: 26.601.770,69

BAŞKAN–
(A) cetvelini kabul edenler... Etmeyenler... Kabul edilmiştir.
Devlet
Su İşleri Genel Müdürlüğü 2009 yılı merkezî yönetim kesin hesabının bölümleri
kabul edilmiştir.
Devlet
Meteoroloji İşleri Genel Müdürlüğü 2011 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Bölümleri
okutuyorum:
22.81
- DEVLET METEOROLOJİ İŞLERİ GENEL MÜDÜRLÜĞÜ
1.–
Devlet Meteoroloji İşleri Genel Müdürlüğü 2011 Yılı Merkezî Yönetim Bütçesi
ÖDENEK CETVELİ
Kod
Açıklama (TL)
01 Genel
Kamu Hizmetleri 132.722.000
BAŞKAN–
Kabul edenler... Etmeyenler... Kabul edilmiştir. 
02 Savunma
Hizmetleri 104.000
BAŞKAN–
Kabul edenler... Etmeyenler... Kabul edilmiştir.
03 Kamu
Düzeni ve Güvenlik Hizmetleri 1.365.000
BAŞKAN–
Kabul edenler... Etmeyenler... Kabul edilmiştir.
07 Sağlık
Hizmetleri 244.000
BAŞKAN–
Kabul edenler... Etmeyenler... Kabul edilmiştir.


 GENEL
TOPLAM 134.435.000

BAŞKAN–
Kabul edenler... Etmeyenler... Kabul edilmiştir.
Devlet
Meteoroloji İşleri Genel Müdürlüğü 2011 yılı merkezî yönetim bütçesinin
bölümleri kabul edilmiştir.
Devlet
Meteoroloji İşleri Genel Müdürlüğü 2009 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
2.–
Devlet Meteoroloji İşleri Genel Müdürlüğü 2009 Yılı Merkezî Yönetim Kesin
Hesabı
BAŞKAN–
(A) cetvelinin genel toplamını okutuyorum:
A – C E T V E L İ

(TL)
- Toplam
Ödenek: 133.407.164,34
- Bütçe
Gideri: 105.266.892,15
- Ödenek
Üstü Gider: 14.809,44
- İptal
Edilen Ödenek: 28.155.081,63
- Ertesi
Yıla Devreden Ödenek: 23.458.764,34

BAŞKAN–
(A) cetvelini kabul edenler... Etmeyenler... Kabul edilmiştir.
Devlet
Meteoroloji İşleri Genel Müdürlüğü 2009 yılı merkezî yönetim kesin hesabının
bölümleri kabul edilmiştir.
Özel
Çevre Koruma Kurumu Başkanlığı 2011 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Bölümleri
okutuyorum:
40.33
- ÖZEL ÇEVRE KORUMA KURUMU BAŞKANLIĞI
1.–
Özel Çevre Koruma Kurumu Başkanlığı 2011 Yılı Merkezî Yönetim Bütçesi
ÖDENEK CETVELİ
Kod
Açıklama (TL)
01 Genel
Kamu Hizmetleri 4.091.800
BAŞKAN–
Kabul edenler... Etmeyenler... Kabul edilmiştir.
05 Çevre
Koruma Hizmetleri 34.169.200
BAŞKAN–
Kabul edenler... Etmeyenler... Kabul edilmiştir.
06 İskân
ve Toplum Refahı Hizmetleri 4.000.000
BAŞKAN–
Kabul edenler... Etmeyenler... Kabul edilmiştir.


 TOPLAM 42.261.000
BAŞKAN–
Kabul edenler... Etmeyenler... Kabul edilmiştir.
Gelir
cetvelini okutuyorum:

GELİR CETVELİ
KOD
Açıklama (TL)
03 Teşebbüs
ve Mülkiyet Gelirleri 4.520.000
BAŞKAN–
Kabul edenler... Etmeyenler... Kabul edilmiştir.
04 Alınan
Bağış ve Yardımlar ile Özel Gelirler 34.861.000
BAŞKAN–
Kabul edenler... Etmeyenler... Kabul edilmiştir.
05 Diğer
Gelirler 880.000
BAŞKAN–
Kabul edenler... Etmeyenler... Kabul edilmiştir.


 TOPLAM 40.261.000

BAŞKAN–
Kabul edenler... Etmeyenler... Kabul edilmiştir.
Özel
Çevre Koruma Kurumu Başkanlığı 2011 yılı merkezî yönetim bütçesinin bölümleri
kabul edilmiştir.
Özel
Çevre Koruma Kurumu Başkanlığı 2009 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
2.–
Özel Çevre Koruma Kurumu Kurumu Başkanlığı 2009 Yılı Merkezî Yönetim Kesin
Hesabı
BAŞKAN–
(A) cetvelinin genel toplamını okutuyorum:
A – C E T V E L İ

(TL)
- Toplam
Ödenek: 32.519.300,00
- Bütçe
Gideri: 21.536.180,80
- İptal
Edilen Ödenek: 10.983.119,20

BAŞKAN–
(A) cetvelini kabul edenler... Etmeyenler... Kabul edilmiştir.
(B)
cetvelinin genel toplamını okutuyorum:
B- CETVELİ

(TL)
- Bütçe
Tahmini: 27.094.000,00
- Yılı
Net Tahsilatı: 11.664.319,99

BAŞKAN –
(B) cetvelini kabul edenler… Etmeyenler… Kabul edilmiştir.
Özel
Çevre Koruma Kurumu Başkanlığı 2009 yılı merkezî yönetim kesin hesabının
bölümleri kabul edilmiştir.
Sağlık
Bakanlığı 2011 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
15-
SAĞLIK BAKANLIĞI
1.–
Sağlık Bakanlığı 2011 Yılı Merkezî Yönetim Bütçesi
ÖDENEK CETVELİ
Kodu
Açıklama
(TL)
01 Genel
Kamu Hizmetleri 34.570.900
BAŞKAN–
Kabul edenler... Etmeyenler... Kabul edilmiştir.
02 Savunma
Hizmetleri 81.300
BAŞKAN–
Kabul edenler... Etmeyenler... Kabul edilmiştir.
03 Kamu
Düzeni ve Güvenlik Hizmetleri 2.185.000
BAŞKAN–
Kabul edenler... Etmeyenler... Kabul edilmiştir.
07 Sağlık
Hizmetleri 17.204.426.430
BAŞKAN–
Kabul edenler... Etmeyenler... Kabul edilmiştir. 


 TOPLAM 17.241.263.630

BAŞKAN–
Kabul edenler... Etmeyenler... Kabul edilmiştir.
Sağlık
Bakanlığı 2011 yılı merkezî yönetim bütçesinin bölümleri kabul edilmiştir.
Sağlık
Bakanlığı 2009 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2.–
Sağlık Bakanlığı 2009 Yılı Merkezî Yönetim Kesin Hesabı
BAŞKAN–
(A) cetvelinin genel toplamını okutuyorum:
A – C E T V E L İ

(TL)
- Toplam
Ödenek: 13.215.202.900,17
- Bütçe
Gideri: 14.594.384.312,84
- Ödenek
Üstü Gider: 2.068.320.751,20
- İptal
Edilen Ödenek: 689.038.309,16
- Ertesi
Yıla Devreden Ödenek: 612.449.358,42

BAŞKAN–
(A) cetvelini Kabul edenler... Etmeyenler... Kabul edilmiştir.
Sağlık
Bakanlığı 2009 yılı merkezî yönetim kesin hesabının bölümleri kabul edilmiştir.
Hudut ve
Sahiller Sağlık Genel Müdürlüğü 2011 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
Bölümleri
okutuyorum:
40.19
- HUDUT VE SAHİLLER SAĞLIK GENEL MÜDÜRLÜĞÜ
1.–
Hudut ve Sahiller Sağlık Genel Müdürlüğü 2011 Yılı Merkezî Yönetim Bütçesi
ÖDENEK CETVELİ
Kodu
Açıklama
(TL)
01 Genel
Kamu Hizmetleri 6.683.900
BAŞKAN–
Kabul edenler... Etmeyenler... Kabul edilmiştir.
02 Savunma
Hizmetleri 16.000
BAŞKAN–
Kabul edenler... Etmeyenler... Kabul edilmiştir.
03 Kamu
Düzeni ve Güvenlik Hizmetleri 1.610.000
BAŞKAN–
Kabul edenler... Etmeyenler... Kabul edilmiştir.
07 Sağlık
Hizmetleri 103.162.100
BAŞKAN–
Kabul edenler... Etmeyenler... Kabul edilmiştir.


 TOPLAM 111.472.000

BAŞKAN–
Kabul edenler... Etmeyenler... Kabul edilmiştir.
Gelir
cetvelini okutuyorum:
GELİR CETVELİ
KOD
Açıklama
(TL)
01 Vergi
Gelirleri 118.580.000
BAŞKAN–
Kabul edenler... Etmeyenler... Kabul edilmiştir.
03 Teşebbüs
ve Mülkiyet Gelirleri 610.000
BAŞKAN–
Kabul edenler... Etmeyenler... Kabul edilmiştir.
05 Diğer
Gelirler 5.810.000
BAŞKAN–
Kabul edenler... Etmeyenler... Kabul edilmiştir.


 TOPLAM 125.000.000

BAŞKAN–
Kabul edenler... Etmeyenler... Kabul edilmiştir.
Hudut ve
Sahiller Sağlık Genel Müdürlüğü 2011 yılı merkezî yönetim bütçesinin bölümleri
kabul edilmiştir.
Hudut ve
Sahiller Sağlık Genel Müdürlüğü 2009 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
2.–
Hudut ve Sahiller Sağlık Genel Müdürlüğü 2009 Yılı Merkezî Yönetim Kesin Hesabı
BAŞKAN–
(A) cetvelinin genel toplamını okutuyorum:
A – C E T V E L İ

(TL)
- Toplam
Ödenek: 226.786.204,04
- Bütçe
Gideri: 119.622.409,43
- İptal
Edilen Ödenek: 107.163.794,61
- Ertesi
Yıla Devreden Ödenek: 25.461.900,27

BAŞKAN–
(A) cetvelini kabul edenler... Etmeyenler... Kabul edilmiştir.
(B)
cetvelinin genel toplamını okutuyorum:
B – C E T V E L İ

(TL)
- Bütçe
tahmini: 96.297.000,00
- Yılı
Net Tahsilatı: 120.303.771,16

BAŞKAN–
(B) cetvelini Kabul edenler... Etmeyenler... Kabul edilmiştir.
Hudut ve
Sahiller Sağlık Genel Müdürlüğü 2009 yılı merkezî yönetim kesin hesabının
bölümleri kabul edilmiştir.
Sayın
milletvekilleri, böylece Çevre ve Orman Bakanlığı, Orman Genel Müdürlüğü,
Devlet Su İşleri Genel Müdürlüğü, Devlet Meteoroloji İşleri Genel Müdürlüğü,
Özel Çevre Koruma Kurumu Başkanlığı, Sağlık Bakanlığı ile Hudut ve Sahiller
Sağlık Genel Müdürlüğünün 2011 yılı merkezî yönetim bütçeleri ile 2009 yılı
merkezî yönetim kesin hesapları kabul edilmiştir. Hayırlı ve uğurlu olmasını
temenni ederim.
Sayın
milletvekilleri yedinci tur görüşmeler tamamlanmıştır. 
Birleşime
on dakika ara veriyorum.


Kapanma Saati: 15.36

ÜÇÜNCÜ OTURUM
Açılma Saati: 15.50
BAŞKAN: Başkan
Vekili Sadık YAKUT
KÂTİP ÜYELER: Bayram
ÖZÇELİK (Burdur), Fatih METİN (Bolu) 
BAŞKAN –
Sayın milletvekilleri, Türkiye Büyük Millet Meclisinin 35’inci Birleşiminin
Üçüncü Oturumunu açıyorum.
2011
Yılı Merkezî Yönetim Bütçe Kanunu Tasarısı ile 2009 Yılı Merkezî Yönetim Kesin
Hesap Kanunu Tasarısı’nın görüşmelerine kaldığımız yerden devam edeceğiz. 

III.- KANUN TASARI
VE TEKLİFLERİ İLE KOMİSYONLARDAN 
GELEN DİĞER İŞLER
(Devam)
A) Kanun Tasarı ve Teklifleri (Devam)
1.- 2011
Yılı Merkezî Yönetim Bütçe Kanunu Tasarısı ve Plan ve Bütçe Komisyonu Raporu
(1/960) (S. Sayısı: 575) (Devam)
2.- 2009
Yılı Merkezî Yönetim Kesin Hesap Kanunu Tasarısı ile Merkezî Yönetim Bütçesi
Kapsamındaki İdare ve Kurumların 2009 Bütçe Yılı Kesin Hesap Tasarısına Ait
Genel Uygunluk Bildirimi ve Eki Raporların Sunulduğuna Dair Sayıştay Başkanlığı
Tezkeresi ile Plan ve Bütçe Komisyonu Raporu (1/905, 3/1261) (S. Sayısı: 576)
(Devam)

H)
ÇALIŞMA VE SOSYAL GÜVENLİK BAKANLIĞI
1.-
Çalışma ve Sosyal Güvenlik Bakanlığı 2011 Yılı Merkezî Yönetim Bütçesi
2.-
Çalışma ve Sosyal Güvenlik Bakanlığı 2009 Yılı Merkezî Yönetim Kesin Hesabı

I)
MESLEKÎ YETERLİLİK KURUMU BAŞKANLIĞI
1.-
Meslekî Yeterlilik Kurumu Başkanlığı 2011 Yılı Merkezî Yönetim Bütçesi
2.-
Meslekî Yeterlilik Kurumu Başkanlığı 2009 Yılı Merkezî Yönetim Kesin Hesabı

İ)
ENERJİ VE TABİİ KAYNAKLAR BAKANLIĞI
1.-
Enerji ve Tabii Kaynaklar Bakanlığı 2011 Yılı Merkezî Yönetim Bütçesi
2.-
Enerji ve Tabii Kaynaklar Bakanlığı 2009 Yılı Merkezî Yönetim Kesin Hesabı

J)
ENERJİ PİYASASI DÜZENLEME KURUMU
1.-
Enerji Piyasası Düzenleme Kurumu 2011 Yılı Merkezî Yönetim Bütçesi
2.-
Enerji Piyasası Düzenleme Kurumu 2009 Yılı Merkezî Yönetim Kesin Hesabı

K)
ULUSAL BOR ARAŞTIRMA ENSTİTÜSÜ
1.-
Ulusal Bor Araştırma Enstitüsü 2011 Yılı Merkezî Yönetim Bütçesi
2.-
Ulusal Bor Araştırma Enstitüsü 2009 Yılı Merkezî Yönetim Kesin Hesabı

L)
ELEKTRİK İŞLERİ ETÜT İDARESİ GENEL MÜDÜRLÜĞÜ
1.-
Elektrik İşleri Etüd İdaresi Genel Müdürlüğü 2011 Yılı Merkezî Yönetim Bütçesi
2.-
Elektrik İşleri Etüd İdaresi Genel Müdürlüğü 2009 Yılı Merkezî Yönetim Kesin
Hesabı
M)
TÜRKİYE ATOM ENERJİSİ KURUMU
1.-
Türkiye Atom Enerjisi Kurumu 2011 Yılı Merkezî Yönetim Bütçesi
2.-
Türkiye Atom Enerjisi Kurumu 2009 Yılı Merkezî Yönetim Kesin Hesabı

N)
MADEN TETKİK VE ARAMA GENEL MÜDÜRLÜĞÜ
1.-
Maden Tetkik ve Arama Genel Müdürlüğü 2011 Yılı Merkezî Yönetim Bütçesi
2.-
Maden Tetkik ve Arama Genel Müdürlüğü 2009 Yılı Merkezî Yönetim Kesin Hesabı

O)
PETROL İŞLERİ GENEL MÜDÜRLÜĞÜ
1.-
Petrol İşleri Genel Müdürlüğü 2011 Yılı Merkezî Yönetim Bütçesi
2.-
Petrol İşleri Genel Müdürlüğü 2009 Yılı Merkezî Yönetim Kesin Hesabı

BAŞKAN –
Komisyon ve Hükûmet yerinde.
Şimdi,
sekizinci tur görüşmelere başlayacağız. 
Sekizinci
turda; Çalışma ve Sosyal Güvenlik Bakanlığı, Meslekî Yeterlilik Kurumu
Başkanlığı, Enerji ve Tabii Kaynaklar Bakanlığı, Enerji Piyasası Düzenleme
Kurumu, Ulusal Bor Araştırma Enstitüsü, Elektrik İşleri Etüt İdaresi Genel
Müdürlüğü, Türkiye Atom Enerjisi Kurumu, Maden Tetkik ve Arama Genel Müdürlüğü,
Petrol İşleri Genel Müdürlüğü bütçeleri yer almaktadır. 
Sayın
milletvekilleri, alınan karar gereğince, tur üzerindeki görüşmeler bittikten
sonra yirmi dakika süreyle soru-cevap işlemi yapacağız. Soru sorma işlemi ile
ilgili açıklamalar daha önce de yapıldığı için tekrarlamıyorum. Soru sormak
isteyen milletvekilleri görüşmelerin bitimine kadar yerlerinden, soru için, elektronik
sisteme giriş yapabilirler.
Bilgilerinize
sunulur.
Sekizinci
turda grupları ve şahısları adına söz alan sayın üyelerin isimlerini okuyorum:
AK PARTİ
Grubu adına: Fatma Şahin, Gaziantep Milletvekili; Ömer Faruk Öz, Malatya
Milletvekili; Afif Demirkıran, Siirt Milletvekili; Eyüp Ayar, Kocaeli
Milletvekili; Hüseyin Tuğcu, Kütahya Milletvekili; Ruhi Açıkgöz, Aksaray
Milletvekili; Polat Türkmen, Zonguldak Milletvekili; Ayhan Yılmaz, Ordu
Milletvekili.
Barış ve
Demokrasi Partisi Grubu adına: Bengi Yıldız, Batman Milletvekili; Mehmet Nezir
Karabaş, Bitlis Milletvekili. 
Milliyetçi
Hareket Partisi Grubu adına: Mehmet Ekici, Yozgat Milletvekili; Tunca Toskay,
Antalya Milletvekili; Muharrem Varlı, Adana Milletvekili; Necati Özensoy, Bursa
Milletvekili. 
Cumhuriyet
Halk Partisi Grubu adına: Bayram Ali Meral, İstanbul Milletvekili; Tacidar
Seyhan, Adana Milletvekili; Durdu Özbolat, Kahramanmaraş Milletvekili; Akif
Ekici, Gaziantep Milletvekili. 
Şahısları
adına: Lehinde söz isteyen Çağla Aktemur Özyavuz, Şanlıurfa Milletvekili;
aleyhte söz isteyen Ahmet Tan, İstanbul Milletvekili. 
Şimdi
söz sırası, AK PARTİ Grubu adına söz isteyen Fatma Şahin, Gaziantep
Milletvekili. 
Buyurun
Sayın Şahin. (AK PARTİ sıralarından alkışlar)
AK PARTİ
GRUBU ADINA FATMA ŞAHİN (Gaziantep) – Sayın Başkan, değerli milletvekilleri;
Çalışma Bakanlığı 2011 bütçesi üzerine grubum adına söz almış bulunuyorum. Yüce
heyetinizi saygıyla selamlıyorum. 
Bu, AK
PARTİ Hükûmetinin 9’uncu bütçesi. Bütçemizin güçlü Türkiye vizyonuna uygun bir
şekilde devam ettiğini görmenin büyük bir onurunu ve gururunu yaşıyoruz. 
2011
bütçesine baktığımız zaman toplumsal duyarlılığı yüksek, sosyal dokuya uygun,
insan odaklı, ihracatı, ticareti, yatırımı artıran bir bütçe olduğunu
görüyoruz. 
2011
bütçesine Çalışma Bakanlığı bünyesinde baktığımız zaman, değerli milletvekili
arkadaşlarım, en önemli farkı, 2008’de dünyada yaşanan ve 1929’dan sonra
yaşanan en önemli dünya krizini yaşamış ve dünyadaki duruma baktığımız zaman da
34 milyon kişinin işsiz kaldığı bir dünya fotoğrafıyla Türkiye'nin fotoğrafını
karşılaştırmak istiyoruz. 2009’un ortasına doğru bizdeki rakamların, işsizlik
rakamlarının da yükselmeye başladığını gördüğümüz zaman, burada olağanüstü
tedbirler alınmaya başladığını ve arka arkaya çıkarılan üç önemli iş hayatını
düzenleyen, çalışma hayatını düzenleyen yasalardan sonra bu değerlerin
düzelmeye başladığını görüyoruz. 
Bunun
yanı sıra, Avrupa’da euro bölgesinde de yüzde 3-5 arasında olan işsizliğin çift
rakamlara doğru çıktığını ve yüzde 10’ları yakaladığını görüyoruz. Biz bunu
nasıl yakaladık? Hiçbir başarı tesadüf değildir. Yapısal reformlar çok
önemlidir dedik ve 2001 krizinden büyük bir ders çıkardık. Yapısal reformlarda
bankacılık, kamu maliyesi reformu, sosyal güvenlik ve sağlık politikası
reformları çok çok önemli reformlardı. 
Burada
sosyal güvenlikle ilgili reformlara bakacak olursak, ne yaptık da bunu
düzeltmeye çalıştık? Önce ekonomik olarak pastanın büyümesi lazımdı. Aslında
yirmi yedi çeyrek üst üste büyüdük ama beraberinde aynı istihdam odaklı
büyümeyi başaramadık. Büyüme olurken, beraberindeki öngördüğümüz işsizliğin
düşmemesinin nedeninin çalışma hayatındaki esnekleşmeden kaynaklanan birtakım
sıkıntıların yaşandığını ve çalışma hayatının esnekleşmesi gerektiğini gördük.
Bunun üzerine, özellikle mesleki eğitim ile iş hayatı arasındaki iş birliğinin
güçlendirilmesini çok önemsedik, çalışma hayatındaki rekabet gücünün
artırılmasını çok önemsedik ve bir kadın olarak, milletvekili sıfatımla beraber
bir kadın olarak kadınların ve gençlerin, özellikle özürlülerin istihdamın
içerisinde daha görünür olmalarını ve buradaki yüzdeleri yükseltmeye çalıştık
ve sosyal konum itibarıyla da istihdamla sosyal konum arasındaki iş birliğini
ve güç birliğini çoğaltmaya çalıştık. 
Bu
felsefeyle baktığımız zaman, yapısal reformları düzeltmeye başladığımızda çok
önemli bir farkı rakamsal olarak da sizlerle paylaşmak istiyorum. İki şey çok
önemliydi: Kısa çalışma ödeneği, beraberinde esnekleştirme. Teşvik alanında
yakaladığımız rakam 2007’de 500 milyon TL’den 2009’un sonuna doğru 3 milyar
TL’ye yükseldi. Bu, -Hükûmetin, Çalışma Bakanlığının- istihdam odaklı büyüme
gerektiğinin en önemli göstergesidir. 
İşsizlik
sigortasındaki ayırdığımız rakam, hem işsizlik sigortasından faydalanan
kişilerin sayısının yükselmesine… Yaklaşık 500 bin kişinin işsizlik
sigortasından faydalanmasını sağladık ve miktarsal olarak da aynı oranı
koruduk. Bunu niye söylüyorum? Bizim için en önemli şeyin iş gücü piyasası ve
istihdam odaklı büyüme olduğunu ve dünyadaki G-20 ülkelerinin de, gelişmiş
ülkelerin de artık birinci derece sorununun bu olduğunu, G-20’deki liderlerin
konuşmaya başladığı zaman, herkes kendi ülkesindeki işsizliği nasıl çözmesi
gerektiğinin artık öncellediğini gördüğümüz bir dünya düzenindeyiz. Böyle
baktığımız zaman, bir taraftan da sosyal güvenlikteki açıkların kapatılması
gerekiyordu, gelir ve gider arasındaki dengenin düzeltilmesi gerekiyordu. 
Sağlık
Komisyonu Başkanımız burada. Sağlıkta en önemli…
(Mikrofon
otomatik cihaz tarafından kapatıldı) 
FATMA
ŞAHİN (Devamla) – Bütçemizin hayırlı uğurlu olmasını diliyor, hepinize teşekkür
ediyorum. (AK PARTİ sıralarından alkışlar)
BAŞKAN –
Teşekkür ediyorum Sayın Şahin.
AK PARTİ
Grubu adına ikinci konuşmacı Ömer Faruk Öz, Malatya Milletvekili.
Buyurun
Sayın Öz. (AK PARTİ sıralarından alkışlar)
AK PARTİ
GRUBU ADINA ÖMER FARUK ÖZ (Malatya) – Sayın Başkan, değerli milletvekilleri; AK
PARTİ Grubu adına Mesleki Yeterlilik Kurumu bütçesi üzerinde söz almış
bulunuyorum. Bu vesileyle yüce heyetinizi saygıyla selamlıyorum. 
Mesleki
Yeterlilik Kurumu, ulusal yeterlilik sistemini kurmak ve işletmek amacıyla,
Avrupa Birliği uyum sürecinde, 2006 yılı içerisinde kurulmuştur. Ulusal
yeterlilik sistemi, ulusal ve uluslararası meslek standartlarını temel alarak
teknik ve mesleki alanlarda ulusal yeterliliklerin esaslarını belirlemek,
denetim, ölçme ve değerlendirme, belgelendirme ve sertifikalandırmaya ilişkin
faaliyetler ve kurallar bütünüdür. 
Çalışma
ve Sosyal Güvenlik Bakanlığının ilgili kuruluşu olan Mesleki Yeterlilik Kurumu,
tüzel kişiliği haiz, özel bütçeli bir kamu kuruluşudur. Genel Kurul her yıl en
az bir defa toplanmaktadır. Yönetiminde Çalışma ve Sosyal Güvenlik Bakanlığı,
Millî Eğitim Bakanlığı, Yükseköğretim Kurulu ve ilgili kamu kurum ve
kuruluşlarından ilgili personel bulunmaktadır. Gerektiğinde konuyla ilgili işçi
konfederasyonu ve işveren konfederasyonlarından da temsilciler toplantılara
davet edilmektedir. Mesleki yeterlilik bünyesinde ayrıca kurum ve kuruluşlarca
hazırlanan meslek standartlarının ulusal meslek standardı olarak kabul
edilebilmesi için inceleme yapan, önerilerde bulunan ve karar veren sektör
komiteleri de bulunmaktadır. Komiteler, Millî Eğitim Bakanlığı, Çalışma
Bakanlığı, YÖK, meslekle ilgili diğer bakanlıklar, Genel Kurulda temsil edilen
işçi, işveren ve meslek kuruluşları ile kurumun birer temsilcilerinden
oluşmaktadır.
Sayın
Başkan, değerli milletvekilleri; burada ayrıca meslek eğitimiyle ilgili önemli
bir konu üzerinde durmak istiyorum. Ülkemiz, ticarette sınırların kalkması
sonucu dünya pazarlarıyla rekabet edebilmesi için vasıflı ara elemanı
ihtiyacının yetiştirildiği meslek liselerine hayati önemde ihtiyaç duymaktadır.
Ne var ki 28 Şubat senaryosu gereği sırf imam-hatip lisesi mezunlarının
üniversitelere girişini zorlaştırmak amacıyla tüm meslek liseleri
öğrencilerinin üniversitelere girişi katsayı uygulamasıyla zora sokulmuştur. Meslek
liseleri talep yoğunluğundan dolayı sınavla öğrenci alan okullar olmaktayken bu
uygulama ile birçok okullar öğrenci bulamamıştır. Üniversite kazanamayan meslek
liseliler üniversite önlerinde yığılmaz, şanslarını bir ya da iki kez
denedikten sonra reel sektörün ara elemanı ihtiyacını karşılamak üzere
ekonomiye giriş yaparlardı. Devlet Planlama Teşkilatı planlarında ortaöğretim
öğrencileri arasında yüzde 70 civarında olması gereken meslek lisesi
öğrencileri 28 Şubat öncesinde yüzde 50’ye yaklaşmıştı ama yapılan bu 28 Şubat
senaryosuyla bu öğrencilerin ortaöğrenimdeki öğrenci oranı yüzde 30’lara kadar
düşmüştür. Katsayı uygulamasıyla meslek liselerinden büyük bir kaçış
başlamıştır. Gelişmiş ülkelerde bu oran yüzde 70’tir. Ama bizim iktidara
geldikten sonra yapmış olduğumuz bir geçişle yüzde 43’lere kadar çıkmıştır. Ama
ne yazık ki gelişmiş ülkelerde ortalama meslek liselerinin oranının yüzde 70
olması gerekirken hâlâ yüzde 43’lerdeyiz. 
Kapatılan
bölümler ve azalan sınıflar yüzünden 10 binlerce meslek lisesi öğretmeni norm
fazlası durumuna düşmüş ve ek ders ücreti almaktan mahrum olmuşlardır. Daralan
talep sonrası çoğu alanlarda meslek lisesi öğretmenlerinin ataması yapılamamış,
10 binlerce meslek dersi öğretmeni ve aileleri perişan duruma düşmüştür. 
Mesleki
ve teknik eğitim, atölye ve teknolojik donanımlardan dolayı pahalı okullardır.
Öğrenci kapasitesindeki azalmalardan dolayı bu okullarımız da düşük kapasiteyle
eğitim ve öğretim hizmetine katkı vermişlerdir. Katsayı adaletsizliğinin sonucu
olarak niteliksiz yetişen ara eleman gücüne reel sektörün ilgi gösterememesiyle
özellikle dış pazarlarda ciddi olarak rekabet gücümüz zayıflamıştır. 
Sonuç
olarak, bir ülkenin ilerlemesi için sanayileşmesi, sanayileşmesi için de
mesleki eğitimin ortaöğretim içerisindeki payının Avrupa Birliği ülkelerinde
olduğu gibi yüzde 70’ler düzeyinde olması bir zorunluluktur. 
İdeolojik
gerekçelerle adaletsiz katsayı uygulaması eğitim, sanayi, tarım, sağlık, turizm
ve diğer sektörlerde ülkemizi ekonomik bir yarışın sürdüğü günümüz dünyasında
milyarlarca lira zarara uğratmıştır. 
1999…
(Mikrofon
otomatik cihaz tarafından kapatıldı) 
ÖMER
FARUK ÖZ (Devamla) – Yüce heyetinizi saygıyla selamlıyorum. Enerji Bakanlığı ve
Çalışma Bakanlığının 2011 yılı mali yılı bütçesinin hayırlı uğurlu olmasını
diliyorum. (AK PARTİ sıralarından alkışlar)
BAŞKAN –
Teşekkür ediyorum Sayın Öz. 
AK PARTİ
Grubu adına üçüncü sırada söz isteyen Afif Demirkıran, Siirt Milletvekili.
Buyurun
Sayın Demirkıran. (AK PARTİ sıralarından alkışlar)
AK PARTİ
GRUBU ADINA AFİF DEMİRKIRAN (Siirt) – Sayın Başkan, değerli milletvekili
arkadaşlarım; 2011 yılı Enerji ve Tabii Kaynaklar Bakanlığı bütçesi üzerinde AK
PARTİ Grubu adına söz almış bulunuyorum. Bu vesileyle yüce Meclisi saygıyla
selamlıyorum.
Sayın
Başkan, değerli milletvekilleri; dünya genelinde olduğu gibi ülkemizde de doğal
kaynaklara ve enerjiye olan talep her geçen gün artmaktadır. Bu nedenle
Bakanlığımız, ülkemizin enerji ve doğal kaynaklarını sürdürülebilir kalkınma ve
arz güvenliği temelinde geliştirmektedir.
İktidarımız
döneminde ithal bağımlılığını azaltmak üzere yurt içi ve yurt dışında petrol ve
doğal gaz arama faaliyeti ciddi şekilde artmıştır. Türkiye Petrolleri Anonim
Ortaklığı 2002 yılında 50 milyon dolar gibi çok yetersiz bir bütçeyle arama ve
üretim faaliyetleri yapıyor iken 2010 yılında neredeyse 13 kat artarak 686
milyon dolarlık bir yatırım bütçesine kavuşmuştur.
TPAO
aynı zamanda, yalnız başına veya uluslararası konsorsiyumlar oluşturarak yurt
dışında ve Karadeniz’de önemli petrol ve doğal gaz arama faaliyetleri
yapmaktadır. 
Öte
yandan, 2002 yılında sadece 5 şehrimize doğal gaz sağlanıyor iken 2010 yılında
doğal gaza kavuşan il sayısı 66 olmuştur. 
Sanayimizin
ve günlük yaşamımızın olmazsa olmazı olan elektrik enerjisi üretiminde de
İktidarımız döneminde önemli gelişmeler kaydedilmiş olup, sadece içinde
bulunduğumuz yılda sisteme ilave edilen 3.500 megavat kapasiteyle birlikte 2010
yılı sonu itibarıyla toplam elektrik enerjisi kurulu kapasitemiz 48 bin
megavata yükselmiştir.
Elektrik
üretiminde temel politikamız, ülkenin ihtiyacı olan elektriğin kaliteli,
yeterli, verimli, düşük maliyetli ve çevreye duyarlı olarak öncelikle yerli ve
yenilenebilir kaynaklardan üretilmesidir.
AK PARTİ
İktidarında yenilenebilir enerjinin payı da artmış olup, bugün itibarıyla,
bilinen hidroelektrik ve rüzgâr enerjisi potansiyelimizin tamamının 2023 yılına
kadar değerlendirilmesi planlanmıştır.
Memnuniyetle
ifade etmek isterim ki seçim bölgem olan Siirt ili dâhilindeki Botan havzasında
azımsanmayacak miktarda hidroelektrik potansiyel mevcuttur. Sayın Bakanım hafta
sonunda oradaydılar. Bu havzada bulunan yirmi beş adet hidroelektrik santral
projesinin bir kısmı yapım, bir kısmı da planlama aşamasındadır. Bunların
gerçekleşmesiyle bölgeye ciddi bir istihdam imkânı sağlanacaktır. Enerji
verimliliği de önemli gündem maddelerimizden biri olup enerjinin üretiminden
tüketimine kadar her safhada verimliliğin dikkate alınması öngörülmektedir. 
Sayın
Başkan, değerli milletvekilleri; dünyadaki küresel ısınma ve enerji arz
güvenliği nedeniyle ülkelerin gündeminde yeniden yerini alan nükleer güç
santrallerinin yapımında gerçekten çok geç kalmış bulunuyoruz. Ancak Mersin
Akkuyu ve Sinop’ta birer nükleer güç santralinin yapımı için çalışmalar süratle
ilerlemektedir. 
Ülkemizde
yıllarca kömür aramaları ihmal edilmiştir. Ancak MTA ve Türkiye Kömür İşletmesi
başta olmak üzere, tüm ilgili müesseselerin imkânları seferber edilerek uzun
yıllar sadece 8,3 milyar ton olarak ifade edilen kömür rezervimiz aramalar
sonunda yüzde 50 artırılarak 12,5 milyar ton seviyesine çıkarılmıştır. 
Ülkemiz,
bor madeni, endüstriyel hammaddeler ve mermer gibi bazı madenlerde dünya
ölçeğinde rezerve sahiptir. Diğer madenler açısından da sanayimizin ihtiyacını
karşılayabilen ender ülkelerden biriyiz. Dünyadaki bor rezervinin yüzde 72’sine
sahip ülkemizde bu potansiyelimizi yeni kullanım alanları açısından
değerlendirmek üzere Bor Enstitüsü kurulmuştur. Maden sektörüne, değerli
arkadaşlar, vermiş olduğumuz destek nedeniyle maden ihracatımız 2002 yılına
göre neredeyse 5 kat artarak 3 milyar doları geçmiştir. 
Sayın
Başkan, değerli milletvekilleri; ülkemiz, coğrafi ve jeopolitik konumuyla kendi
enerji güvenliği yanı sıra bölgesinin de enerji ihtiyacına çözüm arayan global
bir aktör olma misyonu üstlenmiştir. Bunun bir gereği olarak enerji koridoru ve
terminali konseptimizi iyice kökleştirecek “BTC, Nabucco” gibi çeşitli
işbirlikleri ve projeler tesis edilmekte ve ülkemizin dünyadaki konumu
güçlendirilmektedir. 
Değerli
arkadaşlar, Sayın Başkan; sözlerime son verirken enerji ve doğal
kaynaklarımızın ekonomimize kazandırılmasında emeği geçen Sayın Bakanımıza,
Bakanlık çalışanlarına huzurunuzda teşekkür eder, 2011 bütçemizin ülkemize
hayırlar getirmesini diler, yüce Meclisi saygıyla selamlarım. (AK PARTİ
sıralarından alkışlar) 
BAŞKAN –
Teşekkür ediyorum Sayın Demirkıran.
AK PARTİ
Grubu adına dördüncü konuşmacı Eyüp Ayar, Kocaeli Milletvekili.
Buyurun
Sayın Ayar. (AK PARTİ sıralarından alkışlar)
AK PARTİ
GRUBU ADINA EYÜP AYAR (Kocaeli) – Sayın Başkan, değerli milletvekilleri; Enerji
Piyasası Düzenleme Kurumu bütçesi üzerinde söz almış bulunuyorum. Bu vesileyle
yüce Meclisi saygıyla selamlıyorum.
Değerli
milletvekilleri, teknoloji dünyada hızla gelişiyor. Baş döndürücü bir şekilde
yeni ürünler, yeni icatlar ortaya çıkıyor. İnsanlar kırsaldan kentlere göç
ediyorlar. 2030 yılında dünyanın 8,2 milyar nüfusunun yüzde 60’ı kent ve
kasabalarda oturacak. 2035 yılına kadar dünyanın enerji talebinde yüzde 36’lık
bir artış olacak. Küreselleşen dünyada ülkemize baktığımızda sürekli büyüyen
bir Türkiye var. Ekonomik büyüklük bakımından dünyada 17’nci sıradayız. Ayrıca
kentlerde yaşayanların sayısı hızla artmakta, nüfusumuzun dörtte üçü de
şehirlerde yaşamaktadır. Dolayısıyla, ülkemizin de enerjiye olan talebi hızla
artmaktadır. Dünyadaki enerji kaynaklarının başlıcaları fosil yakıtlar grubunda
olan petrol, doğal gaz ve kömürdür. Ülkemiz doğal gaz ve petrol yönünden çok
fakirdir. Enerjide büyük oranda dışa bağımlıyız. Enerjinin yüzde 72’sini ithal
kaynaklardan elde ediyoruz. Doğal gazın yüzde 98’ini, petrolün yüzde 91’ini
ithal etmekteyiz. Petrol ve doğal gaz fiyatlarına göre yılda 30-40 milyar dolar
civarında ithalat yapıyoruz. Bu da cari açığımıza denk gelmektedir. 
Bir diğer
konu ise fosil yakıtlar tükenecek. Enerjiye olan talep artarken fosil yakıtlar
azalıyor. Enerji talebi 2035 yılında 16,7 milyar ton eş değer petrol düzeyine
ulaşacaktır. Çevre yönünden baktığımızda, fosil yakıtlardan kaynaklanan
emisyonların giderek dünyamızı tehdit ettiğini görmekteyiz. 2008’de 29 milyar
ton düzeyinde olan enerji kaynaklı karbondioksit emisyonlarının 2035 yılında 35
milyar tona yükselmesi bekleniyor. 
Sayın
Başkan, değerli milletvekilleri; Türkiye son yıllarda göstermiş olduğu yüksek
büyüme ve sanayi sektöründeki olumlu gelişmeler nedeniyle OECD ülkeleri
içerisinde enerji talebi en çok artan ülke konumuna gelmiştir. Enerji arzında
kaynak, teknoloji ve altyapı çeşitlendirme yoluna gidiyoruz. Petrol, doğal gaz
ve kömür aramalarına ağırlık veriyoruz. Asıl önemlisi, yenilenebilir enerji
dediğimiz, bitmeyen, çevre emisyonu olmayan kaynaklara önem veriyoruz. Rüzgâr,
hidroelektrik, jeotermal kaynakları harekete geçiriyoruz. Nükleer enerjimiz
olsun istiyoruz. Amaç, enerjimizi en az maliyetle, sürekli, kaliteli ve çevreye
uyumlu olarak üretmek ve verimli bir şekilde tüketmektir. 
2023
yılına kadar koyduğumuz hedeflerimiz var. Yenilenebilir enerji açısından
baktığımızda: Tüm yerli hidrolik potansiyelimizi ekonomiye kazandırmak, rüzgâr
kurulu gücümüzü 20 bin megavat düzeye çıkarmak, jeotermal gücümüzü 600 megavata
ulaştırmak, enerji ihtiyacımızın da yüzde 5’ini nükleer enerji santrallerinden
sağlamak.
Sayın
Başkan, değerli milletvekilleri; 2001 yılında kurulan EPDK’nın görevi elektrik,
petrol, doğal gaz ve LPG’nin (orijinal ismiyle el-pi-ci’nin) yeterli miktarda,
kaliteli, sürekli, düşük maliyetli ve çevreye uyumlu olarak tüketicilere
sunulmasıdır. Bunun için rekabet ortamında özel hukuk hükümlerine göre faaliyet
gösterecek, mali yapısı güçlü, istikrarlı ve şeffaf bir enerji piyasası
oluşturmak, bu piyasada bağımsız bir düzenleme ve denetim sağlamak kurumun
diğer amacını oluşturmaktadır. EPDK bugüne kadar petrol piyasasında 14.829,
elektrik piyasasında 1.336, doğal gaz piyasasında 203, LPG piyasasında 8.893
olmak üzere toplam 25.261 adet lisans vermiştir, denetimlerini etkin bir
şekilde yapmaktadır. Kayıp kaçak oranı yüzde 25’lerden yüzde 15’lere düşmüştür.

EPDK’nın
tüm mensuplarını yaptıkları başarılı çalışmaları nedeniyle kutluyorum,
başarılarının devamını diliyorum. 2011 bütçesinin hem Kuruma hem de ülkemize
hayırlı olmasını da temenni ediyorum. (AK PARTİ sıralarından alkışlar) 
BAŞKAN –
Teşekkür ediyorum Sayın Ayar. 
AK PARTİ
Grubu adına beşinci konuşmacı Hüseyin Tuğcu, Kütahya Milletvekili. 
Buyurun
Sayın Tuğcu. (AK PARTİ sıralarından alkışlar) 
AK PARTİ
GRUBU ADINA HÜSEYİN TUĞCU (Kütahya) – Sayın Başkan, değerli milletvekilleri;
Ulusal Bor Araştırma Enstitüsünün 2010 mali yılı bütçesi hakkında AK PARTİ
Grubu adına söz almış bulunuyorum. Bu vesileyle yüce Meclisi saygıyla
selamlıyorum. Sözlerimin başında idrak ettiğimiz muharrem ayı ve aşure gününün
İslam âlemine birlik, barış, huzur ve hayırlar getirmesini diliyorum. 
Sayın
Başkan, değerli milletvekilleri; ülkemiz jeolojik yapısı gereği başta bor olmak
üzere mermer, altın, gümüş, bakır, toryum, krom, manyezit, kömür gibi zengin
maden çeşitliliğine sahip olan ve bor rezervleri bakımından dünya sıralamasında
önde gelen ülkelerdendir. 
Bugün
bütçesini görüşmekte olduğumuz Ulusal Bor Araştırma Enstitüsü, kısa adıyla
BOREN Türkiye’de ve dünyada bor teknolojilerinin geniş ölçüde kullanımını
sağlamak ve geliştirmek için bilimsel araştırmalar yapmak üzere 4865 sayılı
Kanun’la 2003 yılında kurulmuş, 2004 yılında da faaliyetlerine başlamıştır.
Kurulduktan sonra geçen yedi yıl içerisinde BOREN’in çalışmalarına kısaca
değinecek olursak, bu enstitü bor ve bor ürünlerinin tanıtılması, bor kullanım
alanlarının araştırılması, yeni istihdam ve katma değeri yüksek yeni bor
ürünlerinin üretim ve uygulama alanlarının değerlendirilmesi konularında önemli
çalışmalar yapmaktadır. Bunların yanı sıra, Ulusal Bor Araştırma Enstitüsünde
üniversite, kamu araştırma kurumları ve özel sektör kuruluşları ile iş birliği
içinde ülkemizde üretilmeyen bor kimyasallarının üretimi ve bu ürünlerin
değişik uygulamalarda kullanımı ve borun canlılar üzerinde etkileri konularında
projeler yürütülmeye devam etmektedir. Ayrıca, borun insan ve çevre sağlığına
ilişkin etkilerini ortaya çıkarma amacına yönelik projeler de yürütülmekte ve
desteklenmektedir.
Ulusal
Bor Araştırma Enstitüsü, kuruluşundan bugüne geçen bu kısa süre içerisinde 129
adet projeyi yürütmüş veya desteklemiştir. Yürütülen veya desteklenen
projelerden 74 adedi sonuçlanmış, 55 adedi ile ilgili çalışmalar devam
etmektedir. 
Yapılan
çalışmalar sonucunda, tarım bor, ahşap bor, çinko borat, bor nitrür, elementer
bor, sodyum bor hidrür, trimetil borat, borlu çimento başta olmak üzere 10’un
üzerinde ticari üretime hazır ürün geliştirilmiştir. 
Sayın
Başkan, değerli milletvekilleri; dünyadaki önemli bor rezervleri, başta Türkiye
olmak üzere, ABD ve Rusya'da yer almaktadır. Bu rezervlerin yüzde 72,2 gibi
büyük çoğunluğu ülkemizde bulunmaktadır. Türkiye’yi yüzde 8 ile Rusya, yüzde 7
ile ABD ve yüzde 4 ile Çin takip etmektedir. Bu yüzden, kimi uzmanlar
"Rusya’nın doğal gazı, Arapların petrolü neyse, Türkiye'nin de boru
odur." demektedirler. Yani ülkemiz çok ama çok önemli bir kaynağa
sahiptir.
Ülkemizde
yaygın olarak bulunan bor mineralleri tinkal, kolemanit ve üleksittir. Dünyada
kolemanit rezervlerinin tamamı da Türkiye'dedir. Hesaplara göre ABD'nin bor
rezervinin ömrü sekiz yıl iken, Türkiye'nin bor rezervinin ömrü daha binlerce
yıldır. Yani ülkemizi tek başına refaha kavuşturacak büyük bir kaynağa sahibiz.
Ayrıca, dünya bor üretiminin yüzde 41’ini Türkiye yapmakta, bizi yüzde 29 ile
ABD ve yüzde 7 ile Çin takip etmektedir.
Dünyadaki
borun ticari hacmi geçen yıllara bakıldığı zaman yaklaşık 1,5 milyar dolar
civarında olduğunu görmekteyiz ama borun gelecekteki ticari hacminin çok daha
büyük olacağı, bunu dikkate aldığımızda da, bizler için ne kadar övünç ve gurur
kaynağı olduğu görülecektir. 
Sayın
Başkan, değerli milletvekilleri; ülkemizde başlıca bor yatakları Kütahya,
Balıkesir, Bursa ve Eskişehir'de bulunmakta, bor madenlerinin işletilmesi
görevi de Eti Maden İşletmeleri Genel Müdürlüğü tarafından yürütülmektedir. 
Bu
mineralleri işlemek için Emet, Bigadiç, Kestelek ve Kırka'da tesislerimiz
kurulmuştur. Emet'te yaklaşık yıllık 1 milyon 200 bin ton, Kırka'da 1 milyon
150 bin ton, Bigadiç'te 600 bin ton, Kestelek'te de 200 bin ton kapasiteli
cevher zenginleştirme ve değerlendirme tesislerimiz yer almaktadır. 
Türkiye’deki
bor rezervinin en fazla olduğu bölge de, benim de memleketim ve seçim bölgem
olan Emet’tir. Emet’te, bu amaçla, AK PARTİ İktidarında Sayın Başbakanımızın
direktifleriyle borik asit fabrikası açılmış, faaliyeti sürmekte, 2’nci fabrika
da bu yıl tamamlanmış, elemanları alınmış ve 2011 yılı başında 2’nci fabrika faaliyete
geçecektir. İnşallah 2011 yılı 3’üncü ve hatta 4’üncü fabrikaların kuruluş
yılları olacaktır.
(Mikrofon
otomatik cihaz tarafından kapatıldı)
HÜSEYİN
TUĞCU (Devamla) - Bu cümleden hareketle Sayın Başbakanımıza ve ilgililere
milletimizin huzurunda teşekkür ediyor, saygılar sunuyorum. (AK PARTİ
sıralarından alkışlar) 
BAŞKAN –
Teşekkür ediyorum Sayın Tuğcu.
AK PARTİ
Grubu adına altıncı konuşmacı Ruhi Açıkgöz, Aksaray Milletvekili.
Buyurun
Sayın Açıkgöz. (AK PARTİ sıralarından alkışlar) 
AK PARTİ
GRUBU ADINA RUHİ AÇIKGÖZ (Aksaray) – Sayın Başkan, değerli milletvekilleri;
Elektrik İşleri Etüt İdaresi Genel Müdürlüğü ile Türkiye Atom Enerji Kurumu
Başkanlığı bütçeleri üzerine AK PARTİ Grubu adına söz almış bulunuyorum.
Sözlerimin başında yüce heyetinizi saygıyla selamlıyor, adı geçen
kurumlarımızın bütçelerinin hayırlı olmasını diliyorum.
Dünya
genelinde yaşanan nüfus artışı, sanayileşme ve kentleşmeyle birlikte doğal
kaynaklara ve enerjiye olan talebin giderek arttığı hepimizin malumudur.
Ülkemizde de enerjiye olan talep son yıllarda büyümemize paralel olarak artmış,
bu artış enerjide dışa bağımlılığımızı da etkilemiştir. Ülkemizin enerji
kaynakları bakımından oldukça kısıtlı imkânlara sahip olmasından dolayı
muhakkak yeni enerji kaynaklarına ihtiyaç duyulmaktadır. Bu bağlamda, dünyada
elektrik üretiminin kaynaklarına baktığımızda, dünya ortalaması olarak yüzde
40’ı kömürden, linyitten temin edilirken, bu rakam Türkiye’de yüzde 18
civarındadır. Dünya elektrik enerjisinin yüzde 21’ini doğal gazdan elde ederken,
bu rakam ülkemizde yüzde 47’ler mertebesindedir. Hidrolik santrallerde daha iyi
durumdayız. Dünyada yüzde 16 civarında elektrik hidrolik santrallerden elde
edilirken, Türkiye’de bu rakam yüzde 24’ler civarındadır. Dünya elektrik
enerjisinin yüzde 14’üne yakınını nükleer santrallerden elde etmektedir.
Yenilenebilir enerji kaynakları ise dünyada ortalama yüzde 1,5’tir, ülkemizde
ise bu rakam 1,7’dir, dünya ortalamasının üzerindedir.
Hükûmetimiz,
yenilenebilir enerji kaynaklarının kullanılmasına önem vermekte, bu manada
ciddi oranda teşvikler sağlamakta, EPDK kanalıyla çok sayıda ruhsat vererek,
ülkemizde bulunan yenilenebilir enerji potansiyelini maksimum oranda
değerlendirmeye çalışmaktadır.
Bu
çerçevede, yenilenebilir enerji teknolojileri, fosil yakıtlara bağımlılığın
yaşandığı dünyamızda yeni enerji arzı fırsatlarını beraberinde getirirken, uzun
vadede dengeleri değiştirebilecek, enerjide dışa bağımlılığın azaltılmasını
sağlayabilecek yapıya da sahip gözükmektedir. 
Hükûmetimiz
enerji sektöründeki bu dönüşümü dikkatle izlemekte, ülkemizin artan enerji
talebini dikkate alarak, enerji güvenliğimizi sekteye uğratmayacak politikaları
ortaya koymaktadır. Bu bilinçle, yenilenebilir enerji kaynaklarının
kullanımının yaygınlaştırılmasına yönelik politikalar uygulamaktadır. Diğer
taraftan, dünya genelinde nükleer enerjinin rolünün küresel ölçekte yeniden
tartışılmaya başlandığı görülmektedir. Neredeyse çevreye hiç etkisi olmayan
nükleer enerjinin iklim değişikliği hedeflerine ulaşmadaki katkısı gittikçe
artmakta ve enerji stratejilerinin vazgeçilmez unsuru hâline gelmektedir.
Sayın
Başkan, değerli milletvekilleri; entegre olmaya çalıştığımız, üyesi olmaya
çalıştığımız Avrupa Birliğinin 2020 yılı hedeflerine baktığımızda, enerji verimliliğinin
yüzde 20 oranında artırılması, karbondioksit salınımının yüzde 20 oranında
düşürülmesi ve tüm enerji kaynaklarının içinde yenilenebilir enerjinin payının
yüzde 20’ye çıkarılması hedeflenmektedir. 
Bu manada
Hükûmetimizin temel politikaları da şöyle özetlenebilir: “Maliyet, zaman ve
miktar yönlerinden enerjinin tüketiciler için erişilebilir olması, serbest
piyasa uygulamaları içinde kamu ve özel kesim imkânlarının harekete
geçirilmesi, dışa bağımlılığın azaltılması, enerji alanında ülkemizin bölgesel
ve küresel etkinliğinin artırılması, kaynak, güzergâh ve teknolojik
çeşitliliğin sağlanması, yenilenebilir kaynakların azami oranda kullanılması,
enerji verimliliğinin artırılması, enerji ve tabii kaynakların üretiminde ve
kullanımında çevre üzerinde olumsuz etkilerin en aza indirilmesi.” şeklindedir.

Sayın
Başkan, değerli milletvekilleri; biz, biliyorsunuz, Hükûmetimiz nükleer
konusunda çok önemli çalışmalarda bulunmuş, bu kapsamda Mersin Akkuyu sahasında
Türkiye ve Rusya’nın iş birliğiyle toplam kurulu gücü 4.800 megavat olan dört
üniteli bir nükleer santral kurulması planlanmış ve en kısa sürede yapımına
başlanması hedeflenmiştir. 
Hükûmetimizin
bu alanda yaptığı çalışmaları AK PARTİ Grubu olarak takdirle izlediğimizi ve
desteklediğimizi belirtmek istiyorum. 
Sözlerimin
sonunda ilgili kurumlarımızın ve 2011 yılı bütçemizin ülkemize hayırlar
getirmesini diliyor, hepinize saygılar sunuyorum. (AK PARTİ sıralarından
alkışlar) 
BAŞKAN –
Teşekkür ediyorum Sayın Açıkgöz. 
AK PARTİ
Grubu adına yedinci konuşmacı Zonguldak Milletvekili Polat Türkmen. 
Buyurun
Sayın Türkmen. (AK PARTİ sıralarından alkışlar) 
AK PARTİ
GRUBU ADINA POLAT TÜRKMEN (Zonguldak) – Sayın Başkan, değerli milletvekili
arkadaşlarım; 2011 merkezî yönetim bütçesi, Maden Tetkik ve Arama Genel
Müdürlüğü bütçesi üzerinde söz almış bulunmaktayım. Hepinizi saygıyla
selamlıyorum. 
AK PARTİ
iktidarları süresince madencilik sektörünün gelişmesi için pek çok çalışma
yapılmıştır. Yıllardır bekleyen Maden Kanunu’nun çıkarılması, benim bölgemi
ilgilendiren redevanslı sahaların sorunlarının çözülmesi ve yine bu yasama
yılında madencilik sorunlarını araştırmak için kurulan araştırma komisyonunun
çalışmaları gurur verici çalışmalardır. 
Bir maden
mühendisi olarak, madenciliğin okulu sayılan Zonguldak’ın bir milletvekili
olarak yapılan bu çalışmalardan dolayı AK PARTİ hükûmetlerine, Sayın Bakanımıza
ve bu çalışmalarda katkı veren milletvekili arkadaşlarıma şükranlarımı
sunuyorum. 
Madencilik
ülkelerin kalkınmasında önemli rol oynayan sektörlerden biridir. Maden
ürünleri, sanayi, enerji, tarım, inşaat sektörlerinin temel girdilerini
oluşturmaktadır. Gelişmiş sanayi ülkelerinin çoğunda madencilik sektörü
ekonomik kalkınmayı başlatan öncü bir sektör olarak görülmektedir. 
Ülkemiz
yer altı kaynakları yönünden dünya madenciliğinde adı geçen 132 ülke arasında
toplam üretim değeri itibarıyla 28’inci, maden çeşitliliği itibarıyla 10’uncu
sırada yer almaktadır. Başta endüstriyel madenler olmak üzere metalik madenler,
enerji ham maddeleri ve jeotermal kaynaklar açısından ülkemiz zengindir. Yer
altı kaynaklarının yüksek katma değer sağlayacak şekilde ekonomiye
kazandırılmasını, enerji ve sanayi ham madde talebinin güvenli ve ekonomik
olarak karşılanmasını, arz kaynaklarının çeşitlendirilmesi ve geliştirilmesini,
üretilen ham maddelerin yurt içinde işlenerek nihai ürünlere dönüştürülmesini
içeren hedeflerimiz AK PARTİ’nin madencilik politikasının temellerini
oluşturmaktadır.
Madencilik
sektörünün gelişmesi açısından arama ve rezerv tespitlerini yapan MTA ve
ruhsatlandırma işlemlerini yapan Maden İşleri Genel Müdürlüğünün faaliyetleri
hayati önem taşımaktadır. 
MTA’nın
2010 yılında yatırım bütçesi 2003 yılına göre yaklaşık yüzde 500 artırılarak
100 trilyon liranın üzerine çıkarılmıştır.
MTA Genel
Müdürlüğü tarafından 2005 yılından bugüne kadar yapılan yaklaşık 942 bin metre
sondajlı arama sonucunda ülkemiz maden ve enerji ham madde kaynaklarının
rezervlerinin artırılmasına yönelik yeni keşifler elde edilmiştir. 
Ülkemiz
enerji ihtiyacının yerli kaynaklardan karşılanması politikası doğrultusunda
kömür aramalarına hız verilmiş, 2005-2009 yılları arasında 610 bin metre sondaj
yapılarak 4,2 milyar ton kömür rezervi bulunmuştur. Böylelikle, linyit kömürü
rezervlerimiz 8,5 milyar tondan 12,5 milyar tona çıkarılmıştır. 
1990
yılından bu yana durma noktasına gelen jeotermal enerji arama çalışmaları yine
MTA tarafından hızlandırılmış, sondajlı aramalar 2 bin metreden 3 bin metreye
çıkarılmıştır. MTA tarafından 5 tanesi elektrik üretiminde, diğerleri ısıtma ve
termal turizme uygun olmak üzere 16 adet yeni jeotermal alan keşfedilerek
jeotermal sayısını 172'den 188'e çıkarmıştır.
Metalik
maden ve endüstriyel ham madde aramalarına yönelik olarak yapılan çalışmalar
sonucunda, bilinen bor rezervleri yüzde 50 oranında artırılmış, 2 milyar tondan
3 milyar tona ulaştırılmıştır. 300 bin ton bakır, 45 ton altın, 4,5 milyar ton
dolomit, 2,4 milyar ton kalsit, 40 milyon ton seramik ham madde rezervi artışı
sağlanmıştır.
Diğer
taraftan, maden analiz laboratuvarlarına son yıllarda yapılan yatırımlarla yeni
cihazların alınmasıyla bütün analizler artık ülkemiz laboratuvarlarında hızla
yapılmaktadır. Analiz test sonuçlarının uluslararası geçerliliğinin
sağlanabilmesi amacıyla akreditasyon çalışmaları kapsamında başvurusu yapılan
kömür ve kok, mekanik doğal taşlar ve doğal taş ürünleri ve toprakta bakır
tayinine ilişkin parametrelerde akreditasyon belgeleri alınmıştır.
Açık
denizlerimizde de varlıklarımızın (petrol, doğal gaz) aranması amacıyla
uluslararası standartlarda derin sularımızda sismik araştırmalar yapılabilecek,
stratejik öneme sahip, ileri teknoloji ekipmanla donatılmış modern bir
araştırma gemisinin yapımı projesi yürütülmektedir. Ayrıca sığ denizlerimizde
ve koylarda araştırma yapılabilecek 22 metre boyunda bir araştırma botunun hibe
yoluyla yapımı Denizcilik Müsteşarlığının desteği ile tamamlanmıştır.
Ben bu
duygularla MTA bütçemizin ülkemize, milletimize ve MTA’mıza hayırlar
getirmesini diliyor, hepinizi saygıyla selamlıyorum. (AK PARTİ sıralarından
alkışlar) 
BAŞKAN –
Teşekkür ediyorum Sayın Türkmen.
AK PARTİ
Grubu adına son konuşmacı Ayhan Yılmaz, Ordu Milletvekili. 
Buyurun
Sayın Yılmaz. (AK PARTİ sıralarından alkışlar)
AK PARTİ
GRUBU ADINA AYHAN YILMAZ (Ordu) – Sayın Başkan, değerli milletvekilleri; Petrol
İşleri Genel Müdürlüğü bütçesi üzerine AK PARTİ Grubu adına söz almış
bulunuyorum. Bu vesileyle hepinizi saygıyla selamlıyorum.
Değerli
arkadaşlar, bütçe görüşmeleri başladığı günden bu tarafa çok değerli
milletvekili hatip arkadaşlarımızı hep birlikte dinliyoruz ve bir daha müşahede
ettik ki AK PARTİ hükûmetleri hakikaten Türkiye’ye silinmesi zor olan izler
bırakmışlar. 
Aslında,
bütçenin birinci günü sayın genel başkanların ve Sayın Başbakanımızın
konuşmasından sonra, tabiri caizse, şapka düşmüş kel ortaya çıkmıştır, bir defa
daha çıkmıştır. Millet hakikat çizgisi ile iftira çizgisini bir daha tespit
etme fırsatına sahip olmuştur. AK PARTİ hükûmetlerinin yapmış olduğu icraatları
-bugün burada Enerji Bakanlığını dinliyoruz, diğer bakanlıklarımızı da tek tek
dinledik- her birini kalem kalem anlatmaya kalksak burada dakikalar değil,
saatler yetmez. 
AKİF
EKİCİ (Gaziantep) – Sen bu söylediğine inanıyor musun? İnanarak mı söylüyorsun?
AYHAN
YILMAZ (Devamla) - Ama bütün bu söylediklerimizden, bütün bu yaptıklarımızdan
bir milletvekili olarak, bir vatandaş olarak bu Hükûmete bir teşekkür
edilmesini beklemek en doğal hakkımızdır. Şimdi, Enerji Bakanlığı…
AKİF
EKİCİ (Gaziantep) – Bu söylediklerine inanıyor musun? 
AYHAN
YILMAZ (Devamla) – Bakın, değerli arkadaşlar, 2002’de Enerji Bakanlığımız AK
PARTİ Hükûmetine geçtiğinde ben de bakan danışmanı olarak Enerji
Bakanlığındaydım. Aman yarabbi o gün neydi! Bakanlar mahkeme kapılarında,
bürokratlar kimisi ceza yemiş, kimisi canını kurtarma yolunda. Türkiye,
Bulgaristan’dan elektrik alacak duruma düşmüş! Bizim ülkemiz bu.
MUHARREM
VARLI (Adana) – Şimdi nereden alıyor?
AYHAN
YILMAZ (Devamla) - Evet, şimdi bizim ülkemiz elektrik ihraç eden bir ülke.
AKİF
EKİCİ (Gaziantep) – Sen öyle zannediyorsun!
AYHAN
YILMAZ (Devamla) – Evet, tabii, tabii… Evet öyle, elektrik ihraç eden bir ülke
hâline geldi. (AK PARTİ sıralarından alkışlar) Şimdi Suriye’ye elektrik
veriyoruz, Irak’a elektrik veriyoruz, Gürcistan’a elektrik veriyoruz. 
SIRRI
SAKIK (Muş) – Ama Erzurum’un köylerinde elektrik yok!
AYHAN
YILMAZ (Devamla) - Türkiye artık alan el değil, veren el olmuş. Ya bu ülke
bizim ülkemiz. Hep birlikte alkışlayalım bunu. (AK PARTİ sıralarından alkışlar,
BDP sıralarından alkışlar[!]) Bundan gocunacak ne var ki? Bundan gocunacak
hiçbir şey yok. 
OKTAY
VURAL (İzmir) – Ne kadar bağırırsan bağır, seni yazmayacaklar listeye!
AYHAN
YILMAZ (Devamla) - Değerli arkadaşlar, bakın, Enerji Bakanlığı dokuz vilayette
doğal gaz borusu döşemiş, dokuz vilayet, geldiğimizde… 
MUHARREM
VARLI (Adana) – Senden iyi tiyatrocu olur, milletvekili değil. İyi tiyatro
oynarsın sen. 
AYHAN
YILMAZ (Devamla) – Gaz elinde kalmış, lan tutsan tutamıyorsun, bir yere
hapsetsen edemiyorsun. 
MUHARREM
VARLI (Adana) – Git işine bak, tiyatro oyna.
AYHAN
YILMAZ (Devamla) – Ödemiyorsun, ödeyemiyorsun, parasını ödeyemiyorsun. Bak, 9
vilayetten 66 vilayete çıkarılmış. Bu başarı değil midir arkadaşlar?
BEYTULLAH
ASİL (Eskişehir) – Doğal gaza kaç para veriyorsun?
AYHAN
YILMAZ (Devamla) – Altmış altı vilayete çıkarılmış. E tabii…
ORHAN
ZİYA DİREN (Tokat) – Çok bağırma, sakin ol.
AYHAN
YILMAZ (Devamla) – Bak, bu hükûmetler her yıl 1 milyon 700 bin fakire yakıt,
kömür vermiş, kapılarına kadar götürmüş yıkanmış kömürü. (AK PARTİ sıralarından
alkışlar)
Tabii,
ama garip gurebanın, uzun kış gecelerinde yanmayan sobanın karşısında titreyen
garibin hâlini bilmezsen bu kömürün kıymetini bilemezsin. (AK PARTİ
sıralarından alkışlar) Belki birilerinin bu ülkede tuzu kuru olabilir ama o
insanlar şimdi Hükûmetin, devletin verdiği kömürleri bekliyorlar ve onunla
ısınıyor, onunla çocuğunun üşümeden eğitim yapmasına, yaşamasına imkân
sağlıyor. 
OKTAY
VURAL (İzmir) – İnsanların evine kömür alamayacak duruma düşmesinden ibret
almazsan ne kadar nutuk atarsan at seni listeye yazmazlar.
AYHAN
YILMAZ (Devamla) – Arkadaşlar, bu millet, hem teşekkür ediyor hem oy veriyor.
İşte bunu bilemiyorsunuz. (AK PARTİ sıralarından alkışlar) Bu ince çizgiyi
ayırabilseniz, inanın, sizin de iktidar olma şansınız doğabilir. 
AKİF
EKİCİ (Gaziantep) – Söylediğine kendi de gülüyor, inanarak söylemiyor.
AYHAN
YILMAZ (Devamla) – Bu millete, arkadaşlar, arkanızı dönmeyeceksiniz. Bunlar
bizim gerçeklerimiz değerli arkadaşlar. 
Sadece,
bakın, değerli arkadaşlar, bu yıl 2 milyon ton kömür verilecek. Sayın
Bakanımız, teşekkür ediyorum Sayın Hükûmet. 
SIRRI
SAKIK (Muş) – Daha çok vereceksiniz, seçim var. 
AYHAN
YILMAZ (Devamla) – Bu kolay değil. 2 milyon ton kömürü yüzlerce metre yerin
altından çıkarmak, istihdam sağlamak, onu yıkamak, onu paketlemek, onu garip
gurebaya hiç adam ayırmaksızın vermek, o yürek işi, başarı işi arkadaş. 
AKİF
EKİCİ (Gaziantep) – Garip gurebayı çoğalttınız.
AYHAN
YILMAZ (Devamla) – Bak, bu Hükûmete teşekkür etmek lazım.
AKİF
EKİCİ (Gaziantep) – Garip gurebanın sayısını artırdınız.
AYHAN
YILMAZ (Devamla) – Bu Hükûmete teşekkür edenler kazanmıştır. Biz, milletin
içindeyiz, milletimizle beraberiz. Onlarla beraber dertleşiyoruz, onlarla
beraber gönül gönüle, omuz omuza, yürek yüreğeyiz; tercüman aracılığıyla
konuşmadık, konuşmuyoruz, bire bir konuşuyoruz değerli arkadaşlar.
Hepinizi
saygıyla selamlıyorum. (AK PARTİ sıralarından alkışlar)
BAŞKAN –
Teşekkür ediyorum Sayın Yılmaz.
Barış ve
Demokrasi Partisi Grubu adına Bengi Yıldız, Batman Milletvekili. (BDP
sıralarından alkışlar)
Buyurun
Sayın Yıldız. 
SIRRI
SAKIK (Muş) – Sayın Başkan, müsaade ederseniz ben bir teşekkür etmek istiyorum
Hükûmete. 
BAŞKAN –
Sayın Yıldız’dan sonra.
BDP GRUBU
ADINA BENGİ YILDIZ (Batman) – Sayın Başkan, değerli milletvekilleri; ben de
Barış ve Demokrasi Partisi Grubu adına söz aldım. Yüce heyeti saygıyla
selamlıyorum. 
Tabii,
Sayın Bakanın görev ve yetkileri gerçekten zor. Türkiye’de bugün 19’uncu
yüzyılın, 20’nci yüzyılın vahşi kapitalizmi uygulanıyor ve Sayın Bakanın
görevlerine baktığımızda ise gerçekten bugün çağdaş dünyada, sosyal adaletin,
sosyal demokrasinin olduğu ülkelerdeki görev ve yetkilerle donatıldığını
görüyoruz. İş sağlığı ve güvenliğini sağlamak, çalışma hayatını denetlemek,
sosyal adalet ve sosyal refahın gerçekleşmesi için gerekli tedbirleri almak,
çeşitli fizyolojik, ekonomik ve sosyal risklere karşı sosyal sigorta
hizmetlerini uygulamak… Vesair vesair, sayılmış Sayın Bakanın görevleri. 
Şimdi,
Sayın Bakanlığın bu görev ve yetkilerini ne kadar yerine getirdiğine ilişkin
2010 AB İlerleme Raporu’na bakıyoruz: Belirli, olumlu adımlar atılmakla
beraber, yapılması gereken, aslında daha önce Barış ve Demokrasi Partisinin
çeşitli milletvekillerinin Meclis araştırma önergeleriyle AKP Hükûmetinden
istedikleri, “Bu alanda çalışma yapın, düzenleme yapın, komisyon kuralım.”
dedikleri şeylerin Avrupa Birliği İlerleme Raporu’nda tekrar karşımıza
çıktığını görüyoruz. 
İş
sağlığı ve güvenliği alanında düşük düzeyde ilerlemeler kaydedilmiştir. AB
fonlarıyla desteklenen faaliyetlerin katkısıyla, idari kapasitenin yanı sıra
bilinç düzeyi de artmıştır. Sadece kayıtlı işçileri kapsayan resmî
istatistiklere göre 2007 verilerine oranla daha az bir düşüşle 2008 yılında
72.963 iş kazası yaşanmıştır. İş sağlığı ve güvenliğine ilişkin çerçeve
direktifin iç hukuka aktarılmasıyla ilgili hiçbir ilerleme kaydedilmemiştir.
Ekonominin ve iş gücü piyasasının büyüklüğüyle karşılaştırıldığında iş
müfettişlerinin sayısı çok düşük kalmaktadır. Maden ve taş ocaklarında yaşanan
ölümcül iş kazaları mevzuatın uygulanmasının yanı sıra kamu otoriteleri
tarafından yürütülen denetimlerle ilgili kayıtlar kaygıları artırmıştır. Kot
kumlama atölyelerindeki kötü çalışma koşullarından kaynaklanan ölümcül
silikozis hastalığı meydana gelmeye devam etmektedir. 
Sayın
Başkan, bizim silikozis hastalığına ilişkin Şırnak Milletvekilimiz Sayın Sevahir
Bayındır’ın Meclis araştırması önergesi vardır, yedi sekiz aydır Meclisin
gündeminde bulunuyor. Ne yazık ki bu kot taşlama işinde değerli arkadaşlar, on
bin insan çalışıyor ve bunların şu ana kadar tespit edilen 500’ün üzerinde
hasta, kimileri öldü, en son sanırım Sayın Sağlık Bakanlığı veya Çalışma
Bakanlığı bu güvenceleri olmayanların sağlık koşullarını iyileştirici, tedavi
edici belirli bir adım attığını biliyoruz ama kot taşlama alanında 10 bin insan
çalışıyor, kayıt dışı çalışanlar var ve bunlar bu hastalığa karşı ne yazık ki
korumasız bir durumdadırlar. Bu araştırma önergemiz hâlen Meclisin raflarında
beklemektedir. 
Değerli
arkadaşlar, yine AB ilerleme raporunda bir başka problemli saha, maden
ocaklarındaki kazalar. Türkiye belki de dünyanın en çok maden kazalarında
yaşamını yitiren insanların bulunduğu ülke. Televizyonlarımızdan naklen
yayınlarda dinliyoruz, Latin Amerika’nın herhangi bir ülkesinde, yeraltının
binlerce derinliklerinde televizyonla bütün dünya izliyor, oradan mesaj alıyor
ama bizim ülkemizde, kazanın olduğu andan itibaren yeraltının binlerce
derinliklerindeki o insanların yaşamları nedir, öldüler mi, kaldılar mı hiçbir
haberimiz olmaz. En sonunda da birkaç gün sonra “Hayatlarından umut kesildi.”
diye haberler gelir ve o işlem de kapatılır, unutulur ve bu sağlıksız
koşullarda maden işleten iş adamları da elini kolunu sallaya sallaya bu ülkede
dolaşmaya devam eder.
Değerli
arkadaşlar, istihdam politikası, bu alanda da işsizlik ödeneği mesela. Bütün
işçilerden, işverenlerden bu işsizlik ödeneği kesiliyor, belli bir fonda
toplanıyor ama bu işsizlik ödeneğini almak için gerçekten aranan koşullar o
kadar ağır ki bu işsizlik ödeneğinde toplanan paraların ancak yüzde 20’si
işsizlere veriliyor, biliyoruz, bunun kalan kısmının da GAP’ın, sözüm ona
enerji yatırımlarının ilerletilmesi sahasında kullanıldığını biliyoruz. Bu
ülkede hem kayıt dışı hem kayıtlı yüz binlerce insan işinden atılıyor, bir
işsizlik fonu vardır ve o fondan bu insanlar yararlanamıyor. İstanbul
Milletvekilimiz Sayın Sebahat Tuncel’in bu konuda vermiş olduğu bir Meclis
araştırma önergesi vardır. Ne yazık ki bu araştırma önergesi de Meclisin
raflarında kalmaya devam ediyor. 
Yine
Avrupa Birliği ilerleme raporundaki eksikliklerden birisi, mevsimlik tarım
işçileri ve kayıt dışı çalıştırılanlardır. 
İlerleme
Raporu’nda şu şekilde yer alıyor: “Sosyal içerme alanında çok az miktarda
ilerleme kaydedilmiştir. Anayasa’da yapılan değişiklik ile çocuklara,
yaşlılara, engellilere karşı pozitif ayrımcılığın yolu açılmıştır. Türkiye'nin
yoksulluğa karşı kapsamlı bir politika çerçevesi bulunmamaktadır. Yoksul kalma
riskiyle karşı karşıya olan nüfusun oranı yüksektir ve çocuklar hâlen orantısız
şekilde yoksul kalma riskiyle karşı karşıyadırlar. Mevsimlik işçiler, geçimlik
tarımda çalışanlar ve kayıt dışı çalışanlar başta olmak üzere çalışan nüfus
arasında yoksulluk hâlen büyük bir risk olarak devam etmektedir.”
Biz
biliyoruz, o alanda da Sayın Bakanlık, Başbakan, belirli talimatlar gönderdi il
valiliklerine ama biz biliyoruz ki mevsimlik tarım işçileri çok sağlıksız
koşullarda, Karadeniz’de, Ege’de, Akdeniz’de, Çukurova’da, birçok yerinde,
başını koyacakları bir konut olmadan, eğitimsiz, sağlıksız koşullarda yaşamaya
ve ailelerini geçindirmeye devam ediyorlar. Özellikle de çocukların eğitimden
uzaklaştığı, onlara eğitim imkânının sağlanmadığı bir durumla karşı karşıyayız.

Yine,
ayrımcılık yasağına ilişkin belirli bir gelişme olmamıştır. “İş Kanunu, iş
sözleşmesinin imzalanmasından önceki döneme uygulanmamaktadır. Türk
mevzuatında, dolaylı ve doğrudan ayrımcılık konularında bir tanım
bulunmamaktadır. Irk veya etnik köken, din veya inanç sebebiyle, engellilik,
yaş ve cinsel eğilim konularını kapsayan müktesebat henüz Türk hukukuna
aktarılmamıştır.” tespiti yapılmaktadır.
Fırsat
eşitliği meselesinde, özellikle kadın-erkek arasındaki eşitsizlik, toplumda
kadınların istihdamı ve üretime katılması noktasında ciddi sıkıntıların
olduğuna vurgu yapmaktadır Avrupa Birliği 2010 İlerleme Raporu.
Değerli
arkadaşlar, bu sorunların hepsini yaşıyoruz. Yine, sendikalaşma oranında
Türkiye dünyanın en geri ülkelerinden birisidir ne yazık ki kayıt dışı
çalışanları da hesaba kattığımızda. 
Yine,
altı ay aralıklarla işverenin insafına bırakılmış, özellikle alt işverenlerin
insafına bırakılmış… Artık kamu kurumlarında, belediyelerde dahi temizlik
işleri ve diğer işler hiçbir sosyal güvencesi olmayan ve her an işlerine son
verilebilecek geçici işçiler eliyle yürütülmektedir. Aslında süreklilik arz
eden bu işlerin geçici işçiler eliyle yürütüldüğünü görüyoruz. 
Sayın
Çalışma Bakanını bekleyen bütün bu sıkıntıların ve özellikle de alternatifsiz
gibi görünen bu kapitalizmin bu koşullarında bu sorunların çözülmesi, hele
emekten yana çözülmesi zor görünüyor. Türkiye’de demokrasi güçleri, emek
güçleri bu noktada bir birliktelik yakalayıncaya kadar da bu sıkıntılar devam
edeceğe benziyor. 
Değerli
arkadaşlar, son günlerde kamuoyundaki bazı tartışmaları yakından izliyoruz.
Parlamento Meclis Başkanı, Sayın Cumhurbaşkanı, Hükûmetin yetkilileri
açıklamalar yapıyorlar. Çoktandır “Artık demokrasi oturdu. Herhâlde askerler,
Genelkurmay bir parti gibi siyaset yapmayacaklar, Türkiye’de taşlar yerli
yerine oturdu.” derken son günlerdeki ana dil tartışmaları, Kürtçe konuşmalar,
Parlamentoda birkaç kelimelik Kürtçe konuşmamız üzerine kamuoyunda sanki bizim
“Parlamentoda resmî dil Kürtçe olsun.” şeklinde bir talebimiz varmış gibi
“Türkiye Cumhuriyeti’nin resmî dili, devletin resmî dili Türkçedir.” şeklinde
açıklamalar yapılmaya başlandı ve en sonunda Sayın Genelkurmay Başkanı da bir
“Genelkurmay partisi” gibi açıklama yapmaya başladı. Açıklamanın içeriği çok
gariptir tabii. Kurtuluş Savaşı’nın felsefesinden bahsediyor ama Kurtuluş
Savaşı’nın felsefesinden bihaber. Şu kitapta, Abidin Özmen’in, yani 1930’larda,
40’larda o Güneş Dil Teorisi, Türk Tarih Kurumu, Türklerin her şeyin yaratıcısı
ve üreticisi olduğuna ilişkin o saçma sapan tarih tezleri dışında, Kurtuluş
Savaşı’nın felsefesinde, Kürtleri inkâr eden, Kürt dilini inkâr eden bir
felsefe yoktur. Öncelikle bunu belirterek devam edeyim ve Kurtuluş Savaşı’nın
felsefesinin ne olduğunu Kurtuluş Savaşı’nı yürütenlerin ağzından Sayın
Genelkurmay Başkanına tekrar hatırlatma gereğini duyuyorum. 
Mustafa
Kemal El Cezire Cephesi Komutanı Nihat Paşa’ya 27 Haziran 1920 tarihinde
Türkiye Büyük Millet Meclisinin Başkanı sıfatıyla bir talimatname gönderiyor:
“Kürdistan hakkında Büyük Millet Meclisi Vekiller Heyetinin El Cezire Cephesi
Komutanlığına talimatıdır: Adım adım bütün memlekette ve geniş ölçüde doğrudan
doğruya halk tabakalarının ilgili ve etkili olduğu mahallî idareler kurulması
iç siyasetimizin gereğidir. Kürtlerin oturduğu bölgelerde ise hem iç
siyasetimiz hem de dış siyasetimiz açısından adım adım mahallî bir idare
kurulmasını gerekli bulmaktayız. 
Milletlerin
kendi kaderlerini idare etme hakkı bütün dünyada kabul olunmuş bir prensiptir,
biz de bu prensibi kabul etmişizdir. Kürdistan’daki bütün çalışmanın bu amaca
dayanan siyasete yönelmesi gerekmektedir. 
Üç:
Kürdistan’da Kürtlerin Fransızlar ve özellikle Irak sınırında İngilizlere karşı
düşmanlığını silahlı çarpışmayla değiştirilemeyecek bir dereceye vardırmak ve
yabancılarla Kürtlerin birleşmesine engel olmak, adım adım mahallî idareler
kurulmasının sebeplerini açıklamak ve böylece bize yürekten bağlanmalarını
sağlamak, Kürt reislerinin mülki ve askerî makamlarda görevlendirilerek bize
bağlanmalarını sağlamak genel bir siyasi çizgimizdir. 
Kürdistan
iç siyaseti El Cezire Cephesi Komutanlığı tarafından birleştirilerek idare
edilecektir.”
Türkiye
Büyük Millet Meclisi vekilleri adına Mustafa Kemal’in El Cezire Komutanına
gönderdiği, durum budur. 
Lozan
görüşmeleri yani Kurtuluş Savaşı’nı yürüten ikinci adam İsmet Paşa ne diyor?
Lozan’da en fazla fırtına koparan konuşmaların başında Kürtlerin azınlık olup
olmadıkları tartışmaları vardır. Lozan’daki görüşmeler devam ederken aynı
tartışmalar Türkiye Büyük Millet Meclisinde yaşanır. Bitlis, Erzurum,
Kastamonu, Mardin, Muş, Siirt, Urfa, Kozan, Diyarbakır, Van milletvekillerinin
imzaladıkları metin Mecliste okunur: “Türk Kürt birdir ve tek vücuttur.
Kürtler, hiç bir vakit Türkiye camiasından ayrılmaz ve bunu ayırmak için hiç
bir kuvvetin tesiri yoktur. Buna binaen Erzurum Milletvekili Necati ile Bitlis
Milletvekili Yusuf Beylerin ekalliyetler hakkındaki nutuklarının açıklıkla
bütün dünyaya duyurulması lazım.”
Sivas
Milletvekilinin konuşması var: “Kürtlerin, Türkiye halkıyla kaderleri birdir,
her şeyleri birdir, gayeleri, dinleri birdir. Ekalliyetler bunlara teşmil
olunamaz. Bugün Kürt için azınlık mevzubahis etmek, Türk için ekalliyetten
bahsetmek demektir. Şu hâlde bu tamamen reddolunmuştur.” deniliyor ve İsmet
Paşa, Lozan görüşmeleri sırasında Avrupalı devletler Kürtlerin azınlık
olduğunda ısrar edince İsmet Paşa buna karşı çıkarak şöyle der: “Türkler ve
Kürtler, Türkiye Cumhuriyeti’nin ana unsurlarıdırlar. Kürtler bir azınlık
değil, bir millettirler. Ankara Hükûmeti hem Türklerin hem de Kürtlerin
Hükûmetidir.”
Sayın
Genelkurmay Başkanı Kurtuluş Savaşı’nın felsefesini Mustafa Kemal ve İsmet
Paşa’da mı buluyor, yoksa şurada Abidin Özmen’in “yatılı okullar açalım, Türk
ve Kürtleri bir arada yaşatalım, Kürtler dillerini unutsunlar, Karadeniz’den şu
kadar köy taşıyalım oraya, orayı asimile etsinler, Kürdistan’dan on tane köyü
batıya göç ettirelim, orada asimile edelim”mi Kurtuluş Savaşı’nın felsefesi?
Eğer bu ikincisiyse bunu şiddetle reddediyoruz. Bizim kanımızı döktüğümüz,
emeğimizi verdiğimiz Kurtuluş Savaşı, Mustafa Kemal’in El Cezire Komutanına
gönderdiği talimattır, İsmet Paşa’nın Lozan’da Kürtleri ve Türkleri bu ülkenin
kurucu unsuru olarak kabul etmesidir.
Sayın
Genelkurmay Başkanının bunu, tekrar tarihimizi okuması lazım, bin yıl önceki
tarihimizi, Sultan Sencer’den Yavuz Sultan Selim’e kadar, Kanuni Sultan
Süleyman’a kadar ve orada Kürdistan’a nasıl özerklik verildiğine kadar. Tarihi
son otuz yıl, kırk yıl, elli yıllık faşist uygulamalarda aramak, Türk halkına
ve Kürt halkına yapılabilecek en büyük düşmanlıktır. Bu, resmî ideolojidir,
inkârcıdır, asimilasyoncudur ve bu, hiç kimseye bir yarar getirmez. Dolayısıyla
21’inci yüzyılda hâlen Kürtlerin dili var mı yok mu, Kürtler yerelde kendi
dilini konuşacak mı konuşmayacak mı? 
Sayın
Cumhurbaşkanı Norşen’e gitti “Güroymak” değil “Norşen” dedi ve açılım, Kürt
açılımı, demokratikleşme açılımı, millî birlik beraberlik açılımı dediğimiz
şeyde ne vardı? O paketin içinde çıka çıka eğer köyler, ilçeler, iller, kendi
meclislerinde karar alırlarsa kendi köylerinin eski isimlerini, kendi
ilçelerinin eski isimlerini, kendi illerinin eski isimlerini karar altına
alsınlar… Kim alsın? İl meclisi, ilçe meclisi yani belediye meclisi veyahut il
meclisi. 
Şimdi,
bunu yapacağız dediğimizde, yani oradaki insanlar kendi köylerinin, ilçelerinin
eski ismini alsın, biz pazarda, şurada burada zaten Kürtçe konuşuyoruz, bunu
yaygınlaştıracağız yani kendi dilimizi asimilasyondan kurtaracağız dediğimizde,
birileri çıkıp “İki dillilik olmaz, tek millet vardır.” dediler. Biz Türkiye
Cumhuriyeti vatandaşıyız ama ayrı dilimiz var, ayrı kültürümüz var, ayrı
geleneklerimiz var. Biz, 21’inci yüzyılda, kendi kaderini tayin etme hakkını,
herkesin devlet kurması olarak algılamıyoruz. İnsanlığın bunu aştığına
inanıyoruz ama kendi kaderimizi tayin hakkını, yerelde meclislerde, oradaki
halk ne diyorsa…
(Mikrofon
otomatik cihaz tarafından kapatıldı)
BAŞKAN –
Teşekkür ediyorum Sayın Yıldız.
BENGİ
YILDIZ (Devamla) – …belediyede, il meclisinde, oradaki insanlar kendi kaderini
tayin edecektir.
Bu duygu
ve düşüncelerle hepinizi saygıyla, sevgiyle selamlıyorum. (BDP sıralarından
alkışlar)
SUAT
KILIÇ (Samsun) – Ayrı bir kaderimiz yok, kaderimiz beraber, kaderimiz birlikte.
BENGİ
YILDIZ (Batman) – Evet ama biz kendi kendimize soracağız, vatandaş ne istiyor.
BAŞKAN –
İkinci konuşmacı Mehmet Nezir Karabaş.
SUAT
KILIÇ (Samsun) – İnönü’den, Atatürk’ten okudunuz ya, kaderimiz beraber.
BAŞKAN –
Buyurun Sayın Karabaş. (BDP sıralarından alkışlar) 
OKTAY
VURAL (İzmir) – Bu kaderi kimse değiştiremez ya! Çizmişiz o kaderi. Ona göre,
herkes… O kader çizilmiş.
BDP GRUBU
ADINA MEHMET NEZİR KARABAŞ (Bitlis) – Sayın Başkan, değerli milletvekilleri;
Enerji ve Tabii Kaynaklar Bakanlığı ve bağlı kurumlar bütçesi üzerine söz almış
bulunmaktayım. Hepinizi saygıyla selamlıyorum.
Değerli
milletvekilleri, iki şeyden bahsedeyim başlarken. AK PARTİ Grubu adına konuşan
Sayın Hatibin iki söylemi oldu. Bir: “Elektrik bulunmuyordu, şimdi ihraç
ediyoruz.” diyor. Bir de kömür üzerine kısa bir iki değinmek istiyorum. 
Değerli
arkadaşlar, bir köy adı veriyorum. Burada hem Erzurum milletvekilleri hem de
sayın AKP yetkilileri herhâlde üzerinde dururlar. Erzurum’un Hınıs ilçesi
Demirci köyünde yirmi haneli deprem konutları 2007’den beri elektriksizdir. Bu
konuda kaç defa istemleri, talepleri oldu, dile getirdik, hâlâ sorun
çözümlenmemiş. 
Yine,
kömüre gelince: Elbette ki sosyal devlet, vatandaşının her türlü sorununu,
beslenme, barınma, ısınma, eğitim sorunlarını çözmekle sorumludur. Bu anlamda
kömür veya vatandaşın ısınması esastır. Ancak biz defalarca dile getirdik, soru
önergesi verdik, araştırma önergesi verdik. Sanayinin olmadığı, tek bir
fabrikanın olmadığı, olan fabrikaların da devlet sigara fabrikası veya Et ve
Balık Kurumu gibi kurumların da kapatıldığı illerde Bitlis’te, Hakkâri’de,
Ağrı’da, Van’da son yıllarda hava kirliliği oluyor. 1990’larda hava
kirliliğinin Türkiye’de ciddi bir şekilde tartışıldığı, Ankara’da, İstanbul’da,
Bursa’da insanların hava kirliliğinden nefes alamadığı, öldüğü dönemler
-elbette bu günü onunla kıyaslamıyoruz ama- bunlar aşılırken İstanbul gibi bir
mega kent Ankara, Bursa gibi kentlerde doğal gaz diğer tedbirlerle kullanılan
kömürün, yakıtın kalitesiyle ilgili çalışmalar yapılıp bunlar engellenmişken ve
yine o dönemde yine devletin bakanlığının, valilerinin genelgeleriyle o dönem
insanların parasıyla alıp getirip yaktığı, deposuna koyduğu kömürler belediye
tarafından alınıp ceza kesiliyorken AKP İktidarı döneminde son dört beş yıldır
aynı kömürler getirilip halka dağıtılıyor ve kentte, köylerde herkes tarafından
yakılıyor. Elbette halka kömür dağıtılacak. Siz insanları evde soğuktan donacak
şekilde bırakamazsınız eğer bırakırsanız zaten elektriği, başka bir şeyi kaçak
kullanır, o ayrı bir olay. Ama hiç kimsenin Van, Bitlis, Iğdır, Ağrı, Kars
halkına havasını kirletecek, onu zehirleyecek kömür verme hakkı yoktur, böyle
bir şey olmaz. Sayın Bakana sorduk, soru önergesi verdik. Burada bu illerin
milletvekillerine de söylüyoruz, gidin kendi ilinizde halk bu konuda ne
söylüyor, oradaki sağlıkçılar, oradaki çevreyle ilgili yetkililer ne söylüyor
gidin ona bir bakın. Yani burada gelip “Biz kömür dağıtıyoruz.” demekle iş
bitmiyor. Kömür dağıtacaksınız, doğal gaz bağlayacaksınız, insanları açsa
doyuracaksınız, üşüyorsa ısıtacaksınız ama onu zehirleme hakkını vermez bu
size. 
Değerli
arkadaşlar, enerji -defalarca dile getiriyoruz, üzerinde fazla durmayacağım, o
konuda değerlendirme de yapmayacağım- tüm dünyanın en önemli, en stratejik
kaynaklarından biri. Dünya, başta gelişmiş ülkeler, dünyanın politikasını
belirleyen ülkeler olmak üzere her ülke ekonomisinin, sanayisinin ve normal
sosyal, toplumsal yaşamının kaynağı olan enerjiyle ilgili sürekli, geçmişten bu
yana kadar sürekli politikalar belirlemekte, bunu geliştirmekte hem kendi iç
yapısında hem de uluslararası ilişkilerinde, diplomaside buna önem vermektedir.
Elbette Türkiye’nin de yıllardır bu konuda belli çalışmaları, belli kendisine
göre politikaları var. Ama biz hem geçmiş hükûmetler döneminde hem de bugün AKP
İktidarı döneminde bu politikaların çok bütüncül, geleceği de tüm yönleriyle
hesaplayan, bununla birlikte, toplumun enerji ihtiyacını karşılamanın yanında
toplumun, toplum sağlığının, çevrenin geleceğini de düşünen politikalar
şeklinde kapsamlı, global bir politikasının ve stratejisinin olmadığını
düşünüyoruz.
Değerli
milletvekilleri, hepinizin bildiği gibi, dünyada bugün enerji ihtiyacının yüzde
90’nı fosil kaynaklardan yani petrol, doğal gaz ve kömürden sağlanmaktadır. Bu,
uzun süre de böyle devam edecek. Ancak, dünyada belki bir yirmi otuz yıl önceye
kadar enerji politikaları belirleniyorken, enerji ihtiyacının karşılanması için
çalışmalar yapılıyorken çevrenin korunması, bu enerji tüketildiği zaman,
üretildiği ve tüketildiği zaman toplumun bugünü ve geleceği üzerinde etkileri
çok tartışılmıyordu. Özellikle küresel ısınma, küresel ısınmanın pratik
sonuçlarının da ortaya çıkmasıyla birlikte başta Avrupa, Amerika olmak üzere,
büyük devletler olmak üzere, bugün dünyanın gündeminde enerji ihtiyacı
karşılanırken, enerji üretilirken, tüketilirken biz dünyamızı, çevremizi ve
geleceğimizi nasıl kurtarırız; bu yaşamımızı sürdürüyorken, ihtiyaçlarımızı
karşılıyorken geleceğimizi nasıl kurtaracağız tartışması var ve yine bu konuda
sadece Türkiye değil, ciddi araştırmalar yapan, bilimsel çalışmalar yapan, bu
konuda binlerce değerlendirme, makale, kitaplar yazılan Avrupa, Amerika gibi
ülkelerde de maalesef ne yazık ki hâlâ ülkeler güncel ekonomik çıkarlarını,
ticari kaygılarını öne çıkarmakta. Bu konuda küresel ısınmayla ilgili,
dünyamızın, çevremizin ve insanlığın geleceğiyle ilgili hâlâ ciddi adımlar
atılmış değil. 
Bizler bu
konuda Türkiye’de de tabii ki gelişmekte olan bir ülke olarak, sanayisi
gelişen, kentleşen, enerjiye ihtiyacı her geçen gün artan bir ülke olarak
enerji üretimini ve tüketimimizi değerlendireceğiz, geliştirmeye çalışacağız
ama tüm bunlarla birlikte çevreyi, tüm bunlarla birlikte doğayı, tüm bunlarla
birlikte insanlığın bugünkü sağlığı ve geleceğini de düşünmek, tartışmak
zorundayız ve yine, mevcut verilere göre bazı değerlendirmeler farklı olsa bile
fosil kaynaklarla ilgili petrolün kırk yıllık, doğal gazın altmış yıllık bir
ömrü olduğu, bu süre içinde verimli üretiminin olmayacağı, tükeneceği üzerine
çalışmalar yürütülüyor. Eğer böyleyse başta Avrupa, Amerika, Rusya, Çin, büyük
devletler bir taraftan hem ticari anlamda, bir taraftan da siyasi anlamda
dünyanın geleceğinde güçlü olan, kararları etkili olan ülkeler olmak üzere tüm
dünya yenilenebilir enerjiyi önüne bir politika olarak koymak zorundadır. 
Biz,
bugün, tüm dünya, eğer ciddi şekilde ülkelerin ve uluslararası şirketlerin,
holdinglerin, kartellerin çıkarlarını bir tarafa bırakırsak, kısa bir süre
içinde, önümüzdeki on-on beş yıllık süre içinde, tümüyle yenilenebilir
kaynaklarla mevcut insanlığın tüm enerji ihtiyacını karşılayabilecek bir
potansiyel vardır ama maalesef Türkiye'de olduğu gibi dünyada da gündelik
çıkarlar, gündelik siyasetler kısa vadeli politikalarla bunlar sürekli
erteleniyor. 
Şimdi,
Türkiye'de hem geçmiş Bakanımız hem bugünkü Sayın Yıldız hem de geçmiş hükûmetler
döneminde, son on-on beş yıldır enerji politikalarından bahsedildiği zaman
yenilenebilir enerjinin önemli olduğu, yaşamsal olduğu tartışılır ama maalesef
AKP İktidarı döneminde, yıllardır verilmiş, Sanayi Komisyonu eski Başkanı
tarafından verilmiş tasarı, teklif hâlâ orada bekliyor, uzun bir süre Meclise
getirilmedi, bir ay önce getirildi ve tümü üzerindeki görüşmelerden sonra
tekrar geri çekildi. 
Ve yine
Türkiye'de ciddi tartışma konularından biri, sürekli tartışma konularından biri
nükleer enerji. 
Değerli
milletvekilleri, biz başta da belirttik, bugün, hem dünyada hem de Türkiye'de
nükleer enerjiyi enerji ihtiyacına bir alternatif olarak savunan hem tüm
devletler hem de Türkiye'deki geçmişteki ve bugünkü siyasi partiler, siyasal
nedenlerle, diğer enerjiyle ilgili değil, diğer stratejik nedenlerle, güç olma
nedeniyle tartışmışlardır. 
Bugün,
hem dünyanın bu konuda, nükleerle ilgili çalışmaların yapıldığı ülkelerde,
başta Avrupa olmak üzere, Amerika’da bilimsel çalışmalardan tutun, bilimsel
verilerden tutun çevre örgütlerine ve kitleye kadar nükleer enerjiyle ilgili
ciddi olumsuzluklar, ciddi kaygılar var, ciddi tartışmalar var. Birçok ülke
ciddi bir şekilde nükleer enerjiyi gündeminden çıkardı. Şimdi, enerji
ihtiyacının önemli bir kısmını nükleerden elde eden ülkelerin birçoğu bugün
artık nükleer santral yapmıyor. Bu ülkelerin birçoğu nükleer santrallerini
vadesi, kullanım süresi dolmadan kapatma kararı aldı. Nitekim, bu yıl içinde,
bu sonbaharda Almanya’da Hükûmetin nükleer santralleri kapatma süresini uzatma
kararı üzerine oradaki tartışmaları, yapılan eylemleri ve şiddeti gördünüz. Ama
Türkiye’de ne yazık ki… Bu teknolojiyi yaratan, bu teknolojiyi ortaya çıkaran,
yıllardır yatırım yapmış, santraller kurmuş, bu santrallerin birçoğunu başka
ülkelere de yapmış ülkeler, nükleer santrallerin atıklarının ciddi bir sorun
olduğunu, hem bugün hem yarın insanlık için bir sorun olduğunu söylüyorken, bu
konuda yatırımlarından vazgeçmişken, artık yatırım yapmıyorken, santral
kurmuyorken, mevcut santralleri kullanım süresi bitmeden kapatma kararı alıp
bunu tartışıyorken Türkiye’de nükleer enerjinin bir zorunluluk olduğunu
tartışmak gerçekten hiçbir şekilde kabul edilebilir değil. 
Yine,
sürekli bunu dile getirenlerin en önemli gerekçelerinden biri Türkiye'nin
alternatif enerji ihtiyacı olduğu, Türkiye'nin yüzde 70’in üzerinde enerjide
dışarıya bağımlı olduğu, nükleer enerjinin bağımlılığı azaltacağı üzerinedir ve
bu nükleer santral sözleşmesi kiminle yapılıyor? Rusya’yla yapılıyor. Rusya’nın
denetiminde, onun denetimi altında, onun işletmesinde bir santral kuruluyor ve
biz doğal gazda yüzde 65, petrolde yüzde 33-34 bağımlı olduğumuz Rusya’ya bir
de nükleer enerji santralini yapma izni veriyoruz ve bu gerekçeyi öne
koyuyoruz. Bu gerekçelere hiç kimsenin inanması mümkün değil. 
Yine,
nükleer enerjinin ucuz olduğu söyleniyor. Burada getirildi, sözleşme bu
Meclisten çıktı. Hem dünyadaki elektrik fiyatlarını, Türkiye’deki elektrik
fiyatlarını biliyoruz, Türkiye’nin nükleer santral karşılığı Rus firmasına
verdiği fiyatı biliyoruz. Yani bu, insanların mantığıyla, insanların
hafızasıyla dalga geçmektir. Böyle bir mantık olur mu? Böyle bir gerekçe olur
mu? Siz, ucuz olduğu gerekçesiyle “Nükleer santral, nükleer elektrik ucuzdur,
onun için yapıyoruz.” diyorsunuz halkın karşısında. Buradan da yasa geçiyor,
fiyatlar önümüzde. 
Değerli
arkadaşlar, yine Türkiye’de en çok tartışılan konulardan biri HES’tir. Biz
defalarca belirttik. Türkiye’nin kendi yerli kaynaklarını, hem linyiti hem
kömürü hem de derelerini, akarsularını en verimli bir şekilde kullanması
gerekiyor. Ama biz enerji üreteceğiz diye ne tüm derelerin üzerini metre metre
satan bir mantığı ne binlerce yıldır insanların yaşadığı ili, ilçesi, köyünü
ona doğal yapı olarak, ona çevresiyle, o bölgedeki florasıyla, faunasıyla,
hayvansal yaşamıyla zehir etme hakkımız yoktur. 
Nitekim,
Karadeniz başta olmak üzere, birçok ilde insanlar buna ciddi tepki gösterdi,
davalar açtı, birçoğu yasal olarak engellendi. AKP’nin çıkarmayı düşündüğü
doğal çevreyi de kendi denetimine alan, yasalardan kaçıran mantığı eğer
sürdürülürse şuna inanın ki insanlar o dağlarını, köylerini kullandırmaz, yarın
isyan eder ve eğer Karadeniz’de, eğer Doğu Anadolu’da, eğer Ege’de, Marmara’da
hem enerjide, HES’lerde hem de maden politikasında bunu sürdürürseniz, yarın
öbür gün insanlar, o kepçelerin, dozerlerin, iş makinelerinin karşısına çıkar
ve Hükûmete de Meclise de oradaki valiye de yetkililere de isyan eder. Bunu
yapmaya kimsenin hakkı yoktur. 
Elbette,
biz derelerimizi, biz sularımızı verimli kullanma… Gerçekten, hem küresel
ısınmanın etkisini azaltacak, doğayı kirletmeyecek bir şekilde kullanacağız ama
bunu kullanırken tüm bu çalışmaları bilimsel şekilde yapacağız. Bu çalışmaları
muhalefet-iktidar paylaşacağız, bu çalışmaları sivil toplum örgütleriyle, bu
çalışmaları çevre örgütleriyle, bu çalışmaları köyünde HES yaptığımız, ilinde
baraj yaptığımız insanlarla paylaşarak yapacağız. İkna edeceğiz birbirimizi,
insanlarımızı ikna edeceğiz ve ikna ettikten sonra da HES’leri de kuracağız,
linyitimizi de kömürümüzü de kuracağız. Ama bizim “Kendi doğal kaynaklarımızı
kullanalım.” diye kirli kömürleri getirip illere dağıtıp insanların havasını
zehirleme hakkımız yoktur. Biz, linyitleri ve kömürleri, kurduğumuz, hiçbir
tedbiri, filtresi, gelişmiş teknolojiyi kullanmadan… İnsanlarımızı zehirleme
hakkımız yoktur, bu hakkı kimse bize vermez. 
Yine,
değerli arkadaşlar, Türkiye’de enerjide her zaman dile getirilenlerden ve
önemli olan konulardan biri şudur: Enerjinin verimli kullanılması ve kaçak
kayıpların ortadan kaldırılması, eskimiş iletim hatlarının yenilenmesinden bahsedilir.
Nitekim arkadaşlar rakam da verdi. 1994’te 15,5 olan kayıp kaçak oranları
2000’de zirveye ulaşıyor, 21,5; sonrasında, AKP iktidarları döneminde, 2008’de
14,4’e kadar düşüyor ama ne hikmetse, 2009’da TEDAŞ’ın verdiği rapora göre,
değerlere göre 17,7’ye çıkıyor. 
Şimdi,
elektriğin yine verimli kullanılmamasıyla ilgili, Türkiye, bu konuda enerjiye
en fazla ihtiyacı olan, enerjiye ihtiyacı sürekli büyüyerek devam eden bir ülke
olmasına rağmen kayıp kaçakla ilgili, elektriğin, enerjinin verimli kullanılmasıyla
ilgili en az çaba sarf eden bir ülkedir maalesef. Onun için insanların nerede,
kim kaçak kullandı şeyi üzerine, kaçak nerede kullanılıyor, neden kullanılıyor,
bunun tedbirlerini nasıl alırız? Eğer siz Konya Ovası’nı, eğer siz GAP
bölgesini, eğer siz Urfa’nın, Mardin’in, Batman’ın köylülerinin sulama
ihtiyaçlarını gidermezseniz, onlar tarım yapacaklar, tarımı da elektrikle
yapacaklar, elektriği de kaçak kullanacaklar ve bu ülkenin verimli olan, çok
zor koşullarda elde edilen enerjisi de bunu yapmadığı için bu şekilde
kullanılacaktır diyorum.
Hepinize
saygılar sunuyorum. (BDP sıralarından alkışlar)
BAŞKAN –
Teşekkür ediyorum Sayın Karabaş. 
Sayın
milletvekilleri, birleşime on beş dakika ara veriyorum.

Kapanma Saati: 17.19

DÖRDÜNCÜ OTURUM
Açılma Saati: 17.39
BAŞKAN: Başkan
Vekili Sadık YAKUT
KÂTİP ÜYELER: Bayram
ÖZÇELİK (Burdur), Gülşen ORHAN (Van)
BAŞKAN –
Sayın milletvekilleri, Türkiye Büyük Millet Meclisinin 35’inci Birleşiminin
Dördüncü Oturumunu açıyorum.
2011 Yılı
Merkezî Yönetim Bütçe Kanunu Tasarısı ile 2009 Yılı Merkezî Yönetim Kesin Hesap
Kanunu Tasarısı’nın sekizinci turu üzerindeki görüşmelerine kaldığımız yerden
devam edeceğiz. 
Komisyon
ve Hükûmet yerinde.
Şimdi söz
sırası, Milliyetçi Hareket Partisi Grubu adına Yozgat Milletvekili Mehmet
Ekici’ye aittir.
Buyurun
Sayın Ekici. (MHP sıralarından alkışlar) 
MHP GRUBU
ADINA MEHMET EKİCİ (Yozgat) – Sayın Başkan, değerli milletvekilleri; Çalışma ve
Sosyal Güvenlik Bakanlığının 2011 mali yılı bütçesi üzerinde Milliyetçi Hareket
Partisi Grubu adına görüşlerimi ifade etmek üzere söz aldım. Bu vesileyle, yüce
Meclisi saygılarımla selamlıyorum.
Değerli
milletvekilleri, çalışma hayatı toplumun tamamını doğrudan ilgilendiren bir
alandır. Çalışanlar, işverenler, sivil toplum kuruluşları, sendikalar, hane
halkları ve devlet kurumları, bu alanda hem etki eden hem de etkilenen
pozisyonuyla yer alırlar. Sağlıklı işleyen bir çalışma hayatı, huzurlu ve refah
seviyesi yüksek bir toplumu ifade eder. Bu durum aynı zamanda istikrarlı ve
gelişmiş bir ekonominin de göstergesidir. 
Çalışma
hayatındaki göstergeleri makroekonomik ögeleri dışlayarak ifade etmek de mümkün
değildir. Bugün Türkiye'de yaşanan işsizlik, çalışanların, emeklilerin yaşadığı
sıkıntılar, sendikalaşma oranlarındaki negatif durum, işverenlerin ekonomik
problemleri, vasıfsız işçi sayısının çokluğu, kapanan iş yerlerinin çoğalması
gibi çalışma hayatının içindeki problemlerin hepsini bir bakanlığa mal etmek
elbette doğru değildir. 
Kabul
etmek gerekir ki Hükûmetçe izlenen ekonomi politikalarındaki yanlışlıklar ve
istikrarsızlık, eğitim alanında bir türlü sağlanamayan kalite ve yaşanan
olumsuzluklar, dış ekonomik politikada izlenen yol ve buna bağlı gerçekleşen
dış ticaret verileri nihai olarak yansımasını çalışma hayatında bulmakta ve
bugün konuştuğumuz bütün problemler bu alanda toplanıp bir araya gelmektedir. 
Bir dönem
işsizliğin çok artması ve can yakıcı hâle gelmesinden sonra dönemsel olarak
sağlanan iyileşmelerin bir savunma aracı olarak kullanılmasını doğru
bulmuyorum. Yine, ekonomik büyüme olarak ifade edilen, aslında ithalata dayalı
olarak gerçekleşen, içinde istihdam ve üretim olmayan sanal büyüme rakamlarını
iyilik olarak göstermeyi siyaset adına, millet adına yapılan bir iş olarak
samimi ve dürüst bulmuyorum. Kaldı ki, artık bu sayısal verilere ne söyleyen ne
de dinleyen inanmaz olmuştur. 
Değerli
milletvekilleri, aralıksız sekiz yıldır iktidar olan bir siyasi partinin ve
onun Hükûmetinin bütçesini konuşuyoruz. Yukarıda ifade ettiğim gibi, milletten
siyasi istikrar adına oy istemiş ve almış bir kadronun bu saatten sonra
günübirlik, dönemsel iyileşmelerle ülkeyi ve milleti oyalama hakkı yoktur,
kalmamıştır. Bu İktidar, bir kere, idari anlamda istikrarı sağlayamamıştır.
Sosyal Güvenlik Kurumuna bağlı Sosyal Sigortalar Genel Müdürlüğünde 8 daire
başkanlığından 6 tanesi, Primsiz Ödemeler Genel Müdürlüğünde 5 daire
başkanlığından 3 tanesi hâlen vekâleten yürütülmektedir. Sekiz yılda bu daire
başkanlıklarına asaleten atanacak ehliyetli ve liyakatli insanlar hâlâ
bulunamamış mıdır? Neden vekâletle işlerin yürütüldüğü ve kadrolaşma konusunda
yaşanan sıkıntılar da herkesin malumudur. 
Bu arada,
Sosyal Güvenlik Kurumunda çalışanlar arasında siyaset ve sendika ayrımı
yapılmakta olup özellikle ilçelerde açılan merkez müdürlüklerine yapılan
görevlendirmelerde liyakat kıstasları esas alınmadan yandaş sendika kriterinin
dikkate alındığı görülmektedir. İl müdür yardımcısı atamalarının istatistiki
bilgilerine bakıldığında ise ataması yapılan toplam 45 kadronun 30’unun yandaş
sendika üyesi olduğu görülmektedir. Yapılmak istenen şeyle, hiçbir vasfı ve
becerisi olmayan, açılacak bir yarışma sınavında başarma ihtimali dahi
bulunmayan bu kişilere peşkeş çekilmek suretiyle aynı unvanda bulunan diğer
kurum çalışanlarının hakkı gasp edilmektedir. Bu vahim tablo, Sosyal Güvenlik
Kurumu yönetimince 14/8/2010 tarihinde Görevde Yükselme ve Unvan Değişikliği
Yönetmeliği değiştirilerek sınavsız atanacak il müdürü ve il müdür yardımcısı
unvanlarındaki özel şartlar kaldırılarak sağlanmıştır. Bu atamaların devam
edeceği de artık yüksek sesle konuşulmaktadır. Bu, büyük bir hak gasbıdır. 
Hele bir
başka gasp daha vardır ki, o kadar taraflı bir idare söz konusudur ki
referandum öncesinde bir iç yazışma organında “Bu cennet vatanda güzel
insanlarımızın psikolojisi maalesef bozuldu. Allah bu necip milletin yâr ve
yardımcısı olsun. Her şeyin hayırlı olanını Cenabı Allah kısmet eylesin.
Şimdiden Ramazan Bayramı’nız mübarek olsun.” ifadesini kullanan bir memurun, bu
ibarede “hayırlı olan” kelimesi geçtiği için propaganda yaptığı iddia edilerek,
657’ye göre 120’nci maddeye atfen disiplin soruşturması açılmıştır. Bu, aynen,
hani bir ördek hikâyesi vardır ya, “Havada bulut var.” diyene “Sen bana ördek
mi dedin?” diyen insan tipi tarif edilir ya bir fıkrada, aynen ona
benzemektedir. Ama yapılan işlem tam bir despotluktur. 
Değerli
milletvekilleri, kamuda istihdam edilen taşeron firma çalışanı sayısı 2000’li
yılların başında 10 bin civarındayken bugün bu çalışanların sayısı 300 bini
aşmıştır. Bu sistem, çalışanlar açısından sosyal güvencenin olmadığı, yarını
belli olmayan, ücretin bile düzgün alınamadığı bir emek sömürüsüdür ancak
Hükûmet ve Bakanlık maalesef bu konuda hiçbir tedbir almamakta, iş sağlığı ve
güvenliği esaslarına uyulmadan, sendikalaşmanın olmadığı, esnek çalışma ve
düşük ücretli çalışanların hâkim olduğu bir sisteme doğru hızla gidilmektedir.
ILO, toplu sözleşme ve grev hakkının kutsal bir insan hakkı olduğunu
görmektedir ancak maalesef bugün ülkemizde bu uluslararası standartlara ulaşmak
mümkün değildir.
Değerli
milletvekilleri, ülkemizde bütün bu problemler yaşanırken çok fazla
değinilmeyen bir konuya da dikkatinizi çekmek istiyorum. Ülkemiz açısından
istihdamın bir de yurt dışı boyutu vardır. Bu anlamda yurt dışı taahhüt
sektörünün problemleri ve onların Türk işçisi istihdamındaki tercihlerine
yönelik problemlerin ve eksikliklerin giderilmesi gerekmektedir. Bunların her
birisi Bakanlığın görev ve sorumluluk alanında olmasına rağmen, maalesef gereği
yapılmamaktadır. Hatta taahhüt sektörünün bugün olduğu yerlerdeki ilgili kesin
ve net sayısal verilere ulaşamadığımız gibi, istatistiki bilgileri de tahminî
ve el yordamıyla bulmaktayız. Dolayısıyla buradaki özel ve tüzel kişiliğe sahip
vatandaşlarımızın sorunları bilinemez ve çözüme yönelik bir çalışmanın olmadığı
da görülmektedir. Bu konuda Hükûmeti ve Bakanlığı göreve davet ediyorum.
Bir başka
gündeme getirmek istediğim konu da yurt dışında çalışan vatandaşlarımızın
sosyal güvenlikleriyle ilgilidir. Bu konudaki düzenleme, muhatap ülkelerle
yapılacak sosyal güvenlik sözleşmeleriyle sağlanır. Özellikle Bulgaristan
göçmeni olarak ülkemize gelmiş ve vatandaşlık hakkı kazanmış vatandaşlarımızın
Bulgaristan’daki çalışma hayatıyla ilgili düzenleme var mıdır, bilmiyorum.
Sayın Bakan bu konuda Meclisimizi bir bilgilendirirse memnun olurum ancak
8/5/2008 tarihinde yürürlüğe giren 5754 sayılı Kanun’un benim arz etmeye
çalıştığım konuyu kapsamadığını da ifade etmek istiyorum. Burada bir mağduriyet
olduğunu önemle belirtiyorum.
Değerli
milletvekilleri, bir başka problem de, gittikçe artan ve frenlenemeyen bir
başka problem de kayıt dışı çalışmadır. Kayıt dışı çalışma yüzde 45’leri
aşmıştır. Bu oran bir kısım Doğu ve Güneydoğu illerimizde yüzde 75’lere
varmaktadır. Bugün itibarıyla kayıt dışı çalışanların sayısının 10 milyon 500
bin kişi civarında olması son beş yılın rekorunu oluşturmaktadır. 
Açlık
sınırının, asgari geçim sınırlarının ne olduğunu hepimiz biliyoruz. Vaktim çok
sınırlı, bu rakamları verme şansım yok. Ancak bugün özellikle işsizlik oranında
belirlenen hedefler krizin teğet geçtiği bir ülke için yeterli değildir ve
uluslararası konjonktürle, uluslararası konjonktürde krizden çok etkilenmiş
ülkelerin verileri baz alınarak da bu durumun izahı mümkün değildir.
Bir başka
konu da, çalışma hayatında işlerin yolunda gitmediğinin temel göstergelerinden
biri de Sosyal Yardımlaşma ve Dayanışmayı Teşvik Fonu’ndan yapılan yardımdır.
2003 yılında 1 milyon 96 bin aileye dağıtım yapılırken 2009 yılında 2 milyon
240 bin aileye dağıtım yapılmış. Biraz önce de bir sayın hatip bunu öykünerek
iftiharla bahsetti ama doğru çalışma hayatının olduğu ülkede sosyal yardımların
en az olması gerektiğini unutarak konuşuyor. Yani biz sosyal yardım vermek
yerine o çocukların babalarına iş verirsek daha doğru işleri yapmış olacağımızı
ifade etmek için bunu söylüyorum.
Değerli
milletvekilleri, TÜİK rakamları inandırıcı olmaktan uzaklaştı, sokaktaki,
pazardaki, marketteki gerçek enflasyon rakamları ile kâğıt üstündeki enflasyon
birbiriyle örtüşmüyor. Böyle bir ülkede yaşıyoruz. Onun için problemleri daha
ciddi boyutta görüşmemiz gerekir diyorum.
Sözlerime
son verirken hepinizi saygıyla selamlıyorum. (MHP sıralarından alkışlar)
BAŞKAN –
Teşekkür ediyorum Sayın Ekici.
Milliyetçi
Hareket Partisi Grubu adına ikinci konuşmacı Tunca Toskay, Antalya
Milletvekili.
Buyurun
Sayın Toskay. (MHP sıralarından alkışlar)
MHP GRUBU
ADINA TUNCA TOSKAY (Antalya) – Sayın Başkan, sayın milletvekilleri; 2011 yılı
Enerji ve Tabii Kaynaklar Bakanlığı, Enerji Piyasası Düzenleme Kurumu, Ulusal
Bor Araştırma Enstitüsü bütçeleri hakkında Milliyetçi Hareket Partisi Grubu
adına söz almış bulunuyorum. Konuşmama başlarken saygılar sunuyorum. 
Bu
kurumlar hakkında konuşmak, detaylı bir değerlendirme yapmak için süre
fevkalade sınırlı olduğu için ben konuşmamı Bakanlığın enerji alanındaki
faaliyetleriyle sınırlı tutmaya gayret edeceğim. 
İlk önce
enerji maliyetlerinden başlamak istiyorum. Şu anda Türkiye’deki enerji
maliyetleri geniş halk kitleleri, çiftçiler, sanayiciler için, bütün halkımız
için çok yüksek. Benzinin fiyatı 4 liraya varmış vaziyette, çiftçinin
kullandığı motorin fevkalade pahalı hâldedir. Sanayicinin enerji maliyetleri
onun rekabet şansını olumsuz şekilde etkileyecek düzeye ulaşmıştır. Sayın
Bakan, sanayicilere elektriği oldukça makul fiyatlardan verdiklerini euro sent
olarak, rakam vererek ifade etmektedir. Ancak bu yılın fiyatları dolar sent
cinsinden hesaplandığında enerji fiyatlarının bu yıl da arttığını görmekteyiz. 
Enerji
fiyatlandırması yapılırken bizim gibi enerji açısından dışa bağımlı olan
ülkeler dikkate alındığında enerjinin verimli kullanılmasını teşvik edecek bir
fiyatlandırma yaklaşımı kabul edilebilir, doğrudur. Ancak, bu fiyatlar, o
ülkedeki ekonomideki üreticilerin uluslararası alandaki rekabet şansını olumsuz
etkileyecek düzeye hiç varmamalı. Bugün bu fiyatlar çok yüksektir. Bu
fiyatların yüksekliği geniş halk kitlelerinin hayat standardını da olumsuz
etkileyerek sosyal adalet açısından sakıncalar yaratmaktadır. 
2008
yılında petrolün varil fiyatı 145-150 dolarlarda cereyan ederken, sürerken,
benzinin fiyatı bugünkü fiyatların çok altındaydı. 2010 yılı Aralık ayında
petrolün varil fiyatı 90 doların altındadır ve 97 oktan benzinin fiyatı 4
lirayı bulmuş durumda. Dünyada bu akaryakıt ürünlerinden en fazla vergi alan
ülke olarak birinciliği hiç kimseye kaptırmıyoruz. 
Öyle
anlaşılıyor ki AKP Hükûmeti, akaryakıtın fiyatlandırılmasında tek ölçü olarak
“Bu kaynaktan ne kadar fazla vergi alabilirim.” yaklaşımını öne çıkartmaktadır.
Böyle bir varsayımla hareket ettiğiniz zaman, benzin istasyonları vergi
tahsilatı yapan veznelere dönüşmek durumunda oluyor.
Enerji
açısından dışa bağımlılığımızı irdelediğimiz zaman, geçtiğimiz dönemde, sekiz
yıllık dönemde enerjiden dışa bağımlılığımız artmıştır. Birincil kaynaklarda
toplamda yüzde 71,5 bir dışa bağımlılık söz konusudur, petrolde 93, doğal gazda
97 bir bağımlılık söz konusudur. 
Bu
bağımlılık artışını, bu dönemdeki büyümenin hızlılığına bağlayarak bu mazereti
kabul etmemiz de mümkün değildir çünkü benzer büyüme ortalama rakamlarına
geçtiğimiz yıllarda bazı dönemlerde varılmıştır, böyle bir bağımlılık söz
konusu olmamıştır.
Burada
önemli olan şeylerden bir tanesi, yenilenebilir kaynakların azami oranda
kullanılıp kullanılmadığıdır. Burada bir örnek: 2002 yılında toplam elektrik
üretimi içinde hidroelektrik kaynağımızın payı yüzde 26’dan, 2009’da yüzde
18,5’a düşmüştür. Demek ki bu alanda, en azından payı koruyacak kadar yatırım
yapma imkânı bulunamamış görünüyor. 
Rüzgâr,
jeotermal, biyoyakıtların payı ise ihmal edilecek bindeler mertebesindedir.
Güneş enerjisinden enerji elde etme açısından, halkın sıcak su sağlama girişimi
dışında ciddi bir atılım söz konusu değildir.
Serbest
piyasa uygulamaları içinde kamu ve özel kesim imkânlarının harekete geçirilmesi
ilkesi bakımından yapılanlara göz attığımızda, enerji piyasasının kurulması ve
düzenlenmesi konusundaki yasaların önemli bir bölümü 57’nci Hükûmet tarafından
çıkarılmıştır. Elektrik Piyasası Kanunu 2003’te, Elektrik Piyasası Düzenleme
Kurumu -ki bu Kanun’la birlikte düzenlenmiştir- o da 2001’de, Doğalgaz Piyasası
Kanunu da 2001’de çıkmıştır. 19 Kasım 2001 tarihinde de Enerji Piyasası
Düzenleme Kurumu faaliyete geçmiştir.
Bu
konuda piyasada Enerji Piyasası Düzenleme Kurulunun faaliyetleriyle ilgili
sorun AKP hükûmetlerinin piyasaya ekonomi dışı saiklerle müdahalesinden
kaynaklanmaktadır. Böyle olunca da piyasada enerji kullanımında verimliliğin
artırılması, rekabetin sağlanarak maliyetlerin düşürülmesi gerçekleşmemektedir.
Bu alanda enerjide kamu yatırımlarının düzeyine baktığımız takdirde, son birkaç
yıldır nominal rakamlar olarak hemen hemen yatırım tutarının sabit olduğunu
görüyoruz ancak gayrisafi yurt içi hasılaya 2011 yılı rakamını oranladığımızda
2003’ten bu tarafa en düşük oran ortaya çıkmaktadır. Yani burada mazeret şu
olabilir: Biz kamu olarak yatırım yapmıyoruz, özel sektör yatırım yapacak. Bu
söylem problemi çözmüyor. Kamunun, destekleyici, düzenleyici, yönlendirici
işlevi için belli düzeyde yatırım yapması gerekli olmaktadır. Gelişmiş
ülkelerde son yıllardaki eğilim, enerji alanında kamunun yatırımlarının artması
istikametindedir. 
Şimdi,
nükleer enerji, enerji kaynaklarının çeşitlendirilmesi bakımından Türkiye’de
önemli bir konu. Sekiz yılda bu konuda ciddi bir adım atılamamış. Sekiz yılın
sonuna doğru geldiğimiz sıralarda bir nükleer enerji santralinin yapılması
Rusya’yla yapılan bir anlaşmayla gerçekleştirilme aşamasına girmiş. Ancak
şurada şunu soruyoruz, Sayın Bakanın net olarak ifade etmesini arzu ettiğimiz
bazı sorularımız var: 
1)
Ticari olarak bu işletme hangi tarihte çalışmaya başlayacak? 
2) 4.880
megavatlık bir santralin yatırım bedeli olarak 20 milyar doları normal kabul
ediyorlar mı? Bu konuda bize karşılaştırmalı rakamlar verebilirler mi? 
Neden
ihale, rekabet ortamı yaratılmadan ihalesiz bir şekilde Rus firmasına verildi?
Acaba -ihalesiz Samsun-Ceyhan petrol boru hattı Çarık’a verildi-
buna petrol sağlama ihtiyacı bu ihalenin Rus firmasına verilmesinde rol oynadı
mı? 
Sözleşmede
teknoloji transferi, personel eğitimi, güvenlik, nükleer atıklar konusundaki
şartlar nelerdir? 
Santral
ticari işletmeye açıldığı yıl ve sonraki yıllarda elektriğin satış fiyatı ne
olacaktır? 
Türk
şirketlerinin ortaklığı nasıl belirlenecek, kararı kim verecek bu konuda, bu
konuda rekabet ortamı oluşturulacak mı, yoksa Samsun-Ceyhan boru hattındaki
yönteme tekrar mı başvurulacak? 
Doğal
gazda yüzde 60, petrolde yüzde 30 bağımlı olduğumuz Rusya’ya nükleer santral ve
nükleer yakıt alanında bağımlı hâle gelmenin kaynak çeşitlendirilmesi ve arz
güvenliği ilkeleriyle örtüştüğünü düşünüyor musunuz? 
Arz
güvenliği konusunda Türkiye’deki gelişmeler son derece riskli hâle gelmiştir.
İthalata bağımlılık artmaktadır, petrol ve doğal gaza bağımlılık artmaktadır.
Belli bir ülkeye artan bir bağımlılık söz konusudur. Arz güvenliğinin bir
ülkede sağlanabilmesi için, yerli kaynaklardan yararlanmanın artırılması,
enerji verimliliğinin artırılması, enerji tasarrufuna önem verilmesi, yurt dışında
rezerv işletim haklarının tesis edilmesi, petrol ürünleri ve doğal gaz depolama
kapasitesinin yeterli düzeye getirilmesi gerekmektedir. 
Çevre ve
enerji tüketimi konusunda da bir iki noktaya temas etmek istiyorum. İnsan
faaliyetleriyle son elli yılda ekosistem tarihte görülmemiş şekilde değişti ve
tahribata uğradı. Kuzey Buz Denizi’ndeki buzullar 2001’de yapılan tahminlere
göre 2100 yılında, 2006’daki tahminlere göre 2050 yılında, 2009 tahminine göre
de 2025 yılında tamamen eriyecek yani erime fevkalade hızlanmış vaziyette. 1970
ile 2004 arasında sera gazı emisyonları yüzde 70 artmış. İklim değişikliği,
toprak kaybı, çölleşme, biyoçeşitlilik kaybı, azalan su kaynakları ve suların
kirlenmesi; bu tehditler felakete yol açacak. Bunun işaretlerini çok ciddi
şekilde şimdi görmekteyiz. Sayın Bakandan istirhamımız, bu söylediğimiz
noktalara zaman ve kaynak ayırması, kendi Bakanlığı, Çevre ve Orman Bakanlığı,
bütün kamu kurumları ve sivil toplum örgütleriyle üniversiteleri mobilize
etmesidir. Bu konuda bizim bütün desteğimiz kendisiyle birlikte olacaktır. Bu
alanda alınacak olumlu sonuçlar emin olunuz ki siyasi başarılardan, seçim
kazanmaktan çok daha önemli olacaktır. Bu arada, toplumların içine girdiği ve
çevrenin tahribatında büyük rol oynayan bu tüketim çılgınlığı konusunda da hep
birlikte neler yapabileceğimizi de düşünmemiz gerekir diye düşünüyorum.
Hepinize
saygılar sunuyorum. (MHP sıralarından alkışlar)
BAŞKAN –
Teşekkür ediyorum Sayın Toskay.
Milliyetçi
Hareket Partisi Grubu adına üçüncü konuşmacı Muharrem Varlı, Adana
Milletvekili.
Buyurun
Sayın Varlı. (MHP sıralarından alkışlar)
MHP
GRUBU ADINA MUHARREM VARLI (Adana) – Sayın Başkan, değerli milletvekilleri;
Türkiye Atom Enerjisi Kurumu bütçesi ve Elektrik İşleri Etüt İdaresi Genel
Müdürlüğü bütçesi hakkında MHP Grubu adına söz almış bulunuyorum. Yüce Meclisi
saygıyla selamlarım.
Sayın
milletvekilleri, enerji politikaları bu Hükûmet döneminde tamamen dibe vurmuş,
Türkiye âdeta dış devletlere enerji politikalarını teslim etmiştir. Dokuz
yıldan bu yana, devri iktidarınızda, “Şurada petrol, burada maden, orada doğal
gaz bulduk, işte bu yer altı kaynaklarımızı çıkaracağız.” diyerek insanlarımızı
hep kandırdınız. Karadeniz’e dev petrol arama platformu yüz milyonlarca dolar
harcanarak kuruldu, hiçbir sonuç elde edilemedi. Şimdi de bu platformun
Akdeniz’e taşınması gündeme geldi, belki de yakında Akdeniz’e yeniden
kuracaksınız. 
Bakanlık
Türkiye’de âdeta yolsuzluğun sembolü hâline geldi. Bürokratların birçoğu
yapılan ihalelerdeki yolsuzluklardan dolayı ya işinden oldu ya da cezaevinde
yatıyor. Kalan bürokratlar da yaşanan bu olaylardan dolayı korku ve endişe
içinde, ya görev almaktan kaçmış, görev alanlar da yorgun ve yılgın hâlde
görevini layıkıyla yerine getirememiştir. 
1976
yılında planlanan nükleer santral aradan otuz beş yıl geçmesine rağmen hâlâ
gerçekleşememiştir. AKP İktidarı her bütçe görüşmelerinde, Tuz Gölü’nün altına
doğal gaz deposu yapacağından bahsetmiş, dokuz yıldan beri nükleer santraller
kuracağını söylemiş, yenilenebilir enerji tesislerinin kurulacağına ilişkin
yasa teklifini bir türlü Meclis gündemine getirip kanunlaştıramamış.
Dolayısıyla iktidara geldiğiniz günden bu yana verdiğiniz sözlerin hiçbirini
gerçekleştiremediğiniz gün gibi aşikârdır. Bu da AKP politikalarının ne kadar
zayıf ve cılız olduğunu göstermektedir. 
Sayın
milletvekilleri, önemli gördüğüm bir konuya daha temas etmek istiyorum.
Hükûmetiniz döneminde diğer bakanlıklarda olduğu gibi Enerji Bakanlığında da
kendi yandaşlarınızdan kiralama yöntemiyle çok lüks araçları bürokratların
emrine tahsis ediyorsunuz. Bu bürokratlar da babalarının malı gibi hafta sonu
ve bayram tatili gibi günlerde bile hiç imtina etmeden aileleriyle birlikte,
çoluk çocuk alışveriş merkezleri, eş dost, bayram ziyaretleri, hatta il dışına,
memleketlerine bile bu araçlarla gitmektedirler. İsrafın haram olduğunu bir kez
daha hatırlatma ihtiyacı duyuyorum. 
Burada
bir Şark kurnazlığı yapıyorsunuz aynı zamanda. Güya resmî plakalı araçlarla
bürokratlar, efendim, görevliler dolaşmamış oluyor, kamuoyunun gözünden resmî
plakalı araçları saklamış oluyorsunuz ama daha fazla fiyatla kendi
yandaşlarınızdan kiraladığınız yine devletin parasıyla, devletin benziniyle,
devletin araçlarıyla hiç imtina etmeden dolaşıyorsunuz, bravo vallahi! Bunu da
buradan milletimizin dikkatine sunmak istiyorum. 
2009
bütçesiyle ilgili yaptığım konuşmada da –tutanaklarda da vardır- Türkiye Atom
Enerjisinde yapılan hızlandırıcı ihalesiyle ilgili bazı hususları açıklamıştım.
Şu ana kadar herhangi bir tedbir alınmadığı için bu konuya yeniden değinmek
istiyorum. 57’nci Hükûmet döneminde 8 milyon dolara verilen ihale pahalı
bulunduğu gerekçesiyle iptal edilmiş AKP Hükûmeti döneminde, yeniden AKP
Hükûmeti döneminde 15 milyon dolara verilmiş, TAİK Başkanı, Komisyon Başkanı,
onaylanmasına rağmen, bir hafta sonra ihale tekrar iptal edilmiş. Tekrar inşaat
alanı da içerisinde 17 milyon avroya yani yaklaşık olarak 25 milyon dolara
yeniden ihale edilmiş. Şimdi, aradaki farkı bilmeniz açısından bir daha
vurguluyorum. 8 milyon dolara ihale edilen hızlandırıcı projesi 25 milyon
dolara ihale ediliyor. Bu nasıl bir şeydir? Yani nasıl insanlarımızın ödediği
vergilerle bu kadar hunharca davranabiliyorsunuz? Hâlâ bu konuda hiçbir gelişme
yok. Hatta, bu konuyla alakalı getirdiğiniz hızlandırıcı 11,6 milyon euroluk
sistem ve alet, ekipmanlar şu anda bir barakada çürümeye terk edilmiş ve
garantisi başlamış durumda, kullanmaya başlamadığınız hâlde ne yazık ki garantisi
de başlamış durumda. Bunları da kamuoyuna, yüce Meclise ve milletimizin
dikkatine sunmak istiyorum.
Yine,
57’nci Koalisyon Hükûmeti döneminde Türk devletleriyle nükleer alanda iş
birliği yapmak üzere kurulan Türk Devletleri Nükleer İşbirliği Araştırma ve
Eğitim Merkezini sekiz yıllık iktidarınızda hiçbir faaliyete geçirmediğiniz
hâlde, üstüne üstlük bir de 30 Eylül 2010 tarihindeki Bakanlar Kurulu
Kararnamesiyle ne yazık ki kapattınız. Bu Kurulun kurulma sebebi oradaki Türk
devletleriyle nükleer anlaşmalar yapmak, onlarla enerji anlaşmaları yapmak
içindi ama bunu harekete geçirmediniz ve buradaki Türk devletleri bizden
önderlik yapmamızı, iş birliği yapmamızı beklerken, siz, hem bu kurumları
kapattınız hem de ABD’nin Ermeni açılımını gerçekleştirerek Azeri
kardeşlerimizi ve Türk dünyasını bize küstürdünüz.
Sayın
Başkan, değerli milletvekilleri; ben Adana Milletvekiliyim. Devri iktidarınızda
ne yazık ki Adana’yı işsizlikte birinci duruma getirdiniz. Vallahi bravo,
tebrik ediyorum! Bir zamanlar pamuk ağalarıyla, çırçır fabrikalarıyla,
zenginleriyle Türk sinemasına konu olmuş o güzelim Adana, şu anda işsizlerin,
işsizler ordusunun caddelerinde dolaştığı bir kent hâline getirildi.
İstanbul’dan sonra katma değerde en fazla Türkiye’ye katkı sağlayan Adana, ikinci
vilayet olan Adana, ne yazık ki şu anda isminden bahsedilmez hâle getirildi ve
devletin çok az da olsa yaptığı yatırımlardan da bu işsizler ordusu, Adana’daki
işsizler ordusu ne yazık ki faydalanamadı. Mesela BOTAŞ’a bağlı “BİL”
şirketinde şu anda yaklaşık olarak 600-700 tane insan çalışıyor. Bunlardan çok
az kısmı, çok az kısmı Adanalı, Ceyhanlı, Yumurtalıklı. İlk Genel Müdür
Kocaeliliydi, Kocaeli’den getirdi oraya işçi yerleştirdi; ikinci Genel Müdür
Karadeniz’dendi, Karadeniz’den getirdi işçi yerleştirdi. Elbette ki her vatan
toprağı bizim toprağımızdır, saygımız vardır ama bir bölgeye yapılan tesisten
de o bölgedeki işsizlerin faydalanması da en doğal haklarıdır diye düşünüyorum.
Zaten işsizlik had safhada, bir de bu şekilde Adana’ya kurulan tesislerden ne
yazık ki Adanalıları faydalandıramadınız. 
Yine,
Sayın Bakana buradan bir şey sormak istiyorum. Bu ülke için taş üstüne taş
koyana Allah razı olsun deriz, hiçbir yapılanı inkâr etmeyiz. Adana Ceyhan
bölgesi enerji bölgesi olarak ilan edildi. Enerji ihtisas bölgesi olarak
Ceyhan, Yumurtalık, Erzin o bölge. Fakat şu ana kadar bir tek çivi bile
çakılmadı. Hatta oraya yatırım yapmak isteyenlerin de önü kesildi, engellendi.
“Biz birilerine söz verdik:” gibi sözlerle engellendi. Belki engellenmemiş
olsaydı şu anda orada dört beş tane rafineri olacaktı ve bir sürü insan,
işsizimiz orada çalışıyor olacaktı ama devri iktidarınızda ne yazık ki bunu da
yaptınız.
Yine,
Çalık grubuyla ilgili böyle bir talep olduğunu Başbakan söylemişti o insanların
önünü keserken, yatırımcıların önünü keserken. Çalık grubunun Adana İl Özel
İdaresinden bir talebi oldu imar tadilatıyla ilgili. Bu imar tadilatı önce
reddedildi, daha sonra MHP’li üyelerin de oyuyla kabul edildi. Fakat Çalık
grubu da şu ana kadar orada tek bir çivi çakmamıştır, 1 metrekare toprak bile
almamıştır, hatta AKP’li siyasetçiler Adana’da işte 10 bin işçinin çalışacağı
yatırımı “MHP’liler engelliyor.” diye siyaset yaptılar ama şu anda 10 bin tane
işçinin çalışacağı tesisin yerinde yeller esiyor. AKP’li siyasetçilere de
buradan sesleniyorum: Lütfen 10 bin kişiyi bir an önce istihdam edin de biz de
görelim.
Değerli
milletvekilleri, elbette ki söylenecek çok şey var ama vaktimiz yeterli değil. 
Bir de
kurulacak termik santraller var. O bölge birinci derece yer altı içme suyu ve
turunçgiller, zeytin bahçeleriyle kaplı bir bölge. Lütfen o yatırımı da daha az
verimli toprakların olduğu bölgelere kaydırmayı planlayınız, lütfen o
yatırımları bir daha değerlendiriniz diye düşünüyorum.
Bu
düşüncelerle hepinize saygılar sunuyorum. (MHP sıralarından alkışlar)
BAŞKAN –
Teşekkür ediyorum Sayın Varlı. 
Milliyetçi
Hareket Partisi Grubu adına dördüncü konuşmacı Necati Özensoy, Bursa
Milletvekili.
Buyurun
Sayın Özensoy. (MHP sıralarından alkışlar)
MHP GRUBU
ADINA NECATİ ÖZENSOY (Bursa) – Sayın Başkan, değerli milletvekilleri;
Milliyetçi Hareket Partisi Grubu adına, Petrol İşleri Genel Müdürlüğü ve Maden
Tetkik Arama bütçeleri üzerinde söz aldım. Yüce Türk milletini ve onun
temsilcisi Meclisi saygıyla selamlıyorum. 
“Enerji
politikasının temel amacı, iktisadi kalkınmanın ve sosyal gelişmenin ihtiyaç
duyduğu enerjinin, rekabetçi bir serbest piyasa ortamında, sürekli, kaliteli,
güvenli ve mümkün olan en düşük maliyete teminidir.” 2011 Hükûmet Programı’ndan
okuyorum. 
Bakalım:
Süreklilik var mı? Maalesef, işte, başımıza gelen Rusya’nın gaz kesmesiyle,
İran’ın gaz kesmesiyle bu sürekliliklerdeki sıkıntıları hep birlikte yaşadık. 
Kaliteli
mi? Kalitede İran’la tahkime gittik, kalite konusunda sıkıntılar doğdu. 
Arz
güvenliği var mı? Maalesef yok. 
Mümkün
olan en düşük maliyet. Fiyatlar nerelerde? Bakalım: Sanayide tüketilen elektrik
ve doğal gaz fiyatları OECD rakamlarına göre nerelerde? 2007’de Türkiye’de 10,9
sent, OECD’de 9,3; 2008’de Türkiye’de 13,9 sent, OECD’de 11; Türkiye’de yine
2009’da 13,9 sent, OECD’de 10, 7 elektrik fiyatları, yani OECD fiyatlarının
sürekli üstünde. Doğal gazda 2007’de bin metreküp için 440 dolar Türkiye’de,
340 dolar OECD’de. 2008’de 572 dolar, OECD’de 434 dolar. Yine, 2009’da doğal
gazın bin metreküpü 467 dolar, OECD’de 304 dolar. Yani sürekli OECD
rakamlarının üstünde olmuşuz. 
Peki, bu
benzin ve mazota bakalım: Şimdi, son günlerde özellikle bu 2 kuruş, 3 kuruşla
ilgili konuşmalar, görüşmeler oluyor. Bakın, şu anda benzin ve mazot rafineri
çıkışının neredeyse tam 4 katına satılıyor. Yine aynı benzin Yunanistan’da 2
dolar, Almanya’da 1,87; Fransa’da 1,82; İtalya’da 1,74; İsviçre’de 1,50;
Kanada’da 1 dolar, Türkiye’de ise 2,5 doların üzerinde satılıyor ve bunun
yaklaşık yüzde 65’i de vergi. 
Bu
zamlar konuşulurken Sayın Bakan ve Başbakan yine hep üretici firmalara atfen
birtakım şeyler söylüyor ama vergi oranlarının zamla birlikte ne kadar
yükseldiği gerçeği de ortada. 
Yine
Sayın Başbakan, zamanında geçmiş hükûmeti eleştirerek “Her gün otomatiğe
almışlar, zam yapılıyor, bir bakıyorsun düşüyor…” Eğer bu otomatik
fiyatlandırma bugün de devam etmiş olsaydı, bu petrol fiyatları ve bu kurla
bugün benzinin fiyatı sadece 2 lira idi, bunu da kamuoyunun bilgilerine
sunayım.
Yine, bu
üretici firmaların genel müdürleri de ifade ediyorlar bu benzin ve mazot
fiyatlarının nerelerde olduğunu dolayısıyla bugün benzin ve mazot pahalıysa bu,
fiyatların içerisinde vergilerin çok yüksek oranda olmasından ve bu Hükûmetin
yaptığı yanlış politikalardan kaynaklanıyor.
Yine,
evlerimizde kullandığımız elektrik fiyatlarıyla ilgili bir bilgi vermek
istiyorum: Bu, TEDAŞ’ın tarife bileşenleriyle alakalı bir tablodur. Burada, bu
tabloda şu andaki fiyatlandırmanın içerisinde TEDAŞ’ın alım fiyatı sadece yüzde
59’a tekabül ediyor yani 14,54 kuruş; üzerine satış marjı konulmuş. Kayıp kaçak
bedelini yani Türkiye’deki şu anda yaklaşık yüzde 16 olan kayıp kaçak bedelini
de, bu fiyatlandırmaya baktığımızda faturalarını ödeyen insanlar ödüyor. Böyle
devam ediyor, sonuç itibarıyla 14,54 kuruşluk rakam tam 24,65 kuruşa tüketiciye
faturalandırılıyor.
Benim
burada merak ettiğim bir şey daha var. Burada TRT bedeli var, TRT payı var.
Niye bu TRT payı TEDAŞ’ın kâr marjı ve kayıp kaçak bedeli de konduktan sonra
yüzdeye vuruluyor, bunu da Sayın Bakandan soruyorum ve merak ediyorum yani
TRT’ye bir 20-30 milyon lira daha vatandaştan fazla tahsil ederek vermenin,
onlara daha fazla eziyet etmenin ne anlamı var, onu da anlamış değilim.
Yine
Bakanlar Kurulunun veya Hükûmet programında petrol ve doğal gazda hâlen son
derece yetersiz olan yerli üretim ülke talebini karşılama oranını yükseltmek
amacıyla çalışmaların devam ettiği ifade ediliyor. Yani, petrol ve doğal gazda
geldiğimiz noktanın ne kadar kötü durumda olduğu yine bu ekonomik programda da
ortaya konmuş durumda yani Türkiye'nin petrol ihtiyacının yaklaşık yüzde 88’i
gibi karşılanıyor, doğal gazda çok daha kötü durumdayız.
TPAO
kurulduğu yıllarda dünyada 63’üncü sırada iken, bünyesinden ayrılan BOTAŞ ve
PETKİM, TÜPRAŞ gibi kurumlarla bugün artık, sıralarda yerini bile göremiyoruz.
Bu TPAO’nun bir an önce bu durumunun gözden geçirilerek, masaya oturduğu zaman
güçlü bir kuruluş hâline gelmesi için bu çalışmaların yapılmasında fayda var
diye buradan da ifade etmek istiyorum. 
Yine TKİ
bu yıl da fakirlere dağıtılacak kömür için temine gidecek. Bu temin 2 milyon
ton civarında ama maalesef KİT Komisyonunda yaptığımız denetimlerde TKİ’nin bu
teminlerini ya doğrudan teminle ya da ihalesiz davet usulü aldığını tespit
ettik. Maalesef milyarlarca liralık teminler böyle yapılıyor. TKİ bundan da
vazgeçmeli, yine, aldığı kömürlerin de analizlerini doğru düzgün yaparak
millete artık, zehir solutmaktan, yüksek kükürt oranlı kömürleri vatandaşa
dağıtarak, kış geldiği zaman o kömür dağıtılan yüksek oranlı yerlerde millete
zehir solutulmasından vazgeçmeli.
Yine,
Türkiye doğal gaz bağımlısı hâline geldi, hepinizin bildiği gibi. Bu bağlamda
BOTAŞ’ın ciddi anlamda sıkıntıları var. Kontrat devirlerini yüzde 20’ye
indiremediği için yeni bir alım anlaşması yapamıyor, arz güvenliğiyle ilgili
sıkıntılar var. BOTAŞ, KİT’ler arasındaki bu zararlardan dolayı, yani sizin
Hükûmetinizin yaptığı yanlış politikalardan dolayı oluşan 13-14 milyarlık görev
zararlarının sıkıntısını en çok BOTAŞ çekiyor. Alacakları kâğıt üzerinde 20
milyar gözüküyor, ama faizleri çıkardığınızda 8 milyar alacağı var, borçları 9
milyar BOTAŞ’ın, yani batmış durumda bir anlamda. Çünkü borçlarına faiz devam
ediyor, ama alacaklarına faiz işletilemeyeceği açık ve aşikâr şekilde duruyor.
Yine, bu
BOTAŞ’ın bugünkü duruma gelmesinin gerekçelerinden bir ta-nesi, BOTAŞ’ın 1
Kasım 2003’te yapılan Mavi Akım’la ilgili formül değişikliğidir. Bunu ben
YDK’nın raporlarından okuyorum size: “Bu tarihte Mavi Akım An-laşması’nın -daha
sonra bitiş tarihi 1 Ocak 2026’dır- 1 Kasım 2003 tarihinden önce uygulanan
fiyat formülü ile bu tarihten sonra uygulamaya konulan fiyat formülleri
arasındaki farklılık nedeniyle, 2007 yılı itibarıyla BOTAŞ aleyhine toplam 2003
ile 2007 arasında 526 milyon 443 bin 968 ABD doları fark oluş-muştur. Bu
meblağ, petrol fiyatındaki değişmelere bağlı olarak azalmakta veya
artmaktadır.” diyor. Dolayısıyla, bugüne kadar bir 500 milyon daha zarar ettik,
bunu da biliyorum. 
Yine,
Hükûmet programınızda spot LNG alımlarından dolayı BOTAŞ’ın piyasasının
daraldığını ifade ediyorsunuz, ama EPDK’ya bir talimat verirseniz, yönetmelikle
spot LNG alım lisanslarını BOTAŞ ve kontrat devri yapılan firma-larla
sınırlandırırsanız, bu sıkıntı ortadan kalkar herhâlde, bunda sıkıntı olmaz. 
Yine,
BOTAŞ önümüzdeki yıl OSB’lere yaptığı indirimleri maalesef or-tadan kaldırdı.
Dolayısıyla, bunu da sanayicilere sıkıntı olacağı için Sayın Bakanın tekrar
gözden geçirmesini talep ediyorum.
BTC
işleticisi “BİL” -biraz önce Muharrem Bey’in bahsettiği- ciddi anlamda her yıl
zarar ediyor ama Hükûmet orayı arpalık olarak kullanıyor. Son getirdiğiniz
Genel Müdür de şaibeleri olan, son KİT Komisyonunda verdiğim belgelerle de
hakkında soruşturma başlatılan bir genel müdür. Bunu da dikkatlerinize
sunuyorum.
Petrol
stok ajansı oluşturulmalıdır, bunu da oluşturmadınız, o da en büyük
eksiklerinizden biridir.
Ben
bütçenin hayırlara vesile olmasını diliyorum ama önümüzdeki yıl en hayırlı
olan, bu millet tarafından AKP’nin iktidardan uzaklaştırılmasıdır.
Hepinize
saygılar sunuyorum. (MHP sıralarından alkışlar)
BAŞKAN –
Teşekkür ediyorum Sayın Özensoy.
Cumhuriyet
Halk Partisi Grubu adına söz isteyen Bayram Ali Meral, İstanbul Milletvekili.
Buyurun
Sayın Meral.
CHP
GRUBU ADINA BAYRAM ALİ MERAL (İstanbul) – Sayın Başkan, saygıdeğer
milletvekilleri; 2011 yılı Çalışma ve Sosyal Güvenlik Bakanlığı bütçesi
üzerinde Cumhuriyet Halk Partisi Grubu adına söz almış bulunmaktayım. Yüce
Genel Kurulu saygıyla selamlarım.
Değerli
arkadaşlarım, işim gereği, görevim gereği işçi, işveren ve hükûmet üçlüsü
arasında uzun yıllar çalıştım. İlk 1936 yılında çıkan 3008 sayılı İş Yasası’yla
ve 1963 yılında rahmetli Ecevit’in Çalışma Bakanlığı döneminde çıkarılan 274 ve
275 sayılı yasalarla da özgür bir çalışma sistemi kuruldu. Ne yazık ki değerli
arkadaşlarım, işverenlerin ve hükûmetin bazı yöneticileri tarafından duyulan
rahatsızlıklara rağmen hiçbir güç bu yasalar üzerinde tahribat yapamadı ta ki
12 Eylül gelinceye kadar. 
Değerli
arkadaşlarım, 12 Eylül, o dönem çalışanların birçok hakkını elinden aldı.
Sendikaları kapattı, memur sendikalarını ortadan kaldırdı -çalışma sahasını-
grevi yasakladı, yürüyüşü yasakladı, birçok sistemi bozdu. 
Ne yazık
ki bugün AK PARTİ Hükûmeti 12 Eylül’ün yapamadığı bazı değişiklikleri yaptı
değerli arkadaşlarım. Ne yaptı? Bir nevi öyle bir noktaya getirdi ki işçi
yürüyemez oldu, sendika greve gidemez oldu, taşeron işçisini artırdı, “4/C”
diye yeni yeni maddeler yasaya koydu ve bazı unvanlar oluşturdu. Temizlik
şirketleri kurdurdu, güvenlik görevleri icat etti değerli arkadaşlarım. Yasa’da
yani 4857 sayılı Yasa’da esnek çalışmayı getirdi, çağrı üzerine çalışmayı
getirdi ve böylece işi kısıtladı, sürekli çalışan işçi sayısını daha da aza
indirdi. Ne oldu o zaman değerli arkadaşlarım? Esnek çalışmada, çağrı üzerine
çalışmada ücretler düşürüldü, ikramiyeler kaldırıldı, fazla çalışma ücreti
kaldırıldı, yıllık izin kaldırıldı, kıdem tazminatı kaldırıldı. 12 Eylül
bunları yapmadı Sayın AK PARTİ’liler, siz yaptınız!
Değerli
arkadaşlarım, bu yetmiyormuş gibi şimdi bir torba yasa geliyor. Eksik kalmış,
belli ki bazı şeylerini unutmuşlar! 
Muhterem
arkadaşlarım, el insaf! İnsanları meydanlara indirmeyin. Ülkenin huzura
ihtiyacı var. Çalışanın hakkını verin. Ne yapıyorsunuz bakın torba yasada?
Biliyorsunuz, eskiden Köy Hizmetleri Genel Müdürlüğü vardı, kaldırdılar,
nedense özel idarelere dağıttılar. Şimdi, yetmemiş, vali beyler diyormuş ki
değerli arkadaşlarım: “Orada işçi fazlalığı var, bunları emniyete verelim,
Millî Eğitim Bakanlığına verelim.” Sayın Bakanım, vali eğer oradaki işçiyi
çalıştırmazsa, işleri taşerona verirse işçi sayısı artar. Bugün, o yörelerde
Jandarma Genel Komutanlığının askerleri gibi taşeron var. Bunları denetleyen
var mı? Bugün orada çalışan işçiler dozercidir, greydercidir, yükleyicidir,
formendir, teknisyendir, silindir operatördür. Bunlar vasıflı işçidir. Sen
bunları çalıştırmayacaksın, bazı birimlerine vereceksin odacılık yapsın,
çaycılık yapsın! Olacak iş mi Allah aşkına! Sayın Bakan, inanıyorum ki buraya
gelirsiniz, bu maddeyi geri çekeceğinizi söylersiniz. Aksi takdirde, değerli
arkadaşlarım, sıkıntı daha da artacaktır. 
Bakınız,
4857 sayılı Yasa çıktı, 4’üncü maddesinde “50 kişiye kadar çalışan iş
yerlerinde bu yasa uygulanmaz.” ve 26 maddesinde de “Bazı bölümlerde
uygulanmaz.” deniyor. Bu yetmiyormuş gibi, yeni bazı düzenlemeler getiriliyor,
işçinin geri kalmış hakkı, memurun geri kalmış hakkı ellerinden alınıyor. Bir
şey daha yaptınız Sayın Bakanım: Kısa süreli çalışan işçinin emekli olması
mümkün mü? Bunu da ortadan kaldırdınız. Bırakınız özel sektörde çalışan taşeron
işçisini, ormanda çalışan, emrinizde çalışan kısa süreli işçi, tarımda çalışan,
şeker fabrikalarında çalışan kısa süreli, üç ay çalışsa, her yıl çalışsa altmış
yıl çalışması lazım ki emekli olsun, mümkün mü? Dört ay çalışsa kırk yıl
çalışması lazım ki emekli olsun. İşte, bu insanlar, emekli olamayacağını
bildikleri için işverenle anlaşıyor, kayıt dışına doğru gidiyor, bir de yeşil
kart çıkardık Allah’a şükür, ondan da yararlandığı için bir türlü kayıt içine
gelmiyor. 
Şimdi
burada bir sistem daha var değerli arkadaşlarım, burada yapılması gereken.
“Sendikaları nasıl ortadan kaldırırız?” biraz önce Milliyetçi Hareket Partisi
sözcüsünün de söylediği gibi “Yandaş sendikaları nasıl güçlendiririz?” bir de
onun projesi var. Değerli arkadaşlarım, olmaz, yaptığınız sonuna kadar doğru
değildir, yanlıştır. 
Yalnız,
bir tek o mu? Emekli olduğunda ne yaptınız? Onlara da işkenceniz var. 9,5
milyon emekli var, bunların artık kendine gelmesi gerekir. Ne yapıyor BAĞ-KUR
tarım emeklisi? 80 lira verdiniz bunlara, aylık 6,6 lira, günlük 22 kuruş,
artış 434 lira, bozdur bozdur harca! SSK tarım emeklisine 85 lira verdiniz,
aylık 7 lira, günlük 23 kuruş. Taban, şu andaki geldiği nokta 555 lira. BAĞ-KUR
esnaf emeklisine 86 lira verdiniz, aylık 7,6 lira, günlük 23 kuruş. Gelinen
nokta 574 lira. Değerli arkadaşlarım, işçi emeklisine 91 lira verdiniz, aylık
7,5 lira, günlük 25 kuruş, bozdur bozdur harca! Açlık sınırı 862 lira,
yoksulluk sınırı 2 milyon 86 lira. 
Geldiğiniz
nokta bu değerli arkadaşlarım, işçiye verdiğiniz nokta bu. Esnafa ne yaptınız?
2002 yılından bahsediyorsunuz hep. 2002’de toplam 862 milyon borç için 498.748
adet senet protesto olmuş, 2010 yılında ise 4 milyar 804 milyon lira için 1
milyon 300 bin senet protesto olmuş, detayına pek fazla girmiyorum.
Yalnız,
burada bir iki sorum var değerli arkadaşlarım, bu özelleştirme benim içimde
derttir. Sayın arkadaşlarım, bir zamanlar, Filistin kampı gibi, Türk-İş’in
önündeki Tekel işçilerini karın kışın içine gömdünüz, bir gün gidip de
sormadınız. Onların çalıştığı bir iş yerinden bahsetmek istiyorum size. Tekelin
içki bölümü satılıyor, 2004 yılında. Siz o zaman müsteşardınız Sayın Bakanım.
İki yıl ödemesiz, yedi yıl vadeli, 230 milyona satılıyor bir firmaya. Oradaki
stok ciddiye alınmadığı için, dikkate alınmadığı için, yetkilinin biri şikâyet
ediyor. Başbakanlık, Teftiş Kurulu gönderiyor. Bir ay önce 1 trilyon liralık
şişe, iki gün önce 507 milyar liralık ambalaj malzemesi, üç ay önce 37 trilyon
liralık kuru üzüm, 15 trilyon liralık yaş üzüm, 15 trilyon liralık anason
alınıyor, depolara konuyor ve bilahare bunlar satılıyor değerli arkadaşlarım
800 küsur milyar dolara, 200’e alıyor, 800’e satıyor. Şikâyet ediliyor, 50 defa
da belki ben buradan konuştum, bir tek Allah’ın kulu demiyor ki “Ben buraya
müfettiş gönderdim.” Bu Tekel işçilerini o karda kışta sürüklediniz. Polislerin
üzerine basıp atlattığınız insanların hakkı buradaydı. Neden sormuyorsunuz?
Ondan sonra, dürüst iş yaptığınızdan bahsediyorsunuz. Bunun iddiasını yapabilir
misiniz? Başbakanlık, Teftiş Kurulu göndermiş, üzerinde ne yapıldığını kimse
sormuyor.
Bir şey
daha var. 
Değerli
arkadaşlarım, TÜPRAŞ’ın yüzde 61’i, 1 milyar 400 milyon dolara satıldı. İptal
edildi, kısa bir süre sonra, yüzde 51’i 4 milyar 140 milyon dolara satıldı.
Bunu satanlar, tezgâhlayanlar hakkında bir soru sordunuz mu? Acaba, neden
Özelleştirme İdaresine doğru bakmıyorsunuz, burada ne oluyor, ne bitiyor diye
hiç sormuyorsunuz? Tezgâhınız mı bozulur oraya doğru bakmadığınız için? Yalan
mı bunlar değerli arkadaşlarım? Bunlardan cevap istiyorum, teftiş raporu
hakkında ne yapıldığını istiyorum.
(Mikrofon
otomatik cihaz tarafından kapatıldı) 
BAYRAM
ALİ MERAL (Devamla) - Maalesef, kaç defa konuştuk burada, sanki kara taşa
söylüyoruz; kara taş duyuyor, AK PARTİ’liler duymuyor. 
Teşekkür
ederim efendim, saygılar sunuyorum. (CHP sıralarından alkışlar)
BAŞKAN –
Sayın Meral, teşekkür ediyorum.
Cumhuriyet
Halk Partisi Grubu adına ikinci konuşmacı Tacidar Seyhan, Adana Milletvekili.
Buyurun
Sayın Seyhan.
CHP
GRUBU ADINA TACİDAR SEYHAN (Adana) – Sayın Başkan, değerli milletvekili
arkadaşlarım; hepinizi saygıyla selamlıyorum.
Ben
diğer siyasi partilerin konuşmalarını çok tekrar etmeden Enerji Bakanlığı
bütçesini değerlendirmek istiyorum. 
Değerli
arkadaşlarım, bütün bakanlıklarda ciddi eksiklikler var ama Sayın Bakan
geldiğinde enerjide ciddi düzelmeler olduğunu ummuştuk ve geçen yılki bütçe
konuşmamda çok fazla eleştiride bulunmamıştım ama gördüm ki geçen süre enerji
açısından Türkiye'nin aleyhine işliyor. Maalesef, geçtiğimiz sekiz buçuk yıl
içerisinde -aşağı yukarı- genel değerlendirmeler açısından, kendi alanında
hemen hemen ilerleme katetmeyen en büyük bakanlık Enerji Bakanlığıdır.
Maalesef, birincil enerji kaynaklarının ithal enerji kaynağı olmasını sağlayan
durum hiç değişmemiş, ithalattaki payımız aşağı doğru çekilememiş, yerli enerji
kaynaklarımızın ithal enerji kaynağı oranında bir düşüş yaşanmamıştır.
Değerli
arkadaşlar, “Buna ne neden oluyor?” diye bir düşündüm. Yönetimde belirsizlik
var, çıkarılan kanunlarda, yönetmelikte belirsizlik var, maalesef -birazdan
örnekleyeceğim- yeteneksizlik var, siyasi nezaket çerçevesinde ancak bunu bu
kadar küçültebilirim, bir beceri eksikliği var; hiç kusura bakmasınlar. 
Kurumları
tek tek değerlendirecek olursak, arkadaşlar, en fazla gurur duyduğum kurumlar
Türkiye Petrolleri Anonim Ortaklığı ve BOTAŞ’tır. Şimdi durumlarına bakacağız. 
TPAO yurt
dışında ciddi yatırımlar yaptı ama geldiğimiz gün, 2002’de bu iktidar
geldiğinde Türkiye'nin petrol üretiminin şimdi tam yarısındayız. Buyurun, bunu
siz değerlendirin. Bu birinci anekdot. 
Arama
yapılıyor mu? Yapılıyor. Sadece aramayla övünen tek ülke biziz. Keşke aramalara
ayrılan payı daha fazla artırsalar ama bizim övündüğümüz nokta artık üretim
olmak zorunda arkadaşlar. Kaynakları bulup çıkarmanın, daha fazla arama
yapmanın önünü açmak zorundayız. 
TPAO’nun
yurt dışındaki çalışmaları da var. Daha önce Mısır’da bir çalışması olmuştu.
Her kazıdan, sondajdan petrol çıkaracak diye bir zorunluluğu yok ama bakın,
şimdi, bu Nabucco’dan sonra… Nabucco havada kaldı, hangi ülkelerden kaynak
getireceğimiz daha belli değil. Azerbaycan’da belki 10 milyarlık bir rezerv
bulunabilirse… Bütün yönümüz Irak değerli arkadaşlar. Projenin oraya doğru
yönlendirilmesi lazım, TPAO da oraya doğru yöneliyor. Sayın Bakan birazdan
“Çalışma yapacağım, birçok yerde üretim izni aldık.” diyecek. Ama burada da bir
kötü yan var. Bakın, Mansuriye yataklarında Türkiye doğal gaz üretim hakkı
aldı. Nerede bu biliyor musunuz? Ta Kuveyt sınırında, Türkiye’ye 1.200
kilometre. Burada Kazak firması KOGAS ile ortaklık yapıyorlar. Türkiye’ye
getirmek için, 1.200 kilometre yoldan getireceksiniz. Bölgenin etnik yapısı
karışık ve çok sıkıntılı. Ama bunun karşılığında Suriye’de 90 kilometre olan
Akkas bölgesini de ortağımız olan Kazak KOGAS’a kaptırdık. Ben, tamam,
birinden sevineyim ama bunun neresinde beceri arayayım? Burnumun dibindekini
kaptırıyorum, 1.200 kilometre uzaklıktakinin üretim hakkını alıyorum. Buna
dikkat etmek lazım değerli arkadaşlarım. Bu böyle devam ederse, biz bu
Nabucco’ya katkı vereceğiz diye yurt içindeki bütün şeylerimizi kaybederiz. 
Zaten
Nabucco konusunda adım atabilmeniz için BOTAŞ’ın “Yüzde 20’ye inene kadar
ithalat yapamaz.” şıkkını kaldırmanız lazım. Şimdi de diyor ki Bakanlık: “Ya,
Nabucco’dan biz gaz almayacağız ki, ne gerek var?” Niye? “O zaten Avrupa’ya gaz
sağlamak için yapılıyor.” Bu lafı unutmuyoruz, bir köşeye koyduk. Peki, diğer
yandan, Nabucco’dan sağlamıyorsunuz, Batı’yı ne yapacaksınız? 2011’de sözleşme
bitiyor. “Onda da kontrat devri yaptık. Bu kontrat devrinden dolayı biz değil
şirketler alacak.” 
Arkadaşlar
uyarıyorum, getirin o Kanun’u değiştirelim. BOTAŞ’ın elini kolunu bağlamayın.
Eğer bir aksilik çıkarsa Türkiye'nin imza atacak kurumu olmazsa Türkiye’yi
sıkıntıya sokarsınız. Bu, ciddi bir sorumluluk. Bu sorumluluğu birlikte almaya
varız. Eleştiri kaynağı olarak söylemiyorum, ülkeyi seviyorsanız, o maddeyi
değiştirin, BOTAŞ’ın elini kolunu bağlamayın.
Yine,
BOTAŞ için bir şey söylemek istiyorum: Bu tahkimde Türkiye’ye çok ciddi şeyler
kaybettiriyorsunuz. Lütfen, bu yatırımlarda ve projelerde gerekli tedbirler
alınsın. 
“Çok
tembel, yavaş gidiyor.” dedim. Evet, Enerji Verimliliği Yasası Sayın Güler
tarafından çıkarılmıştı. Yönetmelik o kadar gecikti ki, kendisine sorsanız,
kendisi de bundan üzüntü duyar. Lisanssız enerji üretimi konusundaki yönetmelik
de eksik, neyin ne olduğu belli değil. 
Arkadaşlar,
Enerji Bakanlığından 5 maddelik yasa geliyor, 25 önerge geliyor. Bu kadar bilgi
eksikliğiyle bir yasa hazırlanabilir mi? Bunu ortadan kaldırmak lazım. 
Her
kuruma bir şey söylemek istiyorum ama… Bu, Bor Enstitüsü… Bor Enstitüsünü büyük
bir umutla kurduk Sayın Güler zamanında. Geldiğimiz gün bakıyoruz Bor Enstitüsü
nereye geldi? Hâlâ EİE’nin 10’uncu katında laboratuvarı var, belli sayıda
personelle hizmet veriyor. Hepsi 25 personeli var. İçinde akademik olarak
patent almış, çalışma yapmış, buluşları olan birkaç tane personel var, onu da
kapıya koydular 1 Aralık itibarıyla, proje üzerine çalışan. “Biz onların yerine
-sözleşmeleri de kurumlara gönderdik- yeni personel alacağız.” diyorlar ama ben
altı yıldaki üretime bakarım. Hiç gelip buraya, yapılan projeleri bana
söylemesinler, projelerin hepsi burada. Bu yapmış olduğunuz ve sitenizde olan
altmış dört projenin içerisinde sanayiye yansımış, sanayide üretime başlayan
bir tek patent, bir tek buluş yok. Dünyanın yaptığı tarım boru, yaptı,
üretimini formülize etti, verdi. Nereye verdi? “Piyasaya verdi.” Verdiği yer
neresi? “Kayseri Büyükmıhcı Şirketi.” Peki, üretebiliyor mu? Hayır, şirket zor
durumda. Niye Kayseri, niye iflas etmek üzere olan bir şirket, niye bu şirket,
yönetim kurulundan birinin amcazadesi? 
Yapmayın
arkadaşlar, burası enstitü ya, yapmayın! Böyle şey olabilir mi? Enstitünün
başkanının hiç değilse -kanunda yok ama- alanda bilgisinin, araştırmasının, bir
tane çalışmasının olması gerekmiyor mu? Kendi bilgisini bir kenara bırakıyoruz,
saygı duyuyoruz ama etik bir şey var. ARGE’den sorumlu başkanın yapması
gerekmiyor mu, bu konuda bilgisi olması gerekmiyor mu? Borlu çimentoyla Ordu’ya
yol yapmanın dışında bir şey üretemezseniz ben bu kurumdan şikâyet etmez miyim?
Sonra, mademki sanayiye yansımış bir tek yatırımınız yok, o hâlde siz
bütçenizin yüzde 40’ını niye iade ediyorsunuz? 
Türkiye’ye
bir bakın, bir maddenin içerisinde bor olup olmadığını araştıracak kaç tane
laboratuvarınız var, bir bakın. Yazık! Binanız var mı bir bakın ama bütçe geri
geliyor. Biz niçin çaba gösterdik hep beraber? 
Değerli
arkadaşlarım, bu iş böyle olmaz. Biraz daha beceri, biraz daha özen. Bakın,
Petrol Yasası geldi. Biz dedik ki: “Dört madde sömürge yasasıdır, bunları
kaldırın, gerisini geçirelim.” 
Hatırlayacaksınız
Sayın Bakan, geçen dönemdi. Bir dönem geçti, bir iktidar dönemi, Petrol Yasası
ortada yok. Doğal gaz aramaları konusunda ciddi sıkıntılar var, denizde
aramalar konusunda ciddi sıkıntılar var, eksiklikler var, yasa ortada yok.
Böyle yönetim anlayışı olur mu? 
Sekiz
buçuk yıldır tek başınıza iktidarsınız. “Madende düzenleme yapın.” dedik, bas
bas bağırıyoruz. Getirildi yasa, ekonomik kriter getirildi, “Maden aramalarında
verilen ruhsatlar çantacılara gitmesin.” dedi Sayın Bakan ama düzeldi mi?
Hayır. Bir tek üç HES şirketinin almış olduğu miktar, geçen dönemde de
söyledim, 27 bin kilometrekare, toplam arama alanının yüzde 10’u. Avrupa
Birliğinin o aramaya bütçesi yetmez. Arama yapılmıyorsa o ruhsat alanını geri
alacak bir kriter, geçerli bir kriter konulamadı. Bir tek mali kriterle bu
işleri düzenleyebilir misiniz? 
E, bir
bakıyorsunuz, MTA’ya, şuraya buraya personel alınıyor, liyakat sıfır.
Arkadaşlar, kurumlar kapatıldığında, özelleştirildiğinde, ne kadar personel
var, MTA’ya atıyorlar, Bor Enstitüsüne atılıyorlar. Liyakat olan yere diğer
kamu kurumlarından aktarma yapılmaz. Çocuklarınıza liyakatin iyi bir şey
olduğunu anlatamazsınız. Yazık bu ülkeye. Eleştirilerimizi dikkate alın lütfen.
Değerli
arkadaşlar, bakın, başka konulara da değineceğim. Nükleere değindi arkadaşlar.
Değerli arkadaşlar, nükleerde muhatabımız Rosatom ama Rosatom üretici firma
değil. Ülkemize biz nükleer enerjiyi yapacak firmayı henüz bilmiyoruz. Kim
belirleyecek? Rus firması. Bu da soru, Bakan bunu cevaplamalı. Doğal gaz
depomuz yok. 
Değerli
arkadaşlar, “Arama arttı Türkiye’de.” diyorsunuz. Üretime bakıyorsunuz, sadece
40 bin ruhsattan 4 bin tanesi -kum, çakıl, taş ocaklarını saymazsanız- işletme
ruhsatı. Allah aşkına, buna başarı diyebilir misiniz? 
Ben çok
rica ediyorum. Enerjinin faturasını bütün ülke öder sanayinizle birlikte. Kötü
yönetim, liyakatsiz yönetim, bu ülkeyi de enerjiyi de felakete götürür.
Hepinize
saygılar sunuyorum. (CHP sıralarından alkışlar)
BAŞKAN –
Teşekkür ediyorum Sayın Seyhan.
Cumhuriyet
Halk Partisi Grubu adına üçüncü konuşmacı Durdu Özbolat, Kahramanmaraş
Milletvekili. (CHP sıralarından alkışlar) 
Buyurun
Sayın Özbolat. 
CHP GRUBU
ADINA DURDU ÖZBOLAT (Kahramanmaraş) – Sayın Başkan, değerli milletvekilleri;
Enerji ve Tabii Kaynaklar Bakanlığına bağlı Elektrik İşleri Etüt İdaresi,
Türkiye Atom Enerjisi Kurumu, Ulusal Bor Araştırma Enstitüsü bütçesi üzerine
Cumhuriyet Halk Partisi adına söz almış bulunmaktayım. Bu vesileyle yüce
Meclisi en içten duygularımla selamlıyorum.
Şimdi,
bütçesini görüştüğümüz kurumlar, Enerji Bakanlığımızın en önemli kurumlarıdır.
Ancak, ne yazık ki Bakanlığınızın nezdinde durum böyle değil. Enerji sektörünün
en önemli köşe taşları olması gereken bu kurumlara Hükûmetin ve Bakanlığın
biçtiği değer, çalışanlara, mühendislere verdiği maaşlardan bellidir.
Atom
Enerjisi Kurumunda, Elektrik İşleri Etüt İdaresinde ve Bor Araştırma
Enstitüsünde çalışan bir mühendisle özel sektörde çalışan ve müşavirlik
yapanların kazançlarını karşılaştırdığımızda bu önem ortaya çıkar. Bu kurumlardan
ne yazık ki özel sektöre sürekli nitelikli eleman kaybı yaşanıyor. Bunu bir an
önce önlememiz gerekiyor.
Değerli
arkadaşlarım, Elektrik İşleri Etüt İdaresi Genel Müdürlüğü ülkenin hidrolik,
rüzgâr, jeotermal, güneş, biyokütle ve diğer yenilenebilir enerji kaynaklarının
değerlendirilmesine yönelik olarak ölçümler yapmak, enerji potansiyelleriyle
ilgili atlaslar geliştirmek ve yayınlamak, fizibilite ve örnek uygulama
projeleri hazırlamak, pilot örnek sistemler geliştirmek, yatırımcıları
yönlendirmek, lisans başvuruları kapsamında EPDK’ya ve DSİ’ye teknik görüş
oluşturmakla görevlidir. Bunların dışında yenilenebilir enerji kaynakları ve
enerji verimiyle ilgili alanlarda ülke genelindeki gelişmeleri performans
göstergeleriyle izlemek ve projeksiyonlar üretmek, mevzuat taslakları
hazırlamak ve yürürlükteki mevzuatın uygulamasını değerlendirerek iyileştirici
öneriler hazırlamak, yurt dışı gelişmeleri takip ederek ARGE projeleri
planlamak, yürütülmesini izlemek ve uygulamasını koordine etmek de bu kurumun görevleri
arasında. Seksen beş yıllık bir kurum olan Elektrik İşleri Etüt İdaresi enerji
konusunda yıllardır ciddi çalışmalar yapmış ve ülkenin iklim ve doğal kaynak
potansiyeliyle ilgili ciddi bir bilgi potansiyeline sahiptir. 
Peki, şu
an bu kadar ciddi bir iş yapmaya çalışan bu kurumun bütçesiyle yukarıda sayılan
görevler yerine getirilebilir mi? Üzülerek belirtiyorum ki bu çalışmaların
hiçbiri olması gerektiği bir biçimde yapılamıyor. EPDK, Enerji Bakanlığı gibi
kurumlara stratejik planlar üretmesi gereken kurum neredeyse sadece enerji
verimliliği konusundaki çalışmalar dışında işlevsiz bir kurum durumuna
getirildi sayenizde.
Sayın
Başkan, değerli milletvekilleri; daha geçenlerde küçük HES’lerle ilgili olarak
500 kw’nin altında lisanssız faaliyet gösterme yönetmeliği yayınlandı. İlgili
yönetmelikte tek bir cümle bile Elektrik İşleri Etüt İdaresiyle alakalı değil.
Elektrik İşleri Etüt İdaresi -ki bu konuda kamunun tek mühendislik kurumu-
ödeneksizlik nedeniyle “REPA” isminde ucuz bir atlas çalışması yapıldı sadece.
Uzaydan çekilmiş bitki örtüsü haritasıyla, rüzgâr potansiyel atlası hazırlandı.
Oysa gerçek zamanlı, data kullanmadan yapılan hiçbir atlas, hele Türkiye gibi
topoğrafyası bu kadar çeşitli ülkede bunu tek bir veriye sığdırmak mümkün
değildir. Bu işler uzun soluklu, ciddi ARGE çalışmalarıdır. Bu işlerde
Türkiye’nin tümüyle ilgili çalışma yapmak için nitelikli bir iş gücü ve yüksek
bütçe gerekir.
Sayın
Başkan, değerli milletvekilleri; şu an görüştüğümüz Bor Enstitüsü, bizim şu an
bütçesini görüştüğümüz ülkemizin en önemli kurumlarından birisidir. Bu kurumda
da ciddi sıkıntılar yaşanmaktadır. BOREN özelleştirilmiş ve bürokrasi konusunda
sadeleştirilmesine rağmen sıkıntıların önemli bir kısmı aşılamamıştır. Bu
kurum, Türkiye Cumhuriyeti’nin uğrunda savaş çıkartacak kadar önemli bir
kaynağını yöneten bir kurumdur. Bor, sanayinin yaklaşık 200 alanında ham madde
malzemesi olarak kullanılmaktadır. Bu kurumun devletin bütçesinin gelir
kalemindeki yeri 1 milyar dolar değil, 15-20 milyar dolardan daha fazladır. Ne
yazık ki bor gibi değerli bir kaynak, devlet memuru maaşıyla pazarlanan bir
kurum hâlinden kendini kurtaramamıştır. Bu kurumla ilgili olan bitenden ben
şunu anlıyorum: Bu kurum bu kadar stratejik bir ürünü yönetmese, AKP tarafından
paketlenip satışı yapılacak bir kuruma dönüştürülecek. Trilyon dolarlık rezervi
olan bu alan, sanki az üretim yapılarak ucuza satılmaya çalışılıyor, tıpkı Eti
Gümüş gibi.
Sayın
Bakan, siz bu bütçeyle ARGE yatırımlarını bırakın, memur maaşlarını ve muhtelif
genel yönetim giderlerini bile karşılayamazsınız. Bu bütçeyle, rezervi bizim
yarımız bile olmayan bir şirket bizimle yarışıyor, hatta geçiyor. 
2003
yılından itibaren kurumda toplam 428 kişi ÖSYM kanalıyla işe yerleştirilmiş.
Ancak yerleştirilen personelden 186 kişi ya hiç işe başlamamış veya kısa bir
süre çalıştıktan sonra işten ayrılmıştır. Son üç yıldan beri de on yıllık
hizmeti olan birçok nitelikli personel de başta ücret olmak üzere çeşitli
sebeplerle kurumdan ayrılmıştır. İşten ayrılmalar, işletmedeki üretim ve
yatırım faaliyetlerinin sürekliliğini tehdit eder hâle gelmiştir.
BOREN
Türkiye'nin 2005 yılından itibaren dünya bor lideridir. 2005, 2007, 2008 ve
2009 yıllarında ülkemizin 500 büyük sanayi kuruluşu listesinde kamu kuruluşları
arasında ihracatta 1’inci sırada. 2009 yılı vergi sıralamasında genelde 26’ncı
sırada. Kurum çalışanlarının bir an önce maaşlarının özel sektördeki seviyeye
yükseltilmesi gerekmektedir. Kurumsal hafızanın ve üretim kültürünün
devamlılığına katkı verecek, taşra teşkilatından merkez teşkilatına olan
talepleri en aza indirecek adaletli bir ücret ve terfi sistemi oluşturulması,
nitelikli personelin kurumdan kaçışını önleyici tedbirlerin alınması bir
zorunluluk olarak ortaya çıkmıştır. Kurumun bünyesinde üretim ve yatırım
faaliyetlerinin sürdürülebilmesi için nitelikli personel alınmalarının minimize
edilmesinde en önemi motivasyon unsuru ekonomik ve sosyal şartların
geliştirilmesidir.
Değerli arkadaşlar,
son olarak Türkiye Atom Enerjisi Kurumundan kısaca söz etmek istiyorum: Bu
Kurum da bizim diğer mühendislik ve ARGE üreten kurumlardaki gibi nitelikli iş
gücü sıkıntısı yaşamaktadır. Nükleer enerjiyle ilgili olarak şu meşhur
uluslararası sözleşme dolayısıyla çıkarılan yasa da TAEK’in doğru düzgün
pozisyon alamadığını, hatta TAEK’e bilgi bile sorulmadığını düşündürüyor.
TAEK’in bu işte yeterince uzmanlaşamadığı için personel eğitimi konusunda
Akkuyu santralini yapacak firmadan destek alması söz konusu. Akkuyu’yu yapacak
firma daha geçenlerde Rusya Meclisinde onaylandı. İnşallah şirketlerini bir an
önce kurup bize de santral yapabilirler.
Bakın,
değerli arkadaşlar, Akkuyu gibi dünyanın 2’nci jenerasyon teknolojisiyle
yapılacak bir santralde doğacak herhangi bir arıza ve aksaklığı bizim ülkemiz
adına denetleyecek TAEK, eğitim aldığı firmaya itiraz edebilecek mi?
Türkiye'nin herhangi bir reaktörü olmadığı için, bu işlerin detaylarını bilecek
bilgi birikimine sahip olmadığımız için santrali kuracak firmadan yardım talep
ediyoruz. Bu çok yazık! Şimdi, siz diyeceksiniz ki: “Bu işler yapmadan
öğrenilmiyor.” Haklısınız ama ben o santralde hiçbir Türk’ün de
çalıştırılmayacağını iddia ediyorum.
Değerli
arkadaşlar, TAEK gibi bir kurumun NASA’da ve dünyadaki diğer nükleer araştırma
merkezlerinde çalışan meslektaşlarından aşağı maaş almadan, bizim o personeli
kamu gibi hantal bir yapılanmada tutmamız mümkün değildir. 
TAEK,
enerji ve mühendislik alanında çalışan tüm kurumları yeniden gözden
geçirmeliyiz. 
Bu duygularla,
yetersiz ve ARGE yatırımları içermeyen bir bütçeyle yönetilmeye mahkûm olan bu
kurumların yetenekli ve özverili personeline sabır diliyorum.
Şimdiden
bütçelerinin hayırlı olmasını diliyor, hepinizi saygıyla selamlıyorum. (CHP
sıralarından alkışlar)
BAŞKAN –
Teşekkür ediyorum Sayın Özbolat. 
Cumhuriyet
Halk Partisi Grubu adına dördüncü konuşmacı Akif Ekici, Gaziantep Milletvekili.
(CHP sıralarından alkışlar)
Buyurun
Sayın Ekici. 
CHP GRUBU
ADINA AKİF EKİCİ (Gaziantep) – Sayın Başkan, değerli milletvekilleri; Enerji ve
Tabii Kaynaklar Bakanlığına bağlı kuruluşlar olan Maden Tetkik ve Arama Genel
Müdürlüğü ile Petrol İşleri Genel Müdürlüğünün 2011 yılı bütçeleri hakkında
Cumhuriyet Halk Partisi Grubu adına söz almış bulunuyorum. Bu vesileyle sizlere
ve ekranları başında bizi izleyen vatandaşlarımıza sevgi ve saygılarımı
sunarım.
Değerli
milletvekilleri, Maden ve Petrol İşleri bütçeleri konusunda konuşmadan önce bir
konunun altını çizmek istiyorum.
Öncelikle
öğrencilere yapılan zulmü, şiddeti, hoşgörüsüzlüğü şiddetle kınayarak sözlerime
başlamak istiyorum. Kararttığınız gençlerin bu durumu eleştirmelerine saygıyla
yaklaşmanız gerekir. “Parasız eğitim istiyorum.” şeklinde pankart açan
öğrenciler dokuz aydır tutuklular. Bir pankart yüzünden gençlerin en güzel
yıllarını cezaevinde geçirmesine ancak faşist zihniyetler göz yumabilir.
“Elbisemi kirlettin.” diye dava açtığınız genç gibi milyonlarca gencin
hayallerini, umutlarını kirletip sonra da “Kimse ses çıkarmasın.” diyemezsiniz.

Değerli
milletvekilleri, birisi ülkemizin maden ve ham madde kaynaklarını, diğeri
petrol ve doğal gaz kaynaklarını araştırarak ekonomiye kazandırmaktan sorumlu
bu iki genel müdürlüğümüzün bütçeleri, geçen yıla göre yaklaşık yüzde 8 ile 11
düzeylerinde artırılmıştır. 
AKP
iktidarları döneminde çok uluslu lobilerin yönlendirmeleriyle maden, ham madde,
petrol, doğal gaz kaynaklarının kontrolsüz bir şekilde özel sektöre açılmasıyla
bu iki önemli genel müdürlüğümüzün işlevleri azaltılmıştır. 
Değerli
arkadaşlar, hepinizin de bildiği gibi, Türkiye iş kazalarında dünyada 3’üncü,
Avrupa’da ise 1’inci sırada yer almaktadır. Özellikle maden kazaları son
yıllarda önemli ve üzücü bir şekilde artmıştır. Bunun nedeni de Başbakanın
dediği gibi kader falan değildir. Şüphesiz ki, bu kazalar ilk defa AKP
döneminde de olmuyor. Ancak, her şeyi satma, özelleştirme zihniyetiyle hareket
eden AKP iktidarları döneminde bu ölümlü iş kazaları, maden kazaları artmıştır.
Sadece TTK maden kazalarında 2003-2010 yıllarında 118 işçimiz hayatını
kaybetmiştir. Ne acıdır ki, 17 Mayısta Zonguldak TTK Karadon Maden Ocağında
gerçekleşen patlamada hayatını kaybeden madencilerimizden 2’sinin cesedi aradan
geçen yedi aya rağmen, hâlâ çıkartılamamıştır. Bu acı bilançonun tek bir
sorumlusu vardır, o da AKP Hükûmetidir. AKP Hükûmetinin özelleştirme,
taşeronlaştırma, yandaşı zengin etme politikalarını bu işçilerimiz canlarıyla
ödemiştir. 
Bakınız,
2004 yılında yaptığınız düzenlemenin ardından 45 bine yakın ruhsat dağıttınız.
Peki, bu ruhsatlar kime gitti? Tabii ki yandaşlara. Oto lastik ticareti yapan
eski AKP il başkanına verilen maden arama ruhsat sayısı 245, aldığı ruhsatların
kapsadığı alan 4.300 kilometrekare; yandaş gazete, TV patronlarına verdiğiniz
ruhsatların toplam alanı 15 bin kilometrekareye yakın. Başka kimlere verildi bu
ruhsatlar? AKP’nin çok sevdiği yabancılara. Yabancı sermayeli şirketlerce
yapılan ruhsat sahaları 2004 yılında 162 bin iken, bu rakam 2009 yılında 280
bine yükselmiştir. Yabancı sermaye ortaklı şirketlerin ön işletme ruhsatları
sayı olarak Türkiye genelinde verilen toplam ön işletme ruhsatlarının yüzde
15,3’üdür. Verdiğiniz maden ruhsatlarıyla birilerini zengin ettiniz,
bilançolarına bol sıfırlı rakamlar eklettiniz. 
Buradan
hepinize sormak istiyorum: Hayatlarını kaybeden madencilerimize, onların
babasız kalan çocuklarına, gözü yaşlı eşlerine ilişkin bir vicdan muhasebesi
yaptınız mı? Umurunuzda oldular mı hiç? Olsaydı eğer “Madencinin kaderi ölmek,
güzel öldüler. Öleceklerini bilerek işe girdiler.” diyebilir miydiniz veya
böyle diyenlere tepkisiz kalabilir miydiniz?
Değerli
arkadaşlar, hepimiz çok iyi biliyoruz ki, madencinin, işçinin kaderinde ölüm
yok. İnsan sağlığına ve hayatına daha fazla değer vererek, aklı kullanarak,
teknolojiden yararlanarak, eğitime önem vererek, yandaşa değil ehil kişilere iş
vererek, rant peşinden koşmayarak, taşeronlaşmaya son vererek, denetim
mekanizmalarını etkili bir şekilde işleterek, yaptırımları artırarak, kârımı
artıracağım diyerek işçi hayatını hiçe sayanları kollamayarak, madenlerimizi ve
madencilerimizi bu çok uluslu firmaların kabaran iştahlarına teslim etmeyerek
bu kazaların önüne geçebiliriz. 
Değerli
milletvekilleri, AKP’nin yolsuzluğundan, aymazlığından, vurdumduymazlığından,
her şeyi kendine yontan anlayışından, rantçılığından zarar gören, perişan olan
tek kesim madencilerimiz ve işçilerimiz değil elbette; çiftçilerimiz,
emeklilerimiz, memurlarımız, öğrencilerimiz, sanayicimiz, her kesimden herkes
perişan edildi. Ama AKP sözcülerinin söylemlerine bakılırsa tarım, hayvancılık,
sanayi, her sektör âdeta uçuyor, her alanda rekor kırıyoruz. 
Peki,
ben buradan soruyorum sizlere: Tarım bu kadar iyi durumdaysa çiftçilerin
traktörlerine, toprağına, evine neden haciz gidiyor? Çifçilerimizin dünyanın en
pahalı akaryakıtını kullanmasına neden göz yumuluyor? Sadece çiftçilerimiz değil,
tüm vatandaşlarımız dünyanın en pahalı akaryakıtını kullanıyor. Türkiye’de
benzinin rafineri çıkış fiyatı 99 kuruş, motorininki 103 kuruş. Satış
fiyatlarına bakıyoruz: Benzin 3,85; motorin 3,24 TL’ye satılıyor. Yani benzin,
rafineri çıkış fiyatının yüzde 389’u, motorin ise yüzde 315’i bir fiyata
satılıyor. Aynı benzin Yunanistan’da 2 dolar, Rusya’da 0,80; ABD’de 0,74;
Libya’da 0,17 dolar. Yani akaryakıtın Türkiye’deki satış fiyatı dünya rekoru
kırıyor. Hani, AKP’liler diyor ya “Dünya rekoru kırıyoruz.” İşte burada dünya
rekorunu kırıyoruz. 
Burada
tam size has bir durum yaşanıyor, Hükûmet, vergi kaybım olur diye indirime
gitmeyince vergiden, Türkiye’de üretilen benzinin yarısı tüketilemiyor.
Tüketilmeyen benzin yurt dışına 99 kuruşa ihraç ediliyor. Yani Hükûmete göre bu
yüzde 50’lik satıştan vergi kaybı oluyormuş. Yani Hükûmet diyor ki: Benim
vatandaşım yaklaşık 4 liraya tüketsin benzini, satamadığımı yabancılara ben 99
kuruşa veririm. Nedir sizin bu halka gareziniz? İran’a “al ya da öde”
kapsamında 2009 yılında ödenen para 602 milyon dolar. Vatandaşa kömür
dağıtacağınıza doğal gaz fiyatında yapacağınız indirimle vatandaşın daha kolay
ısınmasını sağlayabilirsiniz. 
Tarım
Bakanı diyor ki: “Ekili alan, tarımsal ürün arttı.” O hâlde neden pamuğumuzu
Amerika’dan, pirincimizi Tayland’tan, tohumumuzu İsrail’den alıyoruz?
Hayvancılık konusunda dediklerinizi yaptınızsa 2009 yılı sonu itibarıyla toplam
büyükbaş hayvan sayısı bir önceki yıla göre neden azaldı? Neden hayvan ithal
ediyoruz? Tarihimizde ilk defa kurbanlık koyunu ithal eder duruma geldik dünyaya
canlı hayvan ihraç eden bir ülke durumunda iken. 
Peki,
sanayimiz ne durumda? Türk sanayicisi üretimden vazgeçip giderek ithalatçı
konuma doğru ilerliyor. Geçen yıl ürettiği malın yüzde 70’ini ithal bileşenle
üreten sanayicimiz bu yıl bileşenlerini yüzde 80’e çıkarmıştır. Yani üretmeden
tüketen bir topluma doğru gidiyoruz. KOBİ’lerin durumu perişan. Ekim ayı
itibarıyla geçen yılın aynı dönemine göre yüzde 5,8 artışla 206.996 KOBİ
sıkıntılı duruma düşmüştür. Esnaf perişan, çiftçi perişan, sanayici perişan,
işçi perişan, memur perişan, emekli perişan ama AKP sözcülerine baktığımızda
ülke refah düzeyi yükseliyor, şahlanma devam ediyor. 
Hepinize
saygılar sunuyorum, teşekkür ediyorum. (CHP sıralarından alkışlar) 
BAŞKAN –
Teşekkür ediyorum Sayın Ekici.
Şimdi,
şahsı adına lehinde olmak üzere söz isteyen Çağla Aktemur Özyavuz, Şanlıurfa
Milletvekili.
Buyurun.
(AK PARTİ sıralarından alkışlar)
ÇAĞLA
AKTEMUR ÖZYAVUZ (Şanlıurfa) – Sayın Başkan, değerli milletvekilleri; 2011 Yılı
Merkezî Yönetim Bütçe Kanunu Tasarısı’nın sekizinci turu üzerinde şahsım adıma
lehte söz almış bulunuyorum. Yüce heyetinizi saygıyla selamlıyorum.
Ülkemizde
son yıllarda refah seviyesinin artmasıyla birlikte enerji talebi de artmıştır
ve AK PARTİ İktidarı, artan enerji talebini karşılamak, vatandaşlarımıza enerji
sıkıntısı yaşatmamak ve enerjideki dışa bağımlılığı azaltmak için büyük bir
performans göstermektedir. 
Türkiye,
Orta Doğu, Hazar bölgesi ve Orta Asya gibi dünyanın ispatlanmış petrol ve doğal
gaz rezervlerinin yüzde 68’ine coğrafi olarak yakın bir konumda bulunmaktadır.
Kaynak ülkeler ve tüketici ülkeler arasında doğal bir köprü oluşturmakta olan
ülkemiz, enerji kaynaklarının ve taşıma güzergâhlarının çeşitlendirilmesini
sağlamaya yönelik projelerde önemli bir aktör olarak yer almaktadır. 
Toplam
uzunluğu 1.776 kilometre olan Bakü-Tiflis-Ceyhan ham petrol boru hattı 2006
tarihinde tamamlanarak hizmete girmiş ve yine bu projeye paralel olarak, Hazar
bölgesi ülkelerinde üretilecek doğal gazın Türkiye’ye, buradan da diğer Avrupa
ülkelerine taşınmasını öngören 225 kilometre uzunluğundaki Bakü-Tiflis-Erzurum
hattı, doğu-batı enerji koridoru politikamızda önemli bir yere sahiptir.
300
kilometre uzunluğundaki Türkiye-Yunanistan doğal gaz boru hattı ile Güney
Avrupa Gaz Ringi Projesi’nin ilk ayağı 2007’de tamamlanmış ve projenin ikinci
ayağı ise, 2007’de Roma’da üç ülke arasında anlaşması imzalanan
Türkiye-Yunanistan hattının Adriyatik Denizi’nden geçecek bir hat ile İtalya’ya
uzatılmasını içermektedir. 
15 Ekim
2009 tarihinde Irak-Türkiye arasında bir mutabakat zaptı imzalanmıştır. Proje
ile Irak’taki sahalardan üretilecek doğal gazın ilk aşamada ülkemize ve ülkemiz
üzerinden Avrupa’ya, diğer taraftan Ceyhan’a kurulacak sıvılaştırılmış doğal
gaz terminaliyle de dünya pazarlarına ulaştırılması hedeflenmektedir.
Hükûmetimizin
Türk boğazlarının yükünü hafifletecek olan Samsun-Ceyhan Petrol Boru Hattı
Projesi’nin hayata geçirilmesine yönelik Rusya Federasyonu ile görüşmeleri
sürmektedir.
Orta Doğu
ve Orta Asya kaynaklarının Türkiye üzerinden Bulgaristan, Romanya, Macaristan
geçişli ve son varış yeri Avusturya olan ve 2 bin kilometresinin Türkiye’den
geçmesinin planlandığı, toplam 3.300 kilometre uzunluğunda olan Nabucco Projesi
Anlaşması Temmuz 2009’da hükûmetler arası imzalanmış ve çalışmalar devam
etmektedir. Bu proje Türkiye'nin jeostratejik konumunu daha da güçlendirmesinin
yanında ülke ekonomisine de önemli katkı sunacaktır. 
İran ile
imzalanan mutabakat zaptı çerçevesinde İran doğal gazının bir kısmının
Türkiye’ye, bir kısmının Türkiye üzerinden Avrupa Birliğine ve Türkmen gazının
da İran üzerinden Türkiye’ye gelmesine yönelik çalışmalar başlatılmıştır. 
Ülkemiz,
enerji sektöründe rekabete dayalı ve işleyen piyasaların oluşturulması
çerçevesinde elektrik, doğal gaz ve petrol sektörlerinde sürdürülebilir bir
büyümeyi temin edecek yatırım ortamının oluşturulmasına yönelik önemli aşama
kaydetmiştir. Bu dönemde çıkan yasaların yürürlüğe girmesiyle birlikte sektörde
faaliyet gösteren kamu kuruluşları yeniden yapılandırılmış, serbestleşmeyi
temin edecek kurallar uygulanmaya başlanmıştır, yeni yasal düzenlemelerin ise
çalışmaları sürmektedir.
İktidara
geldiğimizde ülkemiz Bulgaristan’dan elektrik ithal ediyordu, şimdi ise yurt
dışına elektrik ihraç eder konuma geldik. Rekabetçi bir piyasa, daha verimli
işletmeler ve daha fazla üretim için elektrik dağıtım ve üretim faaliyetlerinin
özelleştirilmesi konusunda çalışmalar sürmektedir. 
Yine, AK
PARTİ Hükûmeti olarak yerli kaynaklarımızı harekete geçirdik. Türkiye
Petrollerinin yurt içi ve yurt dışı arama yatırımları 4 kattan fazla artarak
228 milyon dolardan 1,1 milyar dolara çıktı. Kara alanlarının yanında
denizlerimizde ve yurt dışında sürdürülen petrol ve doğal gaz arama, sondaj ve
üretim faaliyetlerine de büyük önem verildi. MTA Genel Müdürlüğünün yatırımları
5 kattan fazla artırılarak neredeyse durma noktasına gelen kömür arama
çalışmaları yeniden canlandırıldı. 
AK PARTİ
İktidarından önce sadece 19 megavat olan rüzgâr enerjisi kurulu gücü bugün
1.200 megavata ulaştı. 2002 yılında 4.510 kilometre olan doğal baz boru hattı
uzunluğu 11.445 kilometreye çıkmış ve 2002’de sanayide ve konutta 5 ilimize,
sanayide ise sadece 9 ilimize giden doğal gaz bugün itibarıyla 66 ilimize
ulaşmıştır. Bizim dönemimizde 1,5 milyar dolar yatırım yapılarak Afşin-Elbistan
B ve Çan Termik Santralini hizmete açtık ve elektrik üretiminde büyük artışlar
sağladık. 
Ülkemizin
her alanında bölgesel ve küresel etkinliğini artırmak için başarılı çalışmalar
sürdüren Hükûmetimizin 2011 bütçesinin hayırlı olmasını diliyor, saygılar
sunuyorum. (AK PARTİ sıralarından alkışlar)
BAŞKAN –
Teşekkür ediyorum Sayın Özyavuz.
Sayın
milletvekilleri, birleşime beş dakika ara veriyorum.


Kapanma Saati: 19.08

BEŞİNCİ OTURUM
Açılma Saati: 19.14
BAŞKAN: Başkan
Vekili Sadık YAKUT
KÂTİP ÜYELER: Bayram
ÖZÇELİK (Burdur), Gülşen ORHAN (Van)
BAŞKAN –
Sayın milletvekilleri, Türkiye Büyük Millet Meclisinin 35’inci Birleşiminin
Beşinci Oturumunu açıyorum.
2011
Yılı Merkezî Yönetim Bütçe Kanunu Tasarısı ile 2009 Yılı Merkezî Yönetim Kesin
Hesap Kanunu Tasarısı’nın sekizinci turu üzerindeki görüşmelere kaldığımız
yerden devam edeceğiz. 
Komisyon
ve Hükûmet yerinde.
Sayın
milletvekilleri, şimdi Çalışma ve Sosyal Güvenlik Bakanına söz vereceğim ancak
Sayın Bakana söz vermeden önce okutacağımız bir Başbakanlık Tezkeresi vardır.
Bu Tezkere, ülkemizin de üyesi bulunduğu Uluslararası Çalışma Teşkilatı (ILO)
Anayasası’nın 19’uncu maddesi gereğince hükûmetlerin uluslararası çalışma
konferanslarında kabul edilen sözleşme ve tavsiye kararları hakkında yasama
organına bilgi sunmasına dairdir. ILO Anayasası’nın gereği olan bu Başbakanlık
Tezkeresini okuttuktan sonra Çalışma ve Sosyal Güvenlik Bakanına öncelikle bu
konuda söz vereceğim. 
Başbakanlık
Tezkeresini okutuyorum:

IV.- BAŞKANLIĞIN
GENEL KURULA SUNUŞLARI
A) Tezkereler
1.-
2010 yılı Haziran ayında yapılan 99’uncu Uluslararası Çalışma Konferansında
kabul edilen 18/6/2010 tarihli ve 200 sayılı HIV/AIDS ve İş Dünyası başlıklı
Tavsiye Kararı hakkında Çalışma ve Sosyal Güvenlik Bakanı tarafından bütçe
müzakereleri sırasında Türkiye Büyük Millet Meclisine bilgi sunulmasına ilişkin
Başbakanlık tezkeresi (3/1359)
 7/12/2010
Türkiye Büyük Millet
Meclisi Başkanlığına
2010
yılı Haziran ayında yapılan 99. Uluslararası Çalışma Konferansı’nda kabul
edilen, 18/6/2010 tarihli ve 200 sayılı “HIV/AIDS ve İş Dünyası” başlıklı
Tavsiye Kararı hakkında Çalışma ve Sosyal Güvenlik Bakanı tarafından bütçe
müzakereleri sırasında Türkiye Büyük Millet Meclisi’ne bilgi sunulmasına
ilişkin ilgi yazı ve ekinin suretleri ilişikte gönderilmiştir. 
Gereğini
arz ederim. 
 Recep
Tayyip Erdoğan 
 Başbakan

BAŞKAN –
Bilgilerinize sunulmuştur. 
Tezkereyle
ilgili bilgiyi verdikten sonra Hükûmet adına konuşmanızı yapmak üzere sürenizi
tekrar başlatacağım. 
Sayın
Bakan, buyurun. (AK PARTİ sıralarından alkışlar) 
ÇALIŞMA
VE SOSYAL GÜVENLİK BAKANI ÖMER DİNÇER (İstanbul) – Sayın Başkan, çok değerli
milletvekilleri; sözlerime başlarken hepinizi saygıyla selamlıyorum. 
Az önce
tezkerede de okunduğu gibi, 2010 yılı Haziran ayında 99’uncu ILO Çalışma
Konferansında bir tavsiye kararı alındı. Bu tavsiye kararı “HIV/AIDS ve İş
Dünyası” başlığını taşıyor. Yine, bu tavsiye kararına istinaden karar
alıcıların ve kanun yapıcıların en geç on sekiz ay içerisinde
bilgilendirilmeleriyle ilgili de bir tavsiye vardı. Bu tavsiyeye uygun olarak,
ben, size, ILO’nun aldığı bu tavsiye kararı hakkında çok kısaca bilgi arz etmek
istiyorum. 
Çok
değerli milletvekilleri, bildiğiniz gibi, HIV ve AIDS, toplumları, millî
ekonomileri, iş dünyasını, işçileri ve ailelerini kısaca toplumun her kesimini
derinden etkilemekte ve insan onuruna yaraşır çalışma ve sürekli gelişimin
gerçekleşmesine zarar vermektedir. Bu nedenle iş dünyasında HIV ve AIDS ile
mücadelede ILO’nun rolü de giderek önem kazanmıştır. ILO, bu bağlamda, sosyal
adaleti gerçekleştirme, sosyal ve ekonomik eşitsizlik gibi konularda eksikliğin
giderilmesi, hastalığa yakalananlardaki damgalanma, ayrımcılık ve iş kaybı
korkusuna dayalı kaygıları dikkate alarak kapsayıcı iş sağlığı ve güvenliği
programları ile işçilerin korunması için harekete geçmiş, HIV/AIDS ile ilgili
Birleşmiş Milletler Ortak Programı çerçevesinde uluslararası iş birliğinin
devamı ve güçlendirilmesi hususunda hükûmetler ile işçi ve işveren
kuruluşlarının görev ve sorumluluklarının belirlenmesinde rehber olacak bir
uluslararası standardın yürürlüğe konulmasının gerekliliğine dikkat çekmiştir. 
Değerli
milletvekilleri, ILO, yukarıda belirtilen hususları da göz önünde bulundurarak
“HIV/AIDS ve İş Dünyası 2010” başlıklı tavsiye kararını kabul etmiştir. Söz
konusu tavsiye kararında özetle HIV/AIDS ile yaşayan veya bağlantılı
hastalıklardan muzdarip kişilere yönelik olarak, iş yerinde, ulusal şartları da
dikkate alarak uygun düzenlemeleri içeren önlemlerin alınması, bu kişilerin
istihdamının sürdürülmesi ve istihdama katılımlarının teşvik edilmesi,
hastalara uygulanan test programlarının gizlilik, dayanışma ve rıza ile ilgili
uluslararası belgelere uygun olmasına özen gösterilmesi öngörülmektedir. 
Yine,
anılan tavsiye kararında HIV/AIDS ile mücadele kapsamında üye ülkelerin ulusal
düzenlemelerini ve toplu iş sözleşmelerini, iş yeri düzeyinde politika ve
programlarla uygulamaya koymaları da istenmektedir. Bu anlamda HIV/AIDS ile
belirlenen mücadele konusunda iş yerindeki gerekli uyarıların tüm çalışanları
ve özellikle göçmen işçileri, stajyerleri ve çırakları da kapsayacak şekilde
hazırlanması, işçiler ve temsilcilerin bu konuda alınmış önlemlerle ilgili iş
yeri politika ve programlarının uygulamalarından haberdar edilmeleri
öngörülmektedir. 
Ayrıca,
üye ülkeler, bu tavsiye kararının uygulanması bağlamında ikili veya çok taraflı
anlaşmalar ve benzeri etkili belgeler aracılığıyla, HIV/AIDS ile mücadelede
uluslararası düzeyde azami seviyede iş birliğine teşvik edilmişlerdir.
Sizlere
saygıyla arz ediyorum.
III.- KANUN TASARI
VE TEKLİFLERİ İLE KOMİSYONLARDAN
GELEN DİĞER İŞLER
(Devam)
A) Kanun Tasarı ve Teklifleri (Devam)
1.-
2011 Yılı Merkezî Yönetim Bütçe Kanunu Tasarısı ve Plan ve Bütçe Komisyonu
Raporu (1/960) (S. Sayısı: 575) (Devam)
2.-
2009 Yılı Merkezî Yönetim Kesin Hesap Kanunu Tasarısı ile Merkezî Yönetim
Bütçesi Kapsamındaki İdare ve Kurumların 2009 Bütçe Yılı Kesin Hesap Tasarısına
Ait Genel Uygunluk Bil-dirimi ve Eki Raporların Sunulduğuna Dair Sayıştay
Başkanlığı Tezkeresi ile Plan ve Bütçe Komisyonu Raporu (1/905, 3/1261) (S.
Sayısı: 576) (Devam)

H)
ÇALIŞMA VE SOSYAL GÜVENLİK BAKANLIĞI (Devam)
1.-
Çalışma ve Sosyal Güvenlik Bakanlığı 2011 Yılı Merkezî Yönetim Bütçesi
2.-
Çalışma ve Sosyal Güvenlik Bakanlığı 2009 Yılı Merkezî Yönetim Kesin Hesabı

I)
MESLEKÎ YETERLİLİK KURUMU BAŞKANLIĞI (Devam)
1.-
Meslekî Yeterlilik Kurumu Başkanlığı 2011 Yılı Merkezî Yönetim Bütçesi
2.-
Meslekî Yeterlilik Kurumu Başkanlığı 2009 Yılı Merkezî Yönetim Kesin Hesabı
İ)
ENERJİ VE TABİİ KAYNAKLAR BAKANLIĞI (Devam)
1.-
Enerji ve Tabii Kaynaklar Bakanlığı 2011 Yılı Merkezî Yönetim Bütçesi
2.-
Enerji ve Tabii Kaynaklar Bakanlığı 2009 Yılı Merkezî Yönetim Kesin Hesabı

J)
ENERJİ PİYASASI DÜZENLEME KURUMU (Devam)
1.-
Enerji Piyasası Düzenleme Kurumu 2011 Yılı Merkezî Yönetim Bütçesi
2.-
Enerji Piyasası Düzenleme Kurumu 2009 Yılı Merkezî Yönetim Kesin Hesabı

K)
ULUSAL BOR ARAŞTIRMA ENSTİTÜSÜ (Devam)
1.-
Ulusal Bor Araştırma Enstitüsü 2011 Yılı Merkezî Yönetim Bütçesi
2.-
Ulusal Bor Araştırma Enstitüsü 2009 Yılı Merkezî Yönetim Kesin Hesabı

L)
ELEKTRİK İŞLERİ ETÜT İDARESİ GENEL MÜDÜRLÜĞÜ (Devam)
1.-
Elektrik İşleri Etüd İdaresi Genel Müdürlüğü 2011 Yılı Merkezî Yönetim Bütçesi
2.-
Elektrik İşleri Etüd İdaresi Genel Müdürlüğü 2009 Yılı Merkezî Yönetim Kesin
Hesabı

M)
TÜRKİYE ATOM ENERJİSİ KURUMU (Devam)
1.-
Türkiye Atom Enerjisi Kurumu 2011 Yılı Merkezî Yönetim Bütçesi
2.-
Türkiye Atom Enerjisi Kurumu 2009 Yılı Merkezî Yönetim Kesin Hesabı

N)
MADEN TETKİK VE ARAMA GENEL MÜDÜRLÜĞÜ (Devam)
1.-
Maden Tetkik ve Arama Genel Müdürlüğü 2011 Yılı Merkezî Yönetim Bütçesi
2.-
Maden Tetkik ve Arama Genel Müdürlüğü 2009 Yılı Merkezî Yönetim Kesin Hesabı

O)
PETROL İŞLERİ GENEL MÜDÜRLÜĞÜ (Devam)
1.-
Petrol İşleri Genel Müdürlüğü 2011 Yılı Merkezî Yönetim Bütçesi
2.-
Petrol İşleri Genel Müdürlüğü 2009 Yılı Merkezî Yönetim Kesin Hesabı

BAŞKAN –
Sayın Bakan, buyurun, sürenizi yeniden başlatıyorum.
ÇALIŞMA
VE SOSYAL GÜVENLİK BAKANI ÖMER DİNÇER (Devamla)- Sayın Başkan, değerli
milletvekilleri; sizlere Çalışma Bakanlığının bütçesiyle ilgili konular
hakkındaki düşüncelerimizi, Çalışma Bakanlığının bugüne kadar yaptığı
çalışmaları ve mevcut çalışma hayatıyla ilgili soruların, sorunların
analizlerini yapmak üzere söz aldım. Kısaca arz etmek istiyorum.
Çok
değerli milletvekilleri, sizlerin de bildiği gibi, aslında 2008 yılının son
çeyreğinden itibaren ve özellikle de 2009 yılında tüm dünyada çok ağır bir kriz
yaşadık. Uzmanların belirttiğine göre, 1929 yılı ekonomik buhranından bu zamana
kadar geçen en önemli kriz olarak değerlendiriliyordu. Tabii, bu kriz çalışma
hayatıyla ilgili oldukça önemli etkilerde bulundu. 
Uluslararası
Çalışma Örgütü tarafından 2010 yılı Küresel İstihdam Eğilimleri Raporu’na göre,
kriz döneminde yaklaşık 34 milyon kişi işsiz kaldı. 2007 yılında kriz öncesinde
yüzde 5,7 olan dünyadaki işsizlik oranı 2009’da yüzde 6,6’ya çıkmıştır. 2010
yılında ise tırmanışın durması ve işsizlik oranının yüzde 6,5 olması
beklenmektedir ancak gelişmiş ülkelerdeki işsizlik rakamlarının 2015 yılından
önce kriz öncesi seviyeye dönmeyeceği tahmin edilmektedir. Yine IMF
yetkililerine göre önümüzdeki yıllarda dünyada 400 milyon istihdam kaybı
yaşanabileceğine dair tahminlerde bulunulmaktadır.
Ben
doğrusu, sizlerin, dünyadaki işsizlikle ilgili oranları hakkında bilgi vererek
fazlaca zamanını almak istemiyorum. Bu sebeple şunu sadece özetlemek istiyorum:
Dünyada işsizlikle ilgili sorunlar çok yoğun bir şekilde devam ediyor ve
önümüzdeki yıl da özellikle gelişmiş ülkelerde işsizlik sorununun artacağına
dair çok yoğun tahminlerde bulunuyorlar. Bizim ise uyguladığımız ekonomik ve
sosyal politikalar sayesinde ülkemiz bugün dünyada Almanya’yla birlikte
işsizlikle mücadelede başarılı olan nadir ülkelerden birisi konumunda olduğumuz
belirtilmelidir. 
Ülkemizde
krizin etkileri mümkün olan en düşük seviyede hissedilmiştir. Siyasi istikrar
ve yapısal reformlar sonucu 2002 yılından 2008 yılına kadar kesintisiz büyüme
sağlanmıştır ancak 2008 yılının ikinci çeyreğinden itibaren Türk ekonomisi
daralmaya başlamış, 2009 yılında küresel krizin getirdiği belirsizlik ortamında
istihdam olanaklarındaki daralma nedeniyle işsizlik oranı yüzde 14’e
yükselmiştir. İşsizlik oranındaki artış, iş gücü piyasasına yeni giren sayısına
eş değer istihdam yaratılamamasından kaynaklanmış olup, istihdam edilenlerin
sayısında herhangi bir azalma yaşanmamıştır. Bunun altını tekrar çizerek söylemek
istiyorum çünkü bizim ülkemizdeki işsizlik artışının temel sebebi mevcut
istihdamdaki azalmalar olmamıştır. Kriz döneminde bile biz, istihdamı artıran
bir politika izlemeyi başardık. Bizdeki işsizliğin artışı, iş gücü piyasasına
istihdam kapasitemizin daha üzerinde iş gücü arz edilmesiyle söz konusu
olmuştur.
Bakın,
bununla ilgili size bilgiler vermek istiyorum: 2008 yılında istihdam 456 bin
kişi arttı, istihdam artırıldı, net bir artıştır bu. 2009 yılında krize rağmen
83 bin kişiye yeni istihdam sağlandı. 2010 yılında ise –bugüne kadarki
rakamları veriyorum, buna lütfen dikkat edin- 2009 yılı Eylül ayından eylül
ayına olmak üzere, 953 bin kişiye istihdam sağlamış bulunuyoruz. Bu açıdan
bakıldığında, şunu çok övünerek söylememiz mümkün: 2004-2010 yılları arasında
her yıl ortalama, net 433 bin yeni insana istihdam sağlanmıştır. Eylül dönemi
itibarıyla yüzde 11,3 seviyesine işsizliğimiz geriledi. 2010 yılı Eylül dönemi
itibarıyla bir önceki yılın aynı dönemine göre tarım dışı işsizlik oranı 2,6
puan azalarak yüzde 14,3’e, genç nüfusta işsizlik oranı 3,1 puan azalarak
21,2’ye geriledi. Aynı dönem itibarıyla tarım dışı istihdam yüzde 4,3; ücretli
ve yevmiyeli sayısı ise yüzde 6,6 oranında artış kaydetti. Üstelik bu azalış,
iş gücüyle ilgili istihdam artarken işsizlik oranlarındaki bu azalış iş gücüne
katılım oranları artarken de yükseldi. Bunun da altını çiziyorum çünkü
Türkiye’de işsizlikle ilgili analizler yapılırken istihdam oranlarındaki artış,
iş gücü katılım oranlarındaki artışlar hiç hesaba katılmıyor. Hâlbuki
-biraz sonra rakamlar vereceğim- katılım oranlarındaki artışlar ülkemizde çok
ciddi bir insan gücünü ifade ediyor. 
Ekonomiyi
canlandırmak ve işsizlikle etkin bir şekilde mücadele etmek için bir dizi önlem
aldık. Çeşitli gelir ve harcama tedbirlerini içeren destek paketlerini
uygulamaya koyduk. Bunların bütçeye maliyetinin gayrisafi yurt içi hasılaya
oranı 2008 yılında sadece binde 8, 2009 yılında ise yüzde 2,1 olarak
gerçekleşmiştir. 2010 yılında ise bu oranın yüzde 2 civarında olacağı tahmin
edilmektedir.
Ekonomik
krizin etkisini hafifletmek, istihdamı korumak ve artırmak amacıyla kamuoyunda
“istihdam paketleri” olarak da bilinen dört yasal düzenlemeyi hayata geçirdik.
Bunların içeriğiyle ilgili çok fazla ayrıntılı bilgi sunmak istemiyorum. 2007
yılında yürürlükte bulunan teşvikler için 489 milyon TL kaynak kullanılmışken
sadece yürürlüğe koyduğumuz prim indirimi ve teşvikler için 2008 yılında 1
milyar 443 milyon TL, 2009 yılında 4 milyar 157 milyon TL, 2010 yılında ise
eylül ayı sonu itibarıyla toplam 3 milyar 471 milyon TL kaynak ayırdık. Bu
çerçevede, teşviklerin ne kadar etkin kullanıldığını göstermek üzere 2010 yılı
Eylül ayında toplam sigortalılarımızın yaklaşık yüzde 70’inin bu teşviklerden
yararlandığını belirtmek kâfidir. 
Çok değerli
milletvekilleri, ekonomimiz kararlı politikaların uygulanmasıyla dünya
ülkelerinden kendini farklı kılan bir büyüme trendi yakalamıştır. 2010 yılının
ilk dokuz aylık döneminde ortalama 8,9 büyümüştür. Ayrıca, bu büyümeye yüksek
oranda istihdam da yansımıştır. Küresel ölçekte 2010 yılında işsizlik
oranlarında artış devam ederken ülkemiz elde ettiği büyümeyi istihdama yansıtan
politika ve uygulamalarla dünya ülkeleri arasındaki ayrıcalıklı pozisyonunu
korumuştur. Ekonomik büyümenin yanısıra iş gücü piyasasını daha esnek hâle
getirecek politikaların da uygulanmaya başlamasıyla Orta Vadeli Program
döneminde, 2011-2013 yılları arasında, tarım dışında 1 milyon 500 bin kişilik
ilave istihdam yaratılması beklenmektedir. 
Ülkemizde
çalışma çağındaki nüfus her yıl ortalama 800 bin kişi artmaktadır. Bu nüfusun
da yaklaşık olarak 400-450 bin kişisi iş gücüne katılmaktadır. İş gücüne
katılma oranı 2009 yılında yaşanan krize rağmen son beş yılın en yüksek
seviyesine ulaşmıştır. Bu hususun da biraz altını çizerek açılmasını istiyorum.
Doğrusu, şunu söylemek de yarar var: Hem bir taraftan iş gücü piyasasına yılda
yaklaşık 800 bin kişi ortalama geçiyorken aynı zamanda kriz döneminde de
olmasına rağmen iş gücüne katılım oranlarında ve istihdam oranlarında artış
olmuştur, işsizlik buna rağmen düşmüştür. Bunun hakikaten takdir edilmesi
gereken bir durum olduğunu belirtmekte yarar görüyorum. İş gücüne katılma oranı
1 puan artarsa yaklaşık olarak 530 bin kişi iş gücü piyasasına ilave olarak arz
olmaktadır. Yine istihdam oranı 1 puan artarsa yaklaşık 530 bin kişi istihdam
edilmiş olmaktadır. Ayrıca, işsizlik oranı 1 puan azalırsa aşağı yukarı 260 bin
kişi istihdam edilmiş olmaktadır. 
Bu
açıdan bakıldığında şunun altını çizmek isterim: Doğrusu, 2004 yılını esas
aldığımızda, şayet 2004 yılındaki iş gücüne katılım oranları ve istihdama
katılım oranları esas alınmış olsaydı ve bugünkü mevcut istihdamla hesaplanmış
olsaydı, bugün işsizliğimiz 7,6 oranında olacaktı. Öyleyse Türkiye’de
uluslararası alanda mukayese edildiğinde çok önemli bir sorun olarak görülen iş
gücü katılma oranlarının teşvik edilmesi, istihdama katılma oranlarının
artırılması da çok olumlu bir gelişme olarak görülmeli ve bu sebepten
istihdamın artırılmasıyla ilgili tedbirlerin ne kadar etkin olduğunun fark
edilmesi gerekir. 2010 yılının ilk dokuz ayı incelendiğinde, ekonomide yaşanan
toparlanmanın iş gücü piyasasına yansıdığı çok açıktır. Bir önceki yılın aynı
dönemine göre iş gücüne katılma oranı ile istihdam oranında artış, işsizlik
oranında ise ciddi azalış yaşanmıştır. İş gücü 2010 yılı Eylül ayı sonu
itibarıyla bir önceki yılın aynı dönemine göre 491 bin kişi, istihdam ise 953
bin kişi artmıştır. 
Krizle
birlikte artan yapısal nitelikteki işsizlik olgusu, kamu istihdam kurumlarına
yönelik beklentileri artırmıştır. Bu durum, kamu istihdam kurumlarının iş gücü
piyasasının ihtiyaç duyduğu nitelikli iş gücünün yetiştirilmesi alanındaki
görevlerini daha öncelikli hâle getirmiştir. Krizin iş gücü piyasasına olan
etkilerini hafifletmek amacıyla yaptığımız düzenlemelerle, kamu istihdam
kurumumuz İŞKUR’un iş gücü piyasasını izleyerek aktif ve pasif iş gücü
programlarını daha etkin uygulaması sağlanmıştır. 
Kurumsal
kapasitesi güçlenen İŞKUR’a kayıtlı işsizlerin sayısı 2009 yılında bir önceki
yıla göre yüzde 71 oranında arttı. Bu, işsizlerin artmasıyla alakalı değil,
İŞKUR’un etkinliğinin artması ve temel hedef olarak Türkiye’deki bütün
işsizlerin kayıtlı hâle getirilmesiyle ilgili izlenen stratejiler sonucu
gerçekleşmiştir. 2009 yılında işe yerleştirilenlerin kayıtlı işsizlere oranı
yüzde 7 iken, 2010 yılının ilk on bir aylık döneminde bu oran yüzde 12,5’e
yükselmiştir. Başka bir ifadeyle, bir taraftan kayıtlı işsizlerin oranı
artarken, öbür taraftan bu işsizlerin işe yerleştirilme oranlarında da ciddi
bir artış olmuştur. Bunun eğer ayrıntılı bir analizini yapacak olursak,
özellikle istihdam garantili kurslarla bu oranın yüzde 23’e çıktığını ifade
etmek mümkündür. 2010 yılı Kasım sonu itibarıyla 1 milyon 473 bin 134
kayıtlı işsizimiz bulunmakta olup, bu dönemde 184.081 kişi işe
yerleştirilmiştir. Ayrıca, dönem içinde 44.934 kişi, İŞKUR aracılığıyla,
çalışmak üzere yurt dışına gönderilmiştir. 
Sayın
milletvekilleri, İŞKUR tarafından eğitim ve istihdam ilişkisinin
güçlendirilmesi, iş gücü piyasasının ihtiyaç duyduğu nitelikteki işsizlerin
istihdam edilebilirliğinin artırılmasına yönelik aktif iş gücü programları
kapsamında, iş gücü yetiştirme kursları, toplum yararına çalışma programları,
girişimcilik ve staj programları uygulanmıştır. 2009 yılında bu programlar için
511 milyon TL kaynak ayrılmışken 2010 yılında bir önceki yıla göre ekonomide
daralmanın sona ermesine rağmen 509 milyon TL’lik kaynak
ayrılmıştır.
2011
yılında İŞKUR tarafından yürütülen aktif iş gücü programları kapsamında 400 bin
kişiye ulaşmayı hedefliyoruz. 2009 ve 2010 yıllarında yaklaşık 200 bin
civarında insana ulaştık ve programlar düzenledik. Kurslar için yaklaşık 148
bin kişi, toplum yararına çalışma programları için yaklaşık 50 bin kişi, staj
için 3.835 kişi, girişimcilik programları için yaklaşık 6.400 kişi, toplamda
208.390 kişiye ulaşıldı ve bu kişiler için yaklaşık 348 milyon 918 bin Türk
lirası harcama yapıldı, az önce de ifade ettiğim gibi, 2011 yılında 400 bin
kişiye ulaşmayı hedefliyoruz. 
Başta
bilişim temelli programlar olmak üzere imalat sanayisi ve hizmet sektörüne
yönelik programlara katılımın daha fazla olduğunu da belirtmeliyim.
İŞKUR
tarafından düzenlenen mesleki eğitim faaliyetlerinde işsizlerimize daha
nitelikli hizmet sunabilmek için eğitim veren yüklenicileri değerlendirmek
amacıyla da kalite bazlı değerlendirme çalışmalarını başlattık. 
Ayrıca,
kısaca “UMEM” diye başlıklandırdığımız uzmanlaşmış meslek edindirme programları
ile toplumda çalışma hayatı aktörlerinin katılımlarını sağlayarak daha etkin
eğitim programları düzenlemek için bir program yürütmeye başladık. Türkiye
Odalar ve Borsalar Birliği ve il düzeyindeki sanayi ve ticaret odalarıyla
birlikte Millî Eğitim Bakanlığı, Çalışma ve Sosyal Güvenlik Bakanlığı İŞKUR
Genel Müdürlüğü ve benzeri kurumların ortak çalışmasıyla piyasa ihtiyaçlarına
uyumlu mesleki eğitimler ve sonunda da bunların istihdamıyla ilgili programlar
başlatıldı. 
Yine 2009
yılı Haziran ayından itibaren konuyla ilgili meslek standartlarını yayınlamaya
başladık. Bugüne kadar 294 meslek standardı hazırlandı ve bunlardan 127’si
Resmî Gazete’de yayınlanarak yürürlüğe girdi. 
Ayrıca,
yine meslek standartlarına ve piyasa ihtiyaçlarına uygun mesleki eğitime
yönelik olarak hazırladığımız, Millî Eğitim Bakanlığı, Sanayi Bakanlığı,
Yükseköğretim Kurumu, Devlet Planlama Teşkilatı ve Çalışma Bakanlığıyla
birlikte yürütülecek olan istihdam ve mesleki eğitim ilişkisinin
güçlendirilmesi ile ilgili eylem planı yürürlüğe konuldu.
Sayın
Başkan, değerli milletvekilleri; İŞKUR, işini kaybedenler ile ekonomik kriz ve
zorlayıcı nedenlerle işini kaybetme riski olanlara işsizliğin önlenmesi
amacıyla pasif istihdam politikaları da uyguladı; işsizlik sigortası, iş kaybı
tazminatı, kısa çalışma ödemesi yapmak, Ücret Garanti Fonu gibi kapsamlarda
yaklaşık olarak, bugüne kadar 300 bine yakın insana ulaştı ve onların
sorunlarını giderecek ödemelerde bulundu.
İşsizlik
sigortasından sağlanan hizmetlerin yerine getirilebilmesi amacıyla işçi-işveren
ve devlet tarafından finanse edilen İşsizlik Sigortası Fonu’nun 30 Kasım 2010
tarihi itibarıyla toplam varlığı 45 milyar 479 milyon Türk lirasına ulaştı.
Bugüne kadar toplam 2 milyon 69 bin 534 kişiye, yaklaşık 3 milyon 687 bin Türk
lirası civarında, işsizlik ödeneğinden ücret ödendi.
İŞKUR
tarafından sunulan hizmetlerin kalitesinin artırılmasına yönelik çalışmalara da
hız verdik. Her il düzeyinde hem İŞKUR’da hem de sosyal güvenlik kurumlarında
il müdürlerinin takip edileceği ve denetleneceği, performanslarının ölçüleceği
performans kriterleri belirlendi. Her ilde yine, personelin eğitimi ve
geliştirilmesine özen gösterildi. İş yeri ziyaretleri ve işverenleri
bilinçlendirme çalışmaları yapıldı. İŞKUR hizmet noktaları artırıldı.
Belediyelerde, Sosyal Yardımlaşma ve Dayanışma Genel Müdürlüğü birimlerinde,
SHÇEK birimlerinde ve Vakıflar Genel Müdürlüğünün birimlerinde özel olarak
İŞKUR hizmet noktaları oluşturuldu. Belediyelerde, yaklaşık sekiz yüz kırk iki
belediyeyle iş birliği hâlinde yürütülen bu hizmet noktalarında oldukça önemli,
işsizliğin kaydıyla ilgili neticeler elde edildi. Ayrıca SHÇEK, Sosyal
Yardımlaşma ve Dayanışma Genel Müdürlüğü ve Vakıflar Genel Müdürlüğü gibi
birimlerle yapılan iş birliğinde de 781 birimde İŞKUR ofisi hizmet bürosu
açılmış oldu. 
Çok
değerli milletvekilleri, konuşmamın bu bölümünde de sosyal güvenlikle ilgili genel
bir bilgi arz etmek istiyorum. 2009 yılında toplam gelirle gider arasındaki
dengemiz, yaklaşık yüzde 56 oranında iken 2010 yılında bütçede yüzde 55,8
planlanmıştı, 2010 yılında ise bu yaklaşık yüzde 60 olarak gerçekleşecek.
Dolayısıyla, şunu belirtmekte yarar var: Sosyal güvenlik alanında yapılan
reformlarla birlikte aktüeryal dengemizde giderek düzelme olmaya başlamıştır.
2002 yılında yüzde 42 olan gelirin gideri karşılama oranı, bugün yüzde 60’a
çıkmıştır. 2009 yılında eğer bir kriz yaşamamış olsaydık, bu oranın çok daha
yüksek seviyede gerçekleşmesini sağlamamız mümkün olacaktı. Şunu belirtmemiz
lazım: Özellikle 2010 yılında toplam gelirlerin toplam giderlerle
kıyaslanmasında yaklaşık toplam 31 milyar 776 milyon lira olarak planlanan
sosyal güvenlik açıkları 2010 yılında fiilî olarak 28 milyar 183 milyon olarak
gerçekleşti. Şunu ifade etmek lazım: Yaklaşık, alınan tedbirlerle, özellikle
ilaç sanayisinde alınan tedbirlerle 5 milyar liraya yakın tasarruf sağlandı.
Bunların 3 milyar lirası ilaçların ucuzlamasından, yaklaşık 2 milyar lirası ise
katkı paylarından elde edildi. 
2009 yılı
sonu itibarıyla toplam aktif sigortalı sayısı 15 milyon 101 bin kişi iken, 2010
yılı Eylül sonu itibarıyla yüzde 6,18 artışla 16 milyon 35 bin kişiye
çıkmıştır. Bu, tarihinde ilk defa ulaştığımız bir rakam oldu, 16 milyon
sınırını aştık. 2009 yılı sonu itibarıyla 4/A kapsamında 9 milyon 623 bin
sigortalı varken, bu sayı 2010 yılı Eylül sonu itibarıyla yüzde 9,9 artışla 10
milyon 498 bin kişi olarak gerçekleşti. Bu da istihdamdaki artışları ifade
etmesi açısından oldukça önemli bir işarettir. 2010 yılı Eylül ayı sonunda 4/A
kapsamındaki aktif sigortalılar içerisinde yer alan zorunlu sigortalı sayısı
2009 yılı Aralık ayına göre yüzde 10,29 artış gösterdi. Bu dönemde aktif sigortalı
sayılarında gözlemlenen artışlar sosyal güvenlik kapsamı açısından da büyük
önem taşımakta olup ekonomideki canlanmanın gücünü de göstermiştir. 2009 yılı
sonu itibarıyla 9 milyon 174 bin olan pasif sigortalı kişi sayısı, yüzde 2,93
artışla, 2010 yılı sonu itibarıyla 9 milyon 442 bin kişiye ulaştı.
(Mikrofon
otomatik cihaz tarafından kapatıldı)
ÇALIŞMA
VE SOSYAL GÜVENLİK BAKANI ÖMER DİNÇER (Devamla) – Soruları ve diğer dile
getirilen hususları ayrıca soru-cevapta cevaplandıracağım.
Teşekkür
ederim. (AK PARTİ sıralarından alkışlar)
BAŞKAN –
Teşekkür ediyorum Sayın Bakan.
Şimdi söz
sırası Enerji ve Tabii Kaynaklar Bakanı Sayın Taner Yıldız’dadır.
Buyurun
Sayın Bakan. (AK PARTİ sıralarından alkışlar)
ENERJİ VE
TABİİ KAYNAKLAR BAKANI TANER YILDIZ (Kayseri) – Sayın Başkan, değerli
arkadaşlar; ben de 2011 yılı bütçesi için, Enerji ve Tabii Kaynaklar Bakanlığı
bütçesiyle alakalı söz almış bulunuyorum. Hepinizi, heyetinizi saygıyla
selamlıyorum.
Öncelikle,
Türkiye, sekiz yıl içerisinde sağlanan siyasi istikrarla beraber büyümeyi,
ekonomideki derinleşmeyi temel hedefine koymuş ve bunu en fazla ilgilendiren
sektörlerden bir tanesi enerji sektörü olarak da hem arz güvenliğiyle alakalı
konularda hem de yatırımların liberal, serbestleşen ve özel sektör ağırlıklı
bir ortamda devam edebilmesini teminen bir politika ve strateji oluşturmuştur.
Bir yıl önceki bütçede de belirttiğimiz gibi, aslında, izlenen politika ve
stratejilerde herhangi bir bilgi eksikliği hemen hemen bulunmamaktadır. Tabii
ki bu, tavsiyelere kapalı olduğumuz, eleştirilere açık olmadığımız manasına
gelmeyecektir ama asıl mesele uygulamayla alakalı konulardır. Nedir bunlar? Şu
salonda bulunan bütün milletvekili arkadaşlarımızın -iktidar ve muhalefet
partisi demeksizin- mutabık olduğu, yerli kaynaklar, yenilenebilir kaynaklar,
bunların ön planda tutulması, öncelikle üretime kazandırılması, bunların
arasında, her zaman saydığımız gibi su, güneş, rüzgâr, jeotermal, biyokütle
gibi ve yerli kömürlerimiz gibi kaynakların ön plana alınması, eğer bunlar
büyümeyi karşılayamıyor ise bunları da yine ithal kaynaklardan kullanabiliyor
olmamız, doğal gaz ve petrolle alakalı “primer enerji kaynakları” dediğimiz
kaynaklara müracaat etmemiz. Aynı zamanda, bu ithal ettiğimiz kaynakların yerli
kaynaklar hâline gelebilmesini teminen de arama faaliyetlerini artırmamız.
Temel politika bu. Bunda hiçbirimizin bir itirazı yok. Şimdi, bunu nasıl
sağlayacağız? Bunu yine özel sektör eliyle sağlayacağız. 
Şimdi,
ben bazı arkadaşlarımızın gerçekten çok güzel konuşmalarını, bazı arkadaşlarımızın
da o candan, samimi konuşmalarının arkasında çok sıkıntılı bilgiler olduğunu
gördüm ve buna da gerçekten -kusura bakmayın- çok hayret ettim. Dinlediğinizde
eğer o bilgileri ayıklama imkânınız yoksa son derece güzel bilgiler aktarıldığı
zannedilebilir. Vatandaşımız da böyle zannetmesin diye bazı konulara açıklık
getirmek istiyorum. 
Özellikle,
muhalefet partisinden bir arkadaşımız dedi ki değerli arkadaşlar: “TPAO
başarılı gibi görülüyor, Enerji Bakanlığı da başarılı gibi görülüyor ama
aslında bunlar başarılı değil. TPAO dediğiniz kurumda üretim 2002 yılı
itibarıyla yarıya düştü.” Ben şimdi size rakam vereceğim, öyle yarısı filan
değil: 2 milyon civarındaki, arama faaliyetlerine ayrılan ödenek 1 milyar 100
milyon TL civarına çıkartılmıştır. Tabii, bu parayı harcarsınız ama
çıkartamayabilirsiniz ama üretim yılları itibarıyla baktığımızda 2002’de 13,3
milyon varil düzeyinden -çok olmayabilir ama yarısı hiç değil- 14,6 milyon
varile çıkartmışız. Siz şimdi yarım saat sonra bu kadar fahiş bir hata yapacağınızı
bildiğiniz bir ortamda nasıl bu kadar cesaretlice “Yarıya düştü.”
diyebilirsiniz? Ben bu kısmını anlamış değilim. Bakın, rakam veriyorum ben:
14,6 milyon varile çıkmıştır. “Bu yeterli değildir.” diyebilirsiniz. Eyvallah,
kabul.
NECATİ
ÖZENSOY (Bursa) – Yurt içi ne olacak?
TACİDAR
SEYHAN (Adana) – Yurt içi Sayın Bakan …
ENERJİ VE
TABİİ KAYNAKLAR BAKANI TANER YILDIZ (Devamla) - “Bunlar yeterli değil.”
diyebilirsiniz ama kalkıp da “Yarıya düştü.” derseniz, TPAO’nun üretimiyle
alakalı…
TACİDAR
SEYHAN (Adana) – Sayın Bakan, yurt içi…
ENERJİ VE
TABİİ KAYNAKLAR BAKANI TANER YILDIZ (Devamla) – Ben sizi çok güzel dinledim
Tacidar Bey, hiç kusura bakmayın! 
TACİDAR
SEYHAN (Adana) – Yurt içi ama Sayın Bakan, saptırmayın, Genel Kurula yanlış
bilgi vermeyin. 
ENERJİ VE
TABİİ KAYNAKLAR BAKANI TANER YILDIZ (Devamla) – Sessizce dinledim ve notumu
aldım. Siz, şimdi, bunların her birisini tek tek izleyeceksiniz.
TACİDAR
SEYHAN (Adana) – Yurt içi, yurt içi… Yanlış bilgi vermeyin. 
ENERJİ
VE TABİİ KAYNAKLAR BAKANI TANER YILDIZ (Devamla) - Irak’ta bir ihaleye
giriliyor –tutanaklara bakın- üç tane sahanın ikisini TPAO alıyor. Bunlara
deniyor ki “Mansuriye ta güneyindedir.” Arkadaşlar, Mansuriye Bağdat’ın
kuzeyindedir, kuzeydoğusundadır. Şimdi, bunlar ufak ayrıntılar olabilir ama
yanlış bilgi vermeyeceksiniz. Siba güneyindedir ve Kuveyt’le beraber
girmişizdir biz oraya, almışızdır. Tabii ki o gaz, petrol kısımları -hangisi
olursa olsun- Kuveyt’e verilmek üzere alınmıştır. Onun üzerinden elde edilecek
kârlar buradaki yerli üretim için kullanılacaktır, aynen bizim Azerbaycan’da
yaptığımız gibi, aynen Libya’da yaptığımız gibi. Altı tane araştırma kuyusu
vuruldu, altısından da petrol çıktı, çıkmayabilirdi de ama siz, şimdi bunu
“çıkmadı” diye söylerseniz, bu yanıltıcı olur. O yüzden, ben, kendisinin belki
fırsatı olmayabilir, onun adına bu bilgileri düzelttiğimi buradan beyan etmek
istiyorum. 
TACİDAR
SEYHAN (Adana) – Birazdan ben de düzelteceğim Sayın Bakan. 
ENERJİ
VE TABİİ KAYNAKLAR BAKANI TANER YILDIZ (Devamla) – İkinci konu: “Türkiye’de çok
fazla bir şey yapılmıyor.“ dendi. Arkadaşlar, 3.480 megavat yalnızca 2010 yılı
içerisinde yeni devreye alınan yatırım var. Bunun tutarı 8 milyar TL civarında,
2009 yılında da öyle. Değerli Bakanımız da burada, görevi kendisinden büyük bir
şerefle aldım, o da gece gündüz demeden çalıştı ve aynı şekilde yatırımlar
yapıldı. Bugün, eğer Türkiye'nin büyümeyle alakalı hızını karşılayabilen bir
enerji sektörü varsa, kusura bakmayın, bunlar yatırımlarla beraber oluyor.
Güvenmeyen özel sektör, kalkıp da 8 milyar TL’lik rakamı, 6 milyar dolarlık
rakamı elini kolunu sallayarak getirip yatırmaz. Bu -aynen şartlarını
belirttim- makul kârlarda olacak, çok fahiş kârlar olmayacak, sermaye
transferine döner; az kârlar olmayacak, özel sektör yatırım yapmaz. Bunun arasındaki
dengeyi tutturarak vatandaşımızın daima ucuz kullanabilmesini teminen günün
şartlarıyla beraber bunlar değerlendirilecek. Enerji Piyasası Düzenleme
Kurumumuzda bulunan en son rakamlarla beraber söylüyorum, 121.699 megavatlık
toplam, başvurma aşamasındaki, inceleme ve değerlendirmeye alınanlar, uygun
bulunanlar ve lisans verilenler. Bunların detayları da: 20.736 megavatlık
başvuru aşamasında bulunanlar var, inceleme ve değerlendirmeye alınanlar 44.033
megavat civarında, lisans verilenler 48.980 megavat. Toplamı, şu anda kurulu
gücümüzün 2,5 katı kadar müracaat var. 
Şimdi,
burada üç dört tane ihtimal var değerli arkadaşlar. Bunlardan bir tanesi şu:
Bütün bunların her birisi yatırıma dönüşmeyebilir ama bu aşamalardan geçmek
zorunda, müracaat etmek zorunda, bunlar düzenlemeye tabi kurum tarafından
denetlenmek zorunda, lisans alacaklar, her birinin aşaması var. Rakam
veriyorum, 17 Aralık 2010 tarihi itibarıyla 121.699 megavat. 
Bunların
tutarı, değerli arkadaşlar…
YAŞAR
AĞYÜZ (Gaziantep) – Çantacı lisansçılar dâhil mi?
ENERJİ
VE TABİİ KAYNAKLAR BAKANI TANER YILDIZ (Devamla) – Çantacılar da dâhil. Evet,
aynen, iyi ikaz… Çantacılar da dâhil, onları ayıklayacağız. İşte asıl derdimiz
de bu.
YAŞAR
AĞYÜZ (Gaziantep) – Ne zaman?
ENERJİ
VE TABİİ KAYNAKLAR BAKANI TANER YILDIZ (Devamla) – Madencilikle alakalı
konularda hep beraber bir kanun çıkarttık. Bu kanunla beraber yine 2005 yılında
–tekrar tekrar söylüyorum, altını çiziyorum- iyi niyetle ve daha fazla arama
yapılsın diye hep beraber bir kanun çıkarttık. Ben o zaman o kanun çalışmasında
mutfakta bulundum. Ama ne yaptı bir kısım işletmeler? İyi niyetle yaptığımız bu
kanuni düzenlemeyi kalktılar, bir kısmı istismar ettiler. Arama faaliyetleri
sayısının, müracaatlarının artmış olması ne yazık ki arama faaliyetlerinin
arttığı anlamına gelmedi ve bunlarla alakalı yeni düzenlemeler yaptık. Günde 83
tane, bir kısmının spekülatif olduğu müracaatların sayısı 8 ila 10 civarına
indi.
Devam
ediyorum. Herhangi bir doğal gaz depolama tesisi olmadığını zannediyorum
sehven, dili sürçtüğü için söyledi. 
Değerli
arkadaşlar, 1,7 milyar metreküp civarındaki, Silivri’deki depolama tesisleri,
şu anda, kapasite artırılarak 2,1 milyar metreküpe yükseltilmiştir.
Dolayısıyla, doğalgazda depolama tesislerimiz, yeterli olmamasına rağmen vardır
ama bunun sehven söylendiği kanaatindeyim.
“Bir
enerji verimliliğiyle alakalı kanun çıktı ama yönetmelikleri çıkmadı.” dendi.
Şimdi, bu bütçeyle alakalı görüşme bitmeden kendisine, çıkan bütün
yönetmeliklerin sayfa sayfa dokümanını vereceğim. Biraz fazla olabilir, onları
da çantasında inşallah taşıyacak.
Sayıyorum
hangi yönetmelikler olduğunu… 
Şimdi,
bütün bunların hepsi on bir dakikalık konuşmaya sığdırılıp 7 tane büyük hata,
yalan demiyorum, 7 tane büyük hata yaparsanız, kusura bakmayın, ben konuşma metnimi
değiştiririm, bunun üzerine kurgularım.
Bakın,
çıkan yönetmelikler neler? Değerli Bakanımızın zamanında çıkanları da dâhil
ederek söylüyorum çünkü bu bir bütündür:
Elektrik
Piyasasında Lisanssız Elektrik Üretimine İlişkin Yönetmelik, 3/12/2010’da.
Enerjiyle
İlgili Ürünlerin Çevreye Duyarlı Tasarımına İlişkin Yönetmelik, 7/10/2010’da.
Millî
Eğitim Bakanlığına Bağlı Okullarda Enerji Yöneticisi Görevlendirilmesine Dair
Yönetmelik, 17/4/2009’da.
Binalarda
Enerji Performansı Yönetmeliği, 5/12/2008’de.
Enerji
kaynaklarının ve enerji verimliliğinin artırılmasına dönük, Resmî Gazete’de
yayımlanan, 25/12/2008’de.
Bunlar
“Hiç yönetmelik çıkmadı.” denilen maddeleri sayıyorum.
Küçük ve
Orta Ölçekli Sanayii Geliştirme ve Destekleme İdaresi Başkanlığıyla alakalı yapılan
yönetmelik, 18/10/2008’de.
Tam 11
tane yönetmelik var arkadaşlar. 
Ulaşımda
enerji verimliliğinin artırılmasıyla alakalı, 9/6/2008’de.
Merkezî
ısıtmayla alakalı, sıhhi sıcak su tesisleriyle alakalı, 14/4/2008’de.
Tanıtma
ve kullanma kılavuzu uygulamalarıyla alakalı yönetmelik, 8/10/2007’de.
Şimdi,
eğer siz yönetmelik çıkmadı derseniz ben de bunların hepsini tek tek okurum.
Değerli
arkadaşlar, kimseyi yanıltmaya ihtiyaç hissetmeden politikalarımızı anlatmamız
lazım. 
Hızlandırıcı
merkezi, TAEK’in kurduğu hızlandırıcı merkezi. 
Ben,
inşallah, nisan veya mayıs ayında iktidar ve muhalefet partilerinin her
birisini, bütün arkadaşlarımı bu hızlandırıcı merkezinin açılışına davet
ediyorum. Hani bu bir yerde paslanıyor, küfleniyor, bir yere, depoya koymuştuk
ya, resmine buradan bakabilirsiniz, bu kataloğu da aynı şekilde gönderebilirim.
Katalogda, neler yapmışız… Bu bir proton hızlandırıcısı -Sarayköy’de, Eskişehir
yoluna gidenler orada görebilirler-binaları büyük ölçüde tamamlandı,
elektromekanik kısmının yüzde 90’lık kısmı da aynı şekilde montaj aşamasına
geldi şu anda. 2009’un Kasım ayında başlandı, bundan önce hazırlıkları
yapılmıştı ve inşallah bir buçuk yıl gibi bir sürede hepsini tamamlayıp,
montajlarını yapıp proton hızlandırıcısını sağlık sektörü başta olmak üzere,
enerji sektörü de dâhil olmak üzere her birisine, inşallah, açılışa hazır hâle
getireceğiz. Şimdi, ben diyorum ki lütfen…
MUHARREM
VARLI (Adana) – Sayın Bakan, bir yıldan beri garantisi devam ediyor mu, etmiyor
mu? 
ENERJİ VE
TABİİ KAYNAKLAR BAKANI TANER YILDIZ (Devamla) –Temel atmaya değil, açılışa
lütfen buyurun. Ben sizi buradan bütün vatandaşımızın huzurunda açılışa davet
ediyorum. 
NECATİ
ÖZENSOY (Bursa) – Seçim var Sayın Bakan o tarihte.
MUHARREM
VARLI (Adana) – Garantisi bir yıldan beri başladı mı, başlamadı mı, onu
söyleyin.
ENERJİ
VE TABİİ KAYNAKLAR BAKANI TANER YILDIZ (Devamla) – Şimdi, ben size bir şey daha
söyleyeceğim. 
MUHARREM
VARLI (Adana) – Niye söylemiyorsunuz onu?
ENERJİ
VE TABİİ KAYNAKLAR BAKANI TANER YILDIZ (Devamla) – TKİ’nin alımlarıyla alakalı
konuda, bizim kömür alımlarıyla alakalı çok sıkça bahsediliyor. 2009 yılı
içerisinde -2010 yılı netleşmediği için 2009 rakamlarını veriyorum- 1 milyon
935 bin 689 ton yani 2 milyon ton civarında kömür dağıtıldı fakir ailelere.
Bunun 952 bin tonu, yaklaşık yarısı TKİ’nin kömür ocaklarından verildi. 854.612
tonu yine 4734 sayılı Kamu İhale Kanunu’nun 22/a maddesi kapsamında doğrudan
temin ile yine TKİ’nin iştirakçileri ve redevansçıları tarafından temin edildi.
Bununla alakalı şimdi bir usul değişikliği yapıyoruz, inşallah, o daha sıhhatli
bir piyasa yapısını oluşturacak. 128.539 tonu da yine 4734 sayılı Kamu İhale
Kanunu’nun 21/b maddesine göre tedarik edildi.
NECATİ
ÖZENSOY (Bursa) – 21/b’nin Türkçesi ne?
ENERJİ
VE TABİİ KAYNAKLAR BAKANI TANER YILDIZ (Devamla) – Şimdi, değerli arkadaşlar,
sosyal yapı açısından baktığımızda, gıda, giyecek, ilaç, kömür gibi halka
yapılan sosyal yardımların gayrisafi millî hasıla içindeki oranlarına bakarsak
-bu yalnızca Türkiye’de olmuyor, bizden daha fakir ülkelerde, daha zengin
ülkelerde de oluyor- İtalya’da yüzde 27, Yunanistan’da yüzde 21, Türkiye’de
yüzde 9’dur. Biz bunu tek başımıza icat etmedik ama her birimizin özellikle
fakir aileleri düşündüğünü biliyorum, hiçbirimizin kayıtsız kalmadığını biliyorum,
hiçbirimizin de kayıtsız kalmayacağını biliyorum. Her birimizin belli bir gelir
düzeyi var arkadaşlar. Fakir, eğer sobasında yakacak kömür bulamıyorsa,
müracaatlarını yapar, ilgili kaymakamlıklar aracılığıyla, ilgili fonlar
aracılığıyla bunlar belli bir sistematik içerisinde dağıtılır. Çevre
kriterlerine uygun olmayan kömürleri, ola ki gözden kaçan, bunların
çıkarılmasıyla alakalı hususlar da yoksa, bunları da aynı şekilde biz kabul
ediyoruz ve çevre kriterlerine uygun olmasını temin etmeye çalışıyoruz. 
Bir
gerçeğin daha bilinmesi lazım değerli arkadaşlar. Özellikle İstanbul, Ankara,
İzmir gibi kent merkezlerinde fakir ailelere dağıtılan kömürlerin kent
merkezlerindeki ısınma amaçlı satın alınan kömürlere oranı yaklaşık yüzde 5’ler
civarındadır. Ama yalnızca bu kömürlerden kaynaklandığını söyleyemeyiz hava
kirliliklerinin. Her birimiz hava kirliliğine karşıyız, çevreyle alakalı
faktörlerin tabii ki takipçiyiz. Biz, tek başına, güçlü bir iktidarız. Bunun
kültür varlıkları, tabiat varlıkları, çevresi, enerjisi, her birisi bir bütün
olarak değerlendiriliyor ve her birine duyacağımız saygı birimizin
hassasiyetinin diğerinden daha az olmadığı bir ortam içerisinde yapılıyor. O
zaman ben de çevreye karşı kayıtsız kalamam. Eğer çevreyi kirleten speklerin
dışında bir kömür değeri varsa, tabii ki bizim ilgili kurumlarımız bunları
alırlar, ziyan da etmeden yine ilgili termik santrallerde bunu kullanırlar,
oradaki filtrasyonla beraber bunları değerlendirirler ama bazı illerimizdeki
-valilerimizin de gösterdiği hassasiyete teşekkür ediyorum- hem kalorifik değer
olarak hem de gözümüzden kaçan bir değeri, karbondioksit emisyonları
itibarıyla, sülfür emisyonları itibarıyla çok çok az bir kısmını geri
çevirdiler. Ben kendilerine teşekkür ediyorum. Bizim arkadaşlarımız da eğer
atladılarsa doğru şekilde görevlerini yapacaklar, bunu yerine getirecekler. 
O
yüzden, değerli arkadaşlar, biz fakirlere dağıttığımız kömürlerle alakalı
işlemlerimize devam edeceğiz. Kuralları var, prensipleri var, o kurallar
dâhilinde devam edeceğiz ve bu işlemler devam edecek.
YAŞAR
AĞYÜZ (Gaziantep) – Sabahları bir Çankaya’ya çık, Çankaya’ya!
ENERJİ
VE TABİİ KAYNAKLAR BAKANI TANER YILDIZ (Devamla) – Değerli arkadaşlar, şimdi,
elektrikle alakalı konularda, çok fazla bahsedilecek konu var ama şu anda iki
dakika civarında vaktim var. 
Türkiye,
2002 yılında 132,5 milyar kilovatsaat civarında brüt bir elektrik enerjisi
talebiyle karşı karşıyaydı. Şu anda geldiğimiz noktada bu 205 milyar
kilovatsaat civarlarına kadar çıktı. Global krizin tesiriyle 190-194 milyar
kilovatsaatlere kadar 2009 yılında düştü ama bütün kaybettiği değerleri daha
büyük bir büyüme hızıyla beraber tekrar tedarik etti ve bu noktaya ulaştı. 
Bizim,
ister düşük talep senaryosuyla isterse yüksek talep senaryosuyla beraber arz
güvenliğiyle alakalı herhangi bir problemimizin kalmadığını söyleyebilirim. Bu,
bizi rehavete, özel sektörü rehavete itmeyecek.
Yine,
önümüzdeki yıl içerisinde en az 2009 ve 2010 yılındaki ve daha önceki
yıllardaki yakalanan büyüme hızını karşılayacak performans yine inşallah
yakalanacak ve özel sektör bu yatırımlarını gerçekleştirecek. Serbest
piyasadaki özel sektör payı hem kurulu güç itibarıyla baktığımızda hem de
elektrik üretimi itibarıyla baktığımızda şu anda yüzde 50’lerin üzerinde. Bu,
hedeflerimiz açısından doğru bir nokta, inşallah, daha yüksek oranları da
yakalayacağız. Özel sektörün toplam kurulu güç içerisindeki payına bakarsak
2002 yılında 10.788 megavatla toplamın yüzde 34’ü düzeyindeyken bugün 24.233
megavat ile yüzde 50’si civarındadır, toplam kurulu gücün özel sektör payı
itibarıyla baktığımızda.
Enerji
üretimi açısından baktığımızda, 2002 yılında 55,2 milyar kilovatsaat civarında
olup yüzde 41,6 civarında iken şu anda geldiğimiz noktada, geçtiğimiz ay
itibarıyla, 102,6 milyar kilovatsaat ile toplamı yüzde 53 seviyesine
ulaşmıştır. Yani özel sektörün kamudaki paylarının daha da arttığını görüyoruz.
Bu eğer yüzde 15’lik yedek kapasitenin de istediğimiz oranda oluşmasıyla
beraber rekabetçi, daha kaliteli ve inşallah daha düşük fiyatlı enerji
fiyatlarını inşallah hep beraber görme imkânına sahip olabileceğiz. Bugün
lisans başvuruları itibarıyla, tekrar bahsettim, 121.700 megavata bu
ulaşmıştır. Bunun 20.736 megavatı başvuru, 48.980 megavatı ise lisans verilmiş
hâlidir. 
Değerli
arkadaşlar, kömürden tutun ki bütün yerli ve yenilenebilir enerji
kaynaklarımıza varıncaya kadar, tutun ki bütün enerji girdilerimize varıncaya
kadar millî bir politika izliyoruz ve inşallah bunu hep beraberce
geliştireceğiz. 
Ben,
bütün bu duygu ve düşüncelerle katkılarınızdan dolayı teşekkür ediyorum ve iyi
akşamlar diliyorum. (AK PARTİ sıralarından alkışlar) 
BAŞKAN –
Teşekkür ediyorum Sayın Bakan. 
Sayın
Seyhan, bir söz talebiniz vardı.
Buyurun.
V.- AÇIKLAMALAR
1.-
Adana Milletvekili Tacidar Seyhan’ın, Enerji ve Tabii Kaynaklar Bakanı Taner
Yıldız’ın, sözlerini yanlış değerlendirdiğine ilişkin açıklaması
TACİDAR
SEYHAN (Adana) – Teşekkür ediyorum Sayın Başkan. 
Sayın
Bakan konuşmamı düzeltirken çok büyük üzüntü duydum. O kadar sorunun içerisinde
kuzey-güney kavramına takıldı. Oysa konuşmada körfeze yakın etnik yapının
karmaşık olduğu yer diye tarif ettiğimde 1.200 kilometre kavramını, o kadar
boru çekmek kavramını öne çıkarsaydı daha doğru olurdu. 
Benim
Siba bölgesi için değil kastım, Akkas içindi. O kuzeye yakın ve Türkiye’ye çok
yakın demek istedim ama kuzey, doğru, Siba için kullanılmış. Ben tutanaklarda
onu görüyorum fakat bu, 1.200 kilometre gerçeğini ortadan kaldırmaz. O kadar
sorunun arkasına, bunun arkasına sığınabilmesini büyük bir zafiyet olarak
görüyorum. 
İkincisi…
(Mikrofon
otomatik cihaz tarafından kapatıldı) 
TACİDAR
SEYHAN (Adana) – Sayın Başkan… 
BAŞKAN –
Lütfen… 
Sayın
Varlı, buyurun. 
2.-
Adana Milletvekili Muharrem Varlı’nın, Enerji ve Tabii Kaynaklar Bakanı Taner
Yıldız’ın, proton hızlandırıcısının çalışıp çalışmadığıyla ve garantisinin
başlayıp başlamadığıyla ilgili sorularına cevap vermediğine ilişkin açıklaması
MUHARREM
VARLI (Adana) – Teşekkür ederim Sayın Başkan. 
Sayın
Bakan yine benim konuşmamla ilgili cevap verirken kamuoyunu yanıltarak konuştu.
Ben buradan özellikle de sordum, garantisi başladı mı bu proton
hızlandırıcısının diye, cevap vermedi. Çünkü bir yıldan beridir o proton
hızlandırıcısının garantisi başladı ama çalışmaya başlatılmadı, orada çürümeye
terk edildi. Bunu kamuoyunun huzurunda belirtmek istiyorum ve o yapılan 8
milyon dolarlık iptal edilen ihalenin 25 milyon dolara tekrar verilmesiyle
ilgili de hiçbir hususa değinmedi Sayın Bakan. Bunu da kamuoyunun huzuruna
sunmak istiyorum. 
Teşekkür
ederim. 
BAŞKAN –
Teşekkür ederim Sayın Varlı. 

III.- KANUN TASARI
VE TEKLİFLERİ İLE KOMİSYONLARDAN 
GELEN DİĞER İŞLER
(Devam)
A) Kanun Tasarı ve Teklifleri (Devam)
1.-
2011 Yılı Merkezî Yönetim Bütçe Kanunu Tasarısı ve Plan ve Bütçe Komisyonu
Raporu (1/960) (S. Sayısı: 575) (Devam)
2.-
2009 Yılı Merkezî Yönetim Kesin Hesap Kanunu Tasarısı ile Merkezî Yönetim
Bütçesi Kapsamındaki İdare ve Kurumların 2009 Bütçe Yılı Kesin Hesap Tasarısına
Ait Genel Uygunluk Bil-dirimi ve Eki Raporların Sunulduğuna Dair Sayıştay
Başkanlığı Tezkeresi ile Plan ve Bütçe Komisyonu Raporu (1/905, 3/1261) (S.
Sayısı: 576) (Devam)

H)
ÇALIŞMA VE SOSYAL GÜVENLİK BAKANLIĞI (Devam)
1.-
Çalışma ve Sosyal Güvenlik Bakanlığı 2011 Yılı Merkezî Yönetim Bütçesi
2.-
Çalışma ve Sosyal Güvenlik Bakanlığı 2009 Yılı Merkezî Yönetim Kesin Hesabı

I)
MESLEKÎ YETERLİLİK KURUMU BAŞKANLIĞI (Devam)
1.-
Meslekî Yeterlilik Kurumu Başkanlığı 2011 Yılı Merkezî Yönetim Bütçesi
2.-
Meslekî Yeterlilik Kurumu Başkanlığı 2009 Yılı Merkezî Yönetim Kesin Hesabı

İ)
ENERJİ VE TABİİ KAYNAKLAR BAKANLIĞI (Devam)
1.-
Enerji ve Tabii Kaynaklar Bakanlığı 2011 Yılı Merkezî Yönetim Bütçesi
2.-
Enerji ve Tabii Kaynaklar Bakanlığı 2009 Yılı Merkezî Yönetim Kesin Hesabı

J)
ENERJİ PİYASASI DÜZENLEME KURUMU (Devam)
1.-
Enerji Piyasası Düzenleme Kurumu 2011 Yılı Merkezî Yönetim Bütçesi
2.-
Enerji Piyasası Düzenleme Kurumu 2009 Yılı Merkezî Yönetim Kesin Hesabı

K)
ULUSAL BOR ARAŞTIRMA ENSTİTÜSÜ (Devam)
1.-
Ulusal Bor Araştırma Enstitüsü 2011 Yılı Merkezî Yönetim Bütçesi
2.-
Ulusal Bor Araştırma Enstitüsü 2009 Yılı Merkezî Yönetim Kesin Hesabı
L)
ELEKTRİK İŞLERİ ETÜT İDARESİ GENEL MÜDÜRLÜĞÜ (Devam)
1.-
Elektrik İşleri Etüd İdaresi Genel Müdürlüğü 2011 Yılı Merkezî Yönetim Bütçesi
2.-
Elektrik İşleri Etüd İdaresi Genel Müdürlüğü 2009 Yılı Merkezî Yönetim Kesin
Hesabı

M)
TÜRKİYE ATOM ENERJİSİ KURUMU (Devam)
1.-
Türkiye Atom Enerjisi Kurumu 2011 Yılı Merkezî Yönetim Bütçesi
2.-
Türkiye Atom Enerjisi Kurumu 2009 Yılı Merkezî Yönetim Kesin Hesabı

N)
MADEN TETKİK VE ARAMA GENEL MÜDÜRLÜĞÜ (Devam)
1.-
Maden Tetkik ve Arama Genel Müdürlüğü 2011 Yılı Merkezî Yönetim Bütçesi
2.-
Maden Tetkik ve Arama Genel Müdürlüğü 2009 Yılı Merkezî Yönetim Kesin Hesabı

O)
PETROL İŞLERİ GENEL MÜDÜRLÜĞÜ (Devam)
1.-
Petrol İşleri Genel Müdürlüğü 2011 Yılı Merkezî Yönetim Bütçesi
2.-
Petrol İşleri Genel Müdürlüğü 2009 Yılı Merkezî Yönetim Kesin Hesabı

BAŞKAN –
Şahsı adına aleyhinde söz isteyen Ahmet Tan, İstanbul Milletvekili. 
MUHARREM
İNCE (Yalova) – Sayın Bakanım, şu benzin fiyatlarını da bir açıklarsınız
herhâlde!
ENERJİ VE
TABİİ KAYNAKLAR BAKANI TANER YILDIZ (Kayseri) - Ek süre verilirse açıklarız. 
BAŞKAN –
Sayın İnce, lütfen… 
Sayın
Tan, buyurun.
AHMET TAN
(İstanbul) – Sayın Başkan, değerli milletvekili arkadaşlarım; Enerji ve Tabii
Kaynaklar Bakanlığı bütçesi üzerinde aleyhte söz aldım. Hepinizi saygıyla
selamlıyorum. 
Şimdi,
bütün bakanlıkların bir ismi var, bir de göbek adı var: Enerji ve Tabii
Kaynaklar, Çevre ve Orman, Çalışma ve Sosyal Güvenlik. Fakat öyle anlaşılıyor
ki Enerji Bakanlığımız göbek adını biraz dışarıya bağımlı hâle getirmiş çünkü
bütün tabii kaynaklarla ilgili üretim dışa bağımlı hâle gelmiş durumda. Yani
biz “tabii” derken dış ülkelerin, yabancı ülkelerin tabiatını herhâlde kasteder
bir hâle dönüştürmüşüz Bakanlığı. İlk göze çarpan çarpıklık bu. Tabii bu sekiz
yılda -daha öncesi olabilir ama- hiçbir şekilde değiştirilmediği gibi daha da
kurumsal hâle getirildi. 
Bu,
ülkenin insan emeğini, alın terini doğal olmayan biçimde -çünkü “tabii
kaynaklar” deniyor- dışarıya akıtması anlamına geliyor. Dışa bağımlı enerji
üretimine ilişkin bir politika. Devletin elinde özelleştirilmesi beklenen çok
sayıda yerli linyit ve doğal gaza dayalı enerji santrallerimiz var fakat
bunlarla ilgili yine sekiz yıl içinde en ufak bir iyileştirilme yapılmadı. Bir
bakım ve rehabilitasyon yapılmadı. Bu yüzden de enerji üretimi verimsiz hâle
geldi. “Emre amadelik” diye bir deyim var sektörün. Bunlar düşük emre
amadelikle çalışıyor. Bunun üzerine dışarıdan muazzam ölçülerde linyit ithalatı
yapıyoruz. Türkiye’de toprak altında atıl yatan milyonlarca ton linyit
rezervimiz var. Bunlarla ilgili en ufak bir çalışma ne yazık ki göremiyoruz. Bu
üretim çok pahalı yapıldığı için denebilir belki ama bu santrallerin en ufak
bakımı yapılmayınca -linyite dayalı santrallerin- değerleri daha da aşağı
düşüyor. “Bu, acaba, özelleştirmeyi daha ucuza getirmek için mi yapılıyor?” diye
akla aleyhte sorular geliyor.
Şimdi,
rüzgâr enerjisi var. Rüzgâr enerjisi mevzuat hâline getirildi ama bu rüzgâr
enerjisini doğru dürüst uygulayamadık ve rüzgâr yel olup gitti. Çünkü 800-900
megavattan ibaret kaldı rüzgâr enerjisi toplamı. 2007’de “Teklif toplayacağız.”
diye ilanat edildi, ilan verildi. 1 Kasım 2007 günü, bir günde teklifler alındı
ve kapatıldı. Rüzgâr enerjisi öyle havadan bir iş sanıldı, bir kaos yaratıldı.
Aynı HES’lerde olduğu gibi, işporta usulü bir ruhsatlamaya gidildi. Aynı yere
çok sayıda ruhsatlar verildi. 1 Kasım 2007’de alınan 78 bin megavatlık teklifin
sadece 900 megavatı lisansa bağlanabildi. O yüzden “çantacı” deyimini herhâlde
sektör haklı olarak kullanıyor. Bu çantacılığın ortadan kaldırılması gerekiyor.

HES’lerde
de aynı durum var. Şimdi, bizim seçmenimizin, izleyicilerimizin aklında “Keşke
taksi plakasına değil de HES ruhsatına bağlasaydık.” diye düşünceler uçuşuyor,
halk katında.
Linyit
ithalatı korkunç boyutlarda. Şimdi bir rakam vereyim, Sayın Başbakan da burada
rakamlar verdi. Sayın Başbakanın, tabii, sözlerine kulp takmak haddimiz değil
ama bu rakamlar kulp takılacak durumda. Geçen yılki toplam maden ihracatımız
-bu maden ihracatının içinde kömür, mermer, altın, krom, her şey dâhil- 2,5
milyar dolar, ihracat, sattığımız. Ama sadece linyit ithalatına 3,4 milyar
dolar ödemişiz, sadece linyit ithalatına. Milyonlarca ton rezervimiz, dediğim
gibi, atıl yatıyor fakat bunlar değerlendirilmiyor. Akla şu geliyor: Acaba, bu
kömür tacirleri AK PARTİ İktidarı döneminde yaratılan kara ticaretin ürünlerini
mi elde ediyorlar? 
Bir başka
konu da Rusya’yla ilgili tabii. Gene Sayın Başbakan “Rusya’ya ihracatımız
2002’de 1 milyar 172 milyon dolardı, 2009’da, sekiz yılda bunu 3 milyar dolara
çıkardık.” dedi ama hiçbir zaman iktidardan ithalat rakamlarını duyamıyoruz.
Aynanın öteki yüzü, madalyonun öteki yüzü, bizim Rusya’dan bu sekiz yıl içinde…
2002’de 2,4 milyar dolar olan açık 2010 yılında tamı tamına 18 milyar dolara
çıkmıştır yani 16 milyar dolara yakın bir dış ticaret açığı. Bu dış ticaret
açığının içinde ne yazık ki Enerji ve Tabii Kaynaklar Bakanlığının bu tabii
kaynağı başka ülkelerin tabii kaynağı gibi görmesi yatmaktadır. 
(Mikrofon
otomatik cihaz tarafından kapatıldı) 
BAŞKAN –
Sayın Tan, teşekkür ediyorum. 
AHMET TAN
(Devamla) – Cümlemi tamamlayayım arzu ederseniz yahut da lütfederseniz. 
Tabii, bu
yanlış ve politikasızlık benzin istasyonlarını vergi dairesi olarak kullanmaya
yol açıyor.
Hepinizi
saygıyla selamlıyorum. 
Teşekkür
ederim. (CHP sıralarından alkışlar) 
BAŞKAN –
Sayın milletvekilleri, sekizinci turdaki görüşmeler tamamlanmıştır. 
Şimdi,
yirmi dakika süreyle soru-cevap işlemi yapılacaktır. On dakika soru sorma, on
dakika cevap verme süresidir.
Soru
sormak için sisteme giren sayın milletvekillerinin sıralaması: Sayın Enöz,
Sayın Köse, Sayın Işık, Sayın Taner, Sayın Varlı, Sayın Yalçın, Sayın Süner,
Sayın Paksoy, Sayın Çalış, Sayın Özensoy, Sayın Asil, Sayın Ertuğrul, Sayın
Uslu, Sayın Akkuş ve Sayın Sakık. 
Sayın
Enöz, buyurun.
MUSTAFA
ENÖZ (Manisa) – Teşekkür ederim Sayın Başkan.
Sayın
Enerji Bakanına soruyorum: Bilindiği gibi ülkemiz neredeyse dünyanın en pahalı
akaryakıtını kullanıyor. Nakliye sektöründe kamyoncular mazot pahalı olduğu
için araçlarında yağ kullanıyorlar. Ana yolların her yerinde “10 numara yağ
satılır.” levhaları gözümüze çarpıyor. Gerek taşımacılık sektöründeki gerekse
tarım sektöründeki en önemli temel girdi olan akaryakıtın ucuzlatılması için
bir çalışmanız var mı?
Kriz
öncesi dünyada varili 147 dolar olan petrolün Türkiye’de mazot olarak satış
litre fiyatı 3,1 liraydı. Şimdi dünyada varili 85 dolar civarında
olmasına rağmen yine mazotu tüketiciye litresi 3,1 liraya satıyorsunuz. Bu
çelişkiyi nasıl izah ediyorsunuz? Aradaki haksız kazancı kim alıyor?
Teşekkür
ederim. 
BAŞKAN –
Teşekkür ediyorum. 
Sayın
Köse…
ŞEVKET
KÖSE (Adıyaman) – Teşekkür ederim Sayın Başkan. 
Adıyaman
ilimizde işsizlik had safhadadır. İlimizde son üç yılda işsizlik yardımından
faydalanmak isteyen kaç kişi olmuştur ve bu isteklerin kaçı gerçekleşmiştir? 
Sayın
Bakanım, bu soruyu Sağlık Bakanımıza sormuştum ama cevap alamamıştım:
Danıştayın bir kararı var. Serbest diş hekimlerinin hizmet alımını Sağlık
Bakanlığı ve Maliye Bakanlığı görüşerek gerçekleştirmeyi düşünüyor musunuz? 
Turizm,
tarım ve inşaat sektöründe çalışanların sorunlarına çözüm bulmak için stopajları
kaldırıp SSK vergilerini yüzde 2’ye indirmek gerekir. Eğer bu gerçekleşirse
işsizlik önlenecektir. Böyle bir çalışma yapmayı düşünüyor musunuz?
Zonguldak’ta
maden kazası sonucu enkaz altında kalan 2 kişiye hâlâ ulaşılamadı. Bu örnek
dünyada başka bir ülkede var mıdır?
Sayın
Bakan “Yenilenebilir enerji yasası neden çıkmıyor?” diye soranlara “Eskiden
milletvekilinin arkasında çantacılar dolaşırdı, bugün bavulcular dolaşıyor.”
dediniz. Bu bavulcular hangi milletvekilleri arkasında dolaşıyor?
(Mikrofon
otomatik cihaz tarafından kapatıldı) 
BAŞKAN –
Teşekkür ediyorum.
Sayın
Işık…
ALİM
IŞIK (Kütahya) – Teşekkür ediyorum Sayın Başkan. 
Sorularım
Sayın Enerji ve Tabii Kaynaklar Bakanınadır. 
1) Sayın
Bakan, BOREN için müstakil ve daha geniş bir bina projeniz var mıdır? Şimdiye
kadar Enstitü tarafından desteklenen projelerden ticarileşen sonuçlar olmuş
mudur?
2)
Özelleştirme İdaresi Başkanlığı tarafından ilk planda özelleştirilmesi
hedeflenen Hamitabat, Tunçbilek, Soma ve Çan termik santralleri özelleştirmesinde
hangi noktaya gelinmiştir?
3)
Gediz, Boğaziçi ve Trakya elektrik dağıtım ihalelerinin Rekabet Kurulu
tarafından durdurulduğuna dair bugün basında çıkan haberler doğru mudur?
Doğruysa bunun gerekçeleri nelerdir?
4)
TEDAŞ’ın özelleştirilmesiyle mağdur olan kapsam dışı personelin mağduriyetleri
ne zaman giderilebilecektir?
Son
sorum: 2003-2010 yılları arasında verilen maden arama ve işletme ruhsatlarının
sayısı ve kapladığı alan ne kadardır? Bu…
(Mikrofon
otomatik cihaz tarafından kapatıldı) 
BAŞKAN –
Teşekkür ediyorum. 
Sayın
Taner… 
RECEP
TANER (Aydın) – Sayın Bakan, ülke kamuoyunda, HES ve RES lisanslarının yüzde
90’ının çantacıların elinde olduğu yönündeki kanaat hâkimdir. Bakanlığınız
döneminde yapılan, yapılmasına başlanan HES ve RES yatırımlarının yüzde kaçı
lisansı ilk alan firma tarafından, yüzde kaçı da daha sonra devralan firmalar
tarafından yapılmaktadır?
İki:
Yatırım maliyetlerinin artırılmasında ve Bakanlığınızın itibarının düşmesinde
en önemli etkenlerden olan bu çantacıları, aracıları ortadan kaldırmak için bir
düzenleme yapmayı düşünüyor musunuz? 
Çalışma
Bakanına: Emeklilik yaşının artırılmasından dolayı o dönemde çocuklarını
sigortalı yaptıran kişiler şu anda ağır ceza mahkemelerinde yargılanmakta. Bu
konuda herhangi bir düzenleme var mı? Bu torba kanun için de bir düzenleme
yapmayı düşünüyor musunuz?
BAŞKAN –
Teşekkür ediyorum.
Sayın
Özdemir…
HASAN
ÖZDEMİR (Gaziantep) – Teşekkür ediyorum Sayın Başkanım.
Sayın
Çalışma ve Sosyal Güvenlik Bakanına soruyorum: 2009 yılı sonlarında Çalışma ve
Sosyal Güvenlik Bakanlığından iş yükü gerekçesiyle işçi şikâyetlerine
bakılmayacağına dair bir açıklama geldi. Bu açıklamanız sonrasında geçen süre
içerisinde Bakanlığınıza bu yönde kaç başvuru geldi? Gelen başvurulara yönelik
Bakanlık yetkililerinin cevabı ne olmuştur? Bu konuda Bakanlığınızın önünde kaç
dosya vardır?
İkinci
sorum Enerji ve Tabii Kaynaklar Bakanımıza: Madencilik sektörünün mevzuattan
kaynaklanan sorunlarının giderilmesi için herhangi bir çalışmanız var mıdır?
Sektör ile üniversite arasında ortak bir platform kurulması düşünülmekte midir?
Madencilik sektörünün uzun ve riskli yatırım süreci dikkate alındığında,
sektöre ne gibi üstünlükler sağlanmaktadır?
Teşekkür
ederim.
BAŞKAN –
Teşekkür ediyorum.
Sayın
Varlı…
MUHARREM
VARLI (Adana) – Teşekkür ederim Sayın Başkan.
Sayın
Enerji Bakanına soruyorum: 
1) Devletin
bünyesindeyken yakın zaman önce özelleştirdiğiniz TEDAŞ’ın iki bölgesi vardı.
Bu özelleştirme ne kadar bedelle yapılmıştır? Bu bölgelerin kurum ve
kuruluşlardan alacakları ne kadardır? Bu alacaklar özelleştirme dâhilinde
midir?
2)
Çiftçilerin elektrik borçlarıyla ilgili yeni bir iyileştirme ve yapılandırma
düşünüyor musunuz?
3)
İhtiyaç arz etmezken 840 milyon Dünya Bankasından 1 katrilyon KÖYDES’ten olmak
üzere toplam 2,7 milyar TL -yani katrilyon- harcayarak ömrü dolmamış elektrik
hatlarını yenilediniz. Bu söylediğim bedel özelleştirmenin içinde var mıdır,
yok mudur? 
Teşekkür
ederim. 
BAŞKAN –
Teşekkür ediyorum. 
Sayın
Yalçın…
RIDVAN
YALÇIN (Ordu) – Teşekkür ediyorum Sayın Başkanım. 
Sayın
Çalışma Bakanımıza yöneltiyorum: Sayın Bakanım, sunumunuzda, ben kaçırmadıysam,
kayıt dışı istihdam oranlarına ilişkin veriler yoktu. Bu hususu çok
garipsediğimi ifade ediyorum. Daha önceki beyanlara göre yüzde 50’ye yakın
kayıt dışı istihdam olduğu söylenmişti. Bu rakam doğru mudur? Sekiz yıllık bir
iktidar partisinin bakanı olarak, Çalışma Bakanı olarak yüzde 50’ye yakın kayıt
dışı istihdam oranını siz nasıl değerlendiriyorsunuz? Bu ölçüde kayıt dışı
istihdam olan bir ülkede nasıl serbest rekabet olur, nasıl demokrasi olur?
Önümüzdeki yıl için hedeflediğiniz bir oran var mıdır? 
Teşekkür
ediyorum. 
BAŞKAN –
Teşekkür ediyorum. 
Sayın
Süner…
Sayın
Paksoy…
MEHMET
AKİF PAKSOY (Kahramanmaraş) – Teşekkür ederim. 
Benim
sorum Çalışma Bakanımıza: Sayın Bakan, Sağlıkta Dönüşüm Projesi’nin SGK
ayağındaki 8 milyon avroluk faizli dış kredinin önce kullanılmadığı için iade
edildiği, sonradan da projenin belirtilen miktarının iade edilmekten
vazgeçildiği ve bu kredinin bileşenleri dışında kullanıldığına yönelik yazılı
sorularıma cevap alamadım. Bu konuyu detaylarıyla incelettiniz mi? 8
milyon avro faizli kredinin bileşenleri dışında kurum bütçesinde ödenekleri
bulunan birtakım sarf malzemesi ve diğer kalemlerde kullanılması yolsuzluk
değil midir? Bu paraların amacı dışında kullanılmasını yetim hakkının zayi
edilmesi olarak görüyor musunuz? 
İkinci
sorum da: İş Kurumu tarafından 2010 yılı içerisinde kiralanan, Bakanlıklarda
bulvar üzerinde bulunan hizmet binası tefrişatı ve onarımı yapılmasına rağmen
hangi gerekçeyle boşaltılarak sözleşmesi feshedilmiş midir? Edildiyse bu kadar
masraf…
(Mikrofon
otomatik cihaz tarafından kapatıldı) 
BAŞKAN –
Teşekkür ediyorum. 
Sayın
Çalış… 
HASAN
ÇALIŞ (Karaman) – Sayın Başkan, teşekkürler. 
Birinci
sorum Sayın Çalışma Bakanına: Sayın Bakan, emeklilerimiz gerçekten çok
sıkıntılı. Aynı prim/gün sayısından emekli olmalarına rağmen farklı zaman
dilimlerinde emekli olduklarından dolayı farklı maaş almaktan şikayetçiler.
Maaşlarının yetmediğinden, emekli maaşlarına rağmen Sosyal Dayanışma Vakfı
yardımlarına muhtaç hâle gelmekten şikâyetçiler. Emeklilerimizi rahatlatacak ne
gibi çalışmalarınız var?
Diğer
sorum Sayın Enerji Bakanına: Sayın Bakan, akaryakıt, doğal gaz, elektrik ve
diğer enerji türleri üzerindeki yüksek vergiler, dolayısıyla yüksek fiyatlar
çiftçi, esnaf, sanayici, hemen hemen toplumun tüm kesimlerinin canını yakıyor.
Enerji üzerindeki yüksek vergileri düşürerek fiyatları indirmeyi düşünüyor
musunuz, bu yöndeki bir çalışmanız var mı?
BAŞKAN –
Teşekkür ediyorum.
Sayın
Özensoy, son soru…
NECATİ
ÖZENSOY (Bursa) – Teşekkür ederim Sayın Başkan.
Biraz
önce Enerji Bakanımızın kürsüden söylediği 22/A ve 22/B’nin anlamlarını açar mı
Sayın Bakan? Bir de YDK raporları ve KİT Komisyon tutanaklarını bir zahmet
Sayın Bakan okursa benim ne demek istediğimi çok daha iyi anlayacaktır. 
Bunun
dışında -örnek olsun diye söylüyorum- mesela Urfa’da trafolara, hiç abone
olmadığı tespit edilen, mülki amirler tarafından tutanak altına alınmış
trafolardan, geçmişte, elektrik vermeye ve bakımları yapılmaya devam edildi mi?
Bunların Türkiye genelindeki tutanak tutularak tespit edilen, abonesi olmayan
trafoların sayıları ne kadardır?
Teşekkür
ediyorum.
BAŞKAN –
Teşekkür ediyorum.
Sayın
Bakanlar, buyurunuz.
Cevap
süreleriniz beşer dakikadır.
ÇALIŞMA
VE SOSYAL GÜVENLİK BAKANI ÖMER DİNÇER (İstanbul) – Teşekkür ediyorum Sayın Başkan.
Çok
değerli arkadaşlar, öncelikle gruplar adına konuşma yapan arkadaşların dile
getirdiği hususlar vardı, onlar hakkında da çok kısa bilgiler arz etmek
istiyorum.
Sayın
Nurettin Yıldız, yaptığı konuşmada kot taşlama işçileriyle hâlen 10 bin kişinin
çalıştığına dair bir bilgi verdi. Bu doğru değil. Ülkemizde 2008 yılından
itibaren kot taşlama işi, Türkiye’de özellikle eski teknolojiyle yapılması
noktasında, yasaklanmıştır, tüm dünyanın kullandığı daha güvenlikli sistemde
ancak yapılabiliyor, onun dışında kot taşlama işi yapılamıyor. Bu açıdan
bakıldığında, orada hâlen 10 bin kişinin olduğuna dair bilgi doğru bir bilgi
değil. 
Silikozis
hastalarıyla alakalı ise sizler biliyorsunuz, önce 2009 yılında Çalışma
Bakanlığının girişimiyle Sağlık Bakanlığı tarafından sağlık hizmeti verilmeye
başlandı ücretsiz bir şekilde. Şimdi yine Çalışma Bakanlığının yaptığı
hazırlıkla “torba kanun” diye adlandırdığımız kanunda, silikozis hastalarının
muhtaçlık ve yaş şartı aranmaksızın sosyal güvenlik sistemine dâhil olmaları ve
maaş alabilmeleriyle ilgili bir düzenleme yapıldı. 2022 sayılı Kanun’a göre
onlar maaş alabilecekler. Onların hastalıklarını, çalıştıklarına karine olarak
kabul ediyoruz.
Sayın
Ekici’nin MHP Grubu adına yaptığı konuşma esnasında, vekâleten görev yapanlarla
ve kadrolardaki atamalarla ilgili bazı soruları oldu. Bir kere, öncelikle şunu
söyleyeyim: Vekâleten yapılan çalışmalar ve atamalar genellikle müfettişlerin
yürüttüğü görevlerdir. Şu anda asaleten atanmamış olan kişiler müfettiş
çoğunlukla. Bunların atanmayışının sebebi de o göreve asaleten atanmaları
hâlinde alacakları ücret mevcut maaşlarından daha düşük olacaktır. Onun önüne
geçmek için kendilerinin de tercihiyle vekâleten atamaları yapıyoruz.
Dolayısıyla orada herhangi bir vekâlet bekletme durumu söz konusu değil ama
onun dışında, atamalarda liyakat ve mevzuatın şartlarının dışında başka bir
herhangi kriter aradığımıza dair imalarda bulunuldu. Bu hiç doğru bir uygulama
değil. Aslında kendi verdiği örnekte bile bizim liyakat ve ehliyeti esas aldığımızı
gösteren ipuçları vardı. Biz bugüne kadar, özellikle yaptığımız yeni müdür
yardımcısı atamalarında üçte 1 oranında, üçte 2 oranında, hangisi olduğunu
bilmediğim sendika üyelerini atadığımıza dair bir bilgi verdi. Bu da doğru
değil. Hakikaten, eğer biz, bize yandaş bir sendikanın üyelerini atamaya
teşebbüs etseydik, o zaman diğer üçte 1’liği de atamazdık. O açıdan, orada
dikkatle üzerinde durduğumuz konunun aslında ehliyet ve liyakat olduğudur. Daha
da önemlisi, aslında zaten bizim çalışanlarımızın birçoğu, büyük bölümü
itibarıyla iki sendikaya üyedirler. Hangisinden atarsak atayalım bir sendikadan
üye atanmış gibi bir sonuç ortaya çıkar. Doğrusu bu alanda yapılacak belki de
birazcık subjektif değerlendirmeler doğru olmaz ve nihayet il müdür yardımcılığına
atananların çoğu yıllardır bu görevi zaten vekâleten yapan insanlardı, onlara
biz asaleten atama yaparak emeklerinin karşılığını değerlendirmiş olduk. Şunu
bilmenizi arzu ediyorum bu konuda: Herhangi bir subjektif kritere asla izin
vermeyeceğiz Bakanlık olarak ve vermiyoruz. O konuda başkalarının olmadığı
kadar özenle, ehliyeti ve liyakati de takip ediyoruz. Onun dışında yapılacak
bir uygulama için hiç merak etmeyin en az sizin kadar ben de tavır içinde
olacağım. 
Yine
Sayın Ekici’nin Bulgaristan ile sosyal güvenlik sözleşmesinin olup olmadığına
dair sorusu vardı. Bulgaristan’la ilgili sosyal güvenlik anlaşmamız maalesef
yok. Biz, tam 2000 yılından beri Bulgaristan’la sosyal güvenlik anlaşması
yapmak istiyoruz ama Bulgaristan Hükûmeti bunu kabul etmiyor. Dolayısıyla
karşılıklı olarak mutabakata varamadığımız bir hususta tek taraflı bir şey
yapma imkânımız yok. Bulgaristan’dan bu zamana kadar göç etmiş
vatandaşlarımızın, biliyorsunuz, eğer orada emeklilik hakları varsa onları
bizim kurumumuz vasıtasıyla, oradan aldıkları emeklilik maaşlarını burada
ödeyebiliyoruz. Ayrıca, göç eden vatandaşlarımızın borçlanma imkânlarını
biliyorsunuz önceki yıllarda getirmiştik. 37.110 vatandaşımız borçlanma yaptı
ve bunların şartlarını taşıyan 3.124 vatandaşımız da şu anda emekli maaşını
bizden alıyorlar. 
Kayıt
dışılık oranlarıyla alakalı yine birkaç milletvekilimiz konuyu gündeme getirdi.
Ben onları, kısaca, burada hepsini birlikte cevaplandırmak istiyorum. Bakınız,
2002 yılında kayıt dışılık oranı yüzde 53 arkadaşlar. 2004 yılında yüzde
50,14; 2009 yılında ise yüzde 43,6. Dolayısıyla buradan şunu söyleyebilirim:
Kayıt dışılıkla çok ciddi bir mücadelede bulunuyoruz ve kayıt dışılığın ortadan
kaldırılmasının bu ülkeye katkısının ne olduğunu biliyoruz. 
BAŞKAN –
Sayın Bakanım, süreniz tamamlanmıştır. 
ÇALIŞMA
VE SOSYAL GÜVENLİK BAKANI ÖMER DİNÇER (İstanbul) – Sözümü bitiriyorum Sayın
Başkan. 
Aşağı
yukarı 1 puanlık kayıt dışılıkta azalmanın 820 milyon Türk lirası, ekonomimize,
katkısı var. Bunun bilinciyle hareket ediyoruz ve şunu bilin ki aldığımız
tedbirlerle de bu zamana kadar yaklaşık olarak 870 bine yakın insanı kayıt
dışıdan kayıt altına alarak geçtiğimiz yıl başarı gösterdik.
Teşekkür
ediyorum Sayın Başkan. Diğer sorulara yazılı cevap vereceğim.
BAŞKAN –
Teşekkür ediyorum Sayın Bakan.
Sayın
Yıldız, buyurun.
ENERJİ VE
TABİİ KAYNAKLAR BAKANI TANER YILDIZ (Kayseri) – Sayın Başkan, değerli
arkadaşlar; bir kere CHP, MHP, DSP ve BDP dâhil olmak üzere bu süre içerisinde
593 tane önergeye cevap vermişiz. 17 Aralık itibarıyla sözlü ve yazılı hiçbir
soru cevapsız bırakılmamış e-posta ve bizzat Türkiye Büyük Millet Meclisine
gönderilerek. Bunların içerisinde Plan ve Bütçe Komisyonundaki, Genel Kuruldaki
ve özel bir kısım enerji konularıyla alakalı hususları da dâhil edersek şu ana kadar
864 tane sorunun cevabı verilmiş. Bugün sorulanlar da aynı şekilde, aynı
muameleye tabi tutulacak. Son altı ayın ortalaması on iki gün içerisinde, gidiş
gelişler de dâhil olmak üzere, bu süre içerisinde verilmiş.
Ben,
biraz önce, o cevapları “Nasıl bir solukta yedi tane yanlış yapılır?”ı fazla
abartmamak ve mahcup etmemek adına bazı rakamları vermemiştim ama şimdi
arkadaşlarım tekrar ettiği için, hiç kusura bakmasınlar, biraz da mahcup
olacaklar ama bunların hepsini açıklıkla söyleyeceğim.
TAEK
proton hızlandırıcısıyla alakalı 3 Kasım 2002 seçimlerinden önce, yani AK
PARTİ’nin bu ülkenin idaresine irade koymadan önce üç defa ihale yapılıyor.
Bunlardan bir tanesi 2001 yılında, ikisi de 2002 yılında; birisi 23 Mayısta,
bir tanesi de 30 Eylülde. Bu ihaleler sonuçlandırılamıyor. İktidarlara sormak
lazım, o anki koalisyon ortaklarına sormak lazım niçin sonuçlandıramadıklarını.
Bununla alakalı herhâlde bir dahlimizin olduğunu söyleyemezsiniz. Şimdi,
ısrarla diyorsunuz ki: “Bunların garanti süreleri bitti.” Şimdi, ben sizin
bilgi kaynağınızı da, inşallah, aynı şekilde bu bilgileri ona da vereceğim sizi
yanlış yönlendirmesin diye bundan sonra. Bu cihazların yani proton
hızlandırıcının garanti süresi henüz başlamadı. Bunlar ancak işletmeye
geçtikten sonra başlayacak, anlaşma böyle çünkü. Şimdi, bakın, bu kadar fahiş
hata yapılmaz. Yirmi dakika sonra… Eğer bunu kasıtlı yaptıysanız yalan, kasıtlı
yapmadıysanız sehven söylediniz. Bu konu yirmi dakika sonra ortaya çıkacak. 
Siz
diyorsunuz ki: “Bunun garanti süresi doldu.” Ben de diyorum ki: Garanti süresi
başlamadı, işletmeye geçtikten sonra başlayacak. Anlaşma böyle ve firma
kendisinin de kontrolü altında bulunan bir depoda bunları muhafaza ediyor.
İsterse küflensin isterse paslansın. Ben sıfır bunları takmasını isteyeceğim.
Şimdi,
diğer bir konu: Israrla TPAO’nun üretim miktarlarıyla alakalı konuda “Ben yurt
içini kastetmiştim. Yurt içi rakamlarını versene.” dediler. Ben zaten yurt içi
rakamlarını söylemiştim. Yurt dışı rakamlarını da isterseniz vereyim. 2002’de
13,3 milyon varil yurt içindeyken 5,6 milyon varil de yurt dışındaydı, toplam
18,9 milyon varillik bir üretimimiz söz konusuydu TPAO olarak. Bugün ise yurt
içi 14,6 milyon varil, yurt dışı da 11,6 milyon varil olmak üzere toplam 26,2
milyon varildir bu. 
Değerli
arkadaşlar, 18,9’dan 26,2 milyon varile çıkmış TPAO’nun üretimi. Kusura
bakmayın, siz kalkıp da bunu istihza edemezsiniz, küçümseyemezsiniz ama bu
rakamları doğru söylemek zorundasınız.
“1.200
kilometreyi ısrarla söylüyorum.” dedi. Ben de ısrarla söylüyorum, 1.200
kilometre Basra’ya olan mesafedir. Türkiye sınırına kadar olan Mansuriya’nın
mesafesi 200 kilometredir. Ben de bunu tekrar ısrarla söylüyorum. O yüzden,
Batman’la Bağdat arasındaki mesafe 550 kilometredir. 
Şimdi
bunlar çok önemli bilgiler olmayabilir ama ısrar ettiğiniz için de mahcup
olmayı göze almışsınız demektir. Ben de bunları tekrar ediyorum.
NECATİ
ÖZENSOY (Bursa) – Ben de mahcup olayım Sayın Bakan. Benim de sorum var.
ENERJİ
VE TABİİ KAYNAKLAR BAKANI TANER YILDIZ (Kayseri) - Değerli arkadaşlar…
(Mikrofon
otomatik cihaz tarafından kapatıldı)
BAŞKAN –
Sayın Bakanım, teşekkür ediyorum. 
Sorulara
yazılı cevap verirsiniz artık.
Sayın
milletvekilleri, soru-cevap işlemi tamamlanmıştır.
MUHARREM
VARLI (Adana) – Sayın Başkan…
BAŞKAN –
Şimdi sırasıyla sekizinci turda yer alan bütçelerin bölümlerine geçilmesi
hususunu ve bölümlerini ayrı ayrı okutup oylarınıza sunacağım.
MUHARREM
VARLI (Adana) – Sayın Başkan… Sayın Başkan…
BAŞKAN –
Lütfen Sayın Milletvekili, Sayın Varlı, usulde olmadığı hâlde söz verdim, cevap
verdiniz. 
MUHARREM
VARLI (Adana) – Bizim mahcup olduğumuzu söyledi Sayın Bakan ama kendisi daha
çok mahcup olacak.
BAŞKAN –
Sayın Yıldız’la sizin karşılıklı konuşmalarınızı dinleyecek değiliz burada
Sayın Varlı. Lütfen yerinize oturun.
MUHARREM
VARLI (Adana) – Bir defa tesisin yerini bilmiyor Sayın Bakan. Eskişehir yolunda
değil, İstanbul yolunda 32’nci kilometre. 
BAŞKAN –
Oylamaya geçtim Sayın Varlı. Anlaşıldı konu.
MUHARREM
VARLI (Adana) – Yani Sayın Bakan tesisin yerini bilmiyor daha.
BAŞKAN –
Sayın Varlı, lütfen oturun.
Teşekkür
ediyorum. 
Çalışma
ve Sosyal Güvenlik Bakanlığı 2011 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Bölümleri
okutuyorum:
18 -
ÇALIŞMA VE SOSYAL GÜVENLİK BAKANLIĞI
1.–
Çalışma ve Sosyal Güvenlik Bakanlığı 2011 Yılı Merkezî Yönetim Bütçesi
ÖDENEK CETVELİ
Kodu
Açıklama
(TL)
01 Genel
Kamu Hizmetleri 30.653.150
BAŞKAN–
Kabul edenler... Etmeyenler... Kabul edilmiştir.
02 Savunma
Hizmetleri 409.540
BAŞKAN–
Kabul edenler... Etmeyenler... Kabul edilmiştir.
03 Kamu
Düzeni ve Güvenlik Hizmetleri 1.426.000
BAŞKAN–
Kabul edenler... Etmeyenler... Kabul edilmiştir
04 Ekonomik
İşler ve Hizmetler 298.065.310
BAŞKAN–
Kabul edenler... Etmeyenler... Kabul edilmiştir
09 Eğitim
Hizmetleri 150.000
BAŞKAN–
Kabul edenler... Etmeyenler... Kabul edilmiştir
10 Sosyal
Güvenlik ve Sosyal Yardım Hizmetleri 35.522.995.000
BAŞKAN–
Kabul edenler... Etmeyenler... Kabul edilmiştir


 TOPLAM 35.853.699.000
BAŞKAN–
Kabul edenler... Etmeyenler... Kabul edilmiştir.
Çalışma
ve Sosyal Güvenlik Bakanlığı 2011 yılı merkezî yönetim bütçesinin bölümleri
kabul edilmiştir.
Çalışma
ve Sosyal Güvenlik Bakanlığı 2009 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
2.–
Çalışma ve Sosyal Güvenlik Bakanlığı 2009 Yılı Merkezî Yönetim Kesin Hesabı
BAŞKAN–
(A) cetvelinin genel toplamını okutuyorum:
A – C E T V E L İ

(TL)
- Toplam
Ödenek: 33.157.190.510,00
- Bütçe
Gideri: 33.139.017.926,15
- Ödenek
Üstü Gider: 17.000,02
- İptal
Edilen Ödenek: 18.189.583,87

BAŞKAN–
(A) cetvelini kabul edenler... Etmeyenler... Kabul edilmiştir.
Çalışma
ve Sosyal Güvenlik Bakanlığı 2009 yılı merkezî yönetim kesin hesabının
bölümleri kabul edilmiştir.
Mesleki
Yeterlilik Kurumu Başkanlğı 2011 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Bölümleri
okutuyorum:
40.50-
MESLEKİ YETERLİLİK KURUMU BAŞKANLIĞI
1.–
Mesleki Yeterlilik Kurumu Başkanlığı 2011 Yılı Merkezî Yönetim Bütçesi
ÖDENEK CETVELİ
Kodu
Açıklama (TL)
01 Genel
Kamu Hizmetleri 5.689.000
BAŞKAN–
Kabul edenler... Etmeyenler... Kabul edilmiştir.
04 Ekonomik
İşler ve Hizmetler 2.176.000
BAŞKAN–
Kabul edenler... Etmeyenler... Kabul edilmiştir.
 

 TOPLAM 7.865.000

BAŞKAN–
Kabul edenler... Etmeyenler... Kabul edilmiştir.
Gelir
cetvelini okutuyorum:
GELİR CETVELİ
KOD
Açıklama (TL)
03 Teşebbüs
ve Mülkiyet Gelirleri 830.000
BAŞKAN–
Kabul edenler... Etmeyenler... Kabul edilmiştir.
05 Diğer
Gelirler 7.775.000
BAŞKAN–
Kabul edenler... Etmeyenler... Kabul edilmiştir.
 

 TOPLAM 8.605.000
BAŞKAN–
Kabul edenler... Etmeyenler... Kabul edilmiştir.
Mesleki
Yeterlilik Kurumu Başkanlığının 2009 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
2.–
Mesleki Yeterlilik Kurumu Başkanlığı 2009 Yılı Merkezî Yönetim Kesin Hesabı
BAŞKAN–
(A) cetvelinin genel toplamını okutuyorum:
A – C E T V E L İ

(TL)
- Toplam
Ödenek: 6.264.000,00
- Bütçe
Gideri: 2.461.634,18
- İptal
Edilen Ödenek: 3.802.365,82

BAŞKAN–
(A) cetvelini kabul edenler... Etmeyenler... Kabul edilmiştir.
(B)
cetvelinin genel toplamını okutuyorum:
B- CETVELİ

(TL)
- Bütçe
Tahmini: 6.217.000,00
- Yılı
Net Tahsilatı: 2.428.285,35

BAŞKAN–
(B) cetvelini kabul edenler... Etmeyenler... Kabul edilmiştir.
Enerji ve
Tabii Kaynaklar Bakanlığının 2011 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Bölümleri
okutuyorum:
20-
ENERJİ VE TABİİ KAYNAKLAR BAKANLIĞI
1.–
Enerji ve Tabii Kaynaklar Bakanlığı 2011 Yılı Merkezî Yönetim Bütçesi
ÖDENEK CETVELİ
Kodu
Açıklama (TL)
01 Genel
Kamu Hizmetleri 356.510.500
BAŞKAN–
Kabul edenler... Etmeyenler... Kabul edilmiştir.
02 Savunma
Hizmetleri 378.500
BAŞKAN–
Kabul edenler... Etmeyenler... Kabul edilmiştir.
03 Kamu
Düzeni ve Güvenlik Hizmetleri 365.000
BAŞKAN–
Kabul edenler... Etmeyenler... Kabul edilmiştir. 
04 Ekonomik
işler ve Hizmetler 94.506.000
BAŞKAN–
Kabul edenler... Etmeyenler... Kabul edilmiştir. 
 

 TOPLAM 451.760.000

BAŞKAN–
Kabul edenler... Etmeyenler... Kabul edilmiştir.
Enerji ve
Tabii Kaynaklar Bakanlığının 2009 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
2.–
Enerji ve Tabii Kaynaklar Bakanlığı 2009 Yılı Merkezî Yönetim Kesin Hesabı
BAŞKAN–
(A) cetvelinin genel toplamını okutuyorum:
A – C E T V E L İ

(TL)
- Toplam
Ödenek: 608.000.705,00
- Bütçe
Gideri: 410.143.473,29
- İptal
Edilen Ödenek: 197.857.231,71
BAŞKAN–
(A) cetvelini kabul edenler... Etmeyenler... Kabul edilmiştir.
Enerji
Piyasası Düzenleme Kurumu 2011 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Bölümleri
okutuyorum:
42.05-
ENERJİ PİYASASI DÜZENLEME KURUMU
1.–
Enerji Piyasası Düzenleme Kurumu 2011 Yılı Merkezî Yönetim Bütçesi
ÖDENEK CETVELİ
Kodu
Açıklama (TL)
01 Genel
Kamu Hizmetleri 7.864.300
BAŞKAN–
Kabul edenler... Etmeyenler... Kabul edilmiştir.
02 Savunma
Hizmetleri 80.000
BAŞKAN–
Kabul edenler... Etmeyenler... Kabul edilmiştir.
03 Kamu
Düzeni ve Güvenlik Hizmetleri 1.300.000
BAŞKAN–
Kabul edenler... Etmeyenler... Kabul edilmiştir
04 Ekonomik
İşler ve Hizmetler 94.350.700
BAŞKAN–
Kabul edenler... Etmeyenler... Kabul edilmiştir
 

 TOPLAM 103.595.000

BAŞKAN–
Kabul edenler... Etmeyenler... Kabul edilmiştir.
Gelir
cetvelini okutuyorum:
GELİR CETVELİ
KOD
Açıklama (TL)
03 Teşebbüs
ve Mülkiyet Gelirleri 94.735.400
BAŞKAN–
Kabul edenler... Etmeyenler... Kabul edilmiştir.
05 Diğer
Gelirler 9.750.000
BAŞKAN–
Kabul edenler... Etmeyenler... Kabul edilmiştir.
09 Red
ve İadelerler (-) -890.400
BAŞKAN–
Kabul edenler... Etmeyenler... Kabul edilmiştir.
 

 TOPLAM 103.595.000

BAŞKAN–
Kabul edenler... Etmeyenler... Kabul edilmiştir.
Enerji
Piyasası Düzenleme Kurumu 2011 yılı merkezî yönetim bütçesinin bölümleri kabul
edilmiştir.
Enerji
Piyasası Düzenleme Kurumu 2009 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2.–
Enerji Piyasası Düzenleme Kurumu 2009 Yılı Merkezî Yönetim Kesin Hesabı
BAŞKAN–
(A) cetvelinin genel toplamını okutuyorum:
A – C E T V E L İ

(TL)
- Toplam
Ödenek: 103.940.000,00
- Bütçe
Gideri: 82.276.981,96
- İptal
Edilen Ödenek: 21.663.018,04

BAŞKAN–
(A) cetvelini kabul edenler... Etmeyenler... Kabul edilmiştir.
(B)
cetvelinin genel toplamını okutuyorum:
B – C E T V E L İ

(TL)
- Bütçe
tahmini: 94.440.000,00
- Yılı
tahsilatı: 107.836.816,01

BAŞKAN–
(B) cetvelini kabul edenler... Etmeyenler... Kabul edilmiştir.
Enerji
Piyasası Düzenleme Kurumu 2009 yılı merkezî yönetim kesin hesabının bölümleri
kabul edilmiştir.
Ulusal
Bor Araştırma Enstitüsü 2011 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri
okutuyorum:

40.26-
ULUSAL BOR ARAŞTIRMA ENSTİTÜSÜ
1.–
Ulusal Bor Araştırma Enstitüsü 2011 Yılı Merkezî Yönetim Bütçesi
ÖDENEK CETVELİ
Kodu
Açıklama (TL)
04 Ekonomik
İşler ve Hizmetler 9.971.000
BAŞKAN–
Kabul edenler... Etmeyenler... Kabul edilmiştir.
 

 TOPLAM 9.971.000
BAŞKAN–
Kabul edenler... Etmeyenler... Kabul edilmiştir.
Gelir
cetvelini okutuyorum:

GELİR CETVELİ
KOD
Açıklama (TL)
04 Alınan
Bağış ve Yardımlar ile Özel Gelirler 8.121.000
BAŞKAN–
Kabul edenler... Etmeyenler... Kabul edilmiştir.
05 Diğer
Gelirler 1.500.000
BAŞKAN–
Kabul edenler... Etmeyenler... Kabul edilmiştir.
 

 TOPLAM 9.621.000

BAŞKAN–
Kabul edenler... Etmeyenler... Kabul edilmiştir.
Ulusal
Bor Araştırma Enstitüsü 2011 yılı merkezî yönetim bütçesinin bölümleri kabul
edilmiştir.
Ulusal
Bor Araştırma Enstitüsü 2009 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2.–
Ulusal Bor Araştırma Enstitüsü 2009 Yılı Merkezî Yönetim Kesin Hesabı
BAŞKAN–
(A) cetvelinin genel toplamını okutuyorum:
A – C E T V E L İ

(TL)
- Toplam
Ödenek: 8.565.000,00
- Bütçe
Gideri: 7.273.880,06
- Ödenek
Üstü Gider: 110.318.95
- İptal
Edilen Ödenek: 1.401.438,89

BAŞKAN–
(A) cetvelini kabul edenler... Etmeyenler... Kabul edilmiştir.
(B)
cetvelinin genel toplamını okutuyorum:
B – C E T V E L İ

(TL)
- Bütçe
Tahmini: 8.265.000,00
- Yılı
Net Tahsilatı: 7.860.324,40

BAŞKAN–
(B) cetvelini kabul edenler... Etmeyenler... Kabul edilmiştir.
Ulusal
Bor Araştırma Enstitüsü 2009 yılı merkezî yönetim kesin hesabının bölümleri
kabul edilmiştir.
Eletrik
İşleri Etüt İdaresi Genel Müdürlüğü 2011 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Bölümleri
okutuyorum:
40.39-
ELEKTRİK İŞLERİ ETÜT İDARESİ GENEL MÜDÜRLÜĞÜ
1.–
Elektrik İşleri Etüt İdaresi Genel Müdürlüğü 2011 Yılı Merkezî Yönetim Bütçesi
ÖDENEK CETVELİ
Kodu
Açıklama (TL)
01 Genel
Kamu Hizmetleri 9.696.000
BAŞKAN–
Kabul edenler... Etmeyenler... Kabul edilmiştir.
02 Savunma
Hizmetleri 351.000
BAŞKAN–
Kabul edenler... Etmeyenler... Kabul edilmiştir.
04 Ekonomik
İşler ve Hizmetler 47.789.000
BAŞKAN–
Kabul edenler... Etmeyenler... Kabul edilmiştir
 

 TOPLAM 57.836.000

BAŞKAN–
Kabul edenler... Etmeyenler... Kabul edilmiştir.
Gelir
cetvelini okutuyorum:
GELİR CETVELİ
KOD
Açıklama
(TL)
03 Teşebbüs
ve Mülkiyet Gelirleri 9.645.000
BAŞKAN–
Kabul edenler... Etmeyenler... Kabul edilmiştir.
04 Alınan
Bağış ve Yardımlar ile Özel Gelirler 47.836.000
BAŞKAN–
Kabul edenler... Etmeyenler... Kabul edilmiştir.
05 Diğer
Gelirler 355.000
BAŞKAN–
Kabul edenler... Etmeyenler... Kabul edilmiştir.
 

 TOPLAM 57.836.000
BAŞKAN–
Kabul edenler... Etmeyenler... Kabul edilmiştir.
Elektrik
İşleri Etüt İdaresi Genel Müdürlüğü 2011 yılı merkezî yönetim bütçesinin
bölümleri kabul edilmiştir.
Elektrik
İşleri Etüt İdaresi Genel Müdürlüğü 2009 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
2.–
Elektrik İşleri Etüt İdaresi Genel Müdürlüğü 2009 Yılı Merkezî Yönetim Kesin
Hesabı
BAŞKAN–
(A) cetvelinin genel toplamını okutuyorum:
A – C E T V E L İ

(TL)
- Toplam
Ödenek: 50.780.000,00
- Bütçe
Gideri: 37.616.199,65
- İptal
Edilen Ödenek: 13.163.800,35

BAŞKAN–
(A) cetvelini kabul edenler... Etmeyenler... Kabul edilmiştir.
(B)
cetvelinin genel toplamını okutuyorum:
B – C E T V E L İ

(TL)
- Bütçe
Tahmini: 46.890.000,00
- Yılı
Net Tahsilatı: 40.470.042,13

BAŞKAN–
(B) cetvelini kabul edenler... Etmeyenler... Kabul edilmiştir.
Elektrik
İşleri Etüt İdaresi Genel Müdürlüğü 2009 yılı merkezî yönetim kesin hesabının
bölümleri kabul edilmiştir.
Türkiye
Atom Enerjisi Kurumu 2011 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Bölümleri
okutuyorum:
40.27-
TÜRKİYE ATOM ENERJİSİ KURUMU
1.–
Türkiye Atom Enerjisi Kurumu 2011 Yılı Merkezî Yönetim Bütçesi
ÖDENEK CETVELİ
Kodu
Açıklama (TL)
01 Genel
Kamu Hizmetleri 9.827.000
BAŞKAN–
Kabul edenler... Etmeyenler... Kabul edilmiştir.
03 Kamu
Düzeni ve Güvenlik Hizmetleri 560.000
BAŞKAN–
Kabul edenler... Etmeyenler... Kabul edilmiştir
04 Ekonomik
İşler ve Hizmetler 80.343.000
BAŞKAN–
Kabul edenler... Etmeyenler... Kabul edilmiştir
07 Sağlık
Hizmetleri 182.000
BAŞKAN–
Kabul edenler... Etmeyenler... Kabul edilmiştir.


 TOPLAM 90.912.000

BAŞKAN–
Kabul edenler... Etmeyenler... Kabul edilmiştir.
Gelir
cetvelini okutuyorum:
GELİR CETVELİ
KOD
Açıklama (TL)
03 Teşebbüs
ve Mülkiyet Gelirleri 11.742.000
BAŞKAN–
Kabul edenler... Etmeyenler... Kabul edilmiştir.
04 Alınan
Bağış ve Yardımlar ile Özel Gelirler 78.912.000
BAŞKAN–
Kabul edenler... Etmeyenler... Kabul edilmiştir.
05 Diğer
Gelirler 258.000
BAŞKAN–
Kabul edenler... Etmeyenler... Kabul edilmiştir.


 TOPLAM 90.912.000

BAŞKAN–
Kabul edenler... Etmeyenler... Kabul edilmiştir.
Türkiye
Atom Enerjisi Kurumu 2011 yılı merkezî yönetim bütçesinin bölümleri kabul
edilmiştir.
Türkiye
Atom Enerji Kurumu 2009 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2.–
Türkiye Atom Enerji Kurumu 2009 Yılı Merkezî Yönetim Kesin Hesabı
BAŞKAN–
(A) cetvelinin genel toplamını okutuyorum:
A – C E T V E L İ

(TL)
- Toplam
Ödenek : 95.742.157,71
- Bütçe
Gideri : 62.148.501,48
- İptal
Edilen Ödenek : 33.593.656,23
- Ertesi
Yıla Devreden Ödenek: 20.049.678,07

BAŞKAN–
(A) cetvelini kabul edenler... Etmeyenler... Kabul edilmiştir.
(B)
cetvelinin genel toplamını okutuyorum:
B – C E T V E L İ

(TL)
- Bütçe
Tahmini: 82.169.000,00
- Yılı
Net Tahsilatı: 68.672.860,28
BAŞKAN–
(B) cetvelini kabul edenler... Etmeyenler... Kabul edilmiştir.
Türkiye
Atom Enerji Kurumu 2009 yılı merkezî yönetim kesin hesabının bölümleri kabul
edilmiştir.
Maden
Tetkik ve Arama Genel Müdürlüğü 2011 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
Bölümleri
okutuyorum:
40.40-
MADEN TETKİK VE ARAMA GENEL MÜDÜRLÜĞÜ
1.–
Maden Tetkik ve Arama Genel Müdürlüğü 2011 Yılı Merkezî Yönetim Bütçesi
ÖDENEK CETVELİ
Kodu
Açıklama (TL)
01 Genel
Kamu Hizmetleri 58.468.000
BAŞKAN–
Kabul edenler... Etmeyenler... Kabul edilmiştir.
02 Savunma
Hizmetleri 170.000
BAŞKAN–
Kabul edenler... Etmeyenler... Kabul edilmiştir.
03 Kamu
Düzeni ve Güvenlik Hizmetleri 1.350.000
BAŞKAN–
Kabul edenler... Etmeyenler... Kabul edilmiştir.
04 Ekonomik
İşler ve Hizmetler 190.852.000
BAŞKAN–
Kabul edenler... Etmeyenler... Kabul edilmiştir


 TOPLAM 250.840.000

BAŞKAN–
Kabul edenler... Etmeyenler... Kabul edilmiştir.
Gelir
cetvelini okutuyorum:
GELİR CETVELİ
KOD
Açıklama
(TL)
03 Teşebbüs
ve Mülkiyet Gelirleri 34.647.500
BAŞKAN–
Kabul edenler... Etmeyenler... Kabul edilmiştir.
04 Alınan
Bağış ve Yardımlar ile Özel Gelirler 210.840.000
BAŞKAN–
Kabul edenler... Etmeyenler... Kabul edilmiştir.
05 Diğer
Gelirler 5.352.500
BAŞKAN–
Kabul edenler... Etmeyenler... Kabul edilmiştir.


 TOPLAM 250.840.000

BAŞKAN–
Kabul edenler... Etmeyenler... Kabul edilmiştir.
Maden
Tetkik ve Arama Genel Müdürlüğü 2011 yılı merkezî yönetim bütçesinin bölümleri
kabul edilmiştir.
Maden
Tetkik ve Arama Genel Müdürlüğü 2009 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
2.–
Maden Tetkik ve Arama Genel Müdürlüğü 2009 Yılı Merkezî Yönetim Kesin Hesabı
BAŞKAN–
(A) cetvelinin genel toplamını okutuyorum:
A – C E T V E L İ

(TL)
- Toplam
Ödenek: 283.445.272,09
- Bütçe
Gideri: 209.932.556,92
- İptal
Edilen Ödenek: 73.512.715,17
- Ertesi
Yıla Devreden Ödenek: 34.813.217,86

BAŞKAN–
(A) cetvelini kabul edenler... Etmeyenler... Kabul edilmiştir.
(B)
cetvelinin genel toplamını okutuyorum:
B – C E T V E L İ

(TL)
- Bütçe
Tahmini: 226.802.000,00
- Yılı
Net Tahsilatı: 193.913.142,77

BAŞKAN–
(B) cetvelini kabul edenler... Etmeyenler... Kabul edilmiştir.
Maden
Tetkik ve Arama Genel Müdürlüğü 2009 yılı merkezî yönetim kesin hesabının
bölümleri kabul edilmiştir.
Petrol
İşleri Genel Müdürlüğü 2011 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Bölümleri
okutuyorum:
20.92
- PETROL İŞLERİ GENEL MÜDÜRLÜĞÜ
1.–
Petrol İşleri Genel Müdürlüğü 2011 Yılı Merkezî Yönetim Bütçesi
A – C E T V E L İ 
Kod
Açıklama (TL)
01 Genel
Kamu Hizmetleri 1.466.000
BAŞKAN–
Kabul edenler... Etmeyenler... Kabul edilmiştir.
03 Kamu
Düzeni ve Güvenlik Hizmetleri 220.000
BAŞKAN–
Kabul edenler... Etmeyenler... Kabul edilmiştir.
04 Ekonomik
İşler ve Hizmetler 4.490.500
BAŞKAN–
Kabul edenler... Etmeyenler... Kabul edilmiştir.


 TOPLAM 6.176.500

BAŞKAN –
Kabul edenler... Etmeyenler... Kabul edilmiştir.
Petrol
İşleri Genel Müdürlüğü 2011 yılı merkezî yönetim bütçesinin bölümleri kabul
edilmiştir.
Petrol
İşleri Genel Müdürlüğü 2009 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2.–
Petrol İşleri Genel Müdürlüğü 2009 Yılı Merkezî Yönetim Kesin Hesabı
BAŞKAN –
(A) cetvelinin genel toplamını okutuyorum:
A – C E T V E L İ

(TL)
- Toplam
Ödenek: 5.414.800,00
- Bütçe
Gideri: 4.667.766,25
- İptal
Edilen Ödenek: 747.033,75

BAŞKAN –
(A) cetvelini kabul edenler... Etmeyenler... Kabul edilmiştir.
Petrol
İşleri Genel Müdürlüğü 2009 yılı merkezî yönetim kesin hesabının bölümleri
kabul edilmiştir.
Sayın
milletvekilleri, böylece, Çalışma ve Sosyal Güvenlik Bakanlığı, Mesleki Yeterlilik
Kurumu Başkanlığı, Enerji ve Tabii Kaynaklar Bakanlığı, Enerji Piyasası
Düzenleme Kurumu, Ulusal Bor Araştırma Enstitüsü, Elektrik İşleri Etüt İdaresi
Genel Müdürlüğü, Türkiye Atom Enerjisi Kurumu, Maden Tetkik ve Arama Genel
Müdürlüğü ile Petrol İşleri Genel Müdürlüğünün 2011 yılı merkezî yönetim
bütçeleri ile 2009 yılı merkezî yönetim kesin hesapları kabul edilmiştir.
Hayırlı olsun. 
Programa
göre, kuruluşların bütçe ve kesin hesaplarını sırasıyla görüşmek için 19 Aralık
2010, Pazar günü saat 11.00’de toplanmak üzere birleşimi kapatıyorum. 


Kapanma Saati: 20.
47





