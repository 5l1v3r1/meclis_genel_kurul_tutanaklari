



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 103’üncü
Birleşim
 16
Haziran 2016 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMA
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Mahmut Tanal’ın, polis
memurlarının mesleki sorunlarına ilişkin gündem dışı konuşması
2.- Bitlis Milletvekili Mizgin Irgat’ın, Bitlis ilinin
sorunlarına ilişkin gündem dışı konuşması
3.- İstanbul Milletvekili Hasan Turan’ın, Muhammed Ali
Clay’in vefatına ilişkin gündem dışı konuşması

V.- AÇIKLAMALAR
1.- İstanbul Milletvekili Didem Engin’in, İstanbul’da
servislere plaka tahdidi sözünün bir yıldır yerine getirilmediğine ilişkin açıklaması
2.- Hatay Milletvekili Serkan Topal’ın, çıraklık veya
öğrencilik sırasındaki staj çalışmalarından kaynaklanan sigortalılık başlangıçlarının
ve prim gün sayılarının emeklilik hesabında dikkate alınması gerektiğine ve bu
konuda gerekli çalışmaların yapılmasını talep ettiğine ilişkin açıklaması
3.- Niğde Milletvekili Ömer Fethi Gürer’in, Niğde’nin
Çavdarlı köyünün sorunlarına ilişkin açıklaması
4.- Balıkesir Milletvekili Ahmet Akın’ın, AKP’nin
terörle mücadelede tutarsız yaklaşımını sürdürdüğüne ve terör örgütüyle doğrudan
veya dolaylı bir görüşme olup olmadığını öğrenmek istediğine ilişkin açıklaması
5.- Balıkesir Milletvekili Mehmet Tüm’ün, Balıkesir
Büyükşehir Belediyesinin Kaz Dağları ve Hasanboğuldu gibi turizm bölgelerinin
yollarını neden yapmak istemediğini ve Kaz Dağlarına yapılmak istenen 5 adet HES
projesinden vazgeçilip vazgeçilmeyeceğini öğrenmek istediğine ilişkin
açıklaması
6.- Denizli Milletvekili Cahit Özkan’ın, 16 Haziran
1950, ezanın aslına rücu ettirilmesinin yıl dönümüne ve Menderes ile arkadaşlarını
rahmet, minnet ve duayla andığına ilişkin açıklaması
7.- Isparta Milletvekili İrfan Bakır’ın, bomba
yapımında kullanıldığı gerekçesiyle nitratlı gübrelerin yasaklanmasının
özellikle Isparta ve çevre illerdeki üreticilere büyük sorunlar yaratacağına
ilişkin açıklaması
8.- Bursa Milletvekili Erkan Aydın’ın, Bursa’da sağanak
yağışı nedeniyle mağdur olan üreticilerin zararlarının tazmin edilmesi gerektiğine
ilişkin açıklaması
9.- Denizli Milletvekili Kazım Arslan’ın, Denizli’de
pamuk üreticisine primlerin ne zaman ödeneceğini, mazotun ne zaman ÖTV’siz ve
KDV’siz verileceğini, Denizli’de satılamayan elmaların satın alınarak
yoksullara dağıtılmasının düşünülüp düşünülmediğini öğrenmek istediğine ve
çiftçilerin nitrat gübre satışının ÇKS’yle yapılmasını beklediklerine ilişkin
açıklaması
10.- Konya Milletvekili Mustafa Hüsnü Bozkurt’un,
Adalet ve Kalkınma Partisinin, Adalet Komisyonunda görüşülmekte olan tasarıyla
Yargıtayı ve Danıştayı bir kez daha ele geçirebilmek için harekete geçmiş
göründüğüne ilişkin açıklaması
11.- Ankara Milletvekili Nihat Yeşil’in, Maarif
Vakfıyla paralel yapılanmanın okullarının kapatılmasıyla oluşan boşluğun mu doldurulacağını
öğrenmek istediğine ilişkin açıklaması
12.- Şanlıurfa Milletvekili Kemalettin Yılmaztekin’in,
16 Haziran 1950, Türkçe ezan zulmünün sonlandırılmasının yıl dönümüne ilişkin
açıklaması
13.- İstanbul Milletvekili Mahmut Tanal’ın, Mecliste
çalışan polislere memurlardan farklı yemek ücreti uygulamasına son verilmesini
talep ettiğine ilişkin açıklaması
14.- İzmir Milletvekili Ali Yiğit’in, İzmir Alsancak
Salih İşgören İlköğretim Okulunda okuyan 380 öğrencinin yine Alsancak’ta bulunan
Melih Özakat İlköğretim Okuluna nakledilmek istendiğine ilişkin açıklaması
15.- Giresun Milletvekili Bülent Yener Bektaşoğlu’nun,
fındık üreticilerinin alan bazlı gelir desteği ödemelerinin yapılmasını sabırsızlıkla
beklediklerine ilişkin açıklaması
16.- İstanbul Milletvekili Onursal Adıgüzel’in,
İstanbul Üsküdar’daki Atik Valide Külliyesi’nin tekke bölümünün yanına “restorasyon”
adı altında yeni bir bina inşa edilmeye başlandığına ilişkin açıklaması
17.- Diyarbakır Milletvekili İdris Baluken’in, Anayasa
Mahkemesinin 16 Haziran 1994 tarihli Demokrasi Partisini kapatma kararını bir
kez daha kınadığına, iktidar partisi eliyle HDP şahsında demokratik siyasetin
tasfiye edilmeye çalışılmasını darbe zihniyetinin bir yansıması olarak
gördüklerine, 16 Haziran Ev İşçileri Günü’ne, 16 Haziran 2013’te İstanbul’da
polis tarafından vurulan Berkin Elvan’ın katillerinin hâlâ bulunmadığına
ilişkin açıklaması 
18.- Hatay Milletvekili Mehmet Necmettin Ahrazoğlu’nun,
Bayır Bucak bölgesinde birçok köyün Rus birlikleri tarafından işgal edildiğine
ve Hükûmetin Türkmenlere gerekli yardımları yapmasını talep ettiğine ilişkin
açıklaması
19.- Amasya Milletvekili Mehmet Naci Bostancı’nın, 16
Haziran 1950 Türkçe ezan okunmasına son verilerek yeniden Arapça ezana
dönülmesinin, 16 Haziran 1964 Martin Luther King’in Nobel Barış Ödülü almasının
yıl dönümlerine ve mümkün olan bütün yol ve yöntemlerin Suriye’deki Türkmenler
için kullanıldığına ilişkin açıklaması
20.- İstanbul Milletvekili Engin Altay’ın, 15-16
Haziran işçi sınıfının büyük direnişinin 46’ncı yıl dönümüne ve Hükûmet ile Cumhurbaşkanının
her türlü temel hak ve özgürlük talebine yönelik terörist yakıştırmasını doğru
bulmadığına ilişkin açıklaması
21.- İstanbul Milletvekili Engin Altay’ın, Suriye’de
bir iç savaş yaşandığına ve orada yaşayan halklardan Türkmenler, Kürtler ve
Araplar arasında herhangi bir ayrım yapılmaması gerektiğine ve Cumhuriyet Halk
Partisinin bu tartışmaların dışında olduğuna ilişkin açıklaması
22.- İzmir Milletvekili Oktay Vural’ın, Uluslararası
Barış Örgütünün Suriye’nin kuzeyinde, PYD’nin kontrol ettiği alanda etnik temizlik
ve savaş suçu işlendiğine ilişkin 13 Ekim 2015 tarihli bir raporu bulunduğuna
ilişkin açıklaması
23.- Diyarbakır Milletvekili İdris Baluken’in, İzmir’in
Menemen ilçesinin Asarlık beldesinde HDP binasına yönelik silahlı saldırıyı
kınadığına ilişkin açıklaması
24.- İstanbul Milletvekili Engin Altay’ın, İstanbul
Milletvekili Mehmet Muş’un sataşma nedeniyle yaptığı konuşmasındaki bazı ifadelerine
ilişkin açıklaması
25.- Diyarbakır Milletvekili İdris Baluken’in,
cezaevinde bulunan insanları aidiyetler üzerinden tanımlayarak onları
hedefleştirmenin son derece tehlikeli sonuçlar yaratabileceğine ve
milletvekillerinin, siyasi partilerin, cezaevinde bulunan tutukluları,
hükümlüleri ayırt etmeden ziyaret etmelerinden daha doğal bir şey olamayacağına
ilişkin açıklaması
26.- Aksaray Milletvekili İlknur İnceöz’ün, Diyarbakır
Milletvekili İdris Baluken’in yaptığı açıklamasındaki bazı ifadelerine ilişkin
açıklaması
27.- İzmir Milletvekili Oktay Vural’ın, İstanbul
Milletvekili Engin Altay’ın sataşma nedeniyle yaptığı konuşmasındaki bazı
ifadelerine ilişkin açıklaması
28.- Manisa Milletvekili Erkan Akçay’ın, Millî Eğitim
Bakanı İsmet Yılmaz’ın 383 sıra sayılı Kanun Tasarısı’nın 8’inci maddesiyle
ilgili soru-cevap işlemi sırasındaki bazı ifadelerine ilişkin açıklaması
29.- Manisa Milletvekili Erkan Akçay’ın, Hükûmete,
gerek Komisyonda gerekse Genel Kurulda dile getirdikleri görüş, eleştiri, öneri
ve uyarıları bir heyet marifetiyle konsolide edip dikkate almalarını tavsiye
ettiğine ilişkin açıklaması

VI.- BAŞKANLIĞIN
GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, Avrupa
Parlamentosu (AP) Katılım Öncesi Eylem Birimi tarafından Avrupa Parlamentosu iş
birliğiyle 20-21 Haziran 2016 tarihlerinde Belçika’nın başkenti Brüksel’e
düzenlenecek olan “AB’nin Göç ve Sığınma Politikası: Genişleme Ülkeleri
Parlamentolarına Etkileri” başlıklı konferansa Türkiye Büyük Millet Meclisinden
katılması Genel Kurulun 8/6/2016 tarihli 99’uncu Birleşiminde kabul edilen
heyete ilişkin tezkeresi (3/801)

B) Meclis Araştırması Önergeleri 
1.- Tekirdağ Milletvekili Emre Köprülü ve 22
milletvekilinin, ayçiçeği üreticilerinin sorunlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/232)
2.- İstanbul Milletvekili Gamze Akkuş İlgezdi ve 34
milletvekilinin, çocuk işçiliğinin boyutlarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/233)
3.- Hatay Milletvekili Mehmet Necmettin Ahrazoğlu ve 20
milletvekilinin, demir çelik sektörünün sorunlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/234)

VII.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili Diyarbakır
Milletvekili İdris Baluken tarafından, Türkiye'de son yıllarda oldukça hız kazanan
kentsel dönüşüm uygulamalarında yaşanan sorunların tespit edilmesi amacıyla
16/6/2016 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun 16 Haziran 2016 Perşembe günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi 


B) Danışma Kurulu Önerileri
1.- Danışma Kurulunun, Genel Kurulun 17/6/2016 Cuma
günü toplanmamasının Genel Kurulun onayına sunulmasının uygun görüldüğüne
ilişkin önerisi 

VIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Maarif Vakfı Kanunu Tasarısı (1/720) ve Millî
Eğitim, Kültür, Gençlik ve Spor Komisyonu Raporu (S. Sayısı: 383) 
2.- Türkiye Cumhuriyeti Hükümeti ile Brunei Sultanlığı
Hükümeti Arasında Ekonomik, Ticaret ve Teknik İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/573) ve Dışişleri
Komisyonu Raporu (S. Sayısı: 263) 

IX.- SATAŞMALARA İLİŞKİN KONUŞMALAR
1.- İstanbul Milletvekili Mehmet Muş’un, Diyarbakır
Milletvekili İdris Baluken’in 383 sıra sayılı Kanun Tasarısı’nın 5’inci maddesiyle
ilgili önerge üzerinde yaptığı konuşması sırasında Adalet ve Kalkınma Partisine
sataşması nedeniyle konuşması
2.- Diyarbakır Milletvekili İdris Baluken’in, İstanbul
Milletvekili Mehmet Muş’un sataşma nedeniyle yaptığı konuşması sırasında
şahsına sataşması nedeniyle konuşması
3.- İstanbul Milletvekili Engin Altay’ın, İzmir
Milletvekili Oktay Vural’ın yerinden sarf ettiği bazı ifadeleri sırasında
şahsına sataşması nedeniyle konuşması
4.- Diyarbakır Milletvekili İdris Baluken’in, İzmir
Milletvekili Oktay Vural’ın yerinden sarf ettiği bazı ifadeleri sırasında
Halkların Demokratik Partisine sataşması nedeniyle konuşması
5.- İstanbul Milletvekili Mehmet Muş’un, Diyarbakır
Milletvekili İdris Baluken’in sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
6.- İstanbul Milletvekili Mehmet Muş’un, Bursa
Milletvekili Ceyhun İrgil’in 383 sıra sayılı Kanun Tasarısı’nın 6’ncı maddesi
üzerinde şahsı adına yaptığı konuşması sırasında Adalet ve Kalkınma Partisine
sataşması nedeniyle konuşması
7.- Diyarbakır Milletvekili İdris Baluken’in, Aksaray
Milletvekili İlknur İnceöz’ün yaptığı açıklaması sırasında Halkların Demokratik
Partisine sataşması
8.- Aksaray Milletvekili İlknur İnceöz’ün, Diyarbakır
Milletvekili İdris Baluken’in sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
9.- Amasya Milletvekili Mehmet Naci Bostancı’nın, Hatay
Milletvekili Serkan Topal’ın 383 sıra sayılı Kanun Tasarısı’nın 6’ncı
maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
10.- Diyarbakır Milletvekili İdris Baluken’in, Hatay
Milletvekili Serkan Topal’ın 383 sıra sayılı Kanun Tasarısı’nın 6’ncı maddesiyle
ilgili önerge üzerinde yaptığı konuşması sırasında Halkların Demokratik
Partisine sataşması nedeniyle konuşması
11.- İstanbul Milletvekili Engin Altay’ın, Diyarbakır
Milletvekili İdris Baluken’in sataşma nedeniyle yaptığı konuşması sırasında
Cumhuriyet Halk Partisine sataşması nedeniyle konuşması
12.- Amasya Milletvekili Mehmet Naci Bostancı’nın,
Tekirdağ Milletvekili Candan Yüceer’in 383 sıra sayılı Kanun Tasarısı’nın
8’inci maddesi üzerinde CHP Grubu adına yaptığı konuşması sırasında Adalet ve
Kalkınma Partisine sataşması nedeniyle konuşması
13.- Tekirdağ Milletvekili Candan Yüceer’in, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında şahsına sataşması nedeniyle konuşması
14.- İstanbul Milletvekili Mehmet Muş’un, İstanbul
Milletvekili Engin Altay’ın 383 sıra sayılı Kanun Tasarısı’nın 8’inci maddesiyle
ilgili önerge üzerinde yaptığı konuşması sırasında Adalet ve Kalkınma Partisine
sataşması nedeniyle konuşması

X.- OYLAMALAR
1.- (S. Sayısı: 383) Maarif Vakfı Kanunu Tasarısı’nın
oylaması

XI.- YAZILI SORULAR VE CEVAPLARI
1.- Mersin
Milletvekili Baki Şimşek'in, Zorunlu Trafik Sigortası bedellerinin yüksekliğine
ilişkin Başbakandan sorusu ve Başbakan Yardımcısı Mehmet Şimşek’in cevabı
(7/2734)
2.- Eskişehir Milletvekili Cemal Okan Yüksel'in,
Eskişehir Stadyumu inşaatına ilişkin sorusu ve Gençlik ve Spor Bakanı Akif Çağatay
Kılıç’ın cevabı (7/4103)
3.- İstanbul Milletvekili Mustafa Sezgin Tanrıkulu'nun,
2014-2016 yılları arasında sosyal medyadaki paylaşımları nedeniyle hakkında
soruşturma açılan personel verilerine,
2010-2016 yılları arasında maaşında icra takibi ve
haciz olan personele,
İlişkin soruları ve Gençlik ve Spor Bakanı Akif Çağatay
Kılıç’ın cevabı (7/4381) (7/5197)
4.- Kırklareli Milletvekili Vecdi Gündoğdu'nun, amatör
sporcu ve spor kulüplerinin desteklenmesine ilişkin sorusu ve Gençlik ve Spor
Bakanı Akif Çağatay Kılıç’ın cevabı (7/4382)
5.- Balıkesir Milletvekili İsmail Ok'un, Balıkesir'de
faaliyet gösteren spor kulüplerine ilişkin sorusu ve Gençlik ve Spor Bakanı
Akif Çağatay Kılıç’ın cevabı (7/4618)
6.- Niğde Milletvekili Ömer Fethi Gürer'in, spor
kulüplerine sağlanan maddi desteğe ilişkin sorusu ve Gençlik ve Spor Bakanı
Akif Çağatay Kılıç’ın cevabı (7/4620)
7.- Kahramanmaraş Milletvekili Fahrettin Oğuz Tor'un,
yeni inşa edilen stadyumların isimlendirmelerine ve ismi değiştirilen stadyumlara
ilişkin sorusu ve Gençlik ve Spor Bakanı Akif Çağatay Kılıç’ın cevabı (7/4626)
8.- Denizli Milletvekili Kazım Arslan'ın, Denizli'deki
yüksek öğrenim yurdu ihtiyacına ilişkin sorusu ve Gençlik ve Spor Bakanı Akif
Çağatay Kılıç’ın cevabı (7/4964)
9.- Ankara Milletvekili Murat Emir'in, bir futbol
müsabakasında meydana gelen olaylara ilişkin Başbakandan sorusu ve Gençlik ve
Spor Bakanı Akif Çağatay Kılıç’ın cevabı (7/5031)
10.- Diyarbakır Milletvekili Nursel Aydoğan'ın,
Ankara'da gerçekleşen bir futbol maçı esnasında yaşanan olaylara ilişkin sorusu
ve Gençlik ve Spor Bakanı Akif Çağatay Kılıç’ın cevabı (7/5190)
11.- Van Milletvekili Nadir Yıldırım'ın, sporda şiddete
ilişkin sorusu ve Gençlik ve Spor Bakanı Akif Çağatay Kılıç’ın cevabı (7/5192)
12.- İstanbul Milletvekili Mustafa Sezgin
Tanrıkulu'nun, 2015-2016 yılları arasında gerçekleşen temsil ve ağırlama harcamalarına,
Bakanlığa bağlı kurum ve kuruluşlardaki makam
araçlarına,
İlişkin soruları ve Gençlik ve Spor Bakanı Akif Çağatay
Kılıç’ın cevabı (7/5194) (7/5418)
13.- İstanbul Milletvekili Mustafa Sezgin
Tanrıkulu'nun, memur alımlarına dair çeşitli iddialara ilişkin sorusu ve
Gençlik ve Spor Bakanı Akif Çağatay Kılıç’ın cevabı (7/5196)
14.- Niğde Milletvekili Ömer Fethi Gürer'in, Bakanlık
tarafından Niğde'de verilen yüzme kurslarının ücretlerine ilişkin sorusu ve
Gençlik ve Spor Bakanı Akif Çağatay Kılıç’ın cevabı (7/5198)
15.- Burdur Milletvekili Mehmet Göker'in, Burdur'da
yürütülmekte olan kapalı yüzme havuzu projesine ilişkin sorusu ve Gençlik ve
Spor Bakanı Akif Çağatay Kılıç’ın cevabı (7/5324)
16.- Adana Milletvekili Meral Danış Beştaş'ın, kamusal
alanda anadil kullanımının sağlanmasına ilişkin Başbakandan sorusu ve Başbakan
Yardımcısı Nurettin Canikli’nin cevabı (7/5605)
17.- Adana Milletvekili Elif Doğan Türkmen'in, bazı
futbol takımlarının maçlarına atanan hakem ve gözlemcilere ilişkin sorusu ve
Gençlik ve Spor Bakanı Akif Çağatay Kılıç’ın cevabı (7/5644)
18.- Bingöl Milletvekili Hişyar Özsoy'un, Bingöl'de
pazar yeri koşullarının iyileştirilmesine ve semt pazarları kurulmasına ilişkin
sorusu ve Gümrük ve Ticaret Bakanı Bülent Tüfenkci’nin cevabı (7/5654)
19.- İstanbul Milletvekili Mustafa Sezgin
Tanrıkulu'nun, 2014-2016 yılları arasında Bakanlıkta görev yapan özel kalem
müdürlerine ilişkin sorusu ve Gümrük ve Ticaret Bakanı Bülent Tüfenkci’nin
cevabı (7/5655)

16 Haziran 2016 Perşembe
BİRİNCİ OTURUM
Açılma Saati: 14.00
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: İshak GAZEL (Kütahya), Emre KÖPRÜLÜ
(Tekirdağ) 
-------0------
BAŞKAN
– Türkiye Büyük Millet Meclisinin 103’üncü Birleşimini açıyorum. 
Toplantı
yeter sayısı vardır, görüşmelere başlıyoruz. 
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, Muhammed Ali Clay’in vefatı münasebetiyle söz isteyen İstanbul
Milletvekili Hasan Turan’a aittir.
Buyurun
Sayın Turan. (AK PARTİ sıralarından alkışlar) 
Sayın
Turan…
BÜLENT
TURAN (Çanakkale) – Sayın Başkanım, ikinci arkadaşımıza söz verebilirsek…
BAŞKAN
– Peki, diğerine geçelim.
Gündem
dışı ikinci söz, polis memurlarının mesleki sorunları hakkında söz isteyen
İstanbul Milletvekili Mahmut Tanal’a aittir. 
Buyurun
Sayın Tanal. (CHP sıralarından alkışlar) 
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Mahmut Tanal’ın, polis
memurlarının mesleki sorunlarına ilişkin gündem dışı konuşması
MAHMUT
TANAL (İstanbul) – Değerli Başkan, değerli milletvekilleri; hepinizi saygıyla,
hürmetle selamlıyorum. 
Polis,
güvenliğin en temel üyesidir. Aynı zamanda adalete ilk açılan kapı
karakollardır. Halkımızın huzuru polisin gururudur. 
Değerli
arkadaşlar, polisin, esas başlıklar şeklinde bir sayacak olursak, temel
sorunlarına bakacak olursak; Disiplin sorunu var, çalışma şartları sorunu var,
tayin ve terfiyle ilgili sorunlar var, özlük haklarıyla ilgili sorunlar var,
adliye teşkilatıyla ilgili sorunlar var, eğitim sorunu var, günlük insani
ihtiyaçlarını gidermeyle ilgili sorunlar var. Bu başlıklar şeklinde baktığımız
zaman gerçekten bu sorunlar çözülemeyecek olan sorunlar değil, bu sorunların
üstesinden gelinebilir. Şu anda geçici görevle güneydoğuya gönderilen
polislerin hiçbirisinin kalacak yerleri yok. Medeni, uygar ihtiyaçlarını
karşılayabilecek şekilde elbiselerini değiştirme durumları yok, banyolarını
yapma durumları yok. Bunların hepsi vatandaşlarımız tarafından, Emniyet
mensupları tarafından gönüllü olarak toplanan yardımlarla gönderilmektedir.
Polislerin
çalışma saatiyle ilgili: Normal 657 sayılı Devlet Memurları Kanunu’na tabi
olması nedeniyle ancak 180 saat çalışması gerekirken 240 saat -yani 12.00-24.00
olayı nedeniyle- çalışması nedeniyle âdeta angarya uygulanıyor Emniyet
mensuplarına çalışma koşullarıyla ilgili. 
Ek
gösterge 2200’den 3000’e çıkarıldı yani 52 TL fark etti. Aynı görevi yapan
astsubayın, subayın, askerin, hepsinin ek göstergesi 3600 iken maalesef
3000’dir Emniyet mensuplarının. Bu, eşit işe eşit ücrete de aykırı olan bir
husustur. Bu, hem Anayasa’mıza aykırı hem Avrupa İnsan Hakları Sözleşmesi’ne
aykırı. 
Burada
aynı şekilde… Mesela polisin halkın polisi olması gerekirken, sınavla alınması
gerekirken 2.500 polis sınavsız olarak alındı. Sadece fakülte 3’üncü ve 4’üncü
sınıfında, su ürünlerinde bulunan 3’üncü, 4’üncü sınıf öğrencileri alındı.
Cumartesi, pazar günleri altışar saat eğitim verilerek 2.500 polis şu anda
göreve atandı ancak bunun yerine polis okulları kapatıldı. Hazır meslekte
yetişmiş olan polisler varken bu polis diplomasını alan insanlar atanmadı,
bunların yerine fakültede… Hani hızlandırılmış eğitim vardı, eğitim enstitüleri
vardı? Bir dönem geçici, iki aylık, üç aylık… Bu şekilde polisler yetiştirildi,
gönderildi.
Aynı
zamanda, geçici görevlendirmeler: Şu anda geçici görevlendirme, üç aylık geçici
görevlendirmeler yapılıyor, bu da liyakat esasına göre değil. Güneydoğuya şöyle
yapılıyor: Kimin eşi dostu varsa onlar gönderilmiyor, eşi dostu olmayan
insanlar gönderiliyor. Bu kabul edilebilir bir durum değil.
Aynı
şekilde, il içerisindeki atamalar var. İl içerisindeki atamalarda gerek
kaymakam tarafından gerek valililer tarafından polislerin keyfî olarak yerleri
değiştirilmekte ve aynı zamanda geçici görevle ilgili süreler de uzatılmış
olmakta. Burada liyakat esası Emniyet mensubunun içerisinde yok. Emniyet
mensupları içerisinde tamamen bir keyfîlik veyahut da ya bir Okuyucular grubu
veyahut da Menzil grubundan onay getirilecek ki polislerde tayin, terfi işi
olabilsin. 
Aynı
şekilde, Emniyet teşkilatı içerisinde… Polisin görevi tebligat memurluğu değil,
polislere tebligat yaptırılıyor. Polisin görevi pasaportla ilgili değil, bunlar
yaptırılıyor. Bunlar hakikaten kabul edilebilir bir durum değil. Yani, polis ne
oldu? Esasen Organize Şubeden, Terörden… Ülkemizin her tarafında sürekli
bombalar patlıyor. Bu bombalar niçin patlıyor? Saat 17.25 zilini gösterdiği
zaman ilk yaptıkları iş ne oldu, 17.25’te saat? Saat 17.25’te yaptıkları ilk
iş: Organize Şubeyi dağıttılar, Terörle Mücadele Şubesini dağıttılar, Kaçakçılık
Şubesini dağıttılar. Bu tür şubelere işin ehli olmayan insanlar getirildi. 
Değerli
arkadaşlar, Organize Büroda, Terörle Mücadele Bürosunda yetişmiş elemana
ihtiyaç var. Onun için, ülkemizin her tarafında bombalar patlıyor. Yetişmiş
olan kadrolar bertaraf edildi, görevden alındı, sürüldü. Meslek içinde eğitim
maalesef verilmiyor. 
Ayrıca,
polisin kıyafetleri kalitesiz, ütü tutmuyor ve giydikleri ayakkabılar dahi
rahatsız ediyor. 
(Mikrofon
otomatik cihaz tarafından kapatıldı) 
MAHMUT
TANAL (Devamla) - Son söz, bitiriyorum değerli Başkan, özür dilerim sizden ve
milletvekili arkadaşlarımızdan.
Değerli
arkadaşlar, dün akşam burada iftar verildi. Herkese ücretsiz iftar verilirken
polis mensuplarına ücretli iftar verildi. Bu kabul edilebilir bir durum değil. 
BAŞKAN
– Teşekkür ederim Sayın Tanal.
MAHMUT
TANAL (Devamla) - Bakın, dışarıdan gelen bakanların koruması burada ücretsiz
yemek yerken polislere ücretli yemek veriliyor. Burada, dün, milletvekillerine
uygulanan fiyat tarifesi ne ise, polislere de aynı tarife uygulanıyor. 
BAŞKAN
– Sayın Tanal, teşekkür ederim. 
MAHMUT
TANAL (Devamla) – Normal personele uygulanan tarife uygulanmıyor.
Ben
sabrınız için teşekkür ediyorum.
Saygılarımı
sunarım değerli Başkanım. (CHP sıralarından alkışlar)
BAŞKAN
– Teşekkür ederim Sayın Tanal. 
Gündem
dışı üçüncü söz, Bitlis’in sorunları hakkında söz isteyen Bitlis Milletvekili
Mizgin Irgat’a aittir. 
Buyurun
Sayın Irgat. (HDP sıralarından alkışlar) 
2.- Bitlis Milletvekili Mizgin Irgat’ın, Bitlis ilinin
sorunlarına ilişkin gündem dışı konuşması
MİZGİN
IRGAT (Bitlis) – Sayın Başkan, değerli milletvekilleri; konuşmamın Bitlis’le
ilgili kısmına başlamadan önce, bugün 2011 yılından bu yana Uluslararası
Çalışma Örgütünce kabul edilen Dünya Ev İşçileri Günü’nü kutlayarak başlamak istiyorum.
Dünyada 50 milyonu aşkın ücretli ev işçisi olduğu tahmin ediliyor.
Türkiye’deyse 1 milyonu aşkın ev işçisi bulunduğu raporlara yansımış durumda.
Ev işçilerinin, güvencesiz ve herhangi bir iş güvenliği sağlanmadan, yaptıkları
işin iş sayılmadığı ve kendilerinin de işçi sayılmadığı bu sistemde
kendilerinin mücadelesinin yanında olduğumuzu belirtiyor, yaptıkları işin iş
olduğu, kendilerinin de işçi olduğu hususunu dikkatlerinize sunuyor ve
mücadelelerinde yanlarında yer aldığımızı belirtip bütün ev işçilerinin Dünya
Ev İşçileri Günü’nü kutluyorum.
Sayın
Başkan, değerli milletvekilleri; Bitlis ilini ve Bitlis ilinin sorunlarını
aslında burada beş dakikada anlatmayı mümkün bulmuyoruz. Fakat Bitlis ili
aslında bir bütünel, bölgedeki diğer illeri de dikkate aldığımızda yıllardan
beri süregelen çok ağır sorunlarla, hem güvenlikçi politikalar hem ekonomik
sorunlarla boğuşan, çok zengin bir kültüre sahip ama bir o kadar da yoksul bir
kentimiz. 
Bitlis
ili aslında birçok medeniyete ev sahipliği yapmış, Mardin gibi açık hava müzesi
olma potansiyeline sahip bir ilimiz fakat, maalesef, Osmanlı bakiyesini edinen
cumhuriyet tarihî iskân politikaları ve güvenlikçi politikalarla Bitlis iline
yapılan yatırımlar, Bitlis iline reva görülen politikalar aslında Bitlis ilinin
hak ettiği pozisyonda değildir.
Bitlis
ili tarihten gelen misyonuyla aslında bölgede Kafkasya, İran’a bağlanan çok
önemli bir ticaret güzergâhında olduğu hâlde yıllardır orada yaylalara, tarım
alanına, bölgenin temel tarım politikalarına yapılan yaklaşımlar nedeniyle
fakirleşmiş ve sürekli dışarıya göç veren bir ilimiz pozisyonunda. 
2008
yılında bölgenin en önemli gelir kaynağı olan -bir zamanlar “Ecevit’in
sigarası” diye bilinen- Bitlis Tütün Fabrikası yani TEKEL’in özelleşmesiyle
birçok ailenin iş kapısı, ekmek kapısı kapatılmış oldu. 
Hakeza,
Bitlis ili ve çevresinde üretilen balın değeri, saflık oranı aslında dünyadaki
diğer ballarla ölçüşür düzeyde olduğu hâlde birçoğunuz belki bu gerçeği
bilmemekte. 
Diğer
taraftan, Ahlat Ovakışla’daki patates üreticileri, Niğde’deki patates
üreticilerinin bahsedilen sorunlarıyla aynı sorunları yaşamakta ama muhtemelen
birçoğunuz bu sorunu yakinen yine bilmemekte.
Ama
diğer, en önemli sorunu şu anda Bitlis’in demografik yapısıyla ilgili yürütülen
politikalarla ilgili. Bu konuda sunmuş olduğumuz soru önergelerine ilişkin
cevap alamadık fakat Osmanlı bakiyesinden kalma ve cumhuriyet tarihi boyunca
bölgeye reva görülen iskân politikası şu an devrede. Devletin güvenlikçi
politikaları sonucu 1990 yılında son şekliyle boşaltılan ve yakılan tüm
köylerin yerine sahipleri yerleştirilmesi gerekirken, bugün bölgeye Ahıska
Türklerinden bir grup aile yerleştirildi. Bunu açıkça söylemek isteriz: Bizim
halklarla bir sorunumuz yok, halklarla komşu olmayı isteriz, severiz de ama oraya
ait, o toprağın kültürüne ait, orada yerleşik olan halkı dışarıya göçe itip
onun yerine dışarıdan başka halkların yerleştirilmesi başka bir siyasi hesabın
başka bir siyasi sonucudur. Dolayısıyla, biz ileride Ahlat’ta yapılacak yerel
seçimlere şu andan itibaren seçmen getirildiği kanaatindeyiz. 
Diğer
taraftan, Bitlis’te yürütülen güvenlikçi politikalarla partimizin üyelerine ve
belediyelere yönelik ayrımcı politikalar da söz konusu. Her gün, her sabah
Bitlis ilinin bir ilçesinde ya da merkezinde bir öğrenci ya da bir partilimizin
gözaltı haberiyle uyanıyoruz. 
Dolayısıyla,
Bitlis ili tarihine kavuşmuştur, kendi yerel ekonomik ve siyasi altyapısıyla
Türkiye ve bölge geleceği açısından çok önemli bir turizm merkezi, inanç
merkezi, kendi öz kültüründen gelen çok önemli bir ilimizdir. 
Bu
kimliğe sahip Bitlis’e Hükûmetin burada yaptığı politikalardan vazgeçmesi ve
hak ettiği politikalarla yaklaşması gerektiğini düşünüyor, teşekkür ediyorum.
(HDP sıralarından alkışlar) 
BAŞKAN
– Teşekkür ederim Sayın Irgat.
Gündem
dışı son söz Muhammed Ali Clay’in vefatı münasebetiyle söz isteyen İstanbul
Milletvekili Hasan Turan’a aittir.
Buyurun
Sayın Turan. (AK PARTİ sıralarından alkışlar) 
3.- İstanbul Milletvekili Hasan Turan’ın, Muhammed Ali
Clay’in vefatına ilişkin gündem dışı konuşması
HASAN
TURAN (İstanbul) – Sayın Başkan, değerli milletvekilleri; Muhammed Ali’nin
vefatı münasebetiyle gündem dışı söz almış bulunuyorum. Bu vesileyle hepinizi
sevgiyle saygıyla selamlıyor, mübarek ramazan ayının ülkemize, milletimize,
İslam coğrafyasına ve mazlum milletlere hayırlar getirmesini yüce Rabb’imizden
niyaz ediyor ve Muhammed Ali’yi tekrar rahmet ve minnetle anıyorum.
Muhammed
Ali ki, hakları gasbedilmiş mazlumlar için, düşkünler yurdundaki zavallılar
için yumruğunu sallamış, tüm mazlumların sesi olmuş, dünyanın ufkunu açan
Müslüman bir dava adamıdır. Hakları gasbedildikten sonra, ilerlemiş yaşına
rağmen ringlere dönen Muhammed Ali’ye yardımcısı Bundini şöyle sesleniyordu:
“Dans et şampiyon, kimsesizler yurdundaki yalnız çocuklar için dans et. O
çocuklar için salla yumruklarını. Köprü altında uyuyan evsizler için dans et.
Savaş şampiyon, sokaklar için savaş ve rakibinin işini bitir.”
Kelebek
gibi uçan, arı gibi sokan, dünya Müslümanlarının ve hatta bütün dünya
mazlumlarının kahramanı, emperyalizme karşı şanını ve kariyerini Ohio Nehri’ne
atıp, hapse girmek pahasına duruşunu değiştirmeyen ve yüreği heyecanla dolu,
gençlerin rol modeli olan Muhammed Ali benim de çocukluk yıllarımın
kahramanıydı. Rabb’ime hamdolsun ki cenazesinde Cumhurbaşkanımızla bulunmak,
hatta tabutuna refakat etmek bize de nasip oldu. Çocukluk yıllarımda gecenin
üçünde, dördünde kalkıp, bizim adımıza zulme ve kibre attığı demir yumruklarını
izlemeye gittiğimiz, iyi ile kötünün, hak ile batılın kavgasını önce ringlere,
sonra da ringlerden alanlara taşıyan Ali, sadece benim değil, benim öykünüp rol
model aldığım değil, bütün Müslümanların, hatta bütün mazlumların kendisine
örnek aldığı, mesajlarıyla bir semboldü. Malcolm X gibi bir mücadele adamı,
haksızlığa karşı mücadele vermiş, Firavun’un karşısındaki Musa gibi daima
haklının yanında olmuştu. 
“Boks
hayatınız bittiğinde ne yapacaksınız?” sorusuna “İslam’ı ve Allah’ı anlamaya ve
anlatmaya devam edeceğim.” diyen, bu anlamda, bataklık içerisinde yetişmiş bir
kır çiçeğidir Muhammed Ali. Biz Muhammed Ali’nin şahsından ziyade, bu taşıdığı
değerlere ve misyonlara kıymet verdik. 
Vietnam’a
savaşa gönderilmek istendiğinde, ödülleri elinden alınıp cezaevine girmek
pahasına “Benim Vietnamlılarla düşmanlığım yok. Eğer bu savaşın, benim 22
milyonluk halkıma özgürlük ve eşitlik getireceğini düşünseydim kendim gidip
orduya yazılırdım. Ancak kendim yazılmıyorum ve savaşa gitmiyorum diye beni
cezalandıracaksanız kaybedecek de hiçbir şeyimiz yok, hapse atabilirsiniz.
Zaten biz dört yüz yıldır hapisteyiz.” diyen Muhammed Ali’nin bugün siyasal
anlamda benzer liderliğini, rol modelliğini Cumhurbaşkanımız Recep Tayyip
Erdoğan İslam dünyasında yürütmektedir. (AK PARTİ sıralarından alkışlar) 
1
milyar 800 milyon halkı temsil eden 63 İslam ülkesi liderinden sadece Türkiye
Cumhurbaşkanının tüm zamanların en iyisi o büyük insanın cenaze namazında saf
tutması bu anlamda çok manidar olmuştur. Dünyanın 230 ülkesine rağmen halkların
kaderine hükmedercesine oluşturulan hegemonya düzenine “Dünya 5’ten büyüktür.”
diyerek itiraz eden, dünya önünde egemenlerin yüzlerine karşı “…” (x)
diye haykıran tek lider Recep Tayyip Erdoğan’dır. (AK PARTİ sıralarından
alkışlar) 
Sayın
Cumhurbaşkanımızın misyonu, bütün dünya tarafından bilinen ve inançları uğruna
her türlü baskıya göğüs geren bir mümin kardeşinin cenazesine katılmasından
bile dış politika malzemesi çıkarmaya çalışan içimizdeki İrlandalılara ise
söyleyecek hiçbir söz bulamıyorum.
Küresel
kapitalist merkezlerin Muhammed Ali’nin kimliğini sulandırmak adına, onu
Müslüman kimliğinden, zulme karşı duruşundan arındırarak sadece siyahi bir
boksör olarak…
(Mikrofon
otomatik cihaz tarafından kapatıldı)
BAŞKAN
– Sayın Turan, teşekkür ederim.
HASAN
TURAN (Devamla) – ...takdim etmeleri ise çok manidar ve onun kimliğinden
rahatsız olmalarının bir göstergesidir.
Bu
vesileyle, cenaze törenine katılımı hahamların ve küresel merkezlerin gözüyle
değerlendirip…
BAŞKAN
– Sayın Turan, teşekkür ederim.
HASAN
TURAN (Devamla) - …burada politika yapmaya çalışanlara söyleyecek sözümüz
şudur: Belki bir yumruğumuz eksildi ancak mücadelemiz Hazreti Adem’le başladı,
devam ediyor ve kıyamete kadar devam edecek.
BAŞKAN
– Sayın Turan, süreniz bitti, lütfen bağlayın.
HASAN
TURAN (Devamla) – Bütün Genel Kurulu saygıyla selamlıyorum. (AK PARTİ sıralarından
alkışlar) 
BAŞKAN
– Teşekkür ederim.
Şimdi,
sisteme giren 15 milletvekiline yerlerinden birer dakika süreyle söz vereceğim.
Sayın
Engin, buyurun.
V.- AÇIKLAMALAR
1.- İstanbul Milletvekili Didem Engin’in, İstanbul’da
servislere plaka tahdidi sözünün bir yıldır yerine getirilmediğine ilişkin
açıklaması
DİDEM
ENGİN (İstanbul) – Teşekkürler. 
Tam
bir yıl önce, Cumhurbaşkanı Erdoğan, esnaflarla düzenlediği buluşmada
İstanbul’daki servisçilere plaka tahdidi sözü vermişti. Geçen yıl ekim ayında
da İstanbul Büyükşehir Belediye Başkanı Kadir Topbaş canlı yayında, İstanbul’da
40 binin üzerinde servisçi olduğunu belirterek ücretsiz olarak servis plakası
çıkarılacağı sözünü tekrarlamıştı. Aradan bir yıl geçti ve ülkemizi tek başına
yöneten AKP bir yıldır hâlâ İstanbul’da servislere plaka tahdidi sözünü yerine
getiremedi. Binlerce servisçi bu sözlere güvenip kredi aldılar ve şimdi borç
batağındalar. 
Yetkililere
sormak istiyorum: İstanbul’un ihtiyaçlarını ve gelişmesini göz önünde
bulundurarak sektörün sağlıklı bir şekilde denetlenmesine olanak sağlayacak,
şoförlerin hakkını koruyacak şekilde adil bir plaka tahdidi uygulamasına geçmek
bu kadar mı zor? Bir yıldır neden bu konuda ilerleme kaydedemediniz? Verdiğiniz
sözleri ne zaman yerine getireceksiniz?
Teşekkür
ederim.
BAŞKAN
– Teşekkür ederim.
Sayın
Topal…
2.- Hatay Milletvekili Serkan Topal’ın, çıraklık veya
öğrencilik sırasındaki staj çalışmalarından kaynaklanan sigortalılık
başlangıçlarının ve prim gün sayılarının emeklilik hesabında dikkate alınması
gerektiğine ve bu konuda gerekli çalışmaların yapılmasını talep ettiğine
ilişkin açıklaması
SERKAN
TOPAL (Hatay) – Teşekkür ediyorum Sayın Başkan.
Bilindiği
gibi, herhangi bir kişi çırak veya stajyer olarak sosyal güvenlik sistemine
dâhil olmuş ise emeklilik şartları belirlenirken çırak veya stajyer olarak
Sosyal Güvenlik Kurumuna tescilinin yapıldığı tarih emeklilik için ilk işe
giriş tarihi olarak alınmamakta ve çıraklık veya stajyerlik dönemindeki prim
gün sayıları emeklilik hesabında prim ödeme gün sayısına dâhil edilmemektedir.
Çıraklık veya öğrencilik sırasındaki staj çalışmalarından kaynaklanan
sigortalılık başlangıçlarının ve prim gün sayılarının emeklilik hesabında
dikkate alınarak düzeltilmesi sosyal devlet anlayışının bir gereği olarak
ortaya çıkmaktadır. Bu durumun düzeltilmesi için gerekli çalışmaların
yapılmasını talep ediyorum.
Teşekkür
ediyorum.
BAŞKAN
– Teşekkür ederim.
Sayın
Gürer…
3.- Niğde Milletvekili Ömer Fethi Gürer’in, Niğde’nin
Çavdarlı köyünün sorunlarına ilişkin açıklaması
ÖMER
FETHİ GÜRER (Niğde) – Teşekkürler Sayın Başkan.
Niğde
ili Çavdarlı yerleşmesi tarihte “Zamzama” olarak bilinen önemli bir merkezdir.
Tarihî doku kaya mezarları ne yazık ki turizme kazandırılamamıştır. Çavdarlı’da
halk geçimini tarım ve hayvancılıkla sağlamaktadır. Başta patates olmak üzere
ürettiğiyle geçinemeyen halk göç ettiği için nüfusu 2.200’den 1.400’e
düşmüştür. Köyde sulama kooperatifi borçlarından dolayı bazı sulama kuyuları
kapatılmıştır. Dar gelirli çiftçi kullandığı bu kuyular kapanınca şahıslara ait
kuyulardan su temin etmek durumunda kalmaktadır. Sulama amaçlı bu kuyuların
yeniden faal kılınması beklenmektedir. Köyde imar değişikliği, tapuların
verilmesiyle ilgili mağduriyetler vardır. Bu konuda yerinde tespit yapılarak
uygulama yapılması istenmektedir. Çavdarlı tarihinin değer bulması, anıt
eserlerin tanıtılması, ürünleri ve sulama suyuyla ilgili sorunlarına kalıcı
çözümler getirilmesi istenmektedir.
Teşekkür
ederim Başkan.
BAŞKAN
– Teşekkür ederim ben de.
Sayın
Akın…
4.- Balıkesir Milletvekili Ahmet Akın’ın, AKP’nin
terörle mücadelede tutarsız yaklaşımını sürdürdüğüne ve terör örgütüyle
doğrudan veya dolaylı bir görüşme olup olmadığını öğrenmek istediğine ilişkin
açıklaması
AHMET
AKIN (Balıkesir) – Sayın Başkan, AKP yöneticileri ve iktidar sözcüleri terör
örgütü PKK’yla geçmiş süreçte yaptıkları görüşmeleri inkâr edip bütün bunlar
milletin gözü önünde olmamış gibi açıklamalar yaparken dün iktidar içinden
haberler vermekle malum bir gazeteci İmralı’yla görüşmelerin sürdüğünü
açıkladı. AKP başından beri terörle mücadelede tutarsız yaklaşımını sürdürüyor.
Daha önce de görüşmeler ifşa olduğunda inkâr etmişler, hatta, bunu iddia
edenleri, görüşme yapanları en yetkili ağızdan suçlamışlar ve daha sonra da bu
görüşmelerin kendi bilgileri ve görevlendirmeleri dâhilinde yapıldığını
açıklamışlardı. Şimdi, sormak lazım: Terör örgütüyle doğrudan ya da dolaylı
olarak görüşüyor musunuz görüşmüyor musunuz? Abdülkadir Selvi’nin yazdıkları
doğru mudur yanlış mıdır? Her gün şehitlerimiz geliyor, hepimizin içi yanıyor.
Tüm bunlar olurken siz kimlerle görüşüp hangi pazarlıkları yapıyorsunuz? Sizden
bunu açıkça ortaya koymanızı bekliyoruz.
Teşekkür
ederim.
BAŞKAN
– Sayın Tüm…
5.- Balıkesir Milletvekili Mehmet Tüm’ün, Balıkesir
Büyükşehir Belediyesinin Kaz Dağları ve Hasanboğuldu gibi turizm bölgelerinin
yollarını neden yapmak istemediğini ve Kaz Dağlarına yapılmak istenen 5 adet
HES projesinden vazgeçilip vazgeçilmeyeceğini öğrenmek istediğine ilişkin
açıklaması
MEHMET
TÜM (Balıkesir) – Teşekkür ederim Sayın Başkan.
Balıkesir
ilinin büyükşehir statüsü kazanmasıyla birlikte il içi yollar Büyükşehir
Belediyesinin sorumluluk alanına girmiştir. Büyükşehir Belediyesi, rant
bölgelerinin yollarını yapmasına karşın özellikle Kaz Dağları Millî Parkı’nın
da içinde bulunduğu kültürel turizm alanlarının yollarını yapmamaktadır. Bu
durumla ilgili sorunlar Balıkesir yerel basınında sık sık gündeme gelmesine
karşın sorun çözülmemiştir. Sayın Bakana sormak isterim: AKP’li Balıkesir
Büyükşehir Belediyesi, Kaz Dağları ve Hasanboğuldu gibi turizm bölgelerinin
yollarını neden yapmak istemiyor? Kaz Dağlarında yurttaşlarımızdan saklanmak
istenen bir çalışma var mı? Büyükşehirin yapmaktan kaçındığı yolları
Karayolları Genel Müdürlüğü yapmaz mı? Valiliğin bu konuda bir girişimi var
mıdır? Kaz Dağlarına yapılmak istenen 5 adet HES projesinden vazgeçmeyi
düşünüyor musunuz?
BAŞKAN
– Sayın Özkan…
6.- Denizli Milletvekili Cahit Özkan’ın, 16 Haziran
1950, ezanın aslına rücu ettirilmesinin yıl dönümüne ve Menderes ile
arkadaşlarını rahmet, minnet ve duayla andığına ilişkin açıklaması
CAHİT
ÖZKAN (Denizli) – Teşekkürler Sayın Başkan.
Bugün,
ezanın aslına rücu ettirildiği 16 Haziran 1950’nin yıl dönümü. İsmet İnönü’nün
verdiği talimatla 30 Ocak 1932 tarihinde Türkçe ezan okunmaya başlandı. 1941
tarihinde, tek parti CHP dönemi kanunuyla Arapça ezan okuyanlara üç aya kadar
hapis cezası getirildi. Milletin vicdanından çıkmış Demokrat Parti iktidarıyla
birlikte bu Gazi Meclis 1950 16 Haziranında ezanı aslına rücu ettirdi.
Menderes’i ve arkadaşlarını rahmet, minnet ve duayla anıyorum. Milletimiz adına
şükranlarımı sunuyorum. Ne demişti millî şairimiz: “Bu ezanlar ki şahadetleri
dinin temeli / Ebedî yurdumun üstünde benim inlemeli.” (AK PARTİ sıralarından
alkışlar)
BAŞKAN
– Sayın Bakır…
7.- Isparta Milletvekili İrfan Bakır’ın, bomba
yapımında kullanıldığı gerekçesiyle nitratlı gübrelerin yasaklanmasının
özellikle Isparta ve çevre illerdeki üreticilere büyük sorunlar yaratacağına
ilişkin açıklaması
İRFAN
BAKIR (Isparta) – Sayın Başkan, Başbakan Yardımcısı Sayın Nurettin Canikli,
bomba yapımında kullanıldığı gerekçesiyle nitratlı gübrelerin 5 Hazirandan
başlayarak Şubat 2017’ye kadar satışının durdurulduğunu belirtmiştir. Ancak,
tam da yazlık sebze ve meyvelerde kullanılacağı dönemde nitratlı gübrelerin
yasaklanması, özellikle Isparta ve çevre illerdeki üreticilere büyük sorunlar
yaratacaktır. Sayın Bakana sorum şu şekildedir: Bu gübreleri, ziraat odaları
tarafından verilen çiftçi kayıt sistemine, arazi miktarına ya da ekilen ürüne
göre vermeyi düşünüyor musunuz? Ülke güvenliği her şeyden önce gelmekle
beraber, bu konu acaba başka bir yolla çözülebilir mi?
Teşekkür
ederim.
BAŞKAN
– Teşekkür ederim.
Sayın
Aydın...
8.- Bursa Milletvekili Erkan Aydın’ın, Bursa’da sağanak
yağışı nedeniyle mağdur olan üreticilerin zararlarının tazmin edilmesi
gerektiğine ilişkin açıklaması
ERKAN
AYDIN (Bursa) – Teşekkür ederim Sayın Başkan.
Seçim
bölgem Bursa’da sağanak yağış on gün arayla 2 sefer Gürsu ilçesini vurdu. Dün
akşam da yine sağanak yağış ve dolu üreticiyi ve çiftçiyi perişan etti.
İznik’in Şerefiye, Çiçekli, Hocaköy, Kaynarca ve Dereköy mahallelerindeki tarım
alanlarında büyük miktarda zarar meydana geldi. İlçenin tarım alanlarında
yetiştirilen şeftali, erik, armut ve kiraz gibi meyvelerde de büyük hasar
oluştu. Öncelikle üreticimize geçmiş olsun diyorum. Hasar tespit çalışmalarının
da bir an önce yapılarak Tarım Bakanlığının üreticilerin zararını tazmin
etmesini istiyorum. Ayrıca, TARSİM’in de bu konuda çok yetersiz kaldığı ve
çiftçilerin hasarlarını tam olarak karşılamadığı kulağımıza gelmekte, bu
konunun da araştırılmasını talep etmekteyim. 
Teşekkür
ederim.
BAŞKAN
– Teşekkür ederim.
Sayın
Arslan...
9.- Denizli Milletvekili Kazım Arslan’ın, Denizli’de
pamuk üreticisine primlerin ne zaman ödeneceğini, mazotun ne zaman ÖTV’siz ve
KDV’siz verileceğini, Denizli’de satılamayan elmaların satın alınarak
yoksullara dağıtılmasının düşünülüp düşünülmediğini öğrenmek istediğine ve
çiftçilerin nitrat gübre satışının ÇKS’yle yapılmasını beklediklerine ilişkin
açıklaması
KAZIM
ARSLAN (Denizli) – Tarım ve Hayvancılık Bakanına soruyorum: 
1)
Denizli’de pamuk üreticisine devletin vereceği primler hâlâ ödenmemiştir. Bunu
ne zaman ödemeyi düşünüyorsunuz? 
2)
Köylülerimiz ve çiftçilerimiz kullandıkları nitrat gübreyi şu anda alamıyorlar,
bunu kullanamıyorlar. Bunların satışının ÇKS’yle yapılmasının ve
kullanılmasının sağlanmasını bekliyorlar.
3)
Çiftçimize mazotu ne zaman ÖTV’siz ve KDV’siz vereceksiniz?
4)
Denizli’de üretilen elmaların satılamadığı söylenmektedir. Bu elmaların
alımının devletçe yapılarak yoksullara dağıtılmasını yapmayı düşünüyor musunuz?
Teşekkür
ederim.
BAŞKAN
– Teşekkür ederim Sayın Arslan.
Sayın
Bozkurt...
10.- Konya Milletvekili Mustafa Hüsnü Bozkurt’un,
Adalet ve Kalkınma Partisinin, Adalet Komisyonunda görüşülmekte olan tasarıyla
Yargıtayı ve Danıştayı bir kez daha ele geçirebilmek için harekete geçmiş
göründüğüne ilişkin açıklaması
MUSTAFA
HÜSNÜ BOZKURT (Konya) – Teşekkür ederim Sayın Başkan.
Adalet
ve Kalkınma Partisi, şu anda Adalet Komisyonunda görüşülmekte olan yeni
tasarıyla Yargıtayı ve Danıştayı bir kez daha ele geçirebilmek için harekete
geçmiş görünüyor. Daha önceki 4 düzenlemede, Sayın Arınç’ın deyişiyle Yüce
Rabb’i verdikçe veriyor, verdikçe veriyordu; şimdi, herhâlde daha fazla
verilmesi için bu yapılıyor ama giderek “Yargıçlar hüküm verirken ‘Yerimde
Führer olsaydı ne düşünürdü?’ diye düşünerek kararlarını vermelidir.” diyen
Hitler dönemine doğru koşturduklarının farkında olmalıdırlar ve hep
öykündükleri Fatih Sultan Mehmet’in şu lafını hatırlamalıdırlar: “Aklı
öldürürsen ahlak da ölür; akıl ve ahlak öldüğünde millet bölünür; kadıyı satın
aldığın gün adalet ölür; adalet öldüğünde devlet de ölür.” 
Devleti
korumaya davet ediyorum. (CHP sıralarından alkışlar)
BAŞKAN – Sayın Yeşil…
11.- Ankara Milletvekili Nihat Yeşil’in, Maarif Vakfıyla
paralel yapılanmanın okullarının kapatılmasıyla oluşan boşluğun mu
doldurulacağını öğrenmek istediğine ilişkin açıklaması
NİHAT YEŞİL (Ankara) – Teşekkür ederim Sayın Başkan.
“Paralel örgütlenme” demişken, 5 kıtada, 120 kadar
ülkede, 500 lise, ilköğretim okulu ve 6 üniversiteyle 100 binden fazla
öğrenciye eğitim verildiği tahmin edilmektedir.
Bu okullarda, bin ABD vatandaşı, ABD pasaportuyla görev
yapmaktadır. Bu okullar, sizin deyiminizle, paralel yapılanmanın okullarıdır.
Başta Rusya, Tataristan, Özbekistan’da bulunan bu okullar, ABD lehine beşinci
kol faaliyeti yani ajanlık yaptıkları için kapatıldı. 
Şimdi, soruyorum: Acaba, Maarif Vakfıyla, paralel
yapıdan boşalan bu boşluk mu doldurulacak? Bu, ABD’nin yeni bir hamlesi mi?
Maarif Vakfı, ABD’nin bu ülkelerdeki yeni bir Truva atı mı?
İkinci
sorum: “Maarif Vakfı Mütevelli Heyeti üyeleri en az 4 yıllık fakülte
mezunlarından seçilir ve 72 yaşının bitimine kadar görev alabilirler.”
denilmektedir. 
(Mikrofon otomatik cihaz tarafından kapatıldı)
BAŞKAN – Sayın Yılmaztekin…
12.- Şanlıurfa Milletvekili Kemalettin Yılmaztekin’in,
16 Haziran 1950, Türkçe ezan zulmünün sonlandırılmasının yıl dönümüne ilişkin
açıklaması
KEMALETTİN YILMAZTEKİN (Şanlıurfa) – Teşekkür ediyorum.
Değerli Başkan, saygıdeğer milletvekilleri; 16 Haziran,
Türkçe ezan zulmünün sonlandırılmasının seneidevriyesidir. İnsanların en doğal
özgürlükleri içerisinde yer alan dinlerini hür bir şekilde yaşama haklarının,
fütursuz bir şekilde on sekiz yıl gasbedilmesini takiben, Menderes’in o asıl
inkılabı neticesinde ezan aslına döndürülmüş, o gün Bursa’daki bir cami
müezzini, mutluluktan, ikindi ezanını tam 7 defa okumuştur.
Değerli milletvekilleri, birçoklarının temel esas
olarak aldığı Batı medeniyeti uzaya çıkmak için çalışmalar yaparken ne yazık ki
biz Türkiye olarak, insanların şapkasıyla, minarelerden okunan ezanlarla vakit
kaybediyorduk. 
Bu ülkede gerçek modernleşmenin ve gerçek hürriyetin
savunucusu bir partinin mensubu olarak, bu kör modernleşmeyi lanetliyor ve
kınıyorum. Bu vesileyle, ezan şehidi Menderes ve arkadaşlarını rahmetle yâd
ediyorum.
Hepinizi saygıyla selamlıyorum.
BAŞKAN – Teşekkür ederim.
Sayın Tanal…
13.- İstanbul Milletvekili Mahmut Tanal’ın, Mecliste
çalışan polislere memurlardan farklı yemek ücreti uygulamasına son verilmesini talep
ettiğine ilişkin açıklaması
MAHMUT
TANAL (İstanbul) – Teşekkür ederim Sayın Başkan.
Dün
akşam, iftar için, Mecliste 2 bin kişilik yemek hazırlandı, ancak 1.000 kişi
iftar yemeğine katıldı. Dışarıdan gelen bakan korumaları polislere ücretsiz
yemek verildiği hâlde, Meclise sürekli gelen bakan koruması polisler yine
Mecliste ücretsiz yemek yediği hâlde, dün akşam ücretsiz verilen iftarda
Meclisteki polislerin kimisi yemek yiyemedi, kimisi kendi ücretiyle yemek yedi
ve aynı şekilde burada bir farklı uygulama var. 
NAZIM
MAVİŞ (Sinop) – Doğru değil.
MAHMUT
TANAL (İstanbul) - Mecliste çalışan polisler de ya memurlar gibi aynı şekilde
ücretle yemek yiyebilsinler veyahut da bakanların dışarıdan gelen polis
korumalarına nasıl ücretsiz yemek veriliyorsa o polislere de aynı şekilde yemek
verilsin. Şu anda, Mecliste çalışan polisler milletvekillerinin yemek yediği
tarifeden yemek yiyorlar, buradaki memurların yediği tarifeden yemek
yiyemiyorlar. Hakikaten, bu anlamda bir çifte standart var. Bu hukuksuz
uygulamaya bir an önce Meclis Başkanının son vermesini talep ediyorum.
Saygılarımı
sunuyorum. 
BAŞKAN
– Teşekkür ederim.
Sayın
Yiğit…
14.- İzmir Milletvekili Ali Yiğit’in, İzmir Alsancak
Salih İşgören İlköğretim Okulunda okuyan 380 öğrencinin yine Alsancak’ta
bulunan Melih Özakat İlköğretim Okuluna nakledilmek istendiğine ilişkin
açıklaması
ALİ
YİĞİT (İzmir) – Sayın Başkan, değerli arkadaşlar, buradaysa Sayın Bakanım; şu
anda İzmir Alsancak Salih İşgören İlköğretim Okulunda okuyan 380 öğrenci ve
ailesi Valilik önünde isyan hâlinde çünkü bu 380 öğrenci yine Alsancak’ta
bulunan Melih Özakat İlköğretim Okuluna nakledilmek isteniyor. Nakil gerekçesi
ise 380 öğrenciden sadece 30’unun okul sınırları içerisinde ikamet ediyor
olması. Yani ülkemizin neresi olursa olsun, hemen hemen bütün okullarda benzer
sorun varken neden bu okulda eğitime başlayan 380 öğrenci ve ailesi mağdur
ediliyor? Burada amaç nedir? Okul imam-hatibe mi dönüştürülecektir? Ayrıca,
nakledilmek istenilen Melih Özakat Okulu da kapasitelerinin zorlanacağı gerekçesiyle
bu nakilleri istemiyor. Bu konuya duyarlılık göstermenizi ve 380 öğrencimiz ile
ailelerinin sesine kulak vermenizi istiyoruz.
Teşekkür
ederim.
BAŞKAN
– Teşekkür ederim.
Sayın
Bektaşoğlu…
15.- Giresun Milletvekili Bülent Yener Bektaşoğlu’nun,
fındık üreticilerinin alan bazlı gelir desteği ödemelerinin yapılmasını
sabırsızlıkla beklediklerine ilişkin açıklaması
BÜLENT
YENER BEKTAŞOĞLU (Giresun) – Teşekkür ederim Sayın Başkan.
İlk
defa 2009 yılında fındık üreticilerine ödenmeye başlanan alan bazlı gelir
desteğinin bu yıl da devam edeceği, haziran ayının ilk haftası üreticilerimize
dekar başına 170 TL ödeme yapılacağı, 64’üncü Hükûmet döneminde verdiğim
önergelere verilen cevaplarda ve yaptığınız açıklamada da mevcuttur. Ancak,
bugüne kadar bu konuda Bakanlığınızın ve il müdürlüklerinizin bir çalışması
olup olmadığı bilinmiyor, sadece AKP milletvekillerinin bu ay içinde ödeme
yapılacağı açıklamaları var. Aralarında Giresun’un da bulunduğu fındık üretim
bölgelerindeki illerde yaklaşık 400 bin üretici sabırsızlıkla bu ödemenin
yapılmasını beklemektedir. 
Bilgilerinize
arz olunur.
Teşekkür
ediyorum. 
BAŞKAN
– Teşekkür ederim.
Son
söz Sayın Adıgüzel’de.
16.- İstanbul Milletvekili Onursal Adıgüzel’in,
İstanbul Üsküdar’daki Atik Valide Külliyesi’nin tekke bölümünün yanına
“restorasyon” adı altında yeni bir bina inşa edilmeye başlandığına ilişkin
açıklaması
ONURSAL
ADIGÜZEL (İstanbul) – Sayın Başkan, değerli milletvekilleri; geçen hafta,
AKP’nin talan ve rant ekonomisine bir tarihî ve kültürel mirasımızın daha kurban
edildiğini öğrendik. Medyaya yansıdığı üzere, İstanbul Üsküdar’daki Atik Valide
Külliyesi’nin tekke bölümünün yanına “restorasyon” bahanesi, adı altında yeni
bir bina inşa edilmeye başlandı. 2863 sayılı Kanun’a göre, tescilli binalara
bitişik bina yapılamayacağının açıkça ifade edilmesine karşın, dört yüz elli
yıllık külliyenin dibine bina dikilmesine nasıl izin verildiğiyse merak konusu.

Buradan
iktidara sesleniyorum: Bizi geleneklerine, tarihine sahip çıkmamakla
suçluyorsunuz; milyonlarca lira harcayıp fetih kutlamaları yapıyorsunuz;
“Tarihimizi yaşatıyoruz.” bahanesiyle kaçak külliyeler inşa ediyorsunuz ama bu
sizi Mimar Sinan’ın dört yüz elli yıllık eserine beton atmaktan alıkoymuyor,
sizi dört yüz elli yıllık eseri yok etmekten alıkoymuyor. Ülkenin dört bir
yanında AVM’ler yeşertiyorsunuz. “Kültür, sanat” adı altında taş üstünde taş
koymadınız. Ama en azından dört yüz elli yıllık…
(Mikrofon
otomatik cihaz tarafından kapatıldı) 
BAŞKAN
– Teşekkür ederim.
Sayın
milletvekilleri, şimdi, söz almak isteyen grup başkan vekillerine söz
vereceğim. 
Sayın
Baluken, buyurun.
Süreniz
iki dakika.
17.- Diyarbakır Milletvekili İdris Baluken’in, Anayasa
Mahkemesinin 16 Haziran 1994 tarihli Demokrasi Partisini kapatma kararını bir
kez daha kınadığına, iktidar partisi eliyle HDP şahsında demokratik siyasetin
tasfiye edilmeye çalışılmasını darbe zihniyetinin bir yansıması olarak
gördüklerine, 16 Haziran Ev İşçileri Günü’ne, 16 Haziran 2013’te İstanbul’da
polis tarafından vurulan Berkin Elvan’ın katillerinin hâlâ bulunmadığına
ilişkin açıklaması 
İDRİS
BALUKEN (Diyarbakır) – Teşekkür ediyorum Sayın Başkan.
Sayın
Başkan, 16 Haziran 1994’te Anayasa Mahkemesi Demokrasi Partisini yani
kamuoyunun bildiği adıyla DEP’i kapatmıştı. Bundan tam yirmi iki yıl önce
alınan bu darbe kararını buradan bir kez daha kınadığımızı ifade etmek
istiyoruz. Türkiye’nin siyasi tarihinde, demokrasi tarihinde siyasi partileri
kapatan bütün o süreçleri darbe uygulaması olarak gördüğümüzü ve kabul edilemez
bulduğumuzu ifade etmek istiyoruz. Aradan yirmi iki yıl geçmiş olmasına rağmen,
bugün de bizzat o kararların mağduru olmuş bir iktidar partisi eliyle HDP
şahsında demokratik siyasetin tasfiye edilmeye çalışılmasını da bu darbe
zihniyetinin bugüne uzanması, bir yansıması olarak değerlendirdiğimi ifade etmek
istiyorum. Yirmi iki yıl önce uygulanan bu otoriter, baskıcı, antidemokratik
darbe kararları nasıl bir işe yaramadıysa, bugün HDP’yi Parlamenotadan ve
demokratik siyasetten atmak isteyen saray-AKP iktidarının darbe uygulamalarının
da işe yaramayacağını ifade etmek istiyorum.
Diğer
taraftan, bugün 16 Haziran Ev İşçileri Günü. Ev işçilerinin güvencesiz, son
derece kötü koşullarda çalıştığını belirtmek istiyoruz. Özellikle, daha çok cam
silerken yüksekten düşüp yaşamını yitiren ev emekçileri, ev işçileri başta
olmak üzere, güvencesiz çalışıp iş cinayetlerinde yaşamını yitiren bütün emekçi
kardeşlerimizi buradan saygıyla, rahmetle anmak istiyorum. Çok ağır sömürü
koşullarıyla karşı karşıyalar, işçi oldukları hâlde İş Yasası kapsamında
değiller, emekleri hiçe sayılıyor, gittikleri evlerde her türlü hakarete, her
türlü tacize…
(Mikrofon
otomatik cihaz tarafından kapatıldı) 
BAŞKAN
– Bir dakikalık ek süre veriyorum Sayın Baluken, toparlayın lütfen.
İDRİS
BALUKEN (Diyarbakır) – Teşekkür ediyorum Başkan.
BAŞKAN
– Buyurun.
İDRİS
BALUKEN (Diyarbakır) – Her türlü hakarete ve kötü muameleye maruz
kalabiliyorlar. Bu sömürüye karşı, ev işçilerinin kiralık olmadığını ve özlük
haklarıyla birlikte işçi statüsünü düzenleyen bir yasa tasarısının mutlaka
Parlamentonun gündemine gelmesi gerektiğini ifade etmek istiyoruz. Nitekim,
ILO’da 14 ülkenin imzaladığı 189 sayılı Sözleşme’de de bu yönlü düzenlemeler
var. Dolayısıyla, bütün Parlamentoda grubu bulunan siyasi partilere bu yönüyle
çağrı yapmak istiyorum.
Diğer
taraftan, 16 Haziran 2013 tarihinde İstanbul’da polis tarafından vurulan Berkin
Elvan, hastanede 269 günlük bir yaşam mücadelesinden sonra on beş yaşında ve 15
kilo olarak 11 Mart 2014’te vefat etti. Berkin’in katilleri hâlâ bulunmadı,
hâlâ yargı önüne çıkarılmadı, hâlâ hak ettikleri cezayı almadılar.
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) – Berkin’in annesi, maalesef, popülist yaklaşımlar
neticesinde miting alanlarında yuhalatıldı. Bu ayıbın kendisi bile Berkin’in
şahsında bütün Gezi şehitlerine karşı bu iktidarın bir özür ve hızla adaleti
yerine getirme borcu olduğunu gösteriyor.
Teşekkür
ediyorum Sayın Başkan.
BAŞKAN
– Teşekkür ederim.
Sayın
Ahrazoğlu, sisteme girmişsiniz, siz mi konuşacaksınız?
OKTAY
VURAL (İzmir) – Benim yerime, grup adına Sayın Ahrazoğlu konuşacak.
BAŞKAN
– Sizin yerinize Sayın Ahrazoğlu konuşacak.
OKTAY
VURAL (İzmir) – Evet.
BAŞKAN
– Buyurun.
18.- Hatay Milletvekili Mehmet Necmettin Ahrazoğlu’nun,
Bayır Bucak bölgesinde birçok köyün Rus birlikleri tarafından işgal edildiğine
ve Hükûmetin Türkmenlere gerekli yardımları yapmasını talep ettiğine ilişkin
açıklaması
MEHMET
NECMETTİN AHRAZOĞLU (Hatay) – Teşekkür ediyorum Sayın Başkanım.
Sayın
Başkan, Bayır Bucak bölgesinde Yamadi Köyü hariç olmak üzere İsa Pınar,
Karamanlı, Kelez, Sarraf köyleri Esat ve Rus birlikleri tarafından işgal
edilmiş, 30 Bayır Bucak Türkmeni, Türk’ü katledilmiştir, bir o kadarı da yaralı
ve kayıp olarak söylenmektedir. Bir yandan Cumhurbaşkanımız ve Başbakanımız
Rusya’yla yumuşama politikaları güderken bir yandan da Türkmenlerin
katledilmesini anlamak mümkün değildir. Buralarda, ayrıca Halep tarafında,
Türkmen köyleri bir yandan PYD tarafından, bir yandan DEAŞ, bir yandan da Rus
ve Esat birlikleri tarafından kuşatılmıştır.
Türkmenlerin
yalnız bırakılmaması, onlara Türkiye’nin yardım elini uzatması gerekmektedir.
En azından, Türkiye Büyük Millet Meclisi olarak, Milliyetçi Hareket Partisi
Grubu olarak Türkmenlere yapılan bu zulmün kınanmasını ve bir an önce
Hükûmetimizin Türkmenlerle ilgili gerekli yardımları yapmasını talep ediyor,
yüce Meclise de saygılar sunuyorum.
BAŞKAN
– Teşekkür ederim Sayın Ahrazoğlu.
Sayın
Bostancı, buyurun.
19.- Amasya Milletvekili Mehmet Naci Bostancı’nın, 16
Haziran 1950 Türkçe ezan okunmasına son verilerek yeniden Arapça ezana
dönülmesinin, 16 Haziran 1964 Martin Luther King’in Nobel Barış Ödülü almasının
yıl dönümlerine ve mümkün olan bütün yol ve yöntemlerin Suriye’deki Türkmenler
için kullanıldığına ilişkin açıklaması
MEHMET
NACİ BOSTANCI (Amasya) – Sayın Başkan, teşekkür ediyorum.
1950
yılında bugün, Türkçe ezan okunmasına son verildi ve yeniden Arapça ezana
dönüldü. Ezanın Arapça okunması, İslam ümmeti arasında ortak bir sembolik anlam
taşır; o bakımdan, son derece önemlidir. Aynı dinin mensupları milliyete,
farklı kültürlere ilişkin sınırları bu tür ortak semboller marifetiyle aşarlar.
O bakımdan, 1950’de Türkiye Büyük Millet Meclisinin almış olduğu bu kararla,
Türkiye’nin de Türkiye’deki Müslümanların da İslam ümmetinin bir parçası
olduğuna ilişkin bu son derece önemli, değerli ve anlamlı, sembolik, ezanın
Arapça okunması kararıyla birlikte altı çizilmiştir bu durumun. O bakımdan,
bunu tekrar hatırlatmak istedim. 
Amerika’daki
yurttaş hakları önderlerinden ırk ayrımı karşıtı, şiddet karşıtı Martin Luther
King -ki 39 yaşında 1969’da bir suikast neticesinde öldürülmüştü- yine bugün,
1964 yılında Nobel Barış Ödülü’nü kazandı. Biz AK PARTİ olarak, dünyanın her
yerinde ırk ayırımına yönelik bu tür hareketleri olumlu karşılıyor, ırkçılığı
insanlığa yönelik en büyük tehdit olarak görüyoruz. Yine aynı şekilde,
insanlara dinleri, dilleri, cinsleri, ırkları dolayısıyla yapılacak her tür
şiddet ve baskıyı reddediyoruz. Bu anlamda, Martin Luther King’in de bizim
perspektifimiz bakımından, evrensel bakışımız açısından önemli bir yeri olduğunu
belirtmeliyim. 
(Mikrofon
otomatik cihaz tarafından kapatıldı) 
BAŞKAN
– Bir dakikalık ek süre veriyorum Sayın Bostancı, tamamlayın lütfen. 
MEHMET
NACİ BOSTANCI (Amasya) – Suriye’de bir iç savaş yaşanıyor ve bunun acılarını
Suriye’nin çok çeşitli milletten, soydan insanları çekiyorlar; Türkmenler,
Kürtler, Araplar farklı baskıların altında eziyet çekiyorlar. Türkiye'nin
Suriye’ye yaklaşımı, bütün eziyet çekenlere, bütün mazlumlara yönelik temel
insani değerler istikametinde bir yaklaşımdır ve gücü, imkânları nispetinde
bunu yerine getirmektedir; Suriye’deki Türkmenlere yönelik ilgisi, yaklaşımı,
yardımları ve dayanışması çok çeşitli biçimlerde sürmektedir. Hem doğrudan
insani yardımlar biçiminde hem de uluslararası platformlarda Suriye’deki o insani
trajedinin bir parçası olarak Türkmenlerin çektiği acıların ifade edilmesi ve…
(Mikrofon
otomatik cihaz tarafından kapatıldı) 
MEHMET
NACİ BOSTANCI (Amasya) - …dünya kamuoyuyla dayanışmanın sağlanması biçiminde,
mümkün olan bütün yollar ve yöntemler Suriye’deki Türkmenler için kullanılıyor.

Teşekkür
ediyorum. 
BAŞKAN
– Teşekkür ederim ben de. 
Sayın
Altay, buyurun. 
20.- İstanbul Milletvekili Engin Altay’ın, 15-16
Haziran işçi sınıfının büyük direnişinin 46’ncı yıl dönümüne ve Hükûmet ile
Cumhurbaşkanının her türlü temel hak ve özgürlük talebine yönelik terörist
yakıştırmasını doğru bulmadığına ilişkin açıklaması
ENGİN
ALTAY (İstanbul) – Teşekkür ederim Sayın Başkan. 
İki
günde iktidar milletvekilleri sesimi kıstı, bu yüzden özür diliyorum sizden. 
BAŞKAN
– Geçmiş olsun. 
ENGİN ALTAY (İstanbul) – Yani, bir tıbbi durum değil,
iktidarın tavrıyla ilgili.
Sayın
Başkan, sayın milletvekilleri; hak mücadelesi insanlık tarihiyle yaşıttır. Hak
mücadelesi kutsaldır, saygıdeğerdir. Yönetenler tarafından anlayışla karşılanması
gereken, hoşgörülü bir tutum takınılarak iş birliğiyle sorunların çözülmesi
noktasında yönetime bir uyarı, bir protesto, zaman zaman bir direnme hakkıdır.
Türkiye'de ve dünyada bütün yönetimlerin de zaman zaman hak mücadeleleri
noktasında hoşgörüsüz, insafsız, ceberut tutum aldıkları bir vakıadır. Bu
çerçevede, bugün 16 Haziran, Türkiye Cumhuriyeti’nin tarihinde 15-16 Haziran
olayları işçi sınıfının büyük ve şanlı direnişi olarak demokrasi tarihimizdeki
yerini almıştır. Hiç şüphesiz, bundan sonra da hak gaspları noktasında
ezilenler ve emekçiler, çalışanlar, öğrenciler, çiftçiler, esnaf haklarını
korumak için demokratik yollara, barışçıl bir şekilde demokratik yollara
başvurarak mücadelelerini sürdüreceklerdir. 
16
Haziranın 46’ncı yılı vesilesiyle o gün yaşamını yitiren 3 emekçimize rahmet
dilerken…
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın sözünüzü, bir dakika ek süre veriyorum.
ENGİN ALTAY (İstanbul) - …Hükûmetin ve Cumhurbaşkanının
her türlü temel hak ve özgürlük talebine yönelik “terörist” yakıştırmasını
doğru bulmadığımızı, hak mücadelesinin kutsal bir mücadele olduğunun bilincinde
olması gerektiğini, demokrasimizin ancak bu bilinçle güçlenip yeşereceğini,
aksi bir durumun ülkeyi kaos ortamına sürüklemekten başka bir işe
yaramayacağını bu vesileyle anımsatıyor, 16 Haziran şehitlerini rahmetle
anıyorum.
BAŞKAN
– Teşekkür ederim Sayın Altay.
Gündeme
geçiyoruz sayın milletvekilleri…
MEHMET
NACİ BOSTANCI (Amasya) – Sayın Başkanım, Sayın Altay 15-16 Haziran olaylarından
bahsetti; 1970, üzerinden kırk altı yıl geçti. Bu olaylar 274 ve 275 sayılı
-Sendikalar Yasası ve çalışma yaşamına ilişkin- yasaların değiştirilmesi
sebebiyle ortaya çıktı.
ENGİN
ALTAY (İstanbul) – Korsan tebliğ yayınlıyor şu anda kendisi.
MEHMET
NACİ BOSTANCI (Amasya) – Bu değiştirmeyi Adalet Partisi…
İDRİS
BALUKEN (Diyarbakır) – Ve CHP yaptı.
MEHMET
NACİ BOSTANCI (Amasya) - …ile Cumhuriyet Halk Partisi beraber yapmıştır
efendim.
İDRİS
BALUKEN (Diyarbakır) – Evet, evet, doğru.
MEHMET
NACİ BOSTANCI (Amasya) - Bunu kayıtlara geçsin diye burada söylüyorum. 
BAŞKAN
– Teşekkür ederim.
ENGİN
ALTAY (İstanbul) – Biz, yanlış nereden gelirse gelsin, kimden gelirse gelsin,
her türlü hukuksuzluğa, haksızlığa karşı olmaya devam edeceğiz. Ben de
biliyorum böyle olduğunu. Olan olmuş, o günün şartları o gün içinde
değerlendirilir. Orta yerde, 15-16 Haziran bizim açımızdan şanlı bir işçi
direnişidir, bu kadar basit. (CHP sıralarından alkışlar) Bunun üzerinden ne
hak, ne maksat murat etti anlamadım ben.
BAŞKAN
– Tabii, benim yaşımdakiler için başka bir boyutu daha var 15-16 Haziranın;
kırk altı yıl geçmiş aradan, kendimle ilgili bir problemi yaşadım siz
konuşurken. 
Teşekkür
ederim.
ENGİN
ALTAY (İstanbul) – Evet, biz de yaşıyoruz Sayın Başkan, biz de yaşıyoruz.
BAŞKAN
- Başkanlığın Genel Kurula sunuşları vardır.
Türkiye
Büyük Millet Meclisi Başkanlığının bir tezkeresi vardır, okutup bilgilerinize
sunacağım:
VI.- BAŞKANLIĞIN
GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, Avrupa
Parlamentosu (AP) Katılım Öncesi Eylem Birimi tarafından Avrupa Parlamentosu iş
birliğiyle 20-21 Haziran 2016 tarihlerinde Belçika’nın başkenti Brüksel’e
düzenlenecek olan “AB’nin Göç ve Sığınma Politikası: Genişleme Ülkeleri
Parlamentolarına Etkileri” başlıklı konferansa Türkiye Büyük Millet Meclisinden
katılması Genel Kurulun 8/6/2016 tarihli 99’uncu Birleşiminde kabul edilen
heyete ilişkin tezkeresi (3/801)
Sayı:
83924060-110-41687 15/6/2016
Türkiye Büyük Millet Meclisi Genel Kuruluna
Avrupa
Parlamentosu (AP) Katılım Öncesi Eylem Birimi tarafından Avrupa Parlamentosu iş
birliğiyle 20-21 Haziran 2016 tarihlerinde Belçika’nın başkenti Brüksel’e
düzenlenecek olan “AB’nin Göç ve Sığınma Politikası: Genişleme Ülkeleri
Parlamentolarına Etkileri” başlıklı konferansa Türkiye Büyük Millet Meclisinden
bir heyetin katılması Genel Kurulun 08/6/2016 tarihli ve 99’uncu Birleşiminde
kabul edilmiştir.
28/3/1990
tarihli ve 3620 sayılı Türkiye Büyük Millet Meclisinin Dış İlişkilerinin
Düzenlenmesi Hakkında Kanun’un 2’nci maddesi uyarınca heyeti oluşturmak üzere
siyasi parti gruplarının bildirmiş olduğu isimler Genel Kurulun bilgisine
sunulur.
 İsmail
Kahraman
 Türkiye
Büyük Millet Meclisi Başkanı

 Ad ve Soyad Seçim
Çevresi
 Ali Özkaya Afyonkarahisar
Milletvekili
 Murat Alparslan Ankara
Milletvekili
 Hayati Tekin Samsun
Milletvekili  

BAŞKAN
– Bilgilerinize sunulmuştur. 
Sayın
milletvekilleri, Meclis araştırması açılmasına ilişkin üç önerge vardır,
önergeleri ayrı ayrı okutacağım. İkinci sırada okutacağım Meclis araştırması
önergesi 500 kelimeden fazla olduğu için önerge özeti okunacaktır ancak
önergenin tam metni Tutanak Dergisi’nde yer alacaktır.
B) Meclis Araştırması Önergeleri 
1.- Tekirdağ Milletvekili Emre Köprülü ve 22
milletvekilinin, ayçiçeği üreticilerinin sorunlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/232)
Türkiye Büyük Millet Meclisi Başkanlığına
Ayçiçek
ve ayçiçek yağının üretimi, ülkemiz ekonomisi ve toplum sağlığı için stratejik
önem taşımaktadır.
Ülkemizde
yağlık ayçiçeği en fazla Trakya-Marmara Bölgesi’nde (yüzde 47,2), Tekirdağ
(yüzde 17,8), Edirne (yüzde 14,9), Kırklareli (yüzde 11,4) illerinde
üretilmekte olup bu illeri sırasıyla Adana (yüzde 6,6), Çorum (yüzde 3,9),
Tokat (yüzde 3,4), Aksaray (yüzde 2,9), Amasya (yüzde 2,3) ve Eskişehir (yüzde
2,1) illeri takip etmektedir. Marmara-Trakya Bölgesi’ni yüzde 29,2’yle Orta
Anadolu Bölgesi takip etmektedir. Geriye kalan ülkemiz ayçiçeği üretiminin
yüzde 12'si Karadeniz, yüzde 8,7’si Akdeniz ve yüzde 2,8'i Doğu ve Güneydoğu
Anadolu Bölgelerinde gerçekleştirilmektedir.
Dünyada
ayçiçeği yağını en çok kullanan ülkelerden biri de Türkiye'dir. Ülkemizde
ayçiçeği yağı tüketimi yıllık yaklaşık olarak 900 bin tondur. Ancak, yerli
üretimden elde edilen ayçiçeği yağı yıllık yaklaşık olarak 400-450 bin ton
olmaktadır. Ortaya çıkan bu açık ithalatla karşılanmaktadır. Bu nedenle,
ayçiçeği ülkemizin önemli ithal kalemlerinden biri olup Türkiye, Avrupa
Birliğinden sonra en büyük ithalatçı ülke konumundadır.
2013
yılında 710.843 ton tohum, 625.849 ton ayçiçeği yağı ithalatı, 2014 yılında ise
556.909 ton tohum, 812.401 ton ayçiçeği yağı ithalatı yapılmıştır. Ülkemizin
iklim ve toprak özellikleri dikkate alındığında, yağlı tohumlu bitkilerin
üretimi bakımından büyük bir potansiyele sahip olmasına rağmen, yağ
ihtiyacımızı karşılayacak düzeyde üretim gerçekleştirilememektedir.
Türkiye
yağlık ayçiçeği tohumu ithalatının yaklaşık yarısını Bulgaristan'dan, diğer
bölümün büyük bir kısmını ise Ukrayna, Romanya, Rusya ve Moldova'dan, ayçiçeği
yağı ithalatının yine yaklaşık yarısını Ukrayna'dan, diğer bölümün büyük bir
kısmını ise Rusya, Arjantin, Romanya ve Bulgaristan'dan yapmaktadır. Tohum
ithalatında Bulgaristan, ham yağ ithalatında ise Ukrayna yaklaşık yüzde 50 pay
almaktadır.
Türkiye'nin ayçiçeği potansiyel üretim alanı 1 milyon
450 bin ha’dır. Ancak, bu potansiyel üretim alanının yaklaşık 650 bin ha’dan
yararlanılmaktadır. Aradaki oluşan 800 bin ha’lık alana ayçiçeği ekilir ve
ortalama olarak da verim 170 kg/da olur ise ayçiçeğinde yıllık 1 milyon 450 bin
ton üretim değerine ulaşılabilecek, böylece de ülkemizin ithalatla karşılanan
bitkisel yağ açığı karşılanmış olacaktır.
Ayçiçeği
üretimiyle ilgili istikrarlı bir planlamanın yapılmaması, mevcut üretim potansiyelinden
yeterince yararlanılmamasına, bunun sonucunda ayçiçeği yağı açığının artmasına
ve sanayinin dışarıya bağımlılığının fazIalaşmasına neden olmaktadır. 
Yağlı
tohumlardaki üretim maliyetlerinin yüksek olması nedeniyle dış pazar
fiyatlarıyla rekabet edememesi, birim alandaki getirisinin düşük olması
sebebiyle yetiştirildikleri bölgelerdeki alternatif ürünlerle rekabet
edememesi, dünya ham yağ fiyatlarının Türkiye'ye göre daha düşük olması, ürün
planlamasının ve yağlı tohum üretiminin artırılmasına yönelik politikaların
etkin olamaması, Türkiye'de yağlı tohum üretiminin yeterli olmayışının
nedenleri olarak sıralanabilmektedir. Yıllardan beri bu üretim açığını
kapatabilecek bir çözüm bulunamamıştır. Bu durum, ithalata bağımlı bitkisel yağ
sektörümüzü dünya pazarındaki dalgalanmalara karşı kırılgan kılmaktadır. 
Tüm
bu nedenlerden dolayı, ayçiçeği ithalatının yerine yurt içi üretimin
artırılması için neler yapılması gerektiği ve ayçiçek üreticisinin sorunlarının
belirlenmesi amacıyla Anayasa'nın 98'inci, İç Tüzük’ün 104 ve 105'inci
maddeleri gereğince Meclis araştırması açılmasını saygılarımla arz ederim.
1)
Emre Köprülü  (Tekirdağ)
2)
Aydın Uslupehlivan  (Adana)
3)
Elif Doğan Türkmen  (Adana)
4)
Haluk Pekşen  (Trabzon)
5)
Mazlum Nurlu  (Manisa)
6)
Kadim Durmaz  (Tokat)
7)
Lale Karabıyık  (Bursa)
8)
Musa Çam  (İzmir)
9)
Zeynep Altıok (İzmir)
10)
Ahmet Haluk Koç  (Ankara)
11)
Murat Bakan  (İzmir)
12)
Mehmet Gökdağ  (Gaziantep)
13)
Gülay Yedekci  (İstanbul)
14)
Niyazı Nefi Kara  (Antalya)
15)
Gürsel Erol  (Tunceli)
16)
Bülent Öz  (Çanakkale)
17)
İrfan Bakır  (Isparta)
18)
Kazım Arslan (Denizli)
19)
Tekin Bingöl  (Ankara)
20)
Ali Şeker  (İstanbul)
21)
Mevlüt Dudu  (Hatay)
22)
Cemal Okan Yüksel  (Eskişehir)
23)
Nurhayat Altaca Kayışoğlu  (Bursa)

2.- İstanbul Milletvekili Gamze Akkuş İlgezdi ve 34
milletvekilinin, çocuk işçiliğinin boyutlarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/233) (x)
Türkiye Büyük Millet Meclisi Başkanlığına
İstanbul
İşçi Sağlığı ve İş Güvenliği Meclisi verilerine göre, 2013 yılında yaşamını
yitiren 1.235 işçinin 59'u çocuk işçilerdir. Bu çocukların 18'i 14 yaş ve
altındadır. 2014 yılında bu sayı 54 olarak açıklanmıştır. Başka bir ifadeyle,
2014 yılı içinde işlenen her 100 iş cinayetinden 3’ünde çocuk işçiler
hayatlarını kaybetmişlerdir. Bu işçilerin de 19'u 14 yaş ve altındadır. Yani
çocuk işçiler, yoksulluğu yenmek isterken hayatlarını kaybetmektedirler. Öte
taraftan, çocuk işçiliği en yaygın olarak tarım sektöründe görülmektedir. Tarım
sektörü meslek hastalıkları ve iş kazaları açısından en tehlikeli sektörlerden
birisidir. Aynı zamanda, çocuk işçiliğinin en kötü biçimlerinde çalışan
çocukların da yüzde 60’ı tarım sektöründedir. Bu çocukların dünya genelindeki
sayısının 70 milyon civarında olduğu hesaplanmaktadır. Türkiye için elimizde
güvenilir bir veri bulunmamaktadır. Türkiye, çocuk işçiliğini ortadan kaldırma
konusunda vermiş olduğu uluslararası taahhüdü yerine getirmekte zorlanır hâle
gelmiştir. Gözden saklanmaya çalışılan ekonomik kriz, kayıt dışı çalıştırılan
çocuklarımıza ölüm ve sakatlık olarak fatura edilmektedir. 
Tüm
bu sebeplerle, ülkemizdeki çocuk işçiliğinin boyutlarının araştırılarak gerçek
rakamların ortaya çıkarılması ve giderek artan çocuk işçi ölümlerinin önüne
geçilebilmesi için alınması gereken önlemlerin belirlenmesi amacıyla
Anayasa’nın 98’inci, İç Tüzük’ün 104 ve 105’inci maddeleri uyarınca bir Meclis
araştırması açılmasını arz ve talep ederiz. 
1)
Gamze Akkuş İlgezdi  (İstanbul)
2)
Şenal Sarıhan  (Ankara)
3)
Zeynel Emre  (İstanbul)
4)
Uğur Bayraktutan  (Artvin)
5)
Çetin Arık  (Kayseri)
6)
Aydın Uslupehlivan  (Adana)
7)
Tur Yıldız Biçer  (Manisa)
8)
Veli Ağbaba  (Malatya)
9)
Murat Emir  (Ankara)
10)
Mehmet Göker  (Burdur)
11)
Ahmet Tuncay Özkan  (İzmir)
12)
Kazım Arslan  (Denizli)
13)
Serkan Topal  (Hatay)
14)
Devrim Kök  (Antalya)
15)
Gülay Yedekci  (İstanbul)
16)
Mustafa Sezgin Tanrıkulu  (İstanbul)
17)
Muharrem Erkek  (Çanakkale)
18)
Sibel Özdemir  (İstanbul)
19)
Utku Çakırözer  (Eskişehir)
20)
Tahsin Tarhan  (Kocaeli)
21)
Emre Köprülü (Tekirdağ)
22)
Namık Havutça  (Balıkesir)
23)
Faik Öztrak  (Tekirdağ)
24)
Şafak Pavey  (İstanbul)
25)
Necati Yılmaz  (Ankara)
26)
Ali Yiğit (İzmir)
27)
Ünal Demirtaş  (Zonguldak)
28)
Erkan Aydın  (Bursa)
29)
Ceyhun İrgil  (Bursa)
30)
Melike Basmacı  (Denizli)
31)
Ömer Süha Aldan  (Muğla)
32)
Hilmi Yarayıcı  (Hatay)
33)
Haydar Akar  (Kocaeli)
34)
Gaye Usluer  (Eskişehir)
35)
Fatma Kaplan Hürriyet  (Kocaeli)
Özet
Gerekçe: 
İstanbul
İşçi Sağlığı ve İş Güvenliği Meclisi verilerine göre, 2013 yılında yaşamını
yitiren 1.235 işçinin 59'u çocuk işçilerdir. Bu çocukların 18'i 14 yaş ve
altındadır. 2014 yılında bu sayı 54 olarak açıklanmıştır. Başka bir ifadeyle,
2014 yılı içinde işlenen her 100 iş cinayetinden 3’ünde çocuk işçiler
hayatlarını kaybetmişlerdir. Bu işçilerin de 19'u 14 yaş ve altındadır. Yani,
çocuk işçiler yoksulluğu yenmek isterken hayatlarını kaybetmektedirler. 
2015
verileri de kötümserdir. Yılın ilk altı ayında ölen işçilerin yüzde 3,6'sı
çocuk işçilerden oluşmaktadır. Tablo, 2015'in ikinci yarısında da
değişmemiştir. İş kazalarında hayatını kaybeden 49 çocuk işçinin 11’i 14 yaş ve
altındadır. Bu tablo etkileri itibarıyla toplumun geniş kesimlerini
ilgilendirmektedir. 
Öte
taraftan, çocuk işçiliği en yaygın olarak tarım sektöründe görülmektedir. Tarım
sektörü meslek hastalıkları ve iş kazaları açısından en tehlikeli sektörlerden
birisidir. Aynı zamanda, çocuk işçiliğinin en kötü biçimlerinde çalışan
çocukların da yüzde 60 tarım sektöründedir. Bu çocukların dünya genelindeki
sayısının 70 milyon civarında olduğu hesaplanmaktadır, Türkiye için elimizde
güvenilir bir veri bulunmamaktadır.
Kayıt
dışı işçi havuzunun önemli bir kaynağı olarak görülen çocuklarımız tarım
sektörü haricinde sanayi ve hizmet sektöründe de güvencesiz ve kaçak olarak
çalıştırılmakta, özellikle yaz aylarında bu sektörlerde dikkatsizlik, ihmal
gibi nedenlerle iş cinayetlerine bağlı ölümler son derece yüksek olmaktadır.
Tarım
sektöründe toplayıcılık başta olmak üzere birçok işi yüklenen çocuk işçilerin
büyük çoğunluğunu kızlar oluştururken inşaat işlerinde ise erkek çocukların
ağırlıklı olarak çalıştıkları görülmektedir.
Taraf
olduğu ILO sözleşmesinden kaynaklanan yükümlülüklerinin yanı sıra, yıllardır
kapısında bekletildiği Avrupa Birliğine de çocuk işçiliğini 2014 yılında
tamamen ortadan kaldırmayı taahhüt eden Türkiye bu sözünü yerine getirmemiştir.
Aile
ve Sosyal Politikalar Bakanlığının 2013 yılı sonunda açıkladığı Ulusal Çocuk
Hakları Strateji Belgesi ve Eylem Planı’nda
6-17
yaş arasındaki 15 milyon 247 bin çocuktan 893 bininin, 6-14 yaş arasındaki
çocukların ise 292 bininin çalıştığı ifade edilmiştir. Başka bir deyişle,
ailesinin ekonomik durumu nedeniyle ilköğretimini tamamlamamış çocuklarımız
çocuk işçi olarak çok daha erken yaşlarda kayıt dışı olarak, yasak olmasına
rağmen çalışma hayatına katılmaktadırlar. Gizlenen ekonomik kriz, kayıt dışı
çalıştırılan çocuklarımıza ölüm ve sakatlık olarak fatura edilmektedir.
Ülkemizin
çevresinde meydana gelen gelişmeler de çocuk işçiler sorununa başka bir boyut
katmıştır. Özellikle ülkelerinde süregelen iç savaştan kaçarak ülkemize sığınan
Suriyeli mülteciler ucuz iş gücü olarak görülmekte ve merdiven altı tabir edilen
atölyelerde kayıt dışı olarak istihdam edilmektedirler. Bu şekilde
çalıştırılanların büyük bir bölümünü de çocukların oluşturduğu görülmektedir.
Tüm
bu sebeplerle, ülkemizdeki çocuk işçiliğinin boyutlarının araştırılarak gerçek
rakamların ortaya çıkartılması ve giderek artan çocuk işçi ölümlerinin önüne
geçilebilmesi için alınması gereken önlemlerin belirlenmesi amacıyla
Anayasa’nın 98’inci, İç Tüzük’ün 104 ve 105’inci maddeleri uyarınca bir Meclis
araştırması açılmasını arz ve talep ederiz.
3.- Hatay Milletvekili Mehmet Necmettin Ahrazoğlu ve 20
milletvekilinin, demir çelik sektörünün sorunlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/234)
Türkiye Büyük Millet Meclisi Başkanlığına
Demir
çelik sektörünün yaşadığı sorunların araştırılarak alınması gereken önlemlerin
belirlenmesi amacıyla aşağıda belirtilen gerekçelerle Anayasa’mızın 98'inci,
Türkiye Büyük Millet Meclisi İçtüzüğü’nün 104'üncü ve 105'inci maddeleri
gereğince Meclis araştırması açılmasını arz ve teklif ederiz. 22/12/2015
1)
Mehmet Necmettin Ahrazoğlu (Hatay)
2)
Oktay Vural (İzmir)
3)
Erkan Akçay (Manisa)

4)
Baki Şimşek (Mersin)
5)
Mustafa Mit (Ankara)

6)
Mehmet Parsak (Afyonkarahisar)
7)
Deniz Depboylu (Aydın)
8)
İsmail Faruk Aksu (İstanbul)
9)
Arzu Erdem (İstanbul)
10)
Kamil Aydın (Erzurum)
11)
Saffet Sancaklı (Kocaeli)
12)
Erkan Haberal  (Ankara)
13)
Fahrettin Oğuz Tor (Kahramanmaraş)
14)
Seyfettin Yılmaz (Adana)
15)
Zühal Topcu (Ankara)
16)
Mehmet Erdoğan (Muğla)
17)
Yusuf Halaçoğlu (Kayseri)
18)
Kadir Koçdemir (Bursa)
19)
Zihni Açba (Sakarya)
20)
Ruhi Ersoy (Osmaniye)
21)
Erhan Usta (Samsun)
Gerekçe:
Gerekçe:
Ülkemizde
demir çelik sektörünün tarihi cumhuriyet yıllarına dayanmaktadır. İlk demir
çelik tesisi 1930'lu yıllarda Kırıkkale’de kurulmuştur. Demir çelik talebindeki
gelişmeye cevap vermek üzere 1975 yılında, bir diğer entegre tesis olan
İskenderun Demir Çelik Fabrikası üretime başlamıştır.
Demir
çelik sektöründe Türkiye dünyanın önde gelen üreticileri arasında yer
almaktadır. Ülkemiz 2014 yılında 34 milyon tonla küresel demir çelik üretiminin
yüzde 2’sini gerçekleştirmiştir. Bu üretim seviyesiyle dünyada 8’inci,
Avrupa'da ise Almanya'dan sonra 2’nci sırada bulunmaktadır. 2000’li yıllarda
hızlanan yatırımlarla birlikte dünyanın başlıca ham çelik üreticilerinden biri
hâline gelen Türkiye'de sektörün üretim kapasitesi 2000-2013 yılları arasında
yüzde 150 artarak 20 milyon ton/yıldan 50 milyon ton/yıla çıkmıştır. 
Sektörde
faaliyet gösteren firmalar dört bölgede kümelenmiştir. Son dönemde yatırımlar
hem önemli demir çelik üretimi merkezlerinden İskenderun'da hem de Orta Doğu'ya
yakın konumu nedeniyle Osmaniye çevresinde yoğunlaşmaktadır.
Sektör,
Türkiye'nin önde gelen ihracatçı sektörleri arasında yer almaktadır. Demir
çelik sektörü, motorlu taşıtlar ve hazır giyim sektöründen sonra en fazla
ihracat yapan 3’üncü sektör konumundadır. Toplam ihracatın yüzde 10'unu tek
başına gerçekleştiren demir çelik sektörünün 2014 yılı ihracatı 2013'e kıyasla
miktar bazında yüzde 5 düşüşle 18 milyon ton, tutar bazında ise yüzde 4
gerileyerek 15,2 milyar dolar düzeyinde gerçekleşmiştir.
Türkiye
ham madde bakımından ithalata bağımlıdır. Bu çerçevede, tedarik pazarlarında
yaşanan sıkıntılar sektöre doğrudan yansımaktadır. Türk üreticilerin, üretim
yapısına ve ham maddede ithalatına bağımlı olması paralelinde uluslararası
rakiplerine göre maliyet dezavantajına sahip olması pazar kayıplarını da
beraberinde getirmektedir.
Ayrıca,
yoğunlaşan küresel rekabet paralelinde ülkeler kendi sektörlerini korumaya
dönük tedbirlerini artırmaktadır. ABD, Kanada, Avustralya, Ürdün, Fas, Tayland
ve Mısır'ın Türkiye menşeli belirli ürünlere getirdiği ilave vergi bunun
örneklerindendir. Önümüzdeki dönemde bu çerçevede pazar kayıplarının artacağı
tahmin edilmektedir.
Ülkemiz demir çelik üretiminin yüzde 40'ının
gerçekleştiği, tesislerinde 18 bin işçinin çalıştığı Hatay'ın İskenderun ve
Dörtyol ilçelerinde devletin şirketler üzerinde büyük bir baskı kurmasının
krizi derinleştirdiği ve bunun sonucu birçok firmanın dünyayla rekabet etmekte
zorluk yaşadığı ve sektörden de ayrılmayı düşündüğü ifade edilmektedir.
Eylül
ayında Türkiye'nin toplam ham çelik üretimi geçen yılın aynı ayına kıyasla
yüzde 14,1 oranında, elektrik ark ocaklarında gerçekleştirilen ham çelik üretimi
ise yüzde 23,4 gibi olağanüstü bir seviyede düşüş göstermiş bulunmaktadır.
Türkiye'nin eylül ayında gerçekleştirdiği ham çelik üretimi son yılların en
kötü performanslarından birisini yansıtmaktadır. Sektörün girdi maliyetlerinin
öncelikle masaya yatırılması, rekabet gücünü düşüren her türlü fon ve kesintiye
son verilmesi, enerji girdi maliyetlerinin düşürülmesi ve dampingli ithalata
karşı acilen tedbir alınmasına ihtiyaç duyulmaktadır.
Türkiye'nin
en büyük 500 sanayi şirketi arasında ilk 100'de yer alan ve bölgede cami, okul,
köprü yaptırarak birçok sosyal projeye imza atan bazı şirketlerin üretimlerini
durdurması ve işten çıkarmaların başlaması bölgede ciddi sıkıntıların
yaşanmasına neden olacaktır.
Demir
çelik sektöründe yüzde sıfır KDV’yle alınan yarı mamulün yüzde 18 KDV’yle
satılması ve sektörün otuz yıl önceki mevzuatlarla yönetilmesi sorunlardan
birkaçıdır. Fire payları, KDV oranları, enerji giderleri ve sektörün
sorunlarıyla ilgili çözüm bulunması gerekmektedir. İskenderun bölgesinde
çalışan 18 bin aileyi yakından ilgilendiren işten çıkartmaların yayılması ve
üretimin durdurulması hâlinde Dörtyol, Payas ve İskenderun bölgesi çok büyük
sıkıntılar yaşayacaktır.
Yukarıda
belirtilen nedenlerle demir çelik sektörünün sorunlarının araştırılarak alınması
gereken önlemlerin belirlenmesi amacıyla Meclis araştırması açılması gerekli
görülmektedir.
BAŞKAN
– Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler sırası geldiğinde yapılacaktır. 
Sayın
milletvekilleri, Halkların Demokratik Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım.
VII.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili Diyarbakır
Milletvekili İdris Baluken tarafından, Türkiye'de son yıllarda oldukça hız
kazanan kentsel dönüşüm uygulamalarında yaşanan sorunların tespit edilmesi
amacıyla 16/6/2016 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin, Genel Kurulun 16 Haziran 2016 Perşembe
günkü birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi 
16/6/2016
Türkiye Büyük Millet Meclisi Başkanlığına
Danışma
Kurulu 16/6/2016 Perşembe günü -bugün- toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 İdris
Baluken
 Diyarbakır
 Grup
Başkan Vekili
Öneri:
16 Haziran 2016 tarihinde Diyarbakır Milletvekili Grup
Başkan Vekili İdris Baluken tarafından verilen -2264 sıra numaralı- Türkiye'de
son yıllarda oldukça hız kazanan kentsel dönüşüm uygulamalarında yaşanan
sorunların tespit edilmesi amacıyla Türkiye Büyük Millet Meclisine verilmiş
olan Meclis araştırma önergesinin Genel Kurulun bilgisine sunulmak üzere
bekleyen diğer önergelerin önüne alınarak 16/6/2016 Perşembe günlü birleşiminde
sunuşlarda okunması ve görüşmelerin aynı tarihli birleşiminde yapılması
önerilmiştir.
BAŞKAN – Halkların Demokratik Partisi grup önerisinin
lehinde ilk konuşmacı, Diyarbakır Milletvekili İdris Baluken olacak. 
Buyurun Sayın Baluken. 
İDRİS BALUKEN (Diyarbakır) - Teşekkür ederim. 
Sayın Başkan, değerli milletvekilleri; hepinizi
saygıyla selamlıyorum. 
Müsaadeniz olursa, araştırma önergemizin konu
başlıklarını tekrar, sağlıklı karar vermeniz açısından bir kez daha burada
okumak istiyorum: “Kentsel dönüşüm uygulamalarında yaşanan sorunların tespit
edilmesi, dönüştürülen alanlardaki yöre halkının barınma hakkını ihlal eden
yaklaşımların ortaya çıkarılması, acele kamulaştırma adı altındaki hukuk dışı
yaklaşımların terk edilmesi ve yurttaşların karar alma süreçlerine dâhil
edilmesi...” amacıyla bir araştırma önergesi getirmişiz. Şimdi, iktidar
partisinden sayın milletvekillerinin bu konu başlıklarına hangi yönden karşı
çıkarak karşıt oy kullanacaklarını anlamadığımızı, anlayamayacağımızı en
başından ifade etmek istiyoruz. Yaptığınız kentsel dönüşüm uygulamalarına eğer
güveniyorsanız, halkı mağdur etmedi diyorsanız, halkın karar alma süreçlerinde
dışlanması gibi bir durum yaşanmıyor diyorsanız, o durumda sizin bu vermiş
olduğumuz önergeyi desteklemenizin, oluşturulan bir komisyonun getirdiğiniz bu
yasal düzenlemelerin sonuçlarıyla ilgili bir çalışmayı hızla yürüterek Meclis
Genel Kuruluna getirmesinin hayati olduğunu burada ifade etmek istiyorum. 
Bakın, sadece muhalefetten geldi diye araştırma
önergelerini, kanun tekliflerini reddederek yanlış yapıyorsunuz. Yani bu
kentsel dönüşüm uygulamasıyla ilgili binlerce, yüz binlerce insanı mağdur
duruma getirmişsiniz. 
İki
gün önce burada, CHP Milletvekili, Sayın Meclis Başkan Vekili Akif Hamzaçebi,
son derece önemli bir yasa teklifi getirdi. 2981 sayılı Yasa’nın tekrar
işlevselleştirilmesi ve elinde tapu yetki belgesi olan yurttaşların
mağduriyetinin giderilerek tapu belgelerinin, tapularının kendilerine iade
edilmesiyle ilgili, son derece de güzel bir sunumla buradan bütün
milletvekillerine duyarlılık çağrısı yaptı. Yani, Meclis başkan vekillerinin
partilerüstü durumunu da göz önünde bulundurarak, milletvekili arkadaşımızın,
üstelik son derece önemli bir sunumla birlikte buraya getirmiş olduğu ve yüz
binlerce insanı ilgilendiren bir konuyla ilgili bile, maalesef, parmaklarınızı
ret yönünde kaldırdınız. Oysaki, şu anda, elinde tapu yetki belgesi olan ama
tapusunu alamayan, aslında 2981 sayılı Yasa’ya göre de bu hakkı kazanmış, sizin
getirmiş olduğunuz 6306 sayılı Yasa’yla da Mayıs 2018’de bu hakkını kaybetmek
üzere tedirginlik yaşayan yüz binlerce insanımızın durumu var. Yani, sırf
muhalefet partisinden geldi diye bu yaklaşımlarınızı kabul etmemiz… Bu şekilde
reddiyeci bir yaklaşımla burada politika, siyaset yürütmenizi son derece yanlış
bulduğumuzu bir kez daha ifade etmek istiyorum. 
Bakın,
bu kentsel dönüşüm adı altında, siz, yaptığınız yasal düzenlemelerle
yurttaşların mülkiyet ve barınma hakkını tamamen ortadan kaldırdınız. Sürem
yetmeyecek, bütün o yasal düzenlemeleri buradan ifade edemeyeceğim ama 6306
sayılı Yasa, bu anlamda, AKP Hükûmeti döneminde yurttaşın, vatandaşın mülkiyet
ve barınma hakkını ortadan kaldıran yasal düzenlemelerin temel dinamiği,
omurgası niteliğindedir. 
Yine,
son aylarda buraya getirmiş olduğunuz, kamu güvenliğini tehdit eden durumlarda
riskli alan ilan etme torba yasasının, aynı şekilde acele kamulaştırma adı
altında yurttaşın, vatandaşın mülkiyetini gasbetme, ona el koyma anlayışının bu
yürütmüş olduğunuz politikaların temel belirleyenleri olarak burada ifade
edilmesini önemli bulduğumu ifade etmek istiyorum.
Bu
düzenlemelerle -dediğim gibi- özel mülkiyeti tamamen ortadan kaldırdınız.
Hatta, öyle ucube şeyler yaptınız ki acele kamulaştırma düzenlemesiyle size
kamu arazisini ya da kamu kurumlarını bile kamulaştırmaya tabi tuttunuz.
Oysaki, Anayasa’da kamulaştırmanın sadece özel mülkiyeti ilgilendirdiği son
derece nettir. Bakın, bu 6306 sayılı Yasa’yı buraya getirdiğinizde de
itirazlarımızı yapmıştık, “Belediyelerden yetkiyi almakla, ihale süreçlerini
şeffaf denetimlerden kaçırmakla, ihalelerde kendi yandaş çevrenize rant
alanları yaratmakla yanlış yapıyorsunuz.” diye muhalefet burada yüksek sesle o
itirazları dile getirmişti. Aynı şekilde, “Meraları, ormanları, kıyıları, sit
alanlarını, zeytinlik alanlarını ranta açık hâle getirecek şekilde, talanı
öngören bir düzenlemenin altına imza atıyorsunuz.” diye uyarmıştık. Yine,
riskli alanlarda risk taşımayan yapıların bile yıkılmasının önünü açan bir
düzenlemeyle binlerce, yüz binlerce insanı mağdur edeceğinizi söylemiştik. Ama
bunları dinlemeyip kendi bildiğinizi yaptıktan sonra, bakın, bugün, Sur, Cizre,
Silopi başta olmak üzere, İstanbul, İzmir, Adana, Mersin’de yüz binlerce
yurttaşı, vatandaşı en temel hakkı olan barınma hakkı ve yaşam hakkından mahrum
bırakacak şekilde maalesef mağdur ettiniz. Birçok düzenlemeyi Anayasa Mahkemesi
iptal etmesine rağmen, torba yasalarla tekrar yasal birtakım hilelere başvurmak
suretiyle buraya getirmiştiniz. Şunu söyleyeyim: Yani, Sur’da, Cizre’de,
Silopi’de, ablukanın olduğu kentlerde şu anda yüz binlerce insanı zaten evinden
uzaklaştırdınız; barınma hakkını, yaşam hakkını ortadan kaldırdınız. Oradaki o
süreci kamu güvenliği, kamu düzeni, terörle mücadele kılıfı adı altında Türkiye
halklarına sundunuz ama oysa, bakın, bugün, aynı uygulamayı İstanbul’da,
İzmir’de, Adana’da, Mersin’de yurttaşın önüne götürünce yurttaş sizin kamu
düzeni kılıfıyla getirmiş olduğunuz bu yalanın aslında doğruya tekabül
etmediğini anlamış durumda. 
Mahalle
birlikleri Meclise ziyarete geliyorlar, grubumuza da geldiler. Yani,
İstanbul’da bugün, Sarıyer, Fikirtepe başta olmak üzere, Pendik’te, Beykoz’da,
Gaziosmanpaşa’da, Sultangazi’de, Küçükçekmece’de, Kadıköy’de, Beyoğlu’nda,
Şişli’de yüz binlerce insan sizin bu kentsel dönüşüm yasalarınızla ilgili
barınma hakkının elinden alınmasından duyduğu çekinceyi Meclise duyurmaya
çalışıyor. Aynı şekilde, İzmir’de yine Karabağlar, Kemalpaşa başta olmak üzere
binlerce insanın bu yönlü endişeleri var.
Şimdi
bizim getirmiş olduğumuz bu araştırma önergesiyle bu yurttaşların endişelerinin
ortadan kaldırılmasıyla, Sur’da, Cizre’de, Silopi’de yürütülen o hukuksuz süreçlerle
ilgili de yurttaşların nasıl mağdur edildiğinin Türkiye kamuoyuna
gösterilmesiyle ilgili önemli bir fırsat yakalayacağız. O nedenle, umarız ki
her zaman yaptığınız gibi toptan reddeden bir yaklaşım içerisinde olmazsınız,
bu önergemize destek verirsiniz, hızla Meclisin oluşturduğu bir araştırma
komisyonu da sizin getirdiğiniz yasal düzenlemelerle mağdur olan
yurttaşlarımızın sorunlarını tespit edip çözüm önerilerini ortaya koyar.
Ben
özellikle buradan Türkiye halklarına çağrı yapıyorum: Bakın bu barınma hakkıyla
ilgili yani yaşam alanlarınızın ve özel mülkiyetin gasbedilmesiyle ilgili Sur,
Cizre, Silopi’de yaşanan süreçler nasıl bir kılıf üzerinden, nasıl bir yalan
üzerinden sizin önünüze getirilip şu anda o fatura size de ödetilmek
isteniyorsa bütün orada yaşanan o savaş sürecinin faturası da değişik
vesilelerle önünüze getirilecek. O nedenle, iktidarın bu uygulamalarına karşı
demokratik tepkinizi ortaya koyma, bütün Türkiye’deki 78 milyon yurttaşın
hakkına, hukukuna sahip çıkma noktasında hepimizin büyük bir duyarlılık
içerisinde olması gerektiğini ifade etmek istiyorum. 
Yapılması
gerekenler aslında nettir. Bir kere, bu 6306 sayılı Yasa’yı bütünüyle
değiştirmek gerekiyor. Yani yerel yönetimleri, işte mimarlar, mühendisler
odalarını, şehir plancıları odalarını, halkı, kentin dinamiklerini tamamen
dışlayıp bütün yetkiyi merkeze, Çevre ve Şehircilik Bakanlığına veren ucube bir
yasayı hızla kaldırmamız gerekiyor. Kentsel dönüşümü belki tarihî, kültürel,
toplumsal, sosyal dokuyu bozmadan, yerinden yönetim anlayışıyla hayata geçirmek
gerekiyor. Yani kapitalist modernitenin sömürü alanlarını yurttaşın bütün yaşam
hakkını ya da yaşam alışkanlıklarını, kültürünü talan edecek şekilde
yürütmemeniz gerekiyor. 
İmar
mevzuatı düzenlemesi gündeminizde. Bu düzenlemeyle birlikte, işte demin
bahsetmiş olduğum 2981, 775 ve 4706 sayılı yasalarla vatandaşın, yurttaşın
kazanmış olduğu hakları garanti altına alacak birtakım yasal düzenlemeleri
yapmamız gerekiyor. Mümkün olduğunca özetlemeye çalıştığım, bu sorun alanlarını
on dakikaya sığdırmak da mümkün olmadı. 
(Mikrofon
otomatik cihaz tarafından kapatıldı) 
İDRİS
BALUKEN (Devamla) – Ancak tüm belirttiğim bu hususlardan ötürü bir kez daha
hepinizden önergemize destek istiyor, Genel Kurulu saygıyla selamlıyorum. (HDP
sıralarından alkışlar)
BAŞKAN
– Teşekkür ederim Sayın Baluken.
Halkların
Demokratik Partisi grup önerisinin aleyhinde ilk olarak Mersin Milletvekili
Sayın Baki Şimşek konuşacak.
Buyurunuz
Sayın Şimşek. (MHP sıralarından alkışlar)
BAKİ
ŞİMŞEK (Mersin) – Sayın Başkan, değerli milletvekilleri; HDP Grubunun
Türkiye’de son yıllarda oldukça hız kazanan kentsel dönüşüm uygulanan alanlarda
yaşanan sorunların tespit edilmesi ve ilgili araştırma önergesi üzerine
Milliyetçi Hareket Partisi Grubu adına söz almış bulunmaktayım. Bu vesileyle
yüce Meclisi ve aziz Türk milletini saygıyla selamlıyorum.
Adana’da
geçen hafta zırhlı polis aracının devrilmesiyle yaralanan polis memurlarımızdan
Mehmet Oflaz tedavi gördüğü hastanede bugün şehit olmuştur ve bu arada Türkmen
Dağı, Esad güçlerinin acımasız saldırıları altında şehit vermeye devam
etmektedir. Şehitlerimize Allah’tan rahmet, acılı ailelerine ve Türk milletine
sabırlar diliyorum.
Değerli
milletvekilleri, maalesef Türkiye köyden kente göçün yaşandığı yılları iyi
değerlendirememiştir ve bu göçe hazırlıksız yakalanmıştır. Türkiye’nin birçok
yerinde kentlerin girişlerinde varoşlar oluşmuştur, bununla ilgili bir önlem
alınamamıştır. Türkiye’nin terör ve işsizlikten sonra en önemli sorunu
planlamadır. Planlamanın sağlıklı yapılabilmesi için mülkiyet sorununun
çözülmesi gerekmektedir. 2016 yılında hâlâ Türkiye’de tapulama bitirilememiş,
2/B ve hazine arazileriyle ilgili sorunlar çözülememiştir. Mülkiyetin
çözülemediği yerde sağlıklı planlama yapılabilmesi mümkün değildir. Sağlıklı
planlama için yer seçiminin doğru yapılması, kentlerin gelişme alanlarının
doğru tespit edilmesi, tarım alanlarına yayılmaların engellenmesi… Ama
maalesef, bu konuda sürekli kötü örnekle karşılaşıyoruz. Tarımın merkezi olan
Çukurova’da 10 bin dönüm tarım arazisi katledilerek havaalanı yapılmaktadır.
Havaalanı, Adana ve Mersin için ihtiyaçtır. Yalnız, bu kadar verimli topraklar
yerine daha çorak toprakların olduğu bölge seçilebilirdi. 
Planlamanın
bölgenin yapısına ve halkın yaşam tarzına dönük olarak yapılması gerekmektedir.
İmar planı uygulamalarının planlama yapılan bölgede ivedi olarak yapılması,
planın kâğıt üzerinde kalmaması… Ama maalesef, imar planlarının Türkiye’nin
birçok yerinde uygulaması yapılmamıştır. Uygulama yapılmadığı için altyapı
getirilememiş ve imara uygun arsa üretilememiştir. Altyapı getirilen bölgelerde
insanların ihtiyacına göre konut, sanayi ve diğer ihtiyaçları karşılayabilecek
projelendirmenin sağlıklı yapılması, yapı denetiminin sağlıklı olarak
yapılabilmesi ve sağlıklı binalar yapılması gerekmektedir. Maalesef, Türkiye'de
sağlıklı arsa üretimi yapamadığımız için sürekli plansız olarak inşaatlar
yapılmıştır ve Türkiye'nin birçok yerinde gecekondu mahalleleri oluşmuştur. Şu
anda bu gecekondu mahallelerinde dönüşüm yaparken, uygulamada yine birçok
sorunla karşılaşılmaktadır. 
Bu
bölgede yaşayan insanlarımız, kimi zaman hiçbir bilimsel ve teknik analize
dayanmadan, riskli alan ve riskli yapı kararları alınarak, dava açarak
haklarını arayan vatandaşlarımız itibarsızlaştırılarak ve kamu idaresinin gücü
ve olanaklarını kullanarak mahkeme kararlarını hiçe sayan tutumlar takınarak,
kimi zaman hangi amaca hizmet edeceği belli olmayan amaçları tanımsız rezerv
alan kararı alarak, kimi zaman yaşayanlara karşılığı olmayan ve abartılı rant
hesapları hayali kurdurmak suretiyle komşuyu komşuya düşürerek, kimi zaman
yıllardır siyasetçilerin ve kamu idarelerinin tapu vaatleriyle bekletilmiş
olmasını güvencesizlik malzemesi yaparak ve 2981, 775 ve 4706 sayılı
Kanunlardan doğan haklarımızı kullanılmaz hâle getirerek, kimi zaman diğer
gerekçelerin yetmediği noktada acele kamulaştırma kararı alarak, kimi zaman
yaşadığımız yerleri çıplak arsa gibi görerek planlama pratiğini tasfiye ederek,
kimi zaman adaletli dönüşüm için organize olan ve haklarını savunanları engelleyerek
ve daha birçok adaletsiz uygulamayla karşı karşıya.
Özellikle
İstanbul ve İzmir'in birçok mahallesinde riskli alanlar ilan edilmiş, yalnız
sonuca varılamamıştır. Riskli alan kararlarını tasfiyeye dönük imar planına
karşı mücadele eden, bununla da yetinmeyip 2981 sayılı Kanun’dan doğan hakların
ısrarlı takipçisi olarak Sarıyer Belediyesiyle hukuki güvenceye kavuşma
mücadelesi veren Sarıyer Mahallesi sakinleri; acele kamulaştırma kararlarına
karşı binlerce insanla itiraz edip dava açan Gaziosmanpaşa Mahallesi sakinleri;
adaletsiz arsa satışlarına karşı mücadeleye devam eden Beyoğlu Okmeydanı
Mahallesi sakinleri; belediyenin yanlış 18’inci madde uygulamalarına,
yerleşimlerin yanlış plan kararlarıyla tasfiye edilmesine karşı mücadele eden
ve 2981 sayılı Kanun’dan doğan haklarını kullanarak mücadeleye devam eden Eyüp
Mahallesi sakinleri; tek tek riskli yapı kararlarına ve “tapulu alan” adı
altında ellerinden alınmak istenerek imar haklarının kısıtlanmasına karşı
mücadeleye devam eden Küçükçekmece ve Yarımburgaz Mahallesi sakinleri; riskli
bina kararları alınarak önce maliyetsiz ve adaletli dönüşüme inandırılan, lakin
haklarına sahip çıktıklarında böyle olmadığını görerek direnmeyi sürdüren
Bağcılar Mahallesi sakinleri; riskli alan kararlarına karşı ve 2981 sayılı
Kanun’dan doğan haklarını kullanmak için mücadele eden Sultangazi Mahallesi
sakinleri; kentsel dönüşüm ve gelişim kararlarına karşı mücadele eden,
adaletsiz biçimde arsa satışlarına karşı direnme gösteren Beykoz Mahallesi
sakinleri; Cumhurbaşkanlığının kullanımı için düzenlenen Vahdettin Köşkü’nün
alt yamacında kaldığı için yıllardır yaşadıkları yerden tasfiye edilmeye
çalışılan Çengelköy Mahallesi sakinleri, uzun yıllardır yaşadıkları
mahallelerinden rant hevesi yaratılarak, komşuyu komşuya düşürerek ve
rantçıların insafına terk edilerek tarumar edilmeye çalışılan Kadıköy Fikirtepe
Mahallesi sakinleri; riskli alan kararlarına ve 4706 sayılı Kanun’un adaletsiz
uygulanmasına ve arazilerinin devrinde oyalanmalara karşın mücadele eden Pendik
Mahallesi sakinleri; rant hesapları uğruna, tapulu arsaları ve ruhsatlı
yapıları Kentsel Dönüşüm ve Gelişim Projesi nedeniyle ellerinden alınmaya dönük
uygulamaya karşı mücadele eden Çayırova, İnönü ve Emek Mahalleleri sakinleri;
riskli alan kararlarına ve 2981 sayılı Kanun’dan doğan haklarını kullanmak için
birlikte çaba gösteren İzmir Karabağlar ilçesi ve Kemalpaşa ilçesi mahalle
sakinleri. Kentsel dönüşüm uygulama alanlarının tespitinde birinci önceliğin
deprem riskli bölgeler olması gerekmektedir. Şehirler ranta ve daha çok kazanma
hırsına kurban edilmemelidir. TOKİ ve belediyeler, halkın taleplerini göz
önünde bulundurmalı, vatandaşların ihtiyacına yönelik proje hazırlamalı, sosyal
donatı alanları, o bölgeye kurulacak iş yerleri bölgelere göre seçilmelidir.
3194 sayılı İmar Kanunu yeniden ele alınmalı, uygulamada yaşanan sorunlar
ortadan kaldırılmalıdır. Kamuya ait olan bütün alanlar düzenleme ortaklık payı
kapsamında ele alınmalıdır. Aksi takdirde hukuki çözümü imkânsız parseller
oluşmaktadır. 
Seçim bölgem olan Mersin'de 10 hektarlık düzenleme
sahası içerisinde 2.500 malik vardır. Yasa gereği, uygulamada ortak katılım
alanlarına bu maliklerin tamamı ortak ediliyor. Şimdi düşünün, bir belediye hizmet
alanında 2.500 tane ortak var. Belediye, bu kadar insana nasıl ulaşacak,
kamulaştırmayı nasıl yapacak, nasıl hizmet üretecektir? Onun için, gerekirse
düzenleme ortaklık payı yüzde 40'tan daha yüksek bir orana çekilmeli ve çözüm
üretilmelidir. Özellikle yeni imara açılan alanlarda trafik yoğunluğu ve
değişen modern şehircilik anlayışında yol genişlikleri ve sosyal donatı
alanları ihtiyacı karşılanmamaktadır. Şehir merkezlerinde askerî bölgeler ve
resmî kurumlara ait alanlar olmasa yeşil görmekte zorlanacağız. 
Türkiye’de,
son on dört yılda köyden kente göçe ilave olarak doğudaki terör ve komşu
ülkelerden gelen yoğun göçle beraber Şanlıurfa, Gaziantep, Kilis, Hatay, Adana,
Osmaniye ve Mersin illeri yoğun göç almıştır. Bu insanların birçoğu çadırlar ve
gecekondulara yerleşmiştir. Bu sayı bu kentlerin birçoğunun nüfusunun yüzde
20’si, yüzde 30’u ve hatta yüzde 50'si geçmiştir. Devletin bu bölgelerde acil
eylem planı hazırlamasını bekliyoruz. Çok katlı ve dikey yapılaşmadan
vazgeçilmesini, yatay yapılaşmaya geçilmesini, kentlerin bir kimliğinin
olmasını… 1960’lı ve 1970'li yılların Türkiye’si kent kimliği ve mimari olarak
bugünün Türkiye’sinden çok daha güzel bir görünüme sahipti. Keşke o yıllardaki
yapılaşmayı kontrol altına alabilseydik.
Bu
duygu ve düşüncelerle yüce heyetinizi saygıyla selamlıyorum. (MHP sıralarından
alkışlar)
BAŞKAN
– Teşekkür ederim Sayın Şimşek. 
Halkların
Demokratik Partisi Grup önerisi üzerinde lehinde olmak şartıyla İstanbul
Milletvekili Sayın Gülay Yedekci konuşacak. (CHP sıralarından alkışlar)
GÜLAY
YEDEKCİ (İstanbul) – Değerli Başkan, sayın milletvekilleri; yüce Meclisi
saygıyla selamlıyorum. 
Şimdi,
kentsel dönüşüm aslında Türkiye’nin can alıcı ve en sıkıntılı sorunlarından bir
tanesi çünkü insanlar yaşadıkları mekânda nasıl iz bırakıyorlarsa toplumlar da
yaşadıkları kentlerde iz bırakıyorlar. Kentler ve yerleşim alanları insanların
binlerce yıllık uygarlık ve gelişme mücadelesinin mekânı olarak hem demokrasi
mücadelesi tarihine hem değişen ihtiyaç ve zenginliğin görüntüsü olarak ortaya
çıkan dönüşümlere maruz kalarak sürekli yaşayan bir organizma gibi karşımıza
çıkmıştır. Bugün aslında bir afetle 644 vatandaşımızın Van’da hayatını
kaybetmesiyle 6306 sayılı “Afet Riski Altındaki Alanların Dönüştürülmesi
Hakkında Kanun” adı altında bir kanunla karşı karşıyayız. Biz Cumhuriyet Halk
Partisi olarak aslında bu kanunun yok hükmünde olması ve tamamen kaldırılması
düşüncesindeyiz çünkü bugün AKP’nin ve onun anlayışının yapmaya çalıştığı şey,
kent topraklarının en iyi şekilde nasıl yağmalanacağını kendi aralarında pay
etmekten ibarettir. Bugün evinde oturan vatandaşımız “Benim kapım ne zaman
çalınacak ve evim ne zaman elimden alınacak?” diye endişe etmektedir. 
Buradaki
AKP’li milletvekili arkadaşlarımızı tenzih ederiz çünkü bu aslında AKP’nin şu
anda Hükûmette olan milletvekilleri yani bakanları ile mevcut uluslararası ve
ulusal sermaye güçleri arasındaki bir pazarlığın ürünü. Nasıl oluyor? Şöyle
oluyor: Öncelikle mevcut Hükûmet bir inşaat grubuna çok yüksek değerde rant
elde edebileceği bir alanı peşkeş çekiyor. O firma, o parayı kazandıktan sonra
seçim döneminde iktidara ve iktidarın istediği kişilere o parayı televizyonla,
gazeteyle ya da nakden sağlıyor ya da işte, hep söylediğimiz, kömürdü,
makarnaydı bu yardımlarla sağlıyor ve sonra bu öyle bir sarmal hâline geliyor
ki artık hiç birbirinden ayrılamayan girift ilişkiler ağına dönüşüyor ve bu, bu
konuda ses çıkaran herkesin iktidarın büyük bir şekilde şiddetine maruz
kalmasına yol açıyor. Mesela, Türk Mühendis ve Mimar Odaları Birliği ve ayrıca
Mimarlar Odası da, Şehir Plancıları Odası da bu şiddetten nasibini aldı.
Şimdi,
ne yapmak lazım peki? Yağma düzenini boşa çıkaracak kentsel politikalar
düzenlemek gerekmekte. 6306 sayılı Kanun’un, tüm kanun ve kararnamelerin
üzerinde yer alan ve Anayasa’ya da aykırı olarak insanların mülkiyet hakkını
yok sayan anlayışını artık çöpe atmak gerekmekte. Peki, AKP ne yapıyor? 2/B
orman arazileriyle ilgili bir yasal düzenleme yapıyor, büyükşehir yasasını
getiriyor, İmar Kanunu’nda değişiklik yapıyor, her gün yeni bir torba yasa
getiriyor, TMMOB’u etkisizleştirmek için yeni yasal düzenlemeler yapıyor, kanun
hükmünde kararnameler yapıyor ve acele kamulaştırma kararları alıyor. Acele
kamulaştırma kararlarını nerede alıyor? Mesela bir tanesini Diyarbakır Sur’da
aldı, birini Gaziosmanpaşa’da aldı ve oradaki insanları mağdur etti. Eyüp’te,
Gaziosmanpaşa’da, Fatih’te, Fikirtepe’de, Bağcılar’da, Sultangazi’de,
Beykoz’da, Çengelköy’de, Pendik’te, Sakarya’da, Malatya’da, Trabzon’da,
İzmit’te, Çukurova Emek Mahallesi’nde, Türkiye’nin hemen her yerinde para
kazanabileceklerine inandıkları arsalar kendi aralarında paylaşılıyor ve bunun
için yapılması gereken herhangi bir yasal düzenleme varsa bunu da yapıyorlar.
MEHMET
AKİF YILMAZ (Kocaeli) – Baştan sona iftira atıyorsunuz.
GÜLAY
YEDEKCİ (Devamla) – Hiçbiri iftira değil, insanlar yaşıyor. Tokludede’de bir
Türk mahallesini soylulaştırmaya çalıştınız ve bir adamcağız intihar etti. Hiç
vicdan azabı çekmiyor musunuz? Siz bu ranta ortak değilseniz niçin
savunuyorsunuz ki? Gerçekten, öte dünyada hesabını veremeyeceğiniz sözleri
kullanmayın bence.
MEHMET
AKİF YILMAZ (Kocaeli) – Baştan sona iftira atıyorsunuz.
GÜLAY
YEDEKCİ (Devamla) – Başka bir şey anlatayım size beyefendi, trajikomik bir olay
ama bu: Pendik Belediyesi bir akaryakıt istasyonuna imar vermek için fay
hattını iptal etti bundan bir yıl önce. Bir yıl sonra, 10 Haziranda, Kandilli
Rasathanesinin kayıtlarına da geçen bir deprem oldu. Siz kendinizi Yaradan’dan
üstün mü görüyorsunuz? Ne haddinize fay hattını iptal etmek. İşte, böyle,
adamın gözüne sokarlar. Ne yaptınız? İSKİ’nin yönetmeliğini değiştirdiniz; dere
taşma sınırını 100 metreden 10 metreye çektiniz. Dereye haber vermeyi
unuttunuz, ama, yani 100 metreden 10 metreye çektiniz, kendiniz oraya
binalarınızı, vaktiyle kol kola gezdiğiniz paralelci arkadaşlarınızın
okullarını yaptırdınız dere yatağında ve bizim onlarca vatandaşımız oralarda
öldü, şimdi buralarda konuşuyorsunuz hem de hiç utanmadan. (CHP sıralarından
alkışlar)
Doğaya
rağmen inşaat yapamazsınız, yaparsanız, işte, dün gördünüz, Büyükesat’ta,
Ankara’nın göbeğinde yol çöktü yol, yol çöktü. Bilimden, fenden, teknolojiden
uzaklaşırsanız geleceğiniz nokta burasıdır yani sonunuz gerçekten çok kötü.
Ama, burada vatandaşımız mağdur, vatandaşımız sıkıntı yaşıyor, vatandaşımız eza
çekiyor. Düşünün, bir Ayşe teyze evde oturuyor, kocası ölmüş, kocasından bir ev
kalmış kadına, üç aylık maaşını alıp geçiniyor ama evi olmazsa geçinebilme
ihtimali yok. Bir gün kapısı çalınıyor, belediye başkanı düzeyinde bir adam
geliyor: “Ya çıkacaksın ya -hiç ödeyemeyeceği miktarda büyük bir rakamla- proje
bedelini vereceksin ya da bunu belediyeye devredeceksin.” diyor. Bir proje
hazırlıyorlar, kadıncağızın evi bir otelin odası şeklinde. Kadıncağız ne
yapabilir, tek başına bir vatandaş? Kamunun gücünü, vahşi kapitalizmi Türkiye
hiçbir zaman, hiçbir dönemde böylesine görmemişti. 
Ayrıca,
bütün bunların yanı sıra derin bir hesaplaşma içindesiniz; cumhuriyet
dönemiyle, Atatürk dönemiyle hesaplaşma içindesiniz. Bütün cumhuriyet
yapılarını yıkmaya çalışıyorsunuz. Ne yaptınız? Saracoğlu Mahallesi’ne muhteşem
bir proje hazırladınız. Saracoğlu Mahallesi’ni yıkmak istiyorsunuz, altından
alt geçit yapmak istiyorsunuz, orayı peşkeş çekeceğiniz firmayı da
hazırlamışsınız. Mimarlar Odası da zaten bunun açıklamasını yaptı.
Atatürk
Kültür Merkezi’ni yıkmak istiyorsunuz. Niye? İçinde “Atatürk” geçiyor diye
değil mi ya da orası cumhuriyet yapısı olduğu için. Metro istasyonlarından
isimlerini sildiniz, stadyumlardan isimlerini sildiniz. Atatürk’le sorununuz
var ama bilesiniz bizim de sizinle sorunumuz var ve biliniz ki siz gelip geçersiniz,
hükûmetler gelir geçer ama Atatürk cumhuriyeti sonsuza dek payidar kalır. (CHP
sıralarından alkışlar)
HÜSEYİN
KOCABIYIK (İzmir) – Hanımefendi, Saracoğlu kim?
GÜLAY
YEDEKCİ (Devamla) – Bütüncül bir planlama ve şehircilik yaklaşımı esas
alınmalıdır. Afeti âdeta ranta çeviren bir anlayışınız var. 
HÜSEYİN
KOCABIYIK (İzmir) – Saracoğlu kim? Hanımefendi, siyasi tarihimizde Saracoğlu
kim?
GÜLAY
YEDEKCİ (Devamla) – Saracoğlu Mahallesi’nde yaptığınız şey, oradaki insanları
zorla, hatta baltalarla kapılarını kırarak evlerinden çıkarmak oldu. Bunlar
televizyonlara da yansıdı. Ayrıca orası bir tarihî ve kültürel değeri olan
mahalledir, çok özel bir alandır ve yaptığınız suçtur. Bugün yargı
mensuplarıyla birlikte çay topladığınız için şu anda ceza almıyor olabilirsiniz
ama inanın, sizin yaptıklarınızın ve yapmadıklarınızın hesabı sorulacaktır. Bu
millet bunların hesabını soracaktır Beyefendi, bundan hiç endişeniz olmasın.
Kentsel
dönüşümle ilgili olarak ezcümle söylenmesi gereken şudur: Kentsel dönüşüm
yapıların, mevcutta olan yapıların, mevcutta olan yapıların yıkılıp yerine yeni
yapılar yapılması demek değildir, kentsel dönüşüm demek, oradaki insanların her
birinin bir hayat olduğunu bilerek, orada yaşayan herkesin bir hayali olduğunu
bilerek… Hatta, 6306’da belli süreler veriliyor, kırk beş gün, iki ay gibi
süreler, diyelim ki cenazeniz var, oğlunuz öldü, yine de çıkmak zorundasınız.
İnsanlık mıdır bu? İnsanların evini açık artırmayla satıyorsunuz. Hiçbir dönem
Bakanlığın elinde ev tapusu olmamıştı, şimdi insanların evlerini gasbettiniz,
elinizde insanların tapuları var ama biliniz ki vicdanınızda da insanların ahı
var ve bu ah, sizi kahredecektir, iki cihanda iki elimiz yakanızda olacaktır.
(Gürültüler)
Yüce
Meclisi saygıyla selamlarım. (CHP sıralarından alkışlar)
BAŞKAN
– Teşekkür ederim. 
Halkların
Demokratik Partisi grup önerisinin aleyhinde son konuşmacı, İstanbul
Milletvekili Sayın Hüseyin Bürge olacak. 
Buyurun.
(AK PARTİ sıralarından alkışlar) 
HÜSEYİN
BÜRGE (İstanbul) – Sayın Başkan, saygıdeğer milletvekilleri; HDP grup önerisi
hakkında AK PARTİ Grubumuz adına söz almış bulunmaktayım. Bu vesileyle yüce
Meclisi ve aziz milletimizi saygıyla selamlıyorum. 
Öncelikle,
kent ve şehir, yani hele hele şehir, “Medine” ismiyle alakalı olup kadim
medeniyetimizin işaretlerinden bir tanesi. Hani, buradan Medine’ye, Ravza’ya,
Ravza-i Mutahhara’ya selam olsun diye sözlerime başlamak istiyorum. 
Bize
göre Medine, bize göre şehir, bize göre kent, canlı bir organizmadır; doğar,
yaşar, yaşlanır, afetlere maruz kalır ve sonunda da ölür. İşte, tam da bu
bağlamda kentsel dönüşüm dünyada olduğu gibi, ülkemizde de önemli çünkü
köylerde, kasabalarda ve şehirlerde hayat geçiriyoruz. “İki hayatın birleştiği
yer” olarak ifade ettiğimiz, “canlı merkezli, insan merkezli belediyecilik” diye
ifade ettiğimiz belediye anlayışıyla, 1994 yılında, sadece kent değil, sadece
duvar değil, “Bu duvarlar arasında yaşayan insandır.” özdeyişinden hareketle
saygıdeğer Cumhurbaşkanımız, o gün yoldaşımız, “Kimsesizlerin kimsesi olmaya
geldik.” diyerek ortaya çıktığı belediyecilik anlayışıyla sizlerle birkaç
hususu paylaşmak istiyorum. 
Ülkemizde
dünyanın yaşadığı benzer sorunlar yaşanmış, kentlerimize olan yoğun nüfus
baskısının oluşturduğu gecekondulaşma ve kaçak yapılaşma ülkemiz için de
kentsel dönüşümü bu bağlamda gündeme getirmiştir. Bu durum da kentlerimizin
sağlıklı büyümesini ve gelişmesini önlemiş, olası bir afet durumunda can ve mal
kaybı riskini artırmış, doğal çevrenin tahrip olmasına yol açmış, bunun
yoksulluğu ve beraberinde suç oranını besleyen bir yapıyı da oluşturduğunun
altını çizmek isterim. 
2012
yılına kadar kentsel dönüşüm konusunda ülkemizde genel ve toparlayıcı bir
anlamda bir yasanın bulunmadığı, bunun için de çözümsüzlük yaşayanlardan biri
olarak 1994-2011 arası Bayrampaşa Belediye Başkanlığı yaptığım günlerde
çektiğim sıkıntı… 24’üncü Dönemde, 2012 yılında, 6306 sayılı Afet Riski
Altındaki Alanların Dönüştürülmesi Hakkında Kanun’la ben belediyelerin önünün
açıldığını düşünüyorum. 
Kentsel
dönüşüm üç şekilde gündeme gelir: 
Biri,
az önce ifade ettiğim gibi, çarpık yapılaşmadan dolayı binaların yaşlanması
dolayısıyla orada yeniden bir dönüşümle veya bir başka alanda yeni bir şehir,
yeni bir mahalle, yeni bir köy kurmakla alakalıdır. 
İkincisi
de: 6306 sayılı Afet Riski Altındaki Alanların Dönüştürülmesi Hakkında Kanun’la
alakalı. Depremlerden, afetlerden dolayı kentsel dönüşüm gündeme gelmiştir.
Üçüncüsü
de: Afetten daha beter, şehirlerimizi yaşanmaz hâle getirenler, bayrak
düşmanları, millet düşmanları, milletin birliğine kastetmiş olan PKK’nın yakıp
yıktığı yerlerle ilgili de kentsel dönüşüm. Bu da literatürümüze yeni girdiği
için altını çizmek istiyorum.
1999
yılında Bayrampaşa Belediye Başkanı olduğum dönemde Marmara, Gölcük, Düzce ve
İstanbul depremlerini Belediye Başkanı olarak yaşamış, yüreği yanmış bir
kardeşiniz, bir milletvekili arkadaşınız olarak söylüyorum, dün de konuşmalar
geçtiği için söylüyorum: Aslında depremde valiliğin imkânları, büyükşehir
belediyesinin imkânları ve ilçe belediyelerinin imkanlarıyla -tabirimi mazur
görün- kendi yağıyla kavrulan bir anlayışla kendi yıkıklarımızı kaldırdığımız
ve canlarımızı yıkık arasından, afetlerin altından çıkardığımız günleri
hatırlıyorum. “Hani bir devlet yetkilisinin bir telefonu veya bir telgrafı veya
bir aracı gereci size yardıma geldi mi?” derseniz, elimizi vicdanımıza koyarak
söylüyorum ki: Ben böyle bir yardımla buluşmadım.
Bunu
konuşanlara, bunu ifade edenlere söylemek istediğim husus 2011 Van depreminde
yine burada milletvekili olduğumuz günlerde aynı günün ertesi günü Sayın Cumhurbaşkanımızın,
Başbakanımızın ve bakanlarımızın Van’ın deprem gördüğü, afet gördüğü yere
gittiği, Bakanlar Kurulunun toplantı yaptığı yerler ve yeniden bir Van’ın
inşasıyla alakalı nasıl çalışmalar yaptığına öncelikle Allah, sonra da Vanlılar
şahittir.
Konutların
özeline girmek istemiyorum ama hatibin Sur’da, Cizre’de, Silopi’de terörle
mücadele kılıfı adı altında yıkılmış yerlere… Keşke vatan düşmanlarına, toprak
düşmanlarına, bayrak düşmanlarına, milletimizin bölünmez bütünlüğüne kastetmiş
PKK’ya da bir laf edebilseler. Bunu şunun için rahatlıkla söylemek istiyorum:
Van’da olup bitenlerle alakalı, afet görmüş yerlerle alakalı, parti farkı
gözetmeksizin İstanbul’da Büyükşehir Belediye Başkanlığımız başta olmak üzere
bütün belediye başkanlıklarımızın araç gereçlerini, Kocaeli, Adapazarı ve
Düzce’deki bütün sokaklarda İstanbul belediyelerini gördüğünüz, gördüğümüz
günlerden bahsetmek istiyorum. 
Aslında
“Göz gördüğüne, kulak duyduğuna inanır.” sözüne çok itibar ederim. Bu sebeple
de kentsel dönüşüm noktasında 6306 sayılı Yasa’dan sonra belediye başkanlarının
önünün açılması, bu işe Çevre ve Şehircilik Bakanlığımızın şemsiye olması,
altında TOKİ’nin ve onun altında da bütün belediyelerin emek verdiğini, bu
sebeple -özellikle İstanbul olduğu için söylüyorum- Çevre ve Şehircilik
Bakanlığımıza, İstanbul Büyükşehir Belediye Başkanlığımıza, belediye
başkanlıklarımıza ve özellikle de TOKİ Başkanımıza da, Başkanlığımıza da
teşekkürü bir borç biliyorum. Ancak sorumlusu olduğum Esenler Belediye
Başkanımıza da -ilçe sorumlusu olmam hasebiyle söylüyorum- özellikle teşekkür
etmek istiyorum. Bir örnekleme olması hasebiyle de vermek istiyorum. 6306
sayılı Yasa’nın çıktığı yıl 2012, 5 Ekim 2012 tarihinde Cumhurbaşkanımız Recep
Tayyip Erdoğan’ın başkanlığında -katıldığı törenle- başlayan bu anlayış, 2014
yılında temeli atılan ve 2016 yılında, 30 Mayıs 2016 Pazartesi günü
Cumhurbaşkanımız Sayın Recep Tayyip Erdoğan’ın teşrifiyle 1.403 konutun ve 32
iş yerinin anahtarının teslim törenine de bizzat ben katıldım ve oradaki
kardeşlerimizin nasıl mutlu olduklarını ifade etmek istiyorum. 
Hak
sahiplerinin yerlerinden, yurtlarından yoksun edildikleri, kiralarının
ödenmediği noktasındaki tarza da… Hak sahiplerine kırk bir ay boyunca kira
yardımı yapılmış, bu da yaklaşık 30 milyon Türk lirasına ulaşmıştır. Hak
sahiplerimizin öncelikle konutları mülkiyet problemlerinden dolayı alınıp
satılmayan, inşai faaliyet yapılmayan arazisi olan kentsel dönüşümle bu
sorunlarının çözüldüğünü, hak sahiplerinin kendi arsaları üzerinde inşa edilen
kentsel dönüşüm konutlarına taşındıklarını, hak sahiplerinden alınan
gayrimenkul piyasa değeri -Hani “rant” diyorsunuz ya- kendi arsaları ve evleri
üzerindeki maliyeti 60 milyon TL olarak tespit edilen kardeşlerimizin, hak
sahiplerinin yerleri yerine yeni yapılan, kentsel dönüşüm alanı içerisinde
değerlendirilen -arsa değerinden bahsetmiyorum, sadece taşındıkları
mülkiyetten, evden bahsediyorum, daireden bahsediyorum- bugün İstanbul’daki
değerinin 600 milyon olduğunu da ifade etmek istiyorum. Rant, herhâlde vatandaşa
değdiği zaman da bazı kardeşlerimizi rahatsız ediyor, Recep Tayyip Erdoğan’a
verilmiş yüzde 52 oyun rahatsız ettiği gibi. 
Bunu
-hesap hatası yapmak istemiyorum ama- Cumhuriyet Halk Partisindeki bazı
milletvekili kardeşlerimiz çok gündeme getirdi. 
(Mikrofon
otomatik cihaz tarafından kapatıldı)
HÜSEYİN
BÜRGE (Devamla) - Recep Tayyip Erdoğan yüzde 52 oy aldı, Cumhuriyet Halk
Partisi yüzde 25, artı bir CHP daha 25, etti yüzde 50; 2’sini de AK PARTİ’liler
olarak, bonus olarak CHP’ye verirsek iyi olur diye düşünüyorum.
Saygılar
sunuyorum. Hepinizi Allah’a emanet ediyorum. (AK PARTİ sıralarından alkışlar) 
BAŞKAN
– Teşekkür ederim Sayın Bürge.
Sayın
milletvekilleri, biraz sonra Maarif Vakfı Kanunu Tasarısı’nın görüşmelerine
devam edeceğiz. 5’inci maddenin soru-cevap kısmında kalmıştık. Şimdi ismini
okuyacağım sayın milletvekillerinin… (Gürültüler)
RAMAZAN
CAN (Kırıkkale) – Başkanım, grup önerisini oylamadınız.
BAŞKAN
– Bir dakika arkadaşlar, oylamıyorum. Müsaade eder misiniz…
Şimdi
ismini okuduğum arkadaşların soru-cevap kısmında tekrar soru sormak
istiyorlarsa sisteme girmelerini rica ediyorum: Sayın Aydın, Sayın Gürer, Sayın
Arslan, Sayın Yeşil, Sayın Kayışoğlu, Sayın Tanal, Sayın Botan, Sayın İrgil,
Sayın Şimşek, Sayın Ahrazoğlu, Sayın Bektaşoğlu, Sayın Öz.
Halkların
Demokratik Partisi grup önerisini oylarınıza sunuyorum: Kabul edenler… Kabul
etmeyenler… Öneri kabul edilmemiştir.
Gündemin “Kanun Tasarı ve Teklifleri ile Komisyonlardan
Gelen Diğer İşler” kısmına geçiyoruz.
1’inci sırada
yer alan, Maarif Vakfı Kanunu Tasarısı ve Millî Eğitim, Kültür, Gençlik ve Spor
Komisyonu Raporu’nun görüşmelerine kaldığımız yerden devam edeceğiz. 
VIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Maarif Vakfı Kanunu Tasarısı (1/720) ve Millî
Eğitim, Kültür, Gençlik ve Spor Komisyonu Raporu (S. Sayısı: 383) (x)
BAŞKAN –
Komisyon ? Yerinde.
Hükûmet?
Yerinde.
Geçen birleşimde
tasarının 5’inci maddesi üzerindeki görüşmeler tamamlanmıştı, şimdi madde
üzerinde soru-cevap işlemi yapılacak. 
Sisteme giren
milletvekillerinden başlıyorum. 
Sayın Gürer...
ÖMER FETHİ GÜRER
(Niğde) – Teşekkürler Sayın Başkan. 
Otuz yıldır
Millî Eğitim Bakanlığı Vakfı varken neden Maarif Vakfına gerek duyulmaktadır?
Maarif Vakfının göreceği düşünülen hizmeti Millî Eğitim Vakfının görmesi olası
değil midir? Millî Eğitim Vakfı yerine Maarif Vakfı devlet denetimi dışında bir
yapılaşmayı mı hedeflemektedir? 
İki:
Öğretmenlerin sendika tercihi konusunda yerel yetkililerin baskıları bize sıkça
iletilmektedir. Yeni öğretmenlerin iktidar yanlısı sendikaların üyeliğine
zorlandıkları ifade edilmektedir. Bu baskıcı yaklaşım devam edecek midir? 
Üç: Okulların
eğitim ve öğretim içeriklerinin değiştirilmesi velilerin de sıkça tepkilerine
neden olmaktadır. Okullarda dönüşüm ve değişim uygulamalarında okul velilerinin
görüşlerinin alınması ve genelinin yaklaşımına uygun uygulamalara gidilmesi
düşünülmekte midir? 
Dört:
Öğretmenler için ek ödemelerin tamamının temel ücrete ve emekliliğe
yansıtılması, vergi dilimi uygulamasının sabitlenerek ücretlerinde yaşanan
erimenin önüne geçilmesi düşünülmekte midir? 
BAŞKAN –
Teşekkür ederim.
Buyurun Sayın
Erdem. 
ARZU
ERDEM (İstanbul) – Teşekkür ederim Sayın Başkan.
Sayın
Bakan, ben iki günden beri ısrarla, özellikle bu Millî Eğitim okullarında ve
özel okullarda kullanılan yardımcı kaynaklarla ilgili Millî Eğitim Bakanlığının
denetiminde olmaması hususunu gündeme getiriyorum. Bugün de konuyu tekrar
gündeme getiriyorum çünkü özellikle yardımcı kaynaklar, aslında, Millî Eğitim
müfredat kitaplarından daha fazla öğretmenler tarafından tercih edilmektedir ve
hatta bu konuda öğretmenler kendi iradi kararlarıyla bu kitapları dağıttığı
için hiçbir kontrolden geçmemektedir. Çocuklarımız ve gelecek nesillerimiz bu
şekilde bilgi kirliliğiyle birlikte yanlış yönlendirilebilirler; millî
değerlerimiz, manevi değerlerimiz yanlış öğretilebilir. Bu konuda mutlaka Millî
Eğitim Bakanlığının veya Talim ve Terbiye Kurulunun denetiminin olması
gerektiği konusuna tekrar dikkat çekiyorum, konuya hassasiyet göstermenizi rica
ediyorum. 
BAŞKAN
– Teşekkür ederim Sayın Erdem.
Sayın
Yeşil…
NİHAT
YEŞİL (Ankara) - Teşekkür ederim Sayın Başkan.
“Maarif
Vakfı Mütevelli Heyeti üyeleri en az dört yıllık fakülte mezunlarından
seçiliyor ve 72 yaşının bitimine kadar görev alabiliyor.” denilmektedir. Bu
dört yıllık fakülte mezunları hangi fakülte mezunları arasından seçilmektedir?
Neden 72 yaş tercih edilmiştir? Nüfusun gençleşmesi ve gençlere olanak
tanınması gerekirken 65 yaşını dolduranın emekli edildiği yerde neden 72 yaş belirtilmiştir?
Bu da eğitimde gençlere yer vermediğimizin bir gerçeği değil midir?
İkinci
sorum: Atama bekleyen kimya öğretmenleriyle ilgili bir çalışma yapılmakta
mıdır?
BAŞKAN
– Teşekkür ederim.
Sayın
Ahrazoğlu…
MEHMET
NECMETTİN AHRAZOĞLU (Hatay) – Sayın Bakanım, daha önce Millî Savunma Bakanlığı
yaptığınız için sorum millî savunmayla ilgili, malumunuz olduğuna inanıyorum.
Muharip
gazilerimize 2007 yılına kadar şeref aylıkları verilmekteyken, her gaziye
verilmekteyken 2007 yılından sonra 5595 sayılı Yasa’yla asgari ücretten
verilmeye başlanmış, ancak devlet güvencesi olan gazilerimizin maaşları asgari
ücret katsayısı ile şeref aylıkları katsayısıyla çarpılmaya başlanarak
ödenmiştir. Gaziler arasında maaş farklılıkları oluşmuştur. Bu konuyu
düzeltmeyi düşünüyor musunuz?
Teşekkür
ederim.
BAŞKAN
– Sayın Bektaşoğlu…
BÜLENT
YENER BEKTAŞOĞLU (Giresun) – Teşekkür ediyorum Sayın Başkan.
Elektrik
Piyasası Kanunu’yla 2006-2014 yılları arasında kayıp kaçak tüketim bedeli
olarak vatandaşlardan toplanan 33 milyar lira, dağıtım şirketlerinin yanına
ilave kâr olarak bırakılmıştır. Vatandaşın hakkını aramak üzere açtığı davalar
da böylelikle geçersiz sayılmaktadır. Dağıtım şirketleri karşısında iktidarın
sahip çıkmadığı tüketiciye mahkeme yolu da kapatılmış oldu. Bu kadar yüksek
vergi yanında şirketlerin yatırımdan sayaç okumaya kadar tüm harcamalarının
tüketiciye yüklendiği bu sistemden kaçak enerji tüketimiyle nasıl bir mücadele
yürütülüp nasıl bir sonuç alınacağı beklenebilir? 
Kaçak
enerji tüketiminin yüzde 75’leri bulduğu bölgelerdeki dağıtım şirketlerinin
bunu diğer bölgelerdeki abonelerden tahsil edebildiği bir sistemle kaçak
tüketimin ortalamasının yüzde 14’ten yüzde 20’lere, yüzde 75 olan yerlerde de
yüzde 90’lara çıkmaması için hiçbir neden kalmamıştır ve bugüne kadar 33 milyar
kaçak tüketim bedeli ödeyen bu vatandaşlarımız…
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Bektaşoğlu.
Sayın
Bakan, buyurun.
MİLLÎ
EĞİTİM BAKANI İSMET YILMAZ (Sivas) – Teşekkür ediyorum Muhterem Başkanım.
Sayın
Bektaşoğlu’nun Elektrik Piyasası Kanunu ve “Kayıp kaçak oranı Türkiye'nin bir
tarafında çok fazla. Dolayısıyla, bu fazlalık Türkiye'nin diğer tarafına,
kaçağın daha az olduğu yerlere dağıtılarak bir haksızlığa neden olunuyor.
Dolayısıyla, bunun yapılmaması gerekir.” şeklinde… Aynen katılıyoruz.
Dolayısıyla, Hükûmetimizin de böyle bir çalışması var. Güneydoğudaki aboneliği
artırmak, aboneliğe dağıtıcı firma da gereken her türlü indirimi yaparak, abone
sayısını artırarak kayıp kaçak oranını azaltma yolunda bir çalışması var. 
Yine, muharip
gazilerle ilgili… Önceden gerek muharip gazilere, ister devletten bir ödenek
alsın ister devletten bir ödenek almasın, her ikisine de eşit miktarda bir
ödenek veriliyordu, şeref aylığı. Fakat daha sonradan “Efendim, bize devlet bir
ödeme yapıyor ancak bir diğerine hiçbir ödeme yapmıyor; ikisinin arasında fark
olsun.” denildiği için, bir ara onların talebi üzerine devletten ödenek
alanlara bu kaldırıldı, diğer tarafa ise ödenmeye başlandı. Bu sefer
kaldırıldıktan sonra da -çünkü eşitti- şu söylendi: “O da gazi, biz de gazi;
onun da şerefi aynı, bizim de şerefimiz aynı. Devlette çalışan ile ayrı olanın
şerefi farklı mı olur?” denildi. Dolayısıyla bu aylık farklılığının da
kaldırılması talep edildi. Bizim, gerek şehitlerimizin yakınlarına karşı sonsuz bir
görevimiz var, sorumluluğumuz var gerekse de gazilerimize karşı. Biz, bir
öncekini de onların talepleri doğrultusunda yapmıştık. Şimdi, bu şeref
aylığının dengelenmesi, eşitlenmesi veya herkesi kapsaması yolundaki
taleplerini de dikkate alan bir çalışma yapılıyor, onu söyleyeyim.
Yine,
bir sayın vekilimiz… Mütevelli Heyeti var, bir de yönetim var. Mütevelli heyet
tecrübe kurumu, yönetim kurumu. Dolayısıyla da burada tecrübenin olması çok
daha önemlidir. Belki yılda bir toplanır, belki… Ancak esas önemli olan, Yunus
Emre Vakfını da bilerek söylüyorum, Yunus Emre Vakfının da ilk Yönetim Kurulu
Başkanı olduğumu da söyleyerek… Gerekse vakıflarda da mütevelli yıldan yıla
toplanır veya ihtiyaç oldukça toplanır ama yönetim devamlı toplanır. Kanunumuz
ne diyor? “Yönetim Kurulu Maarif Vakfının icra organıdır.” Esas işi bu yapacak.
“Yönetim Kurulu 1 Başkan ve 6 üyeden oluşur ve beş yıllığına seçilir.”
Dolayısıyla da beş yılda bunların icraatı görülür, memnuniyet varsa devam
edilir, memnuniyet yoksa teşekkür edilir. Zaten burada Mütevelli Heyeti
tarafından Yönetim Kurulu görevden alınabilir. Kanunun 3’üncü maddesinin ilgili
fıkrasını okuyorum: “Mütevelli Heyeti, Yönetim Kurulu üyelerini Mütevelli
Heyeti içerisinden de dışarısından da seçebilir.” Dolayısıyla, bu vakıflarda
mütevelli heyetten ziyade icraya bakmak lazım, halka dönük icra organı çok daha
önemlidir diye düşünüyorum.
Yine
bir başka sayın vekilimiz “Milli Eğitim Vakfı varken Maarif Vakfı niçin
kuruluyor?” dedi. Bu, Komisyonda da aynen dile getirildi. Millî Eğitim Vakfı
özel bir vakıf. Siz, ona devletin imkânlarını aktaracaksınız veya el
koyacaksınız. Bunu o yapsın diye üzerine yük koysanız o olmaz. Peki “Bu görevi
yapsın ama devletin imkânlarını aktaralım.” desek, bu sefer “Bir özel vakfa
devletin imkânlarını peşkeş çekiyorsunuz.” denir yani. Dolayısıyla, bu devletin
bir vakfı, bu bir kamu vakfı. Devletin eliyle, devlet organlarıyla, Sağlık
Bakanlığı eliyle sağlık hizmetlerini görür, Millî Eğitim Bakanlığıyla eğitim
hizmetlerini görür, Millî Savunma Bakanlığıyla savunmanın lojistik hizmetlerini
görür. İşte, Millî Eğitim Bakanlığıyla yurt içinde, Maarif Vakfıyla da yurt
dışındaki okulların hizmetlerini görecek. Dolayısıyla, bunda bir sıkıntı
yoktur. Kaldı ki Millî Eğitim Vakfı Tüzüğü ile -yöneticiler de geldiler- yurt
içinde okul kuruyorlar, daha çok burs veriyorlar ama yurt dışında böyle bir
görevleri yoktur, onu söyleyeyim.
Yeni
öğretmenlere sendika seçme konusunda bir baskı… Kesinlikle böyle bir şeyin
olmaması lazım. Öğretmen yetişmiş, 18 yaşını geçmiş yani reşit, neyi
seçeceğini, seçemeyeceğini, aklı var… Ama hiçbir yöneticiden ne ilçe müdürümün
ne okul müdürümün ne de bizim müsteşar, bakan yardımcımız dâhil herkesin, hiç
kimsenin iradesinin, bağımsız, özgür iradesinin üzerine bir başka söz söyleme
hakkı yoktur. Herkes, bu Türkiye Cumhuriyeti vatandaşıdır, özgürce istediği
sendikayı seçebilir, bizi de eleştirebilir. Biz bundan hiç rahatsız olmayız.
Biz, millete yönelik hizmete bakarız. 
(Mikrofon
otomatik cihaz tarafından kapatıldı) 
MİLLÎ
EĞİTİM BAKANI İSMET YILMAZ (Sivas) – Yine, bir başka, “Okulların dönüşümü
hakkında…”
BAŞKAN
– Sayın Bakan…
MİLLÎ
EĞİTİM BAKANI İSMET YILMAZ (Sivas) – Son cümle…
BAŞKAN
– Ek bir süre veriyorum size bir dakika. 
MİLLÎ
EĞİTİM BAKANI İSMET YILMAZ (Sivas) – “…velilerin görüşü alınıyor mu?” Biz
siyasetçiyiz, velilerin görüşünü almadan nasıl ilerleriz? Sonuçta, ona
varacağız. Biz oyu öğrenciden almıyoruz, onun velisinden alıyoruz. Eğitim
kalitelileşsin ki velisi, annesi, babası bize oy versinler. 
Dolayısıyla,
“Siyasetçiyim.” diyen, halkını dinler; “Siyasetçiyim.” diyen, halkı ne derse
onu yapar. Bu bakımdan hiçbir kaygınız olmasın. 
Teşekkür
ediyorum. 
BAŞKAN
– Teşekkür ederim Sayın Bakan.
Sayın
milletvekilleri, madde üzerinde dört adet önerge vardır, okutuyorum: 
Türkiye Büyük
Millet Meclisi Başkanlığına
Görüşülmekte
olan 383 sıra sayılı Kanun Tasarısı’nın Üçüncü Bölüm başlığı ile 5’inci
maddesinin başlığında ve metninde yer alan “Maarif Vakfı” ibarelerinin “Türkiye
Maarif Vakfı” şeklinde değiştirilmesini arz ve teklif ederiz. 
 İlknur İnceöz Ramazan
Can Hilmi Bilgin
 Aksaray Kırıkkale Sivas
 Mehmet Demir Hacı
Bayram Türkoğlu Mücahit Durmuşoğlu
 Kırıkkale Hatay Osmaniye
 Abdullah Öztürk Ayşe
Keşir Yılmaz Tezcan
 Kırıkkale  Düzce Mersin
 Mehmet Habib Soluk Gökcen
Özdoğan Enç Hakan Çavuşoğlu
 Sivas Antalya Bursa
 Necip Kalkan Abdurrahman
Öz
 İzmir  Aydın
Türkiye Büyük
Millet Meclisi Başkanlığına
Görüşülmekte
olan 383 sıra sayılı Kanun Tasarısı’nın 5’inci maddesinin (2)’nci fıkrasının b)
bendinin aşağıda belirtilen şekilde değiştirilmesini arz ve teklif ederiz. 
 Arzu Erdem Zühal
Topcu Mehmet Necmettin Ahrazoğlu 
 İstanbul Ankara Hatay
 Muharrem Varlı Kamil
Aydın Zihni Açba
 Adana Erzurum Sakarya

b)
Yurtiçi ve yurtdışı her türlü ürün, hizmet, menkul, gayrimenkul, irat ile
vasiyet bağışları ve ayni ile nakdi yardımlar. 
BAŞKAN
– Sayın milletvekilleri, şimdi okutacağım iki önerge aynı mahiyette
bulunduğundan önergeleri birlikte işleme alacağım.
Buyurun:
Türkiye Büyük Millet Meclisi Başkanlığına
Görüşülmekte
olan 383 sıra sayılı Maarif Vakfı Kanunu Tasarısı’nın 5’inci maddesinin tasarı
metninden çıkarılmasını arz ve teklif ederiz.
 İdris Baluken Ayhan
Bilgen Mizgin Irgat
 Diyarbakır Kars Bitlis
 Lezgin Botan Müslüm
Doğan
 Van İzmir
Aynı
mahiyetteki diğer önergenin imza sahipleri:
 Tahsin Tarhan Erkan
Aydın Gaye Usluer
 Kocaeli Bursa Eskişehir
 Ömer Fethi Gürer Murat
Emir Ahmet Akın
 Niğde Ankara Balıkesir
BAŞKAN
– Aynı mahiyetteki önergelere Komisyon katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI BEŞİR ATALAY (Van) –
Katılmıyoruz Sayın Başkan.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önergeler üzerinde ilk olarak Balıkesir Milletvekili Sayın Ahmet Akın
konuşacak.
Buyurun
Sayın Akın. (CHP sıralarından alkışlar)
AHMET
AKIN (Balıkesir) – Sayın Başkan, değerli milletvekilleri; 383 sıra sayılı Kanun
Tasarısı’nın 5’inci maddesinde verilen önerge üzerinde söz almış bulunmaktayım.
Bu vesileyle yüce Meclisi saygıyla selamlıyorum.
Bilindiği
üzere, eğitim sisteminin yanlışlarından bıkan, kendilerine yönelik her türlü
baskıya karşı çıkan liseli öğrenciler yurt çapında yayımladıkları bildirilerle
haklı tepkilerini ortaya koymaktadırlar. Ben de buradan tüm genç kardeşlerime
selamlarımı ve sevgilerimi gönderiyorum. 
Öğrencilerin
isteği açık ve net; laik, Atatürkçü eğitim. Bu öğrencilere kulak vermek,
tepkilerini anlamak zorundayız. Ben de onlar gibi, eğitimin geleceğinden kuşku
duyuyorum çünkü ben de bir babayım. 
Yıllardan
bu yana eğitimde acil çözüm bekleyen sorunları bir tarafa bırakan Millî Eğitim
Bakanlığı, eğitimi AKP ideolojisinin aracı hâline getirmeye çalışmıştır. AKP
döneminde öğrencilerimiz PISA testlerinde diğer ülkelerin çok gerisinde kalmaya
maalesef başlamıştır. Karma eğitim fiilen ortadan kaldırılmaya çalışılmış,
birçok okulda kız ve erkek öğrenciler ayrılmış, erkek öğrenciler sabahçı, kız
öğrenciler ise öğlenci olarak eğitim görmüştür. Yine, Osmanlıcanın okullarda
zorunlu olarak okutulması tartışmaya açılmış, alfabede yapılan devrime karşı
bir tavır alınmıştır. Zorunlu ilköğretime başlama yaşının bir yıl erkene alınıp
okul öncesinin zorunlu eğitim dışına çıkarılması çocuğun gelişim ve eğitimine
olumsuz etkilerde bulunmuştur. Okul öncesi eğitimde öğrencilerin zorla ilkokula
kaydedilmesi nedeniyle okul, öğrenci ve öğretmen sayılarında da azalma meydana
gelmiştir. Eğitimin temel sorunlarından biri olan okullaşma oranındaki
yetersizlik çözülememiş, hatta istatistiklere göre ilkokul ve ortaokulda
okullaşma oranlarında belirgin bir düşüş yaşanmıştır. 
Millî
Eğitim Bakanlığının istatistikleri, derslik başına öğrenci sayısının geçen
yıllara göre az da olsa düşmekle birlikte özellikle göç alan illerde
ortalamanın üstünde daha kalabalık sınıflar bulunduğunu ortaya koymuştur. Resmî
okullara baktığımızda ilkokullarda derslik başına düşen öğrenci sayısı 23,
ortaokullarda 34, liselerde ise 30’dur. 
Özel
öğretimi özendirmek için özel okulları doğrudan kamu kaynaklarıyla destekleyen
iktidar “Kaynak yok.” bahanesiyle devlet okullarına, kamusal alana, eğitime
yeterli bütçe ayırmadı. AKP Hükûmeti bu yıl da sadece zorunlu harcamaları
karşılayan bir bütçe hazırlayarak eğitim harcamalarının yükünü yine velilerin
sırtına yükledi. Öğretmenlerin toplumsal statüleri, ekonomik, sosyal ve özlük
hakları AKP iktidarı döneminde ciddi şekilde gerilemiştir. Eğitim sisteminde
yaşanan köklü değişiklikler, 4+4+4 Yasası’yla öğretim birliğine vurulan darbe,
okul dönüşümleri, siyasi kadrolaşma, yandaş yönetici atama gayreti, eğitimin
dinî referanslara göre şekillendirilmek istenmesi öğretmenlerin yaşadığı
sorunları daha da derinleştirdi. 
Öte
yandan, tamamen yandaşlarını kayırma amacı taşıyan, değerlendirme ölçüleri
belli olmayan bir mülakat yöntemiyle yöneticiler kıyıma uğratılmıştır. Çağdaş,
ilerici, devrimci, Atatürkçü yöneticiler ise tasfiye edilerek AKP’nin kapı kulu
zihniyetine uygun yöneticiler atanmaya çalışılmıştır.
AKP’nin
yandaş kadro merakı yalnızca yöneticilerle sınırlı kalmamış, torba yasayla
yandaş öğretmen dönemi de başlatılmıştır. Aday öğretmenlerimiz ilk yıl
performans değerlendirmesine tabi tutulacak ve sonra da şaibeli bir mülakattan
sonra kadro güvencesi kazanabileceklerdir. 
Eğitim
sisteminin karşı karşıya kaldığı sorunlar, sistemin uygulamaya konulması
ardından, bugün daha çok içinden çıkılmaz duruma getirildi. Dogma ve hurafelerin
belirleyeceği bir toplumsal yapının oluşumuna zemin hazırlayan düzenleme
ülkemize ve ulusumuza daha fazla zarar vermekten öteye gidemeyecektir ve derhâl
kaldırılmalıdır Sayın Bakan.
Zorunlu
ve kesintisiz on üç yıllık bilimsel, laik, demokratik bir eğitim yapılması için
hızla çalışmalar başlatılmalı ve ülkemizin geleceğini oluşturacak yeni kuşaklar
akıl, bilim ve sanat ortamında verilen eğitim sistemiyle yetiştirilmelidir
diyor, hepinize saygılarımı sunuyorum. (CHP sıralarından alkışlar)
BAŞKAN
– Teşekkür ederim.
Aynı
mahiyetteki önergeler üzerinde diğer konuşmacı Diyarbakır Milletvekili Sayın
İdris Baluken olacak.
Buyurun
Sayın Baluken. (HDP sıralarından alkışlar)
İDRİS
BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; hepinizi saygıyla selamlıyorum.
Gerek
bu yasa teklifi sırasında gerekse de farklı yasaların görüşülmesinde, AKP
Hükûmetinin yurt dışındaki Türkiyeli yurttaşları ya da akraba Türkleri nasıl
önemsediği ve nasıl ilişkiler geliştirdiği hep AKP’li yetkililer tarafından
dile getirildi. Dünden beri de bu konuda, işte yurt dışında okulların
örgütlenmesinden oluşturulacak olan paralel eğitim yapısına kadar gelen bütün
eleştirilere yine bu perspektif üzerinden hep cevap yetiştirdiniz ancak dün bu
perspektifi sunduğunuz, bu kürsüden konuştuğunuz saatlerde Suriye’de Türkmen
Dağı düştü. Hani, Başbakanın, Cumhurbaşkanının hep çıkıp “Türkmen halkıyla
ilgili en küçük bir şeye müsaade etmeyeceğiz, onların güvencesi biziz, onları
katliamdan biz koruyacağız.” dediği Bayır Bucak Türkmenleri var ya, sizin yanlış Suriye
politikanızın son kurbanı Türkmen halkı
oldu. Siz, Türkmen halkını, Ahrar el-Şam, El Nusra çeteleriyle
ilişkilendirerek, o halka, yapılabilecek en büyük kötülüğü yaptınız,
katliamlara açık bir duruma getirdiniz; Rus uçaklarının, Esad rejiminin hedefi
hâline getirdiniz. 
Oysaki biz, çözüm süreci boyunca da sizinle yürütmüş
olduğumuz görüşmelerde, siz, eğer doğru bir Suriye Rojava politikası
yürütürseniz, oluşacak olan demokratik Rojava federasyonunda Bayır Bucak Türkmenlerinin
kendi bölgesel meclisleriyle, kendi otonom yönetimini sağlayabileceği
koşulların oluşabileceğini söyledik. Bu kürsüden de ifade ediyoruz.
Aynı şekilde, Şengal’de Ezidi halkı için, Ninova’da
Asuri-Süryani halkı için, yine bu şekilde, yerel demokrasiyi öngören otonom
modelleri geliştirmek yerine, o modeller üzerinde dış politika kovalamak
yerine, kendi politikalarınızın bir parçası hâline getirdiniz. 
Ben
açık söyleyeyim, uzun süredir, öyle, Bayır Bucak bölgesinde Türkmen falan yok.
Zaten birçoğu katliamdan geçti, IŞİD saldırılarında, rejim saldırılarında
katliamdan geçti. Sizin, orada, Türkmen Dağı’nda konumlandırdığınız çetelere
karşı operasyon yapılıyordu; Türkmen Dağı’nın düşmesiyle, aslında, oradaki
çeteler ile rejim arasındaki savaşın bilançosundan bahsediyoruz; yoksa dediğim
gibi, siz, el verdiğiniz bütün halkları ya da bütün yönetimleri nasıl
götürdüyseniz, Türkmen halkını zaten çoktan götürdünüz. Telafer’de, Beşiri’de
aylar boyu süren kuşatmalarda Türkmen halkı katliam tehdidi altındayken oraya
yetişen yine YPG güçleri, YBŞ güçleri oldu. Siz bir şey yapmadınız, IŞİD
katliamlarına sessiz, seyirci kaldınız. 
Dolayısıyla,
şimdi buraya gelip bazı yasal düzenlemeler üzerinden, yok “Biz yurt dışındaki
Türkiye yurttaşlarının eğitim hakkını önemsiyoruz, yurt dışındaki Türklerle
ilgili şunları düşünüyoruz...” gibi birtakım gerçek dışı ifadeleri burada
vurgulamanıza hiçbirimiz inanmayız.
Ben
tabii, hayret ediyorum, hem aranızda hem Parlamentoda grubu bulunan başka
siyasi partilerde kendisini “milliyetçi” olarak tanımlayan birçok milletvekili
de sizin bu yanlış politikalarınıza karşı -deyim yerindeyse- sessiz, seyirci
kalıyor; kör, sağır, dilsiz durumda. Yani kime el verdiyseniz batırdınız.
Mursi’yle ortaklık yapmaya çalıştınız, Mursi’ye el uzattınız, Mursi’yi yarı
yolda bıraktınız. Kaddafi’yle aynı şekilde. İşte, Esad’la Ankara’da ortak
bakanlar toplantısı yaptınız, “Tek hükûmet, iki ayrı devletiz.” dediniz, Esad’ı
getirdiğiniz durum ortada. Şimdi, en son da -dediğim gibi- hep Türkçülük
üzerinden burada milliyetçilik yaptığınız Türkmen halkını nasıl bu çetelerle
birlikte özdeşleştirerek katliama maruz bırakan bir duruma getirdiniz, bunu
ifade etmek üzere bu kürsüden söz aldım. 
Tabii,
eğitim politikalarıyla ilgili itirazlarımızı da devam ettireceğiz. AKP döneminde
artık bırakın eğitim politikalarını, yurttaşların eğitim hakkının nasıl ortadan
kaldırıldığını da anlatmaya devam edeceğiz diyorum.
Hepinize
saygılar sunuyorum. (HDP
sıralarından alkışlar)
BAŞKAN
– Teşekkür ederim.
MEHMET
MUŞ (İstanbul) – Sayın Başkan…
BAŞKAN
- Sayın Muş, buyurun.
MEHMET
MUŞ (İstanbul) – Türkmenleri açık bir katliama düşürdüğümüzü, orada çetelerin
konuşlanmasına katkı sunduğumuzu, bunu organize ettiğimizi ifade etti. AK PARTİ
Grubuna açık bir sataşma vardır, söz istiyorum.
BAŞKAN
– Buyurun Sayın Muş, iki dakika… (AK PARTİ sıralarından alkışlar)
IX.- SATAŞMALARA İLİŞKİN KONUŞMALAR
1.- İstanbul Milletvekili Mehmet Muş’un, Diyarbakır
Milletvekili İdris Baluken’in 383 sıra sayılı Kanun Tasarısı’nın 5’inci
maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
MEHMET MUŞ (İstanbul) – Sayın Başkan, değerli
milletvekilleri; bir kere, hayrete düşürücü bir konuşma yaptı sayın hatip.
Heyhat! Bahsettiği bölgede ne kadar demokratik bir yapı varmış, kendisi dışında
olan bütün etnik unsurları katletti. Kendisine inanmayan, kendisine destek
vermeyen Kürt gruplarını, oradaki Arapları, oradaki diğer unsurların tamamını
katletti kendisine tabi olacak bir yapı kurmak için. 
İDRİS BALUKEN (Diyarbakır) – Tek bir örnek ver, tek bir
örnek ver.
LEZGİN BOTAN (Van) – Somut örnek ver, somut.
MEHMET MUŞ (Devamla) – Bunları göreceksiniz, bunları
göreceksiniz. O bölgedeki demografik yapıyı değiştirmek için PKK’nın uzantısı
olan PYD’nin katliamlarını görmezlikten gelemezsiniz.
LEZGİN BOTAN (Van) – Fırat’ın batısında IŞİD var, IŞİD. 
MEHMET MUŞ (Devamla) – İkincisi, değerli arkadaşlar,
terör örgütünün A’sı, B’si, C’si olmaz. PKK, PYD nasıl bir terör örgütüyse,
DHKP-C nasıl bir terör örgütüyse IŞİD de aynı şekilde bir terör örgütüdür ve
Türkiye…
LEZGİN BOTAN (Van) – El Nusra? El Nusra’yı da söyler
misin?
MEHMET MUŞ (Devamla) – El Nusra da aynı şekilde terör
örgütüdür. Aldın mı? El Nusra da aynı şekilde terör örgütüdür. 
LEZGİN BOTAN (Van) - Ahrar-uş
Şam’ı da söyler misin? Ahrar-uş Şam’ı da söyle, onu da söyle.
MEHMET MUŞ (Devamla) – Onun için “Bir tane terör örgütü iyi, o bizim arkamızda, biz
sırtımızı ona yaslıyoruz, ona ses çıkartmayalım, öbürlerini görün.”
demeyeceksiniz. Terör örgütünün tamamına aynı noktada duracaksınız, hepsine
sesinizi yükselteceksiniz; hepsine tavrınızı, tarzınızı göstereceksiniz. 
Sayın
milletvekilleri, Mısır’da darbe yapıldığı zaman, darbe yapıldığı günden bugüne
kadar Mursi’nin yanında duran bir tek Türkiye’dir; Mısır halkının yanında
duran, darbeye darbe diyebilen bir tek Türkiye’dir. Önce siz orada yapılana
darbe diyeceksiniz. (AK PARTİ sıralarından alkışlar) 
Değerli
milletvekilleri, ikincisi, Esad kendi halkını katledene kadar Türkiye’yle
ilişkileri vardı ama kendi halkını katletmeye başladığı zaman bizim onunla
ilişkilerimiz belli bir mesafe aldı ve ona gerekli mesafeyi koyduk. 
LEZGİN
BOTAN (Van) – Filistin ne durumda, Filistin’den haber verin.
MEHMET
MUŞ (Devamla) - Ya halk arasında bir tercih yapacağız ya bir diktatör arasında
bir rejim yapacaktık. O zaman biz halkın tarafında bir tercihte bulunduk.
İsminde “halk” olanların buna dikkat etmesi lazım.
Teşekkür
ediyorum, saygılar sunuyorum. (AK PARTİ sıralarından alkışlar) 
BAŞKAN
– Teşekkür ediyorum.
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken…
İDRİS
BALUKEN (Diyarbakır) – Sayın Grup Başkan Vekili doğru bilgiler aktarmadığımı,
etnik temizlik yapan bir anlayışı demokratik bir yapı gibi sunduğumu ifade
etti, açık sataşma bulundu.
SÜREYYA
SADİ BİLGİÇ (Isparta) – Efendim, tespit var, sataşma yok. 
BAŞKAN
– PYD’nin etnik katliam yaptığını söyledi.
İDRİS
BALUKEN (Diyarbakır) – Hayır, benim yanlış bilgi verdiğimi, Genel Kurulu yanlış
bilgilendirdiğimi ifade etti Sayın Başkan.
MEHMET
MUŞ (İstanbul) – PYD’nin sözcüsü mü?
BAŞKAN
– Yani, şimdi, Sayın Baluken, çok iyi dinledim, sizin konuşmanız için “Hayrete
düşürücü bir konuşma.” dedi.
İDRİS
BALUKEN (Diyarbakır) – Hayır, bir kere niye benim konuşmamı hayrete düşürücü
olarak görüyor ki? Kendi tekelinde mi yani? Türkmen halkıyla ilgili konuşma…
BAŞKAN
– Kendi düşüncesini söylüyor.
İDRİS
BALUKEN (Diyarbakır) – Hayır yani Türkmen halkıyla ilgili konuşmak, Suriye’yle
ilgili konuşmak onun tekelindeyse eyvallah.
BAŞKAN
– Sayın Baluken, konuşmanızda tashih etmek istediğiniz bir yer varsa, buyurun,
iki dakika…
2.- Diyarbakır Milletvekili İdris Baluken’in, İstanbul
Milletvekili Mehmet Muş’un sataşma nedeniyle yaptığı konuşması sırasında
şahsına sataşması nedeniyle konuşması
İDRİS
BALUKEN (Diyarbakır) – Teşekkür ederim.
Sayın
milletvekilleri, defalarca bu kürsüden ifade ettim; Rojava’da oluşturulan
kantonların tamamında bütün halkların temsiliyeti var ve demografik yapının
oranına göre o meclislerde üyelerin temsiliyeti oluyor.
HÜSEYİN
KOCABIYIK (İzmir) – Haseki’deki Kürtler nerede?
İDRİS
BALUKEN (Devamla) - Bakın, en büyük kanton olan Cizire Kantonu’nun Başbakanı
Arap’tır, Arap. Hani Araplar için etnik temizlik diyorsun ya.
HÜSEYİN
KOCABIYIK (İzmir) – Haseki’deki Kürtler nerede, ne yaptınız onlara?
İDRİS BALUKEN (Devamla) - Telabyad’daki Mecliste Arap
üyelerin sayısı Kürt üyelerin sayısının 4 katıdır.
HÜSEYİN KOCABIYIK (İzmir) – Bak, cevap veremiyorsunuz,
görüyor musunuz?
İDRİS BALUKEN (Devamla) – Bütün halk Meclislerindeki
tablo budur.
HÜSEYİN KOCABIYIK (İzmir) – Haseki’deki Kürtler nerede,
nerede?
İDRİS BALUKEN (Devamla) – Dolayısıyla, bu “Demografik
olarak etnik temizlik yapılıyor.” yalanı sizin dışınızda hiç kimseyi
inandırmıyor zaten.
HÜSEYİN KOCABIYIK (İzmir) – Haseki’deki Kürtler nerede?
İDRİS BALUKEN (Devamla) – Haseke’de ne olmuş, pardon?
HÜSEYİN KOCABIYIK (İzmir) – Nerede Haseki’deki Kürtler,
nereye gönderdiniz onları? 
İDRİS BALUKEN (Devamla) – Neyi, nereye göndermişiz?
HÜSEYİN KOCABIYIK (İzmir) – Kuzey Irak’ta, kamptalar.
BAŞKAN – Sayın Baluken…
İDRİS BALUKEN (Devamla) – Ya buraya gelin, söyleyin ki
cevap verelim.
HÜSEYİN KOCABIYIK (İzmir) – Gerçeği söylemiyorsunuz.
BAŞKAN – Sayın Baluken, siz lütfen Genel Kurula hitap
edin.
İDRİS BALUKEN (Devamla) – Benim konuşma süremden
çalıyorsunuz. Buraya gelin, söyleyin, ben cevap vereyim.
HÜSEYİN KOCABIYIK (İzmir) – Gerçeği söylemiyorsunuz,
gerçeği söylemiyorsunuz.
BAŞKAN – Sayın milletvekili, lütfen konuşmacıya
müdahale etmeyin.
İDRİS BALUKEN (Devamla) – Bütün halk meclislerinde,
orada Türkmen halkı, Asuri-Süryani halkı, Ermeni halkı, Arap halkı, Kürtler
temsiliyet buluyorsa sizin “Orada etnik temizlik yapılıyor.” demenize hiç kimse
inanmaz. Siz Türkmen halkını oradaki çetelerle ilişkilendirerek katliama maruz
bırakan bir dış politika yürüttünüz. Trajedi odur ki, Rusya’yla ilişkileri düzeltmek
istediğiniz anda, Esad’la gizli birtakım diplomatik görüşmeleri başlattığınız
anda Türkmen Dağı’nın düşmesi dış politikanızın iflası olarak önünüze geldi.
Dolayısıyla, bunu açıklamadığınız için, bunu açıklayamadığınız için buraya
çıkıp farklı algılar yaratmak istiyorsunuz.
Dediğim gibi, eğer aklı başında bir politika
yürütülseydi, Kürtlerle, Türkmenlerle, Araplarla diplomatik, barışçıl temelde
doğru ilişkiler geliştirilseydi Rojava demokratik federasyonunda otonom Bayır
Bucak Türkmenleri’nin olduğu bölgeyi başarmış olacaktınız ama sonuç elinizle
ortaya çıkan bir katliam olmuştur. (HDP sıralarından alkışlar)
BAŞKAN – Teşekkür ederim.
HÜSEYİN KOCABIYIK (İzmir) – Biz halledeceğiz, merak
etme.
OKTAY VURAL (İzmir) – Sayın Başkan…
BAŞKAN – Sayın Vural, buyurun.
OKTAY VURAL (İzmir) – Efendim, bir konuyu arz etmek
istiyorum.
HÜSEYİN KOCABIYIK (İzmir) – Kuzey Irak’taki kamplarda
kimler yaşıyor?
SÜREYYA SADİ BİLGİÇ (Isparta) – Ya patron sen de zor
soru soruyorsun cevap veremiyor, hayret bir şey! Kolay sor; zor sorma, kolay
sor.
HÜSEYİN KOCABIYIK (İzmir) – Haseki’deki Kürtlerin
hepsini sürdüler Kuzey Irak’tan, oradaki kampları biz biliyoruz.
BAŞKAN – Sayın milletvekilleri…
OKTAY
VURAL (İzmir) – Maalesef Suriye’de Türkmenler hem Suriye PKK’sı PYD’nin hem
rejimin, açıkçası, hem de DAEŞ’in saldırılarına maruz kalmıştır, vatanlarından
edilmiştir. PYD’nin orada bir etnik temizlik yaptığı gayet açık ve nettir. Son
olarak Afrin’de PYD’nin siyasi kolunun yaptığı açıklamada, Halep’in Türkler
tarafından işgal edildiğini, buranın yeniden fethedilmesi gerektiğine ilişkin
bildiri yeni yayımlanmıştır. Bir terör örgütünün orada egemenlik kurarak,
özellikle Türkmenlere ve orada bulunan insanlara yönelik yaptığı bu zulmü
görmezden gelmek, orada demokratik bir yönetim varmış gibi göstermek
milletimizi yanıltmaktır. PYD bir terör örgütüdür. PYD, oradaki insanları ve
Türkmenleri vatanlarından etmiş ve bu konuda da terör örgütü olarak da onun
siyasi uzantısı olarak da o coğrafyada zorbalığı kullanarak egemenlik
oluşturmak isteyen ve o coğrafyada hâkimiyet kurmak isteyen emperyalistler
Amerika Birleşik Devletleri ve Fransa tarafından da himaye gören bir terör
örgütü olduğu gayet açık ve nettir. 
Aziz
milletimiz bu oynanan oyunun, Suriye’de oynanan oyunun farkına varmalıdır. 
Bunu
arz etmek istedim. 
Teşekkür
ederim. (MHP ve AK PARTİ sıralarından alkışlar) 
BAŞKAN
– Teşekkür ediyorum. 
İDRİS
BALUKEN (Diyarbakır) – Sayın Başkan… 
BAŞKAN
– Evet… 
İDRİS
BALUKEN (Diyarbakır) – Sayın Başkan, tutanaklara geçmesi açısından ben de bir
durumu ifade edeyim. 
Özellikle
Afrin’deki durumla ilgili bazı şeyler dile getirildi. Bunların doğru olmadığını
en başından beri ifade edeyim. 
Bir
kere içinde bulunduğumuz on günlük süreç içerisinde Halep-Azez-Mare hattında
meydana gelen çatışmalardan dolayı, orada Özgür Suriye Ordusu, El Nusra, Ahrar
el-Şam ve IŞİD arasındaki çatışmalardan dolayı can güvenliği olmayan on
binlerce insan Afrin’e sığınmış durumda. Şu saat itibarıyla Afrin’de on
binlerce Arap, on binlerce Türkmen can güvenliği olmadığı için başka yerden gelip
oraya sığınmış durumda. Etnik temizlik yapılan bir yerde böylesi bir sığınma
anlayışının olabileceğini düşünebilir misiniz? Akla ve mantığa aykırıdır.
Dolayısıyla, demin kürsüden de ifade ettiğim şekilde, PYD’nin, oradaki
Kürtlerin bir etnik temizlik yaptığına dair haberlerin tamamı çarpıtmadır.
Oradaki halklara da herhangi bir şey kazandıran bir politika değildir. PYD,
orada Rusya’yla, Amerika’yla, Avrupa ülkeleriyle birtakım diplomatik ilişkiler
içerisindedir ancak en fazla diplomatik ilişkiyi geliştirmek istediği ülke de
Türkiye’dir. Bunu reddeden Türkiye’dir, AKP Hükûmetidir. 
Teşekkür
ederim. 
BAŞKAN
– Teşekkür ederim. 
MEHMET
MUŞ (İstanbul) – Sayın Başkanım… 
BAŞKAN
– Sayın Muş… 
MEHMET
MUŞ (İstanbul) – Suriye İnsan Hakları Örgütü 2012’den itibaren PYD’nin kuzeyde
etkin olmasıyla beraber etnik temizlik yaptığını raporda belirtmiştir. Sayın
Baluken bunu okuyabilir. 
BAŞKAN
– Tamam. 
Teşekkür
ederim. 
SÜREYYA
SADİ BİLGİÇ (Isparta) – Kayıtlara girmesi için söyledi Sayın Baluken. Yeter
artık. 
BAŞKAN
– Bu tartışmayı noktalıyorum. 
İDRİS
BALUKEN (Diyarbakır) – Sayın Başkan, Uluslararası Af Örgütünün Sur, Cizre,
Silopi raporunu da Grup Başkan Vekili okusun, kimin etnik temizlik yaptığını
anlar.
SÜREYYA
SADİ BİLGİÇ (Isparta) – Kayıtlara girsin diyeydi, tamam. 
BAŞKAN – Sayın milletvekilleri, bu noktayı, bu konuyu
burada tartışıyorum; kimine göre PYD terör örgütüdür, etnik temizlik
yapmaktadır, kimine göre de değildir. Bu tartışmayı burada çözemeyiz ama…
SÜREYYA
SADİ BİLGİÇ (Isparta) – Herkese göre öyle efendim, herkese göre, herkese göre
terör örgütü.
HÜSNÜYE
ERDOĞAN (Konya) – Herkese göre terör örgütü Sayın Başkan.
İDRİS
BALUKEN (Diyarbakır) – Kendi adınıza konuşun. 
Sayın
Başkan, mesele…
BAŞKAN
– Sayın milletvekilleri, insanların bu konudaki düşüncesi farklı olabilir. 
HÜSNÜYE
ERDOĞAN (Konya) – Sadece onlara göre değil Sayın Başkan.
İDRİS
BALUKEN (Diyarbakır) – Dünyada AKP dışında hiç kimse kabul etmiyor zaten, AKP
ve IŞİD kabul ediyor, başka kabul eden yok.
BÜLENT
YENER BEKTAŞOĞLU (Giresun) – Efendim, grup başkanımız konuşacak.
BAŞKAN
- Rica ediyorum, lütfen.
Önemli
olan, herkesin kendine sahip olduğu fikrin doğruluğudur. Lütfen, ifade
konusunda sınırlama çizmeyiniz, burası Türkiye Büyük Millet Meclisi.
SÜREYYA
SADİ BİLGİÇ (Isparta) – Efendim, onlar çiziyorlar sınırlamayı Sayın Başkan.
BAŞKAN
– Ben size söylemiyorum zaten, Genel Kurula hitaben söylüyorum, kim üstüne
alırsa. Bu kadar.
BÜLENT
YENER BEKTAŞOĞLU (Giresun) – Bravo!
HÜSEYİN
KOCABIYIK (İzmir) – Sayın Başkan, bakın, HDP'li milletvekili Altan Tan, PKK ve
PYD’nin kiralık katil olduğunu söylüyor bu raporda.
İDRİS
BALUKEN (Diyarbakır) – Ya, kim söylüyor onu?
BAŞKAN
- Aynı mahiyetteki önergeleri oylarınıza sunacağım…
ENGİN
ALTAY (İstanbul) – Sayın Başkan…
BAŞKAN
– Özür dilerim, ben yoklama istiyorsunuz zannettim. 
ENGİN
ALTAY (İstanbul) – Hayır, hayır. Sesim olmadığı için…
BAŞKAN
- Sayın Altay, sisteme girdiniz mi? Sesinizi açacağım, sesiniz müsait değil
çünkü.
Buyurun.
ENGİN
ALTAY (İstanbul) – Tutanaklar bakımından ben de bir şey söyleyeceğim.
BAŞKAN
– Tabii, buyurun.
V.- AÇIKLAMALAR (Devam)
21.- İstanbul Milletvekili Engin Altay’ın, Suriye’de
bir iç savaş yaşandığına ve orada yaşayan halklardan Türkmenler, Kürtler ve
Araplar arasında herhangi bir ayrım yapılmaması gerektiğine ve Cumhuriyet Halk
Partisinin bu tartışmaların dışında olduğuna ilişkin açıklaması
ENGİN
ALTAY (İstanbul) – Teşekkür ederim Sayın Başkan.
Bu
tartışma bizi üzmektedir, şu bakımdan: Suriye’de herhâlde hiç kimsenin
istemediği bir iç savaş yaşanıyor ancak Suriye’de yaşayan halklar bakımından
Türkmenler şüphesiz bizim yüksek hassasiyetimizdir ama Suriye’deki Kürtler de
bizim akrabalarımızdır. O bölgede, güneydoğuda yaşayan Kürtlerin de
akrabasıdır. Aynı şekilde, Araplar da bizim akrabamızdır, Hatay’daki,
Adana’daki, Mersin’deki. Bence bu tartışma Parlamentoya yakışmamıştır. Kim
haksızlığa uğruyorsa, kim zulüm görüyorsa Türkiye Büyük Millet Meclisi
öncelikle ondan yana tavır almalıdır. “PYD terör örgütüydü, değildi.”
tartışmasıyla, “PYD katliam yapıyor.” tartışmasıyla nereye varılacak bunu da anlamak
mümkün değil.
(Mikrofon
otomatik cihaz tarafından kapatıldı)
ENGİN
ALTAY (İstanbul) – Şunu da merak ediyoruz ya: Süleyman Şah’a PYD’yle kol kola
girmedi mi Türk askeri? Kol kola yolda koridor açıp çıkmadılar mı? Yani böyle
demagoji yapmak inanın doğru değil, doğru değil.
İDRİS
BALUKEN (Diyarbakır) – Ya, mesele PYD değil ya, Türkmen halkının
katledilmesinde dış politikanızın rolü.
ENGİN
ALTAY (İstanbul) – Millete yalan söylemeyin, millete yalan söylemeyin. Türkiye
bölgedeki çıkarları için… Ben bunu eleştiriyor değilim, ben bunu eleştiriyor
değilim. Çıkarlarımız öyle gerektirdiyse öyle konuşabiliriz.
SÜREYYA SADİ BİLGİÇ (Isparta) – Zaten sesin çıkmıyor,
yanlış şeyler söylüyorsun.
BAŞKAN
– Mikrofonunuz açıldı mı Sayın Altay? Duymuyoruz.
Buyurun.
ENGİN
ALTAY (İstanbul) – Söylemek istediğim şu: Bu tartışma, Türkiye Büyük Millet
Meclisinde “Türkmenleri şu kadar önemsiyoruz, Kürtleri bu kadar, Arapları bu
kadar...” Türkiye Büyük Millet Meclisine yakışan bir tartışma değildir,
Cumhuriyet Halk Partisi bu tartışmanın dışındadır. (CHP sıralarından alkışlar) 
BAŞKAN
– Teşekkür ederim.
İDRİS
BALUKEN (Diyarbakır) – Biz Meclise yakışmayan bir şey söylemedik Sayın Başkan.
OKTAY
VURAL (İzmir) – Sayın Başkan…
BAŞKAN
– Sayın Vural…
OKTAY
VURAL (İzmir) – Buradaki tartışma Kürtler ile diğerleri ya da Türkmenlerle
ilgili değildir, bir terör örgütünün orada Kürt olsun, Türkmen olsun; kendine
müzahir olmayanlara yaptığı etnik temizlikle ilgilidir. (MHP ve AK PARTİ
sıralarından alkışlar) Sayın Engin Altay, mesele PYD terör örgütünün yaptığı
eylemlerdir, lütfen çarpıtmayalım.
Bu
çerçevede, Sayın Başkan, sizin de “Kimine göre PYD terör örgütü, kimine göre
değil…” Türkiye Cumhuriyeti devletine göre PYD terör örgütüdür, “kimine göre”
olmaz. (MHP ve AK PARTİ sıralarından alkışlar)
Sayın
Başkan, onun için, burada tavrımızı koyacaksak net bir şekilde koyacağız. Bunu
da düzeltmenizi istirham ediyorum.
İDRİS
BALUKEN (Diyarbakır) – Sayın Başkan…
BAŞKAN
– Sayın Vural, ben burada Türkiye Cumhuriyeti’nin temsilcisi olarak
konuşmuyorum, elbette ki Türkiye Cumhuriyeti’ne ve Türkiye’de yaşayan herkese
göre -benim kanımca da ki ben de buna katılıyorum- PYD bir terör örgütüdür;
buna itiraz edecek kimse yok ama farklı düşünenler varsa bunu ifade etmesine de
olanak sağlamamız gerekiyor diye düşünüyorum Türkiye Büyük Millet Meclisinde
çünkü sadece düşüncesini açıklıyor o. Bu ayrımı yapalım lütfen.
OKTAY
VURAL (İzmir) – “Kimine göre” olmaz efendim.
ENGİN
ALTAY (İstanbul) – Sayın Başkan…
BAŞKAN
– Buyurun Sayın Altay.
ENGİN
ALTAY (İstanbul) – Sayın Vural yerinden yaptığı konuşmada…
BAŞKAN
– Mikrofonunuzu açıyorum Sayın Altay, yorulmasın sesiniz.
Buyurun.
ENGİN
ALTAY (İstanbul) – Sayın Vural yerinden yaptığı konuşmada, benim PYD’yi
muhafaza eden bir konuşma yaptığım algısını yaratarak açık bir sataşma…
BAŞKAN
– Hayır, öyle bir şey…
OKTAY
VURAL (İzmir) – Hayır, hayır.
ENGİN
ALTAY (İstanbul) – Ne demek! “Sayın Engin Altay” dedi.
BAŞKAN
– Hayır, öyle bir şey demediniz.
ENGİN
ALTAY (İstanbul) – Hayır, böyle bir açık sataşmada bulunmuştur. Söz talep
ediyorum.
BAŞKAN
- Öyle bir şey demediniz ama açıklama yapın.
Buyurun.
(CHP sıralarından alkışlar) 
SÜREYYA
SADİ BİLGİÇ (Isparta) – Üstüne mi alındın Sayın Altay?
IX.- SATAŞMALARA İLİŞKİN KONUŞMALAR (Devam)
3.- İstanbul Milletvekili Engin Altay’ın, İzmir
Milletvekili Oktay Vural’ın yerinden sarf ettiği bazı ifadeleri sırasında
şahsına sataşması nedeniyle konuşması
ENGİN
ALTAY (İstanbul) – Benim yoğurdumdan şüphem yok, sen kendine bak.
Sayın
milletvekilleri, Sayın Vural; ben “şu”, “bu” demiyorum, meselelere ırkçı
yaklaşmayalım diyorum, meselelere insani yaklaşalım diyorum. Hepimize
söylüyorum.
MEHMET
ERDOĞAN (Gaziantep) – PYD’nin ne insanlığı var ya?
ENGİN
ALTAY (Devamla) – Kardeşim, PYD’yi savunan mı var ya? Ayıp ediyorsunuz ya! 
Irak’taki,
Suriye’deki Türkmenlere yönelik saldırı sadece PYD kaynaklı mı Sayın Vural?
OKTAY
VURAL (İzmir) – Hayır, DAEŞ, Esad, Rusya, Amerika… 
ENGİN
ALTAY (Devamla) – DAEŞ var, rejim var, hepsi var.
OKTAY
VURAL (İzmir) – Hepsi var. 
MEHMET
ERDOĞAN (Gaziantep) – Hepsi de terörist.
ENGİN
ALTAY (Devamla) – Onu söylüyorum. 
Suriye’de
mağdur olan Türkmenler için içimiz kan ağlıyor elbette, ama Suriye’de mağdur
olan başka kavimler, başka halklar da var.
MEHMET
ERDOĞAN (Gaziantep) – Onların da savunucusu oluruz.
ENGİN
ALTAY (Devamla) – Bu Parlamentonun bu konuya objektif bakması lazım. 
Terör
örgütü kimdir? Ben size söyleyeyim: Elinde yasal olmayan silah taşıyan ve bunu
kullanan herkes terör örgütüdür. Bundan daha açık bir tanım olabilir mi? (CHP
sıralarından “Bravo” sesleri, alkışlar) Yasal olmadan silah bulunduran ve
kullanan herkes terör örgütüdür. 
Şu
Parlamentoda şu ayıptır: Terör seviciliği eleştirileri üzerinden siyasi
çıkarsama ummak aymazlıktır.
ABDULLAH
NEJAT KOÇER (Gaziantep) – O sizin yaptığınız. 
ENGİN
ALTAY (Devamla) – Genel Kurulu saygıyla selamlıyorum. (CHP sıralarından
alkışlar)
BAŞKAN
– Teşekkür ederim.
İDRİS
BALUKEN (Diyarbakır) – Sayın Başkan…
OKTAY
VURAL (İzmir) – Efendim, Sayın Altay sataştı ama…
ENGİN
ALTAY (İstanbul) – Ne sataşacağım ya!
OKTAY
VURAL (İzmir) – …ben, burada, konuşmamda, muhatap olarak PYD, PKK terör
örgütünün uzantısı olan PYD terör örgütünden bahsettim…
ENGİN
ALTAY (İstanbul) – IŞİD var orada, daha büyük tehlike var.
OKTAY
VURAL (İzmir) – …Kürt kökenli insanlardan bahsetmedim.
BAŞKAN
– Evet.
OKTAY
VURAL (İzmir) – Sayın Altay’ın “PYD” denilince Kürtleri algılamasının doğru
olmadığını söylüyorum. Bugün PKK da Kürt kökenli kardeşlerimizin temsilcisi
olmamıştır, o ne kadar muhatap alınırsa alınsın hiçbir zaman da olmayacaktır.
PYD de orada bir terör örgütüdür ve PKK terör örgütünün uzantısı olduğu
müddetçe de Türkiye Cumhuriyeti devleti olarak o terör örgütünün orada
barındırılmaması konusunda tavır alınması gerektiği gayet açık ve nettir, biz
bunu söylüyoruz. (MHP ve AK PARTİ sıralarından alkışlar)
BÜLENT
YENER BEKTAŞOĞLU (Giresun) – IŞİD’i de söyle.
ENGİN
ALTAY (İstanbul) – Ben de onu söyledim.
OKTAY
VURAL (İzmir) – Mesele şunlar ya da bunlar değil, terör örgütü DAEŞ’i de,
PYD’si de, PKK’sı da terör örgütleridir.
BÜLENT
YENER BEKTAŞOĞLU (Giresun) – Bravo!
OKTAY
VURAL (İzmir) – Bu terör örgütleriyle mücadele ederek, bunları birilerinin
temsilcisi konumuna düşürmek doğru değildir. Benim ifadem budur.
BAŞKAN – Sizin ifadeniz gayet net anlaşıldı, Sayın
Altay da sizin ifadenizi yanlış ve başka türlü anlayarak konuşmada bulunmadı, o
da kendi düşüncesini açıkladı. 
SÜREYYA
SADİ BİLGİÇ (Isparta) - Hep yanlış anlıyor efendim, ilk defa değil ki yani. 
BAŞKAN
- Örtüşüyor zaten düşünceler, farklı değil. 
SÜREYYA
SADİ BİLGİÇ (Isparta) - Hep yanlış anlıyor.
ENGİN
ALTAY (İstanbul) - Evet. Ayıp, şu Meclise yakışmıyor dediği… Kürt, Türk,
Türkmen, Arap hepsi mağdur…
OKTAY
VURAL (İzmir) - Kendine sataşmada bulundu. 
BAŞKAN
- Buyurun Sayın Baluken. 
İDRİS
BALUKEN (Diyarbakır) - Sayın Başkan, biraz önce Sayın Altay’a sataşmadan söz
verdiğiniz gerekçeyle sataşmadan dolayı söz istiyorum. 
OKTAY
VURAL (İzmir) - Biz PYD’den bahsediyoruz, “Kürt, Türkmen” demiyoruz. 
İDRİS
BALUKEN (Diyarbakır) - Terör örgütü ve etnik temizlik yapan bir gücü farklı
şekilde lanse ettirmek istediğimiz suçlaması getirildi, ona açıklık getirmem
gerekiyor.
BAŞKAN
- Yani PYD’nin terör örgütü olmadığını mı söylemek istiyorsunuz açıklamanızda?
İDRİS
BALUKEN (Diyarbakır) - Bizi kastederek Sayın Vural “Etnik temizlik yapan terör
örgütlerini farklı şekilde sunuyorlar.” dedi, yani aynı gerekçeyle.
BAŞKAN
- Böyle bir açıklama yapacaksanız, buyurun, iki dakika süre veriyorum. 
OKTAY
VURAL (İzmir) - Hayır efendim, benim ifadem Genel Kurula yöneliktir. Her “terör
örgütü” dediğimizde de sataşmadan dolayı söz alınması, doğrusu, anlaşılır gibi
değildir yani.
ABDULKADİR
AKGÜL (Yozgat) - Yani, her “terör örgütü”nde onlar “sataşma” diyor, her “terör
örgütü”ne “sataşma” diyor.
BAŞKAN
- Şimdi, bakın Sayın Vural, düşüncem şu: Kendisine de sordum…
KAMİL
AYDIN (Erzurum) - HDP denmedi ki ya. 
BAŞKAN
- “Bu konuda PYD’nin terör örgütü olduğuna dair...”
OKTAY
VURAL (İzmir) - Efendim, HDP denmedi, bir şey denmedi yani. 
BAŞKAN
- “…bir açıklama yapacaksanız buyurun.” dedim Sayın Vural.
OKTAY
VURAL (İzmir) - Terör örgütünün sözcülüğü şeklinde olmaz. Kullanılmaz bu
kürsüde efendim.
BAŞKAN
- Belki onu ifade edecek. 
OKTAY
VURAL (İzmir) - Zatıalinizin de buna izin vermemesi gerekiyor. 
BAŞKAN
- Sayın Vural, kendisi konuşmasında, söz alırken…
KAMİL
AYDIN (Erzurum) - PYD’yi temsilen mi burada bulunuyor?
BAŞKAN
- …“Terör örgütünün etnik bir temizlik yaptığını söylediğimi iddia ettiler.”
dedi.
İDRİS
BALUKEN (Diyarbakır) - Ya bize laf attınız, ne PYD’yi temsilen? PYD’nin bana
ihtiyacı yok ya, ne biçim konuşuyorsunuz?
KAMİL
AYDIN (Erzurum) - HDP denmedi ki, sen niye alınıyorsun?
BAŞKAN
- Belki onu düzeltecek, belki “PYD terör örgütü değil.” diye bir tashih
yapacak, niye buna izin vermiyorsunuz? 
İDRİS
BALUKEN (Diyarbakır) - Hayır, bize yöneltilen ithamlar var.
OKTAY
VURAL (İzmir) - Efendim, “belki” diye bir sataşma olabilir mi?
BAŞKAN
- Lütfen…
İDRİS
BALUKEN (Diyarbakır) - Engin Bey’e nasıl cevap hakkı verdiyseniz ondan istedik.
BAŞKAN
- Buyurun Sayın Baluken, iki dakika… 
4.- Diyarbakır Milletvekili İdris Baluken’in, İzmir
Milletvekili Oktay Vural’ın yerinden sarf ettiği bazı ifadeleri sırasında
Halkların Demokratik Partisine sataşması nedeniyle konuşması
İDRİS
BALUKEN (Diyarbakır) - Sayın Başkan, PYD’nin temsilcisi falan değilim. PYD’nin
böyle bir temsiliyete ihtiyacı da yoktur, olsaydı da söylerdim. 
HÜSEYİN
KOCABIYIK (İzmir) - Doğru değil, yanlış bilgi veriyorsun.
İDRİS
BALUKEN (Devamla) - Burada bize yönelik getirilen suçlamalar var, o nedenle,
bunları açığa kavuşturmak için Engin Bey hangi gerekçeden söz istediyse o
gerekçeyle söz istedim.
Şimdi,
bakın, şunu söyleyeyim: Bir kere, benim bahsettiğim konu Türkmen Dağı’nın
düşmesi ve AKP’nin yanlış dış politikalarının bunda etkisidir. Türkmen Dağı’nın
düşmesi süreci ile PYD’nin uzaktan yakından herhangi bir ilgisi yoktur ancak
AKP Grubu çok usta bir şekilde PYD üzerinden bir tartışma başlatarak,
muhalefeti de o tartışmanın bir parçası yaparak yanlış dış politikayla Türkmen
halkının maruz kaldığı o katliam sürecinin ilişkisini göz ardı etmek istiyor.
Yani, biz burada PYD’yi konuşacaksak saatler boyu tartışırız. Bir kere şunu
söyleyeyim: “Terör örgütü” tanımlamasıyla ilgili süreçleri tarih ve insanlık
yazacaktır, hiç merak etmeyin. Yani, bugün siz PYD’ye “terör örgütü” denilince
alkışlıyorsunuz da daha bir yıl önce PYD’nin en üst düzey yetkilisini burada,
İstanbul’da, Ankara’da ağırlayan Hükûmetsiniz. Bir kere, ayıptır ya, ayıp,
ayıp! 
CEYHUN
İRGİL (Bursa) – Ne oldu, sustunuz bir anda? 
İDRİS
BALUKEN (Devamla) – Ortak operasyonla Süleyman Şah Türbesi’ni taşımış
iktidarsınız. 
HÜSEYİN
KOCABIYIK (İzmir) – Ortak operasyon yok, doğru değil o. 
İDRİS
BALUKEN (Devamla) – O süreçlerin hepsini ben biliyorum. Siz PYD’ye 3 şart
dayattınız, 3 şart: 
1)
Esad’a karşı savaşacak. 
2)
Cihadist gruplarla ortak hareket edecek. 
3)
Bütün ülkelerle ilişkisini kesecek. 
HÜSEYİN
KOCABIYIK (İzmir) – Yalan söylüyorsun demek istemiyorum, doğru değil o, yanlış
bilgi veriyorsun. 
İDRİS
BALUKEN (Devamla) – Bu 3 şartı kabul etseydi Genel Merkezinizin karşısında
PYD’nin bürosu olacaktı, Kobani kapısı resmî sınır kapısı olacaktı.
Dolayısıyla, sizin rölatif terör örgütü tanımlamanıza ne biz inanırız ne dünya
inanır. 
Saygılar
sunarım. (HDP sıralarından alkışlar) 
MEHMET
MUŞ (İstanbul) – Sayın Başkan…
BAŞKAN
– Sayın Muş, buyurun. 
MEHMET
MUŞ (İstanbul) – Konuşması ortada, ithamları var bize. Sataşmadan söz istiyoruz.

BAŞKAN
– Buyurun, iki dakika. 
5.- İstanbul Milletvekili Mehmet Muş’un, Diyarbakır
Milletvekili İdris Baluken’in sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; burada, ülkemizin
dışındaki gelişmeler noktasında bazı ithamlar üzerine ben söz aldım ve PKK’nın
uzantısı olan PYD’nin bir terör örgütü olduğunu ifade ettim. “Efendim, Süleyman
Şah Türbesi’ni beraber yaptınız…” Hayır, Süleyman Şah Türbesi’ni Türk Silahlı
Kuvvetlerinin kendisi yapmıştır, müdahale etmiştir ve Süleyman Şah Türbesi’ni
taşımıştır. 
OKTAY
VURAL (İzmir) – O da doğru olmamıştır canım. Vatan toprağından kaçmak ne demek
ya? Çok iyi iş yaptınız(!) 
MEHMET
MUŞ (Devamla) – İkincisi: Değerli arkadaşlar, bir taraftan, terör örgütleri
noktasında şunu söylüyoruz, diyoruz ki: IŞİD de bir terör örgütüdür, El Nusra
da bir terör örgütüdür, PKK da bir terör örgütüdür, PYD de onun Suriye’deki
uzantısı olan bir terör örgütüdür. Fakat, Salih Müslim’in abisi -çok övüyorlar
ya- diyor ki: “PYD, PKK’dır. PYD, Suriye’deki Kürtlerin yüzde 10’unu temsil
ediyor. Kendilerine muhalif olanları tutukluyorlar. Eğer Türkiye orada çıkan
çatışmalara kapılarını açmamış olsaydı binlerce insan, yüz binlerce insan
ölebilirdi.” Meselenin aslı budur. Türkiye, oradan çıkıp gelen, PYD’nin,
rejimin, IŞİD’in veya diğerlerinin müdahalesiyle kaçan, sadece Suriyelilere
değil, oradaki Kürtlere de kucak açmıştır. Ama orada PKK’nın bir yapılanması ve
bu yapılanma üzerinden kantonvari bir hat kurulmaya çalışılıyor ve bunun bir
terör yapılanması olduğunu biz ifade ettik, terör örgütünün güdümünde bir yapı
olduğunu ifade ettik. Buradan da hiç kimsenin alınmaması gerekiyor. 
LEZGİN
BOTAN (Van) – Türkmenlerden haber ver, Türkmenler katlediliyor.
MEHMET
MUŞ (Devamla) - Burada bizim sözümüz, terör örgütlerinin kendilerinedir. Bizim
sözümüz, terör örgütünün yaptığı katliamlaradır. Yoksa orada Suriye halkının
kendi kendine vereceği kararla alakalı, bunu biz zaten başından beri Suriye’nin
geleceğiyle alakalı da kararı verecek olan Suriye halkının kendisidir
demişizdir.
Genel
Kurulu saygıyla selamlıyorum. (AK PARTİ sıralarından alkışlar)
BAŞKAN
– Sayın milletvekilleri, şu anda PYD’nin ne olduğuna ilişkin bir tartışma yapma
zamanı değildir. PYD, bir terör örgütüdür. Bunu söyleyip oylamaya geçmek
istiyorum.
VIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Maarif Vakfı Kanunu Tasarısı (1/720) ve Millî
Eğitim, Kültür, Gençlik ve Spor Komisyonu Raporu (S. Sayısı: 383) (Devam) 
III. YOKLAMA
(CHP
sıralarından bir grup milletvekili ayağa kalktı)
ENGİN
ALTAY (İstanbul) - Yoklama istiyoruz.
BAŞKAN
- Aynı mahiyetteki önergeleri oylarınıza sunacağım yalnız bir yoklama talebi
var. 
Bugünlerde
herkes, Meclisi idare ediyor, Genel Kurulu, öyle bir hava var. 
Sayın
Altay, Sayın Köse, Sayın Bektaşoğlu, Sayın Gürer, Sayın Çamak, Sayın Akın,
Sayın İrgil, Sayın Arık, Sayın Tarhan, Sayın Yedekci, Sayın Budak, Sayın Yeşil,
Sayın Yalım, Sayın Kayan, Sayın Özdemir, Sayın Engin, Sayın Usluer, Sayın
Tekin, Sayın Tamaylıgil, Sayın Özkoç.
İki
dakika süre veriyorum ve süreyi başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır. 
VIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Maarif Vakfı Kanunu Tasarısı (1/720) ve Millî
Eğitim, Kültür, Gençlik ve Spor Komisyonu Raporu (S. Sayısı: 383) (Devam) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önergeler
kabul edilmemiştir.
Diğer
önergeyi okutuyorum: 
Türkiye Büyük
Millet Meclisi Başkanlığına
Görüşülmekte
olan 383 sıra sayılı Kanun Tasarısı’nın 5’inci maddesinin (2)’nci fıkrasının
(b) bendinin aşağıda belirtilen şekilde değiştirilmesini arz ve teklif ederiz. 
Mehmet Necmettin Ahrazoğlu ve
arkadaşları
b)
Yurtiçi ve yurtdışı her türlü ürün, hizmet, menkul, gayrimenkul, irat ile
vasiyet bağışları ve ayni ile nakdi yardımlar. 
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MUSTAFA İSEN (Sakarya) –
Katılmıyoruz.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz. 
BAŞKAN
– Önerge üzerinde Hatay Milletvekili Sayın Mehmet Necmettin Ahrazoğlu
konuşacak. 
Buyurun
Sayın Ahrazoğlu.(MHP sıralarından alkışlar)
MEHMET
NECMETTİN AHRAZOĞLU (Hatay) – Teşekkür ederim Sayın Başkan.
Sayın
Başkan, değerli milletvekilleri; 383 sıra sayılı Maarif Vakfı Kanunu
Tasarısı’nın 5’inci maddesi üzerinde verdiğimiz önergeyle ilgili Milliyetçi
Hareket Partisi Grubu adına söz almış bulunuyorum. Yüce heyetinizi saygıyla
selamlıyorum.
Sayın
Başkan, değerli milletvekilleri; aslında konuşmam konuyla ilgiliydi ancak
Suriye’deki vekâlet savaşlarıyla ilgili bir değerlendirmeyi de buradan yapmak
istiyorum. Suriye’de içinde olmak istemediğimiz, tamamen bulunmak istemediğimiz
bir savaşa maalesef Türkiye dolaylı da olsa müdahil olmuştur. Başlangıçta
birtakım hatalar yapılmıştır. Bu hataların neticesinde orada yaşayan Bayır
Bucak Türkleri maalesef yalnız bırakılmıştır. AKP’nin yanlış bu dış
politikaları neticesinde Bayır Bucak Türkleri maalesef orada öksüz
bırakılmıştır. Yıllardır süren savaşta yalnız bırakılan oradaki Türkler bugün
ızdırap içerisindedir; bir haftalık süre içerisinde oradaki 4 tane köy maalesef
rejim güçleri tarafından işgal edilmiştir, orada bir katliam yapılmıştır, 30
insan öldürülmüştür, Türk öldürülmüştür. Bayır Bucak kan ağlamaktadır; 15’in
üzerinde yaralı vardır, bir o kadar da kayıptan bahsedilmektedir. Maalesef
Türkiye burada bir Rusya’yla olan ilişkilerinden dolayı, Sayın
Cumhurbaşkanımızın, Başbakanımızın yeni ilişkileri iyileştirmek adına yapıldığı
bir dönemde de olması biraz manidar gelmektedir.
Değerli milletvekilleri, burada açılışta grubumuz
adına, Sayın Başkanımız tarafından verilen söz üzerine Bayır Bucak’ta yaşanan
katliamdan bahsetmiştim. Ancak şunu da belirtmek istiyorum: Bayır Bucak’ta
mücadele edenler, çeteler değildir. Bayır Bucak’ta mücadele eden Türkmen’dir,
Türkmen Dağı’nı savunmaktadır, kendi yurtlarını savunmaktadır. Onun için, orada
mücadele edenler, IŞİD’le mücadele etmiştir, PYD’yle mücadele etmiştir,
Rusya’yla etmiştir, Amerika’yla etmiştir, kendi varlıklarını devam ettirebilmek
için bütün güçlerle, vekâlet savaşına katılan her güçle mücadele etmiştir. Onun
için, burada, onların mücadelesinin sonsuza dek sürmesini... Bu mücadeleyi de
Allah’ın izniyle kazanacaklarına inanıyoruz. Bizden bekledikleri, Türk
milletinden, Türkiye’den bekledikleri, hayır dualarıdır. Hükûmet, bugüne kadar
onlara makarnadan başka, battaniyeden başka da bir şey göndermemiştir. MİT
tırlarından bahsedilmiştir. Sorulduğunda, teslim edilen birtakım silahların
oradaki koalisyon güçlerine teslim edildiğinden bahsedilmiştir, Türkmenlere bir
şey verilmemiştir. 
Değerli
milletvekilleri, konuşmamı bu şekilde sürdürmek istemezdim ancak bugün
Yayladağı’na bombalar düşmüştür, bu bir hafta içerisinde maalesef Türkiye
angajman kurallarını dahi uygulayamamıştır. Bizim dış politikada geldiğimiz
durum maalesef budur. Onun için, Türkmen Dağı’na, Halep Türklüğüne, Halep’in
kuzeyinde yapılan mücadeleye buradan destek olmamızı, hiç olmazsa onlara hayır
dualarımızı şu ramazanda esirgememenizi diliyorum. 
Değerli
milletvekilleri, bu kanunla Millî Eğitimin yurt dışına açılacağı söyleniyor,
açılım yapacağı söyleniyor. Bu kanunla da ilgili söyleyeceğim bir iki şey var.
Bu kanunla kurulacak olan vakfın merkezinin İstanbul’a taşınması bizce
manidardır. Acaba İstanbul finans merkezi diye, hayırsever iş adamlarının
çokluğu nedeniyle oluşacak havuzun, oluşacak bağışın daha da büyüyeceği mi
düşünülmüştür? Ankara merkezinden neden imtina edilmektedir? Ankara merkezli
düşünmek ve faaliyetleri Ankara merkezli yapmak, AKP’yi rahatsız mı etmektedir?
(Mikrofon
otomatik cihaz tarafından kapatıldı) 
MEHMET
NECMETTİN AHRAZOĞLU (Devamla) – Hele hele, vakıf, yurt dışında faaliyet
göstereceği için önüne “Türk Vakfı” denilmesinden niçin çekinilmiştir? 
BAŞKAN
– Sayın Ahrazoğlu, teşekkür ederim.
MEHMET
NECMETTİN AHRAZOĞLU (Devamla) - Şimdi bir önergeyle “Türkiye Vakfı” şekline
dönüştürülmüştür. 
İLKNUR
İNCEÖZ (Aksaray) – Ama, yine yapan, biziz yani. 
MEHMET
NECMETTİN AHRAZOĞLU (Devamla) – Bu AKP’nin yaptığı yanlışlıklar, ilelebet böyle
devam edecek değildir. Hep “Yüzde 49,5’la geldik.” diyorsunuz ancak millete
verdiğiniz söz, burada yaptıklarınızla örtüşmüyor diyor, hepinize saygılar
sunuyorum. (MHP sıralarından alkışlar)
BAŞKAN
– Teşekkür ederim Sayın Ahrazoğlu. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
OKTAY
VURAL (İzmir) – Sayın Başkan…
BAŞKAN
– Sayın Vural, buyurun. 
V.- AÇIKLAMALAR (Devam)
22.- İzmir Milletvekili Oktay Vural’ın, Uluslararası
Barış Örgütünün Suriye’nin kuzeyinde, PYD’nin kontrol ettiği alanda etnik
temizlik ve savaş suçu işlendiğine ilişkin 13 Ekim 2015 tarihli bir raporu
bulunduğuna ilişkin açıklaması
OKTAY
VURAL (İzmir) – Sayın Başkan, biraz önceki tartışmayla ilgili… 
Bakın,
13 Ekim 2015 tarihli, Amnesty International, Uluslararası Barış Örgütünün,
doğrudan doğruya Suriye’nin kuzeyinde, PYD’nin kontrol ettiği alanda etnik
temizlik ve savaş suçu işlendiğini, insanların zorla yerinden edildiğine
ilişkin raporu. 
Gerçekler
bunlardır, bunu ifade etmek istedim. 
Teşekkür
ederim. 
BAŞKAN
– Teşekkür ederim bu açıklamalarınızdan dolayı. 
VIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Maarif Vakfı Kanunu Tasarısı (1/720) ve Millî
Eğitim, Kültür, Gençlik ve Spor Komisyonu Raporu (S. Sayısı: 383) (Devam) 
BAŞKAN
– Diğer önergeyi okutuyorum: 
Türkiye Büyük
Millet Meclisi Başkanlığına
Görüşülmekte
olan 383 sıra sayılı Kanun Tasarısı’nın Üçüncü Bölüm başlığı ile 5’inci
maddesinin başlığında ve metninde yer alan “Maarif Vakfı” ibarelerinin “Türkiye
Maarif Vakfı” şeklinde değiştirilmesini arz ve teklif ederiz. 
İlknur İnceöz (Aksaray) ve arkadaşları
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MUSTAFA İSEN (Sakarya) –
Uygun görüşle takdire bırakıyoruz.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Kabul ediyoruz.
RAMAZAN
CAN (Kırıkkale) – Gerekçe…
BAŞKAN
– Gerekçeyi okutuyorum:
Gerekçe:

Kurulan
vakıf yurt dışında faaliyet göstereceğinden isminde “Türkiye” ifadesinin
bulunması uygun olacaktır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir. 
Birleşime
on beş dakika ara veriyorum.
Kapanma Saati: 16.42
İKİNCİ OTURUM
Açılma Saati: 16.58
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: İshak GAZEL (Kütahya), Emre KÖPRÜLÜ (Tekirdağ) 
-------0------
BAŞKAN – Sayın
milletvekilleri, Türkiye Büyük Millet Meclisinin 103’üncü Birleşiminin İkinci
Oturumunu açıyorum. 
383 sıra sayılı
Kanun Tasarısı’nın görüşmelerine kaldığımız yerden devam edeceğiz.
Komisyon ve
Hükûmet yerinde.
6’ncı maddeyi
okutuyorum:
DÖRDÜNCÜ BÖLÜM
Çeşitli ve Son Hükümler
Hüküm bulunmayan haller
MADDE 6- (1) Bu Kanunda hüküm bulunmayan durumlarda
22/11/2001 tarihli ve 4721 sayılı Türk Medenî Kanunu ile 20/2/2008 tarihli ve
5737 sayılı Vakıflar Kanunu hükümleri uygulanır.
BAŞKAN
– 6’ncı madde üzerinde Milliyetçi Hareket Partisi Grubu adına Osmaniye
Milletvekili Sayın Ruhi Ersoy konuşacak.
Sayın
Ersoy, buyurun. (MHP sıralarından alkışlar)
Süreniz
on dakika.
MHP
GRUBU ADINA RUHİ ERSOY (Osmaniye) – Sayın Başkan, değerli milletvekilleri;
hepinizi saygıyla selamlıyorum. Maarif Vakfının kuruluşuyla ilgili 6’ncı madde
üzerine görüşlerimizi paylaşmak üzere huzurunuzdayım. 
Maarif
Vakfının kuruluş gerekçelerine baktığımızda, gerçekten çok ulvi duygu ve
düşüncelerle bizim Türk tarih ve kültür müktesebatımızın gerekçelerinin
ifadelerini görüyoruz. Evet, iyi, güzel, hoş. Biraz daha köklü ve tarihliliğe
doğru gittiğimizde Türk devlet geleneği içerisinde ve bizim geçirmiş olduğumuz
kültürel havzalar ve medeniyetlerin birikimi içerisinde bir ideal vardır, bir
ülkü vardır. Bunun adına biz “Erken Dönem Türk Cihan Hâkimiyeti Mefkuresi”
derdik, büyüklerimizin yaptığı bu ideali, ülküyü kitaplaştıran hocalarımız
olmuştur. İslam’la şereflenip bütünleştiğimizde bunun adı “Nizamı Âlem İlayı
Kelimetullah” olmuştur. Türk Cihan Hâkimiyeti Mefkuresi’nin Nizamı Âlem İlayı
Kelimetullah davasına dönme sürecinde, serdengeçti kahramanların ve bu manada,
ülküsü için kendisini feda etmiş insanların hikâyeleri vardır. Anadolu’da bu,
kolonizatör Türk dervişleriyle kendisini gösterir, kolonizatör Türk
dervişlerinin kendisine ait olanları dahi millete vermesiyle ifade edilir.
İstanbul böyle fetholmuştur, Anadolu böyle kurtarılmıştır, cumhuriyet böyle
kurulmuştur. 
Bugün,
bu kültürün mayasındaki kavramlardan hareketle devlet kendisine yeni birtakım
kurum ve kuruluşlar açma girişimine girmiştir. Yurt dışı akraba topluluklarıyla
ilgili kurum, Yunus Emre Vakfı, aynı şekilde, daha önce, TİKA ve Türk
devletinin Hariciyesinin içerisindeki eğitim ataşelikleri de bunu ifade
edebilir. 
Şimdi,
buraya kadar, söylem içerisinde, bir ideale uygun olarak hareket konseptinde
her şeyin uygun olduğu gözüküyor ama bütün bunların içerisini insan unsuruyla
donatmamız ve insan unsurundaki kaliteyi artırarak ancak buraların sahici
anlamda, hakkıyla hizmet edebileceğini bilmemiz lazım. Bugün itibarıyla,
geldiğimizde, olaya bakarken yaşadığımız toplumda, gelenek ile modernite
arasına sıkışmış, âdeta, kitle kültürünün hâkim olduğu, toplumsal ve kültürel
anlamda hastalıklı hâllerin ifade ettiği günlerde muhafazakârlığın içinin
boşaltıldığını, bu manada, milliyetçi söylemlerin ihtiyaçlara göre
kullanılabildiğini ve temelinde de uygulanan yanlış politikalarla bunun artarak
devam ettiğini görüyoruz. 
Adalet
ve Kalkınma Partisinin yapmış olduğu çalışmalarda olumlu gördüklerimizi
eleştirdik, olumsuzları neden olumsuz olduğuyla ilgili gerekçesiyle izah ettik
ama siz de vicdanınızla baş başa kaldığınızda gördüğünüz bir şey var ki eğitim
konusunda başarısızsınız. Sadece eğitim sisteminin içeriğini arkabahçe yapma
kaygısı ve motivasyonuyla hareket etmenin dışında, eğitimi, sağlıklı bir
şekilde vücut verebilecek, insan yetiştirecek bir unsur olarak görmenin
dışında, ideolojinin savaş alanlarına çevirerek buradaki başarısızlığınızı
tescillemiş gözüküyorsunuz. 
Efendimiz
bir hadisinde şöyle buyurur: “İki sınıf insan vardır ki onlar iyi olursa toplum
iyi, onlar bozulursa toplum da bozulur, ümera ve ulema.” Ümeranın ve ulemanın
bu manadaki tutumuna bugün itibarıyla baktığımızda, işte namazı kılmayanların
mahlukatlığı kalmıyor ya da… Tartışmak bile istemiyorum, ekranlar üzerindeki
durumları hepiniz çok daha rahat görüyorsunuz. Bu durumların artarak devam etme
hikâyesi muhafazakâr ifadeleriyle Fatih’ten oy alıp liberal anlayışlarla yeni
yeni harbiyeler inşa eden ve ucubelerle memleketi tartışma zeminine dönüştüren
bu ikilemli hâlin Türkiye'nin özellikle yeni kurulan bu vakıf çerçevesinde
görülmemesini istiyoruz. “Ne alaka arkadaş?” diyeceksiniz belki. Şimdi, Maarif
Vakfındaki alakaya baktığımda az önce bahsetmiş olduğum Türk kültürünün
derinliklerinde adanmış, serdengeçmiş, fedakâr insan profillerini mi göreceğiz
yoksa Sayıştay denetiminin dahi dışında tutularak sadece mütevellinin
arkabahçesini mi göreceğiz? Şimdi bunun uygulamalarını başka alanlarda
gördüğümüz için bu endişeleri burada da ifade etmeden duramıyoruz veyahut da
mütevelli heyet adına denetim yapacak olan denetim kurumu kamu kaynağını
kullanacak ama denetimi bu manada mütevelli kendisi yapacak. Çelişki ve
samimiyetsizlik buradan başlıyor, problemler buradan başlıyor.
Öte
taraftan, devletin hangi alanda somut olarak bir ihtiyacına karşılık vermesiyle
ilgili tanım yok. Evet, deminki bahsettiğim vizyona, ülküye uygun hizmetler mi
vereceğiz yoksa uluslararası anlamda Türkiye’de mücadele verilen birtakım
odakların elinde olduğunu düşündüğümüz müesseseleri ele geçirecek bir hülle
operasyonu mu yapacağız? Bakın, orada da bir problem var arkadaşlar. Siz Yurtdışı
Türkler ve Akraba Topluluklarıyla dışarıda henüz daha bunun vizyonuna uygun…
Mesela Bişkek’te temsilci bile atayamazken, Yunus Emreyle ilgili başkanlık
krizini hâlâ çözemeyip vekâletle götürürken, Kazakistan’a temsilci atayamazken,
sadece ritüellerle, seyahatlerle, açılışlarla birtakım binalar inşa ederek ya
da yerler kiralayıp tefrişatlar yaparak vakit geçirirken, ruhuna uygun
çalışmalarla içeriğini dolduramazken burada yapmadığımız neyi yapacağız?
Görünen o, biz Kırgızistan’daki okulları devralıp buraya mı aktaracağız
devlete? Evet, tamam, oraya gidenler paralel, dikdörtgen, Öklid, Pisagor, ne
olursa olsun ama bir şekliyle o yaptığı çalışmanın kaliteli olması için
mücadele veren insanlar. Daha sonra devlet eliyle biz birtakım işleri olumsuz
olarak yaparsak devletle bizim terör örgütü veyahut da illegal yapılanma
olarak, devlet olarak tanımladığımız yapıyla uluslararası anlamda bir mukayese
edilme durumuna indirgeniliriz ki başarısız olduğumuz takdirde bu büyük bir
sorunu beraberinde getirir.
İki:
Bu konuda mütekabiliyet var mı? Yani biz British Council’in, Fransız Kültür
Merkezinin veyahut da bizim ülkemizde açılan Fransız okullarının, Saint-Joseph
başta olmak üzere, bizim de oralarda Türkçe eğitim verecek… Mesela Fransa’da
Türkçe eğitim veren bir okul açabilecek miyiz, Türk diliyle eğitim yapabilecek
miyiz? Bu konuda boşlukları görüyorum. Aynı şekilde devletin bu kaynaklarını…
Mesela dil bilen, iyi eğitimli ama partili olmayan arkadaşlar burada görev
alabilecekler mi veya KPSS’de başarılı olamayan, sınavlarda sonuç alamamış ama
vakfın yönetim kurulunun inisiyatifiyle görevlendirilmiş öğretmen adayları mı
orada görev yapacak? Şimdi, bunlar daha önceki uygulamalardan kaynaklı,
gözlemlediğimiz, olma ihtimali olan olumsuzlukları şimdiden hatırlatmak ve uyarmak...
“Yani, arkadaş, daha bu iş ortama gelmeden hem olumlu söylüyorsun hem
eleştiriyorsun, hele bir gör de öyle söyle.” diyeceksiniz ama gördüklerimizden
hareketle bu işin uygulama planında da bunlarla karşılaşabileceğimiz ihtimalini
hesaba katarak bu uyarıları şimdiden ifade etmek istiyoruz. 
Evet,
Türkiye’nin bir vizyonu olmalıdır. Geçmişten geleceğe akan bu kültürel
derinliğimizin yarına taşıyıcı müesseseleri, kurumları kurulmalıdır elbette ki
ama bunun içerisine adanmış insan hikâyeleri ile “vakıf” kavramının, “maarif”
kavramının, “irfan” kavramının içerikleriyle mündemiç bir hâl alarak yürümesi
lazım. 
Bakın,
Türkiye’de Suriye krizi iki önemli kurumu ön plana çıkardı, AFAD ve Göç
İdaresi. Bunlar Türkiye’nin krizden fırsata dönüştürerek oluşturduğu kurumlardır.
Bu kurumları göz bebeğimiz gibi korumak ve oralara göreve getireceğimiz
insanları da sadece kariyer planlaması yapan müdürler, başkanlar olarak değil,
o ruha sahip, hizmet edecek insanlar olarak görmemiz lazım. Bu kapsamda,
AFAD’da da Göç İdaresinde de takımın başındaki arkadaşları ben o komisyonlarda
görev aldığım için olumlu buluyorum ama Anadolu yansımasını da eksik buluyorum.
Aynı şekilde, “maarif” kavramının, “irfan” kavramının içeriğiyle bütünleştiğini
ve bu ideale uygun hizmetler yapıldığını bu kurum içerisinde biz Milliyetçi
Hareket Partisi olarak görmek isteriz. Aksi takdirde, burayı bir operasyonun
arkabahçesine getirir, Türk devletini de çok komik duruma düşürebilecek bir
hâle girme ihtimaliniz olursa da büyük hata yapmış olursunuz diyor, Genel
Kurulu sevgi ve saygılarımla selamlıyorum. Hayırlı günler diliyorum. (MHP ve AK
PARTİ sıralarından alkışlar)
BAŞKAN
– Teşekkür ederim Sayın Ersoy.
Halkların
Demokratik Partisi Grubu adına Kars Milletvekili Sayın Ayhan Bilgen konuşacak.
(HDP sıralarından alkışlar) 
Buyurun
Sayın Bilgen.
HDP
GRUBU ADINA AYHAN BİLGEN (Kars) – Sayın Başkan, değerli milletvekilleri;
üzerinde söz aldığım 6’ncı maddede, hükümdeki boşlukların Vakıflar Kanunu ve
Medeni Kanun’la doldurulacağına dair zaten hukukun en genel ilkelerinden birisi
yazılı. Dolayısıyla, ben söz hakkımı yarın okullar kapanacağı için eğitimin
içerisinde bulunduğu duruma biraz ayırarak kullanmak istiyorum. 
Çok
basit bir karne var, aslında bu her şeyi gösteriyor, hem Türkiye toplumundaki
gelir dağılımındaki çarpıklığı hem de eğitimden kimin payına ne düşüyor bunu
gösteriyor. TÜİK’in rakamlarına göre, nüfusun en üst gelir seviyesindeki yüzde
20’si toplam eğitim harcamalarının yüzde 65’ine hitaben bir pozisyonda
bulunuyor, en alttaki yüzde 20’si de toplam harcamanın yüzde 2’si. Şimdi, hani
“Bu taksimi kurt yapmaz kuzulara şah olsa.” diyen şairin dediği pozisyon
aslında; resmî rakamlar bunlar. 
Ama,
bu rakamları uzatmak, ayrıntıya girmek yerine -üniversitelerle ilgili hem de,
liselerle ilgili değil- ne kadar özgür üniversitelerimiz olduğunu, ne kadar
demokratik eğitim ortamımız olduğunu gösteren 2 somut vaka aktaracağım, çok
yeni vakalar. Birisi, Bilgi Üniversitesinde Profesör Doktor Zeynep Sayın
Balıkçıoğlu’nun sözleşmesi feshedildi, görevine son verildi ve ilginç bir
yazıyla son verildi. Rektörlüğün gönderdiği yazıda deniyor ki: “Ayrıntılı
araştırma devam edecek, hukuki soruşturma devam edecek ama göreviniz
bitmiştir.” Gerekçe, Cumhurbaşkanına hakaret, Türklüğe hakaret; bildiğiniz
gerekçeler. Somut olarak hiçbir şey yazmıyor ama basına yansıyan bilgiye
baktığınızda Cumhurbaşkanına hakaret içeren herhangi bir cümle yok, Türklüğe
hakaret diye ifade edilen şey de sınıfta öğrencilerine “Tevrat ve İncil de
okuyun.” demiş. Şimdi “Tevrat ve İncil de okuyun.” demek Türklüğe nasıl hakaret
olabilir? Yani, Türkler…
HÜSEYİN
KOCABIYIK (İzmir) – Sesini dinleteyim mi?
AYHAN
BİLGEN (Devamla) – Tabii, tabii, dinletebilirsiniz, gelirsiniz kürsüden siz
konuşursunuz. Ders kaydı alınmış olabilir, bu ayrı bir şey. Yani, sonuçta
soruşturmanın…
HÜSEYİN
KOCABIYIK (İzmir) – Resmen hakaret ediyor. Gerçeği söyleyin, bu kürsüde gerçeği
söyleyin. 
AYHAN
BİLGEN (Devamla) – Ben, hiç kimseye hakareti onaylamam, kimsenin kimseye
hakaretini onaylamam.
İLKNUR
İNCEÖZ (Aksaray) – Ama onaylıyorsunuz, savunuyorsunuz. 
AYHAN
BİLGEN (Devamla) – Ama ben kendisine giden yazıdan bahsediyorum, ben
Rektörlüğün kendisine gönderdiği…
HÜSEYİN
KOCABIYIK (İzmir) – İnternet’e yansıdı ses kaydı. 
AYHAN
BİLGEN (Devamla) – Herhâlde sizin telefonunuza göndermemiştir. 
BAŞKAN
– Karşılıklı konuşmayın lütfen.
AYHAN
BİLGEN (Devamla) – Siz gelirsiniz kürsüden söylersiniz.
HÜSEYİN
KOCABIYIK (İzmir) – Gerçeği söyleyin.
AYHAN
BİLGEN (Devamla) – Ben rektörlüğün gönderdiği yazıdan ve Sabah gazetesine
yansıyan haberlerden bahsediyorum. 
HÜSEYİN
KOCABIYIK (İzmir) – Terbiyesizce hakaret ediyor.
AYHAN
BİLGEN (Devamla) – Sabah gazetesinin haberiydi biraz önce aktardığım. Tevrat ve
İncil okumayı hakaret ya da bunu tavsiye etmeyi suç sayan bir zihniyetten, bir
üniversite yönetim anlayışından bahsediyorum. 
Başka
bir örnek vereyim: Selahaddin Eyyubi Üniversitesine kayyum atandı, yaklaşık 50
milyon civarında yatırım yapılmış, 1.250 öğrenci var, 100’ün üzerinde
akademisyen var, 4 lisans dalı, 10 civarında ön lisans dalında eğitim yapılıyor
ve Diyarbakır 1. Asliye Hukuk Mahkemesinin kararında kayyum atama gerekçesi:
Burs verilen 3 öğrencinin toplam 3.500 lira olan burs evraklarında imzalarının
olmaması. 
Şimdi,
bir üniversitenin yönetimine el koyuyorsunuz… 3.500 liralık zimmet olsun,
varsayalım ki zimmet olsun bu. Şimdi böyle bir denetimi, böyle bir teftişi,
baskıyı bütün üniversitelere, bütün okullara, bütün özel öğretim kurumlarına
yapıyor musunuz? Hayır. 
Değerli
milletvekilleri, rövanşizm kötü bir şeydir, kim yaparsa ve kime karşı yaparsa
yapsın kötüdür. Bakın, önümüzdeki günlerde buraya yüksek yargıyla ilgili bir
düzenleme gelecek, Yargıtay ve Danıştay hâkimleriyle ilgili bir ciddi karar
alınacak, bir ciddi düzenleme yapılacak, yaklaşık 711 hâkim görevini bitirmiş
olacak, görev süreleri dolmuş olacak, yeni atamalar yapılacak. Bu düzeyde
yargıya yönelik bir operasyon tarihte -benim bildiğim- bir kez daha yapıldı, 27
Mayısta yapıldı. 27 Mayısta da yani 60 darbesini yapanlar da o zaman 614
hâkimin görev sürelerine son vermişti. 
Biraz
önce burada ilginç tartışmalar yapıldı, o tartışmalara da değineceğim fakat
ondan önce bir şeyi hatırlatmak isterim size, Türkiye'nin içerisinde bulunduğu
duruma dikkat çekmek açısından değinmek istiyorum: Yarın eğer karnesini
alabilseydi, karne alacak çocuklarımızdan, gençlerimizden birisi de Berkin
Elvan olacaktı. Berkin Elvan vurulduğunda 14 yaşındaydı, öldüğünde 15 yaşında
çünkü 269 gün komada kaldı. Elbette hiçbir çocuğumuzun, hiçbir gencimizin ve
hiçbirisinin ailesinin de bu acıyı yaşamasını istemeyiz ve daha vahim olan,
üzerinden geçen üç yıla rağmen, Berkin Elvan’ın kafasından gaz fişeğiyle
vurulmuş olmasına rağmen devlet hâlâ vuran güvenlik görevlisini bulabilmiş
değil. Şimdi, üç yılda İstanbul’un ortasında bir polisinizi bulup
yargılayamıyorsanız yani başka bir ülkedeki adalete, şiddete dair bir şey
söylerken biraz oturup düşünmeniz gerekir.
Değerli
milletvekilleri, burada çok net biçimde biraz önce Suriye’yle ilgili,
Türkmenlerle ilgili, PYD’yle ilgili tartışmalar yapıldığı için size çok kısaca
bir metin okuyacağım. Bu metin Rojava’daki kantonların anayasası, toplum
sözleşmesi: “Demokratik Özerk Yönetim, merkezî olmayan sisteme dayalı kurulacak
gelecekteki Suriye'nin de bir parçasıdır. Suriye demokratik, özgür, bağımsız ve
irade sahibi bir devlettir; demokratik parlamenter bir sistemle yönetilir.
Kamışlı Demokratik Özerk Yönetimi Cizire kantonunun merkezidir. Bu kanton Kürt,
Süryani, Ermeni, Çeçen, Müslüman, Hristiyan ve Ezidilerin ortak yönetimidir.
Kantonda yaşayan halklar ve inançlar arasındaki ilişkiler halkların kardeşliği,
ortak yaşam ve dayanışma temellidir. Hiçbir halk bunlardan ayırt edilemez.
Cizire kantonunun resmi dili Kürtçe, Arapça ve Süryanicedir. Bunların yanı sıra
diğer diller de güvence altındadır.” 
Değerli
milletvekilleri, başka maddeler de var ama devamını okumayacağım. Şimdi, bir
tarafa bu sözleşmeyi koyun, bu anayasayı koyun, bir tarafa da otuz yıldır
askerlerin yaptığı ama bu çatı altında bizlerin değiştiremediği,
demokratikleştiremediği Anayasa’yı koyun. hangisi daha çoğulcu, hangisi daha
tekçi, hangisi daha inkârcı, hangisi daha eşitlikçi; karşılaştırmayı siz yapın.
İsterseniz hani “Biz tarafsız değiliz, partilerimiz var, tercihlerimiz var…”
Mesela Venedik Komisyonuna yaptıralım “Hangi metin daha demokratik?” diye ya da
bu çatı altında daha önce Anayasa Komisyonuna üye vermiş partiler var, bu
partilerin hukukçuları, uzmanları yapsın.
HÜSEYİN
KOCABIYIK (İzmir) - O dönem komisyonuna hiç girmeyin. Venedik Komisyonu sizin
partinizin kapatılmasını söylüyor. Venedik Komisyonu HDP’nin hemen kapatılmasını
söylüyor. O Venedik Komisyonuna hiç girme, mahcup olursun.
AYHAN
BİLGEN (Devamla) - Aslında hiçbirisine de gerek yok. Bence 2007’den sonra siz
Anayasa yazmak üzere bir komisyon kurdunuz. Ergun Özbudun Hoca ya da başka
isimler, çok değerli Anayasa hukukçuları çoktan seçmeli bir metin yazdılar size
biliyorsunuz. İsterseniz o hukukçuları çağırın.
HÜSEYİN
KOCABIYIK (İzmir) - Ben anlatayım sana Venedik Komisyonunu.
AYHAN
BİLGEN (Devamla) - Gayet tabii anladım.
O
hukukçuları çağırın. Ben varım, siz de varsanız bu iki metni karşılaştırsın.
Sizin seçtiğiniz hukukçular, sizin savunduğunuz, sizin komisyonlarınızda, size
danışmanlık yapan Anayasa hukukçuları iki metne baksınlar değerli
milletvekilleri. 
HÜSEYİN
KOCABIYIK (İzmir) - Venedik Komisyonunun kriterlerini bilmiyorsun sen. 
AYHAN
BİLGEN (Devamla) - Bütün kamuoyunun önünde çıksınlar televizyonlarda
tartışsınlar. Eğer bu kantonların sözleşmesi daha demokratikse siz çıkın bugüne
kadar bu Anayasa’yı değiştirememenin bu topluma karşı bir özür borcu olduğunu ifade
edin, biz de ifade edelim. Bizim payımıza da ne düşüyorsa yeni bir Anayasa
yapılamamış olmasının, hâlâ Kenan Evren’in yaptığı Anayasa’yla bu ülkenin
yönetiliyor olmasının ayıbından bizim payımıza ne düşüyorsa biz de özür
dileyelim ama herkes gücü ölçüsünde önemsediği başka şeylerle Anayasa’nın
neresini, neyini, ne kadar önemsediği konusunda bu topluma olan özür borcunu
yapsın. 
HÜSEYİN
KOCABIYIK (İzmir) - Siz sadece silahları bırakın yeter, tamam mı, başka bir
şeye gerek yok, sadece silahları bırakın.
AYHAN
BİLGEN (Devamla) - Ben çok net bir metin karşılaştırması yaptım. Diyorum ki:
Eğer Anayasa’nıza güveniyorsanız, gücünüze, sayınıza güveniyorsanız, bakın
adalete inanıyorsanız, özgürlüğe, demokrasiye, bu değerlere itibar ediyorsanız
bu değerler açısından bu iki anayasayı karşılaştıralım.
Herkesi
saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Bilgen.
Cumhuriyet
Halk Partisi Grubu adına İstanbul Milletvekili Sayın Sibel Özdemir konuşacak.
Buyurun
Sayın Özdemir. (CHP sıralarından alkışlar)
HÜSEYİN
KOCABIYIK (İzmir) - Kullandığın argümanların yarısı yanlış biliyor musun,
yarısı yanlış. 
AYHAN
BİLGEN (Kars) - Siz çıkın, doğrusunu kürsüden söyleyin. Kürsü sizin.
HÜSEYİN
KOCABIYIK (İzmir) - Venedik Kriterlerinden, Komisyonundan söz ediyorsun. Sen ne
biliyorsun Venedik Kriterlerini. Venedik Kriterlerine göre HDP’nin kapatılması
lazım, bilmiyor musunuz siz bunu? Çünkü teröre destek veriyorsunuz.
BAŞKAN
– Sayın milletvekilleri, konuşmacı kürsüde.
CHP
GRUBU ADINA SİBEL ÖZDEMİR (İstanbul) – Teşekkür ederim Sayın Başkanım.
Sayın
Başkan, Sayın Bakan, değerli milletvekilleri; görüşülmekte olan 383 sıra sayılı
Maarif Kanunu Tasarısı’nın 6’ncı maddesi üzerine Cumhuriyet Halk Partisi Grubu
adına söz almış bulunuyorum. Yüce heyetinizi saygıyla selamlıyorum.
Değerli
milletvekilleri, Millî Eğitim Komisyonunda dile getirdiğimiz üzere bu tasarının
neden gündeme getirildiğinin bugün bir kez daha açıkça ortaya konulması
gerektiğini düşünüyorum. Hükûmet ya da Cumhurbaşkanlığı neden böyle bir vakfa
ihtiyaç duydu? Türkiye’yi ve vatandaşlarımızı yurt dışında daha iyi temsil
etmek mi? Gerçekten yurt dışında yaşayan vatandaşlarımızın nitelikli eğitim
ihtiyacının karşılanması ve onların sorunlarına çözüm üretmek için mi ya da
eğitim, teknoloji, ekonomi alanlarında bütüncül düşünüp buna göre küresel bir
strateji mi belirleniyor? Vakfın kuruluş amacının, misyonunun açıkça
tartışılması gerektiğini düşünüyorum. Mevcut iktidarın son on dört yıldır yurt
içinde eğitim politikalarındaki sicili ve karnesi çok kötüyken, hâlâ bir sistem
karmaşası yaşanırken, modern dünyadan ve çağdaş eğitim sisteminden uzaklaşan
uygulamaları tartışırken ve eğitimde başarılı bir Türkiye markası ve imajı
yaratılmamışken, yurt dışındaki vatandaşlarımızın sorunlarına çözüm üretmek veya
yurt dışında etkin olmak için bu yapıda bir vakfı tartışıyor olmak oldukça
düşündürücü.
Değerli
milletvekilleri, görüşülmekte olan bu tasarı Hükûmetin uzun dönem paydaşlık
yaptığı cemaat ve cemaatin eğitim faaliyetlerinden rahatsız olmasından kaynaklı
ortaya çıkan bir düzenleme olması noktasında kaygılar mevcuttur. Millî Eğitim
Bakanlığından özerk ve ayrıcalıklı bir yapılanmanın meydana getirilmesi
nedeniyle bütün muhalefet ve ana muhalefet partisi olarak biz çok kaygılıyız ve
başından itibaren uyarılarımızı yapıyoruz.
Değerli
milletvekilleri, gerek Komisyon toplantısında gerekse Genel Kurulda iktidar
partili milletvekilleri ve özellikle Sayın Uçma şu tabirleri kullandı: “Vakfın
kuruluş amacı Türk gençliğinin yurt dışında temsil edileceği ve dünyaya entegre
olabileceği, nitelikli ve evrensel kriterlere uygun eğitim sağlamak, medeniyet
değerlerine ülkemizin yaklaştırılması, uluslararası arenada insan
yetiştirmektir.” Elbette yurt dışında yaşayan ailelerin ve vatandaşlarımızın,
özellikle yeni nesillerin en temel ihtiyaçlarının yaşadıkları ülkelerdeki
eğitim sistemine uyumları ve bu alanda çok temel ihtiyaçları olduğunu
bilmekteyiz.
Değerli
milletvekilleri, gerçekten, son on dört yılda 6’ncı Bakanın göreve başladığı
-Bakana buradan tekrar başarılar diliyorum- millî eğitim sistemimize
baktığımızda hemen hemen her hanenin en temel sorunu eğitim sistemindeki
uygulamalardır. Yurt içinde, eğitim sistemimizde nitelikli ve evrensel
kriterlere ulaşıp ulaşamadığımızı, medeniyet değerlerine ülkemizin yaklaşıp
yaklaşmadığını, uluslararası arenada nitelikli insan kaynağı yetiştirip
yetiştiremediğimizi gerçekten tartışmamız gerekmektedir.
Değerli
milletvekilleri, ben isterdim ki Sayın Bakanın yeni görevine başlarken
kendisinden önce hazırlanmış olan Maarif Vakfı Kanunu Tasarısı görüşmeleriyle
ilgili kapsamlı ve bizi dikkatle dinlediği bir komisyon toplantısıyla değil de
eğitim sisteminin en temel sorunlarını, mevcut iktidar döneminde eğitimde
çözülemeyen kronik sorunlarımızı görüşeceğimiz kapsamlı, çok katılımlı,
eğitimdeki bütün tarafların ve paydaşların yer aldığı bir toplantıyla
başlayalım ama bu mümkün olmadı.
Değerli
milletvekilleri, Sayın Bakan vakfın kurulmasının nedeni olarak “Milletimizin
taleplerini karşılamak.” dedi. Evet, buradan hareketle ben de Sayın Bakanın
döneminde muhalefetin eğitim sistemiyle ilgili kaygı ve muhalefetin taleplerini
dikkate alarak buna cevap verecek uygulamaların hayata geçirilmesini temenni
ediyorum. 
İktidar
partisi milletvekillerimiz ise şöyle söylemişlerdi: “Bu vakfın kuruluşuyla
medeniyet bileşkesinde incinmişliğimizi gidereceğiz.” Hükûmetin ve özellikle
Cumhurbaşkanının tek yetkili gibi davranıp uyguladığı tutarsız, belirsiz,
başarısız dış politika başta olmak üzere, uluslararası ilişkilerde karşılaştığı
muameleyle… Eğitim hizmeti sunacağımız vatandaşlarımızın yaşadığı ülkelerde
ülkemizin itibarsızlığını düzeltmeye yönelik bir katkısı olacak mı acaba bu
kurduğumuz vakfın, Sayın Bakan? Eğer öyle olacağına ikna olsaydık, biz buna
inansaydık elbette ülkemizin çıkarları ve yurt dışında yaşayan vatandaşlarımızın
taleplerinin, özellikle eğitim konusundaki ihtiyaçlarının karşılanması
noktasında biz de bu vakfın kurulmasına destek verirdik. Bizim kaygımız,
elbette, birazdan da belirteceğim üzere, acele ve çok düşünülmeden, hızla
düzenlenmiş bir kanun tasarısıyla kurulmak istenen bu vakfın yapısı, yönetimi
ve işleyişinde yaşanabilecek sorunlardır.
Değerli
milletvekilleri, Komisyon toplantılarında da ayrıntılı belirtmiştim. Yurt
içinde eğitim sisteminin geldiği durum ve bütün sorunlara rağmen, özellikle vakfın
kuruluş amacında söylenen, gençlerimizin dış dünyaya entegre olma konusunda bir
şeyler söylemek istiyorum. Bu bütünleşmeyi sağlayacak en temel araç olan
ülkemizdeki yabancı dil eğitiminin niteliği ve dünyadaki yerimizi sorgulamamız
gerekiyor ki buna uygun bir strateji belirleyelim. 
Genel
kültür ve yabancı dil bilgisi düzeyi ile dünyaya açılma ve dünyayı tanıma
arasında güçlü bir ilişki vardır şüphesiz. Ancak bu iktidar dönemlerinde eğitim
alanında yapılan düzenlemeler ülkemizin kalkınmasına, gençlerin dünyayla
bütünleşmesine herhangi bir katkı sağlamamıştır maalesef. Yurt içinde eğitim
sistemimiz tam bir kaos hâlinde iken bu yaklaşımla yurt dışında başarılı
olmanın pek de mümkün olmadığını, böyle bir gerçeği bir eğitimci olarak
paylaşmak istiyorum sizlerle. Biz daha ülkemizde kendi vatandaşlarımıza, kendi
çocuklarımıza, gençlerimize dış dünyayla entegre olma noktasında en az bir
yabancı dili dahi tam anlamıyla öğretemiyoruz. Devlet okullarında okutulan,
başta İngilizce olmak üzere, yabancı dil eğitimi ve öğretimi önünde çok ciddi
engeller vardır. Bu engellerin ortadan kaldırılmasına yönelik mevcut iktidar
döneminde maalesef ciddi politikalar ve uygulamalar üretilemedi. 
Değerli
milletvekilleri, ulusal ve uluslararası raporlarda Türkiye'de İngilizce seviyesinin
düşük olmasının nedenleri arasında genel bir eğitim sorununun varlığına dikkat
çekilmiştir. TEPAV’ın hazırladığı “Türkiye’nin İngilizce Açığı” başlıklı
raporda Türkiye'deki yanlış eğitim politikaları yüzünden İngilizceyi anlayan
ama konuşamayan, yabancı dil eğitimi almasına rağmen yabancı dil bilmeyen
nesiller yetişirken, uluslararası düzeyde istenilen başarıya ulaşılamadığının
altı çizilmiştir.
Benzer
şekillerde, İngilizce öğrenme oranları verilerine göre, Türkiye birçok Avrupa
ülkesinin çok gerisindedir. Education First tarafından yapılan, 2011 yılında
yapılan bir raporda, İngilizce Yeterlilik Endeksi’nde öğrencilerimiz 44 ülke
arasında 43’üncü sırada yer almıştır. Bu nedenlerle Türkiye için başta
İngilizce olmak üzere, yabancı dil bilgisi açığı sorunu geleceğe
ertelenemeyecek kadar önemli bir sorunudur. Hatta, Maarif Vakfının
kurumsallaşmasından daha elzem olan, Sayın Bakanın döneminde gündeme alması
gereken temel sorunlardan bir tanesidir. 
Değerli
milletvekilleri, son dönemlerde, bildiğiniz üzere, eğitim sistemi ve eğitim
kurumları ile vakıflar, dernekler arasında ilişki var ki biz bundan çok büyük
kaygı duyuyoruz. Bu ilişkiler son dönemlerde gerçekten sizlerin de şahit olduğu
üzere çocuklarımızın eğitimlerine büyük zarar vermiştir. Eğitimle ilgili
yaklaşık 3 bin vakıf olmasına rağmen, bağımsız bir yapı gibi kurulan ancak
Millî Eğitim Bakanlığına bağlı özel statüye sahip bu Maarif Vakfının,
Bakanlığın tüm yetkilerine sahip olması ve diğer vakıflara göre ayrıcalıklara
sahip olması çok tartışmalıdır ve bunların gerçekten çok büyük sorunlara
sebebiyet vereceğini düşünüyorum.
Kurulmakta
olan vakfın yapısı -ki Millî Eğitim Bakanlığından tamamen özerk bir kurum-
yönetimdeki siyasi etkinliğin ağırlığı, vakfın bünyesindeki yönetim, personelin
özlük hakları, vakfın merkezi, denetimi, ismi, sahip olacağı mülkler, aktarılan
kaynaklar, bütçeden alacağı pay, özellikle kamu kaynaklarının vakfın hizmetine
koşulsuz sunulması gibi çok önemli sorunlar vardır. Özellikle yurt dışında
vereceğimiz eğitimin müfredatı, görevlendirme gibi, bu eğitimin içeriği gibi
ucu açık, belirsiz ve siyasi iktidarın -maalesef- suistimaline açık sorunlar
devam etmiştir ve bu noktada bir sağduyulu çözüme maalesef ulaşılamamıştır. Çok
ciddi bir bütçe ayrılmaktadır, bu bütçenin de heba olması ve beklenen başarının
sağlanamayacağı noktasında kaygılarımız mevcuttur.
Evet,
bu millî eğitim politikasının millî bir politika olması üzerinde çok tartıştık
ve bu konuda mutabık olduk. Ben bu noktada şunu söylemek istiyorum: Genel
Kurulda muhalefetin çekincelerini ve kaygılarını dikkate almak gerektiğini
iktidar partisi milletvekillerine, Sayın Bakana tekrar hatırlatıyor ve
takdirlerine sunuyorum bu kaygılarımızı. 
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Özdemir. 
SİBEL
ÖZDEMİR (Devamla) – Ve 26’ncı Dönem milletvekilleri olarak bizden sonraki
nesillere kalıcı ve başarılı bir miras bırakmayı elbette biz de çok istiyoruz. 
Bu
düşüncelerle yüce heyetinizi saygıyla selamlıyorum. (CHP sıralarından alkışlar)

BAŞKAN
– Teşekkür ederim. 
Şahsı
adına Sinop Milletvekili Sayın Nazım Maviş konuşacak. 
Buyurun
Sayın Maviş. (AK PARTİ sıralarından alkışlar) 
NAZIM
MAVİŞ (Sinop) – Sayın Başkan, saygıdeğer milletvekilleri; Maarif Vakfı Kanunu
Tasarısı üzerine söz almış bulunmaktayım. Genel Kurulu saygıyla selamlıyorum. 
Tabii,
aslında komisyonda da Maarif Vakfıyla ilgili komisyon üyesi arkadaşlarımızla
çokça konuştuk, tartıştık. Aslında söylenecek sözlerin neredeyse tamamı
fazlasıyla söylenmiş oldu ama yine de anlaşılan üzerinde paylaşılması gereken
bazı hususlar var, onları yüce heyetinizle paylaşmak istiyorum. 
Öncelikle
şunu ifade etmek istiyorum: Yurt dışında yaşayan vatandaşlarımızın ciddi bir
eğitim ihtiyacı var ve Maarif Vakfının belki muharrik faktörlerinden bir tanesi
5 milyonu aşkın yurt dışında yaşayan vatandaşımızın bu eğitim ihtiyacı. Aynı
zamanda, yurt dışında yaşayan vatandaşlarımızın, çocuklarımızın kendi
topraklarıyla, kendi ülkesiyle, kendi değerleriyle arasında kurulmak istenen
bağ Maarif Vakfını hayata geçirme isteğimizin temel dinamiği. 
Yine,
yurt dışında yaşayan vatandaşlarımızın çocuklarının kimliklerinin korunması da
Maarif Vakfının kuruluş amaçlarından bir tanesi. Bulundukları ülkede kendi
kültürleriyle kaliteli ve eğitimli bireyler olmaları yurt dışında yaşayan vatandaşlarımızın
ve soydaşlarımızın çocuklarının en tabii hakkı ve bu hakkın yerine getirilmesi
açısından da Maarif Vakfı temel bir rol üstlenecek. 
Bunun
dışında, tabii şu anda yurt dışında bizim 15 ülkede 65 tane okulumuz var.
Dolasıyla, bu okulların doğru yönetimi ve bu okulların kalitesinin artırılması
açısından Millî Eğitim Bakanlığının himaye ve desteğinde böyle bir vakfa bugüne
kadar zaten çoktan ihtiyaç oluşmuş ve bu ihtiyacın giderilme zorunluluğu
doğmuştu.
Yine
bunun yanında, Türkiye’nin dış politikada üstlendiği rol ve Türkiye’nin küresel
vizyonu açısından bakıldığında pek çok ülkeden ülkemize, devletimize
Türkiye’nin eğitim kalitesinin transfer edilmesi ve o ülkelerde yaşayan sadece
vatandaşlarımızın değil o ülke insanlarının da Türk eğitim sisteminin
kalitesinden yararlanması amacıyla talepler gelmiştir. Bu taleplerin
karşılanması açısından Maarif Vakfı bir zorunluluktur ama bütün bunların
dışında, asıl Maarif Vakfının misyonunu şu ifadelerde belki toparlamak mümkün
olacaktır: Bugün Türkiye, büyük bir devlet vizyonuna sahiptir. Türkiye, sıradan
bir ülke değildir. Türkiye’nin gönül coğrafyası oldukça geniş, belki
hayallerimizden daha geniştir. Balkanlardan Kafkaslara, Orta Asya’dan Uzak
Asya’ya ve Afrika’ya kadar oldukça geniş bir gönül coğrafyamız vardır. Bu gönül
coğrafyamızla bağımızı sürekli ve kalıcı kılmanın araçlarından bir tanesi de
Maarif Vakfı olacaktır. 
Bakın,
bugün TİKA ile Yurt Dışı Türkler ve Akraba Topluluklar Başkanlığıyla gönül
coğrafyamızda çok büyük hizmetleri bugüne kadar ifa ettik. Bosna’da niye
Sokullu Mehmet Paşa Köprüsü’nü onardıysak Tayland’da niye Uthit Camisi’ni
onardıysak, Filistin’de niye Tubas Türk Hastanesini kurduysak, Orta Asya’da,
Kafkaslarda, Balkanlarda neden mirasımıza sahip çıktıysak, işte yurt dışında da
bu gerekçelerle Maarif Vakfı eliyle okullar kurmamız gerekiyor. Çünkü
Türkiye’nin 2023 vizyonu, Türkiye’nin yeni dış politika vizyonu bu gönül
coğrafyamızla ilişkilerimizi çok daha güçlü, kalıcı ve nitelikli hâle getirmeyi
zorunlu bir hâle getirmektedir. 
Değerli
arkadaşlar, başarılı bir örnek olarak Yunus Emre Vakfı, Maarif Vakfının aslında
bir taraftan ilham kaynağı olmuştur. 2007’de kurulan Yunus Emre Vakfıyla aynı
zamanda Yunus Emre Vakfının olduğu yerlerde kültür elçiliği kurulmuş, dilimiz
ve kültürümüz yaygın bir şekilde tanıtılmış, 44 kültür merkezimizle kültür,
sanat ve Türkçe öğretiminin merkezi Yunus Emre Vakfı olmuştur. Yunus Emre
Vakfının kültür alanında üstlendiği misyonu eğitim alanında da Maarif Vakfı
inşallah üstlenecektir. 
Buradan
şunu ifade etmek istiyorum: Nasıl Yunus Emre Vakfı ve Enstitüsü Kültür
Bakanlığı değilse, nasıl Diyanet Vakfı Diyanet İşleri Başkanlığı yerine
kurulmamışsa Maarif Vakfı da burada iddia edildiği gibi Millî Eğitim
Bakanlığının fonksiyonlarını icra etmek üzere kurulmak istenmemiştir. Nasıl ki
eğitim amacıyla kurulmuş olan bir vakfın senedinde amaçları sayılmışsa Maarif
Vakfının senedinde de aynı amaçlar neredeyse sayılmıştır. Dolayısıyla, burada
bulunan muhalefet partilerinin her birisinin de gururla, isteyerek Maarif Vakfı
Kanunu Tasarısı’na bu desteği vermeleri gerekir. Bu gönül coğrafyasıyla kalıcı
ve nitelikli bağ kurmak için bu desteği sizlerin vermesi ve bu gururu hep
birlikte paylaşmamız gerekir. 
Ben
bu açıdan Maarif Vakfının aynen Yunun Emre Enstitüsü gibi çok önemli bir işlev
göreceğini düşünüyor ve bu duygularla yüce heyetinizi saygıyla selamlıyorum.
(AK PARTİ sıralarından alkışlar) 
BAŞKAN
– Teşekkür ederim Sayın Maviş.
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken, dinliyorum sizi. 
İDRİS
BALUKEN (Diyarbakır) – İç Tüzük 60’a göre yerimden bir söz istiyorum.
BAŞKAN
– Buyurun, bir dakika… 
V.- AÇIKLAMALAR (Devam)
23.- Diyarbakır Milletvekili İdris Baluken’in, İzmir’in
Menemen ilçesinin Asarlık beldesinde HDP binasına yönelik silahlı saldırıyı
kınadığına ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan. 
Bugün
İzmir’in Menemen ilçesinde Asarlık belde temsilciliğimize, HDP binasına bir
silahlı saldırı gerçekleştirilmiştir. Bu silahlı saldırı neticesinde çok şükür
ki can kaybı yoktur ama ilçe binamızda önemli oranda hasar söz konusudur. Bu
saldırıyı şiddetle kınadığımızı, bu saldırının demokratik siyasete yapıldığını
ifade etmek istiyorum. Acı olanı ve kaygı verici olanı, bu saldırının bir polis
tarafından yapılmış olmasıdır. 14 kez bir siyasi partiye kurşun sıkmak
suretiyle, bir polis eliyle saldırı düzenlenmiştir. Açık bir provokasyondur.
Halkımızı, partimizi açık bir provokasyona çekmeye çalışan bir yaklaşım ve
anlayışla karşı karşıyayız.
(Mikrofon
otomatik cihaz tarafından kapatıldı) 
BAŞKAN
– Bir dakika daha süre veriyorum, tamamlayın lütfen.
İDRİS
BALUKEN (Diyarbakır) – Dün eş genel başkanımızın evine baskın yapılması,
milletvekilimizin aracının aranmak istenmesinden sonra, bugün de İzmir gibi
hassas bir yerde HDP binasına saldırı yapılmasını biz AKP yetkililerinin HDP’yi
hedefleştiren ve bizi sürekli bir lincin içerisine atmak isteyen tutumlarına
bağlıyoruz. Yapılan açıklama daha vahim, polisin psikolojisinin bozuk olduğu
belirtilmiş. Herhâlde bir siyasi partiye saldırı yapan bir polisin
psikolojisinin sağlıklı olduğunu kimse düşünemez. Eğer bu açıklamayla, bu
saldırıyı yapanların ve bunun arka planında olanların gözden kaçırılması,
soruşturma, kovuşturma süreçlerinden bir şekilde uzak tutulması düşünülüyorsa
bu daha büyük bir tehlikedir. Yangına benzinle giden bir anlayışla karşı
karşıyayız. 
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) – Biz bu yangına su dökmek için canımızı dişimize takmış
uğraşmaya çalışıyoruz. Önümüze getirilen provokasyon zeminleri ne kadar büyük
olursa olsun demokratik siyasi çözüm ve demokratik siyasetteki ısrarımızla bu
yangına -başarsak da başarmasak da- su taşımanın gayreti içerisinde olacağız.
Teşekkür
ederim.
BAŞKAN
– Teşekkür ederim.
VIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Maarif Vakfı Kanunu Tasarısı (1/720) ve Millî
Eğitim, Kültür, Gençlik ve Spor Komisyonu Raporu (S. Sayısı: 383) (Devam) 
BAŞKAN
– Şahsı adına son konuşmacı Bursa Milletvekili Sayın Ceyhun İrgil olacak.
Buyurun
Sayın İrgil. (CHP sıralarından alkışlar) 
CEYHUN
İRGİL (Bursa) – Sayın Başkan, değerli milletvekilleri; Mark Twain’in çok güzel
bir sözü var, önce onunla başlamak isterim: “Ben zeki doğmuştum ama beni eğitim
mahvetti." Şu anda Türkiye'de yaşanan, aşağı yukarı, sürecimiz böyle bir
şey. AKP iktidarının cumhuriyetimizin doksan yıllık eğitim birikimini yok
sayarak uygulamaya koyduğu 4+4+4 düzenlemesi yalnız eğitim açısından değil,
içerdiği amaçlar ve yaratılmak istenen insan modeli yönünden de tam bir yıkım
yasasına dönüştü. Eğitimde yıllardır çözüm bekleyen sorunları bir tarafa
bırakan Millî Eğitim Bakanlığı dindar ve kindar bir nesil yetiştirme hedefine
uygun olarak dinî eğitimi yaygınlaştırmaya çalışmaktadır. Her okulda mescit
açma zorunluluğunun getirilmesi Avrupa İnsan Hakları Mahkemesinin zorunlu din
dersleriyle ilgili kararına rağmen 19’uncu Millî Eğitim Şûrasında alınan
tavsiye kararıyla seçmeli din derslerinin ilkokul ve anaokullarına da
dayatılması, imam-hatibe dönüştürülmesinden istenen sonuçların alınmaması
üzerine normal okullar içinde de imam-hatip sınıflarının açılması, öğrencileri
imam-hatiplere yönlendirme ve zorlama uygulamaları 19’uncu Millî Eğitim
Şûrası’nda alınan kararların eğitimi tek tip, tek mezhep anlayışına göre nasıl
biçimlendirdiğini ortaya koymuştur. 
Karma
eğitim fiilen ortadan kaldırılmaya çalışılmış, birçok okulda kız-erkek
öğrenciler ayrılmış, erkek öğrenciler sabahçı, kız öğrenciler öğlenci olarak
eğitim görmüştür. 
Başta
öğretmen yetiştirme problemleri olmak üzere personel istihdam sorunları,
derslik açıkları, fiziki ortam yetersizlikleri, kalabalık sınıflar, öğretmensiz
okullar, bilimsellikten, sanattan, spordan uzak programlar, plansız uygulamalar
sonucunda sorunlar katlanarak artmış, eğitim sistemimiz çökertilmiş, eğitim
emekçileri, öğrenciler ve veliler mağdur edilmiştir ve bu süreç, geçtiğimiz
yıllarda da… Yine eğitimin gericileştirilmesi, öte yandan da tam bir işletme
mantığıyla ticarileştirme çabaları hızla sürmektedir. 
Ben
bu konuda aslında çok daha detaylı rakamlar ve Millî Eğitim Bakanlığının
bütçesine dair veriler hazırlamıştım fakat bunlardan bugün bahsetmeyeceğim
çünkü sürem de az ve bunlar defalarca birçok hatip tarafından dile getirildi
ama duvara konuşuyor gibiyiz. Bu hissiyat içindeyim. O nedenle ben konuşmamın
bu son metnini bırakarak, özellikle bugün Adalet Komisyonunda yaşadığımız süreç
ve özellikle -yurt dışındaki Maarif Vakfını geçtim- yurt içindeki eğitim
sisteminin birçok vakıflara devredilmesinin ne kadar büyük bir tehlike
yarattığına tekrar dikkat çekmek istiyorum toplumumuzun huzurunda sizlere. 
Bakın,
bu, gelecekte sadece bizi değil, aynen bugün “paralel” diye suçladığınız veya
terör örgütü ilan ettiğiniz cemaatler veya bu vakıflar bir gün gelecek en çok
size zarar verecek, ilk önce sizi vuracak. Öyle bir noktaya gidiyor ki, Millî
Eğitim Bakanlığının kontrolünden çıkan eğitim sistemi bu vakıfların elinde
inanılmaz görüntüler ve noktalara gidiyor. Bakın, eğitim vakıfları niçin
önemli, onu göstermek istiyorum. Bir vakfın bu seneki mezunları broşürü… İsmini
kapatayım şöyle. Bakın, bu Türkiye Cumhuriyeti’nde bunlar oluyor. Bakın, bir
başka yine mezuniyet resmi göstereyim size. Arkadaşlar, lütfen, buna sadece
siyasi bir saikle bakmayın. Bu gidişat, bu süreç çok tehlikeli bir noktaya
gidiyor. 
O
nedenle, ben, Sayın Bakanı yeni görevi almışken tekrar uyarıyorum: Bu Ensar
Vakfı veya diğerleri, TÜRGEV veya yurt dışında yani bugün cemaatle ilgili ne
hissediyorsanız on yıl sonra, yirmi yıl sonra ya da üç yıl sonra bunları yaşayacaksınız.
O nedenle, ne desek size anlatamıyoruz ama maalesef uyarmaktan bizim dilimizde
tüy bitti.
Ayrıca,
son bir şey daha söylemek istiyorum, biraz önce arkadaşlarım da dikkat çekti:
Dün -kim tarafından yapıldığını bilmiyoruz ama Melih Gökçek ve çeşitli yandaş
televizyonların aracı olduğunu görüyoruz- arkadaşlarımızla ilgili Ankara’nın
çeşitli ilçelerinde provokasyon amaçlı broşürler dağıtıldı, resimleri, isimleri
dağıtıldı. 
Bakın,
biraz önce sayın grup başkan vekilinin söylediği gibi, psikolojisi bozuk ülkede
bir sürü insan var. Milletvekili arkadaşlarımızın hayatlarını tehlikeye atan ve
provokasyona yol açan bir tablo içindesiniz. Birinizin de, bir hatibin de, bir
grup başkan vekilinin de çıkıp “Bu ayıptır, günahtır, yazıktır!” demesini
bekliyoruz çünkü bunlar iftira. Biraz önce Adalet Bakanına söyledik… 
(Mikrofon
otomatik cihaz tarafından kapatıldı) 
CEYHUN
İRGİL (Devamla) - …bütün partiler gitmedi mi? “Evet, gitti.” dedi. Lütfen,
gelin, bu iftirayı buradan düzeltin. (CHP sıralarından alkışlar) 
BAŞKAN
– Teşekkür ederim Sayın İrgil. 
MEHMET
MUŞ (İstanbul) – Sayın Başkan…
BAŞKAN
– Sayın Muş, buyurun.
MEHMET
MUŞ (İstanbul) – Sayın Başkan, 4+4+4’le bizim kindar bir nesil yetiştirmeye
çalıştığımızı, bizim tek tipçi bir eğitim modeli kurmaya çalıştığımızı ifade
ediyor hatip. Bu anlamda söz istiyorum, sataştı grubumuza.
BAŞKAN
– Sataşmadan dolayı…
MEHMET
MUŞ (İstanbul) – Evet.
BAŞKAN
– Peki, buyurun.
İki
dakika…
IX.- SATAŞMALARA İLİŞKİN KONUŞMALAR (Devam)
6.- İstanbul Milletvekili Mehmet Muş’un, Bursa Milletvekili
Ceyhun İrgil’in 383 sıra sayılı Kanun Tasarısı’nın 6’ncı maddesi üzerinde şahsı
adına yaptığı konuşması sırasında Adalet ve Kalkınma Partisine sataşması
nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; tek tipçi eğitim
alternatif sunmayan eğitim modelidir. Esnek eğitim modelinde tek tipleşme
olmaz. Siz alternatiflere göre istediğiniz alanda eğitiminizi görürsünüz. Eşit
şartlarda sınavlara girer, eşit şartlarda yarışırsınız. Bakın, bu ülkede
yıllarca, on beş yıl katsayı uygulaması yapıldı. Siz imam-hatip lisesinden
geliyorsunuz, siz meslek lisesinden geliyorsunuz, sizin katsayınız 0,2’yle
çarpılacak, düz liseden geleninki 0,5’le çarpılacak. Bu adaletli bir sistemdi,
öyle mi? Bu modern bir eğitim sistemiydi, öyle mi? Buna tek laf etmeyenler,
bunun hâlâ özlemi içerisinde olduğunuzu mu buradan ifade ediyorsunuz, hâlen o
katsayıları getirelim mi istiyorsunuz? Bunu bir kere ifade etmeniz lazım.
İkincisi:
Bakın, çok değil, bundan altı yedi ay önce bir seçim yapıldı. Seçimde
Cumhuriyet Halk Partisinin seçim beyannamesinde eğitimle alakalı bölümde sekiz
yıl kesintisiz eğitim var mıydı? Vardı. Peki, siz o seçim beyannamesini
milletin önüne koydunuz, millet dedi ki: “Ben bunu istemiyorum, sana muhalefet
görevi veriyorum.” Yani bunun üzerinden hâlen “tek tip” diye bir ifade
kullanmayı doğru bulmuyorum.
Üçüncüsü:
Bakın, Sayın Grup Başkan Vekili Altay tecrübeli birisi. Burada uzun yıllar
görev yaptı; grup başkan vekilliği yaptı, komisyonlarda görev yaptı. Bu, Adalet
Bakanlığının yaptığı açıklamayla alakalı. Sayın Kılıçdaroğlu’nun yaptığı bir
açıklamadan sonra böyle bir açıklama yaptı. Bakın, gelin, ben size bir çağrıda
bulunuyorum buradan: Bu anlamda ismi geçen arkadaşlar bir yazılı soru önergesi
versinler Adalet Bakanına…
ENGİN
ALTAY (İstanbul) – Verdik, verdik.
MEHMET
MUŞ (Devamla) – …desinler ki: “Benim ismim burada geçiyor, ben PKK’lıları
ziyaret etmişim, kimleri ziyaret etmişim?” Bunu yazılı olarak bir sorun, Adalet
Bakanı da böyle bir şey olmamışsa, ismi geçen milletvekilleri böyle bir şey
yapmamışsa onun cevabını versin. 
NURHAYAT
ALTACA KAYIŞOĞLU (Bursa) – Sorduk, sorduk biraz önce, cevap veremedi.
MEHMET
MUŞ (Devamla) – Siz de çıkarıp milletin önüne koyarsınız.
Genel
Kurulu saygıyla selamlıyorum. (CHP sıralarından gürültüler)
BAŞKAN
– Teşekkür ederim.
HAYDAR
AKAR (Kocaeli) – Adalet Bakanına soru önergesi mi verdiler ki kalktı açıkladı
onları?
ENGİN
ALTAY (İstanbul) – Sayın Başkan…
BAŞKAN
– Sayın Altay, mikrofonu açayım size.
NURHAYAT
ALTACA KAYIŞOĞLU (Bursa) – Bir de sen sor, belki sana cevap verir.
MEHMET
MUŞ (İstanbul) – Benim ismim geçmiyor, sizin isminiz geçiyor.
NURHAYAT
ALTACA KAYIŞOĞLU (Bursa) – Genel Başkan Yardımcınız geçiyor ama. Genel Başkan
Yardımcınız kendisi söyledi, “Ben de gittim, görüştüm.” dedi.
BAŞKAN
– Buyurun Sayın Altay.
V.- AÇIKLAMALAR (Devam)
24.- İstanbul Milletvekili Engin Altay’ın, İstanbul
Milletvekili Mehmet Muş’un sataşma nedeniyle yaptığı konuşmasındaki bazı
ifadelerine ilişkin açıklaması
ENGİN
ALTAY (İstanbul) – Bu tartışma -dün de söyledim, gene söylüyorum- “Kim, hangi
terör örgütüne ne kadar mesafede?” tartışması Hükûmetin açtığı,
Cumhurbaşkanının açtığı suni bir tartışmaydı. Burada Sayın Cumhurbaşkanı
söylediklerini düzeltti ama bu arada Adalet Bakanı da attığı bir “tweet”le
ortalığı karıştırdı. Bir sonraki durum da Adalet Bakanlığının kimi işgüzar,
kraldan çok kralcı bürokratlarının kafalarına göre bir liste yapıp listeyi
iktidar partisi milletvekillerine ulaştırmalarıdır. Bunların hiçbiri hoş
değildir. Arkadaşlarımız Adalet Bakanına sözlü ve yazılı soru önergelerini
verdiler, bunun takipçisi olacağız.
MEHMET
MUŞ (İstanbul) – Tamam, güzel.
ENGİN
ALTAY (İstanbul) – Ama terör örgütlerine bir yakınlık aranıyorsa, bu konuda o
kadar çok söyleyecek sözümüz var ki. Bununla bir yere de varılmadığı görülmüştür.
İstiyorsanız bu tartışmayı uzatırız. Apo’yla ilgili, PKK’yla ilgili, iktidar
partisi yöneticilerinin söyledikleri de ortada, bizim söylediklerimiz de
ortada. 
Katsayı
meselesine gelince… Bunları kaşıyarak…
MEHMET
MUŞ (İstanbul) – Ben kaşımıyorum.
ENGİN
ALTAY (İstanbul) – Türkiye halletmiş bu meselelerini. Biz, 28 Şubatın yanlış
olduğunu bin defa söyledik. “Bak, bin yıl sürecek.” dediler, on yıl sürmedi.
Bunları söyledik ama bunları kaşımaktan muradınız nedir, bunu da anlamak mümkün
değil.
Genel
Kurulu saygıyla selamlıyorum.
BAŞKAN
– Teşekkür ederim Sayın Altay.
İDRİS
BALUKEN (Diyarbakır) – Sayın Başkan, konuyla ilgili… 
İLKNUR
İNCEÖZ (Aksaray) – Sayın Başkan, yerimden bir söz talebim olacak.
BAŞKAN
– Sayın Baluken…
İDRİS
BALUKEN (Diyarbakır) – İç Tüzük 60’a göre söz istiyorum.
BAŞKAN
– Buyurun yerinizden bir dakika.
Sonra
size söz veririm Sayın İnceöz.
25.- Diyarbakır Milletvekili İdris Baluken’in,
cezaevinde bulunan insanları aidiyetler üzerinden tanımlayarak onları
hedefleştirmenin son derece tehlikeli sonuçlar yaratabileceğine ve
milletvekillerinin, siyasi partilerin, cezaevinde bulunan tutukluları,
hükümlüleri ayırt etmeden ziyaret etmelerinden daha doğal bir şey olamayacağına
ilişkin açıklaması
İDRİS
BALUKEN (Diyarbakır) – Sayın Başkan, günlerdir müdahil olmadığımız, son derece
tehlikeli bir tartışma yürütülüyor burada. Bir kere, bütün siyasi parti
gruplarına şunu hatırlatmamız gerekir: Cezaevinde bulunan insanları aidiyetler
üzerinden tanımlayarak onları hedefleştirmek son derece tehlikeli sonuçlar
yaratabilir. Cezaevinde bulunan her insanın yaşam hakkı devlete emanet
edilmiştir. Orada, devlete karşı elinde hiçbir savunma argümanı olmayan
insanlardan bahsediyoruz. Buradaki tartışmalardan vazife çıkarıp, her gün
cezaevindeki kötü uygulamaları daha da artıran pratikler önümüze gelecek ve önü
alınamayacak sonuçlarla karşılaşacağız.
Dolayısıyla
bu tartışmanın kendisi yersizdir, saçmadır. Milletvekillerinin, siyasi
partilerin cezaevinde bulunan tutukluları, hükümlüleri ayırt etmeden ziyaret
etmelerinden daha doğal bir şey de yoktur. Türkiye’nin altına imza attığı
evrensel insan hakları sözleşmeleri de bunu gerektirir.
(Mikrofon
otomatik cihaz tarafından kapatıldı) 
BAŞKAN
– Bir dakika daha vereyim size.
İDRİS
BALUKEN (Diyarbakır) – Kaldı ki, bunun üzerinden bir linç kampanyası
yürütülüyor olmasını, milletvekillerinin hedefleştiriliyor olmasını hiçbir
şekilde tasvip etmek mümkün değil. Ancak Cumhuriyet Halk Partisinin de bu
anlayışa karşı savunmaya geçmek yerine, insan hakları üzerinden, demokrasi
üzerinden, temel hak ve hürriyetler üzerinden ciddi bir tutum geliştirilmesinin
önemli olduğu kanaatindeyiz. 
Şunu
ifade edeyim: Cezaevinde şu anda en ağır baskılar devrimci ve yurtsever
tutsaklar üzerindedir. Bunu kabul etmek mümkün değil. 
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) – O hak ihlallerini tartışacağımıza “Hak ihlalleri neden
araştırılıyor?” diye bir tartışmanın içerisine çekilmek isteniyoruz. 
Kabul
etmiyoruz, kabul edilemez buluyoruz, devrimci ve yurtsever tutsakları da asla
sistemin baskıcı uygulamalarına maruz bıraktırmayacağız. 
BAŞKAN
– Teşekkür ederim.
Sayın
İnceöz…
26.- Aksaray Milletvekili İlknur İnceöz’ün, Diyarbakır
Milletvekili İdris Baluken’in yaptığı açıklamasındaki bazı ifadelerine ilişkin
açıklaması
İLKNUR
İNCEÖZ (Aksaray) – Sayın Başkan, teşekkür ediyorum. 
Biraz
evvel, HDP Grup Başkan Vekili bir açıklama yaptı, Eş Genel Başkanlarının evine
bilinçli bir şekilde operasyon gerçekleştirildiğiyle alakalı. Şimdi, onunla
ilgili, bugün yazılı basında da görselde de çok ciddi anlamda haberlerde yer
verildi. 
Burada,
Fadime Çelebi diye, işte, bomba yapımı eğitimi almış, MLKP üyesi olan kişi
aranıyor. Aranırken bir evde ikamet ettiği tespit ediliyor, bu eve baskın
yapılıyor. Eve baskın yapıldığında karşılaştıkları kişilerden bir tanesinin, Eş
Genel Başkanlarının eşi olduğu, buranın ikinci adres olarak gösterildiği
söyleniyor ve bu tutanaklar, tanzim edilen tutanakların altına da kendisi
imzasını atmış. Fadime Çelebi’nin zaman zaman… MLKP üyesi olan, aranan, örgüt
üyesi olan bu kişinin bomba eğitimi almış ve her an bir bomba, canlı bomba ya
da bomba yapımıyla bir eylem gerçekleştirmeyi planlayan tasarlayan…
(Mikrofon
otomatik cihaz tarafından kapatıldı) 
BAŞKAN
– Ek süre veriyorum bir dakika. 
Toparlayın
lütfen. 
İLKNUR
İNCEÖZ (Aksaray) – …örgüt üyesi olan kişinin de bu evde kaldığını kabul
etmiştir. Pasaportları ve kendisine ait eşyalarının da orada olduğunu, zaman
zaman bu evi kullandığını da belirtmiştir. Burada, Eş Genel Başkanın evine
kasten yapılan bir baskın yoktur ama bir MLKP üyesi, örgüt üyesi, bomba
eğitimcisi kişi aranırken bu adresten çıkıyor ve -kendisinin de eşi olduğunu-
Sedat Şenoğlu, bunu kabul ediyor. 
Şimdi
sormak gerekmez mi, bu örgüt üyesi, bomba eğitimi almış kişi, evrakları,
eşyalarıyla beraber, pasaportuyla beraber burada ne aramaktadır? Bir eş genel
başkanın, Türkiye’de demokratik yollardan siyaset yapmanın kendisine imkân
olarak sunulmuş olduğu bir eş genel başkanın evinde örgüt üyesi ne gezmektedir
diye sormadan da geçemeyeceğiz. 
Teşekkür
ediyorum. (AK PARTİ sıralarından alkışlar)
BAŞKAN
– Teşekkür ederim.
İDRİS
BALUKEN (Diyarbakır) – Ayıp denen bir şey var ya!
Sayın
Başkan yani açık bir sataşma Eş Başkanımızla ilgili. Dün burada dile
getirdiğimiz hususlardan sonra Başbakan Yardımcısı Sayın Veysi Kaynak bir
inceleme yaptırıp tarafımıza bilgi sundu ve yapılan uygulamanın da yanlış
olduğunu bize aktardı. Şimdi, Hükûmetin böylesi bir duruşu ortadayken Grup
Başkan Vekilinin çıkıp baskını meşrulaştırmaya çalışması ve yeniden Eş
Başkanımızı hedefleştirmesi kabul edilemez. Sataşmadan söz istiyorum.
İLKNUR
İNCEÖZ (Aksaray) – Bir meşrulaştırma değil, tespit tutanağıyla tanzim altına
alınmıştır bu konu.
BAŞKAN
– Sataşmadan size söz vereceğim yalnız durumu şöyle bir düzeltmek gerekiyor:
Sayın Bakanın bu konuya dâhil olması aşaması baskının Eş Başkanınızın evine
yapıldığı noktadaydı. 
İDRİS
BALUKEN (Diyarbakır) – Evet.
BAŞKAN
- Daha sonra da gelen bilgi doğrultusunda Eş Başkanınızın evi olmadığı
açıklamasına ben de tanık oldum.
İDRİS
BALUKEN (Diyarbakır) – Gelen bilgilerin tamamı yanlış Sayın Başkan.
BAŞKAN
– Tekrar ediyorum: Yani Sayın Bakanın “Yanlış.” dediği nokta, an Sayın Eş
Başkanınızın evine bir baskın yapıldığı an ve zamandır. Bilgi böyleyken bu
açıklamayı yaptı, sonra da bugün gazetelerde anlatıldığı gibi açıklamayı size
iletti. Ben tanık olduğum için, Sayın Bakan da burada olmadığı için açıklama
gereğini hissettim.
Buyurun,
size iki dakika söz veriyorum.
İLKNUR
İNCEÖZ (Aksaray) – Sayın Başkan, pardon, burada bir itirazım olacak. Sayın
Başkan, biz kendisinin 60’a göre söz talebine yerimizden aynı şekilde 60’a göre
cevap vermek zorunluluğu doğduğu için o doğrultuda talep ettik, aynı konuşmayı
biz de sataşmadan talep ederdik. Kendisinin de aynı şekilde yerinden 60’a göre
söz talebi olması gerekiyor.
BAŞKAN
– Sayın İnceöz…
İLKNUR
İNCEÖZ (Aksaray) – Ama aynı sataşmayı kendisi yaptı, biz buradan cevap verdik,
sizin de bunu kabul etmeniz lazım.
BAŞKAN
– Siz de sataşmadan söz isteseydiniz o zaman Sayın İnceöz.
İLKNUR
İNCEÖZ (Aksaray) – Ben de isteyeceğim zaten biraz sonra söyleyeceklerine Sayın
Başkan.
BAŞKAN
– “Sataşmadan söz istiyorum.” diyor ve koşulları da uymuş, kendisine söz
veriyorum, açıklamasını da yaptı.
İDRİS
BALUKEN (Diyarbakır) – Gerekli cevabı siz verdiğiniz için ben bir şey
demiyorum. 
BAŞKAN
- Buyurun.
IX.- SATAŞMALARA İLİŞKİN KONUŞMALAR (Devam)
7.- Diyarbakır Milletvekili İdris Baluken’in, Aksaray
Milletvekili İlknur İnceöz’ün yaptığı açıklaması sırasında Halkların Demokratik
Partisine sataşması
İDRİS
BALUKEN (Diyarbakır) – Teşekkür ederim.
Değerli
milletvekilleri, hepinizi saygıyla selamlıyorum. 
Grup
Başkan Vekili Sayın İnceöz bence bugüne kadar yapabileceği en talihsiz
değerlendirmeyi ve açıklamayı yaptı. 
Sayın
İnceöz, o medyada yazılan ve Genel Kurula sunmuş olduğunuz bilgilerin tamamı
yalan yanlış bilgilerdir. Birincisi: O evin Figen Yüksekdağ’a ait olduğu MERNİS
kayıtlarında bellidir, ikametgâh adresi olarak devletin kayıtlarında vardır.
İkincisi: Bahsetmiş olduğunuz Fadime Çelebi adlı arkadaşımız MLKP üyesi değil
demokratik siyaset alanında mücadele yürüten Sosyalist Kadın -mücadelesinin-
Meclisinin eş sözcüsüdür. Her gün demokratik siyaset alanında çalışma
yürütmektedir; her gün İstanbul’un her tarafında yapılan basın açıklamalarına,
demokratik protestolara katılmaktadır. Fadime Çelebi’nin gözaltına alınmasıyla
ilgili bir süreç yürütülmek istense bunun için Figen Yüksekdağ’ın evine polisin
gitmesine gerek yoktur. Çünkü dediğim gibi, gizli saklı, illegal bir örgütsel
yapının çalışmalarını yürüten bir insan değildir. Açık şekilde, her gün demokratik
siyasi çalışmalarını devam ettiren bir arkadaşımızdır. 
Diğer
taraftan, evde yakalandığına dair verdiğiniz bilgi tamamen yalandır. Evde
olmadığı zaten sizin yetkilileriniz tarafından da bize iletilmiştir. Bize
hükûmet yetkililerinin söylediği şey, polis memurlarının ya da emniyet
yetkililerinin bilgisi olmadan baskın yapıldığı, o evin Figen Yüksekdağ’a ait
olduğu tespit edildikten sonra da tutanak tutularak oradan ayrılındığı
yönündedir. Şimdi, sizin verdiğiniz bilgi mi doğru yoksa Hükûmet yetkililerinizin
verdiği bilgi mi doğru? Bunu merak ediyoruz, bunu söyleyin, ona göre cevap
verelim.
Asla
hiçbir milletvekilimizin ya da eş başkanımızın evinde bomba, canlı bomba ya da
bomba malzemeleriyle yakalanan birisi söz konusu olmamıştır, sözlerinizi geri
alın.
Teşekkür
ederim.
BAŞKAN
– Teşekkür ederim Sayın Baluken.
İLKNUR
İNCEÖZ (Aksaray) – Sayın Başkan…
BAŞKAN
– Sayın İnceöz…
İLKNUR
İNCEÖZ (Aksaray) – Biraz evvel söylediği bilgileri, tersi olduğunu tekrar teyit
amacıyla sataşmadan söz talep ediyorum. 
BAŞKAN
– Buyurun, iki dakika... (AK PARTİ sıralarından alkışlar)
Bu
konuyla ilgili pek söz vermek istemiyorum bundan sonra çünkü gündemimizle
ilgili bir konu değil. Adli mercilerin takip ettiği bir olay.
Buyurun.
8.- Aksaray Milletvekili İlknur İnceöz’ün, Diyarbakır
Milletvekili İdris Baluken’in sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
İLKNUR
İNCEÖZ (Aksaray) – Sayın Başkan, değerli milletvekilleri; bu konu dün de
gündeme geldi. Şimdi, sizin tabii hoşunuza giden şeyler söylemediğimiz zaman
burada gaf yapmakla, gerçekdışı bilgiler... Siz sabahtan akşama kadar Meclis
çalışmalarında bu bilgileri kendi doğrultularınızla aktarırken -size göre- biz
de doğruları söylediğimiz zaman, tabii bu size dokunduğu için de hoşunuza
gitmeyebilir ama bu, gerçekleri söylemekten bizi geri bırakmayacak. 
Bakın,
burada, Fadime Çelebi bomba eğitimi almış, kendisi takip ediliyor ve girip
çıktığı bir ev var, bu eve bir mahkeme kararıyla arama kararı alınıyor. Daha
sonra, eve yapılan aramayla beraber burada Fadime Çelebi’nin -MLKP üyesi veya
bir başka örgüt üyesi ama MLKP üyesi olduğu teyit edilmiş- daha sonra,
kendisinin burada yaşadığı, zaman zaman girip çıktığı, kendisine ait eşyaların,
pasaportu dâhil birçok evrakı, eşyası vesairesi burada bulunduğu tespit
ediliyor ve ev sahibi tarafından da, daha sonra ev sahibi Figen Yüksekdağ’ın
eşi olan Sedat Şenoğlu tarafından da bunlar kabul ediliyor o evde kullanıldığı.
Arama kararı kendisine okutuluyor, kendisi içeriye alıyor; burada hukuksuz
herhangi bir şey yok, öncelikle bunu belirtmek istiyorum. Bundan dolayı da
burada çıkıp milletimizi aldatmanın, yanıltmanın herhangi bir şeyi yok.
Sözlerimi geri almadığım gibi, evrakla tespit edilmiş, kayıtlı kürekli olan bu
gerçekleri milletimize aktarmaktan, milletin kürsüsünde aktarmaktan da bizleri
alıkoyamayacaksınız.
Saygılarımı
sunuyorum. (AK PARTİ sıralarından alkışlar)
BAŞKAN
– Birleşime on dakika ara veriyorum.
Kapanma Saati: 17.59
ÜÇÜNCÜ OTURUM
Açılma Saati: 18.11
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: İshak GAZEL (Kütahya), Emre KÖPRÜLÜ (Tekirdağ) 
-------0------
BAŞKAN
- Sayın milletvekilleri, Türkiye Büyük Millet Meclisinin 103’üncü Birleşiminin
Üçüncü Oturumunu açıyorum. 
383
sıra sayılı Kanun Tasarısı’nın görüşmelerine kaldığımız yerden devam edeceğiz. 
VIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Maarif Vakfı Kanunu Tasarısı (1/720) ve Millî
Eğitim, Kültür, Gençlik ve Spor Komisyonu Raporu (S. Sayısı: 383) (Devam) 
BAŞKAN – Komisyon ve Hükûmet
yerinde. 
6’ncı
madde üzerinde on dakika süreyle soru-cevap işlemini yapacağız. 
Sürenin
yarısını sisteme girmiş milletvekilleri, diğer yarısını ise Sayın Bakan
kullanacaktır.
Şimdi
sayın milletvekillerine sırasıyla söz veriyorum.
Sayın
Şimşek, buyurun. 
BAKİ
ŞİMŞEK (Mersin) – Teşekkür ediyorum Sayın Başkan.
Sorum
Dışişleri Bakanımız Sayın Mevlüt Çavuşoğlu’na olacak. 
21
Mayısta Çin Halk Cumhuriyeti sınırları içerisinde bulunan Sincan Uygur Özerk
Bölgesi’ne turistik amaçlı gezi yapan yeşil pasaportlu akademisyenlerden oluşan
bir grup Urumçi Havaalanı’na inmişlerdir. Çinli yetkililer vatandaşlarımızın
Urumçi’ye girmelerine izin vermemişler, Türk Ocaklı olup olmadıklarını
sormuşlar, birinin Türk Ocaklı olduğunu öğrenince 60-70 yaşındaki insanların
üstü çıplak elle onur kırıcı şekilde aranmış, başörtülerini açtırmışlar, ilk
uçakla Kazakistan’ın başkenti Almatı’ya göndermişlerdir. Çin-Türkiye arasında
yeşil pasaportlarla ilgili vize muafiyeti olmasına rağmen niye kurallara
uyulmamıştır? Çin Hükûmeti neden Türk Ocaklarından rahatsız olmaktadır?
Urumçi’de Türklere karşı uygulanan baskıya karşı Bakanlığınızın bir çalışması
var mıdır?
Teşekkür
ediyorum. 
BAŞKAN
– Sayın Yalım…
ÖZKAN
YALIM (Uşak) – Teşekkür ederim Başkan.
Sayın
Bakanım, konuyla bir alakası yok -biraz sonra diğer önergede Millî Eğitim
Bakanlığıyla ilgili, millî eğitimle ilgili sorumu soracağım- ancak şu anda
güncel bir durum var Uşak Adliyesinde. Uşak Barosuna kayıtlı 350 avukat
bulunmaktadır. Yeni yapılan adliye binasına yeterli bir şekilde otopark
yapılmadığından dolayı bazı avukat arkadaşlarımızın araçlarının Başsavcının
talimatıyla çektirildiğine şahit olundu ve de bundan dolayı da 200’ün üzerinde
avukatın bugün Uşak Adliyesi önünde bir eylem yaptığı, bu olayı protesto ettiği
ve de bunun sonucunda da başsavcının “Elinizden bu kadar mı geliyor?” diye
kışkırtıcı bir açıklama yaptığından dolayı buradan Sayın Başsavcının görevine
ve üslubuna dikkat etmesini özellikle belirtiyorum.
Teşekkür
ederim.
BAŞKAN
– Teşekkür ederim.
Sayın
Gürer…
ÖMER
FETHİ GÜRER (Niğde) – Teşekkür ederim Sayın Başkan.
Öğretmenler
için ek ödemelerin tamamının temel ücrete ve emekliliğe yansıtılması, vergi
dilimi uygulamasının sabitlenerek ücretlerde yaşanan erimenin önüne geçilmesi
için bir çalışma yapılmakta mıdır?
Eğitim
öğretim yılı başında öğretmenlere yapılan eğitim ve öğretime hazırlık
ödeneğinin her dönem başında olmak üzere yılda 2 kez olması yönünde bir çalışma
var mıdır?
Millî
Eğitimde hizmetli ve memurlara özel hizmet tazminatı ödenmesi, ekonomik ve
özlük sorunlarına kalıcı çözüm üretilmesi yönünde bir çalışma yürütülmektemidir?
Niğde
ili Millî Eğitim Müdürlüğü, 2015 Yılı Stratejik Planı “Tehditler” bölümünde
“Problemli aile sayısının hızla artıyor olması…” ifadesi yer almaktadır. Bu
tanımdaki “problem” nedir ya da nelerdir? Bu anlamda yapılan çalışmalar var
mıdır? 
Kamu
emekçilerinin grevli toplu sözleşme hakkı önündeki engellerin kaldırılması,
gerçek bir toplu sözleşme düzeninin yaratılması yönünde bir çalışma düşünülmekte
midir?
Bir
de bu görme engellilerin sınıflarında sayı düşük olduğunda, 3 kişi olduğunda
TEOG kursuna katılamıyorlar. Bununla ilgili bir düzenleme düşünülmekte midir?
Teşekkür
ederim.
BAŞKAN
– Sayın Engin…
DİDEM
ENGİN (İstanbul) – Teşekkürler.
Sayın Bakan önceki gün ülkemizde 67 bin öğretmen açığı
olduğunu belirtti. Sayın Bakana şunları sormak istiyorum: Bir ülkede 67 bin
öğretmen açığı varken o ülkenin eğitimde, bilimde, teknolojide, sanayide,
sanatta, sporda devrim yaratması ve dünyanın ilk 10 ekonomisinden birisi olması
mümkün mü? 
İki: On dört yıldır ülkemizi tek başınıza
yönetiyorsunuz ve hâlâ öğretmen açığını sağlıklı bir şekilde
planlayamıyorsunuz. Sizin iktidarınızda yüz binlerce gencimiz öğretmenlik
eğitim aldılar, yüksek başvuru ücretleri ödeyip KPSS’ye girdiler ve umutla
atama haberi bekliyorlar. Sizse Millî Eğitim Bakanı olur olmaz “Ağustosta atama
yok.” dediniz. Atamaları öteleme gerekçeniz nedir?
Üçüncü olarak: “Öğretmen atamalarını şubatta
ihtiyaçlarımızı dikkate alarak yapacağız.” dediniz. Somut olarak, şubatta hangi
branşta ne kadar öğretmen ataması yapacaksınız? Millî Eğitim Bakanı olduğunuz
için ne kadar ihtiyaç olduğunu biliyorsunuzdur, planlamayı şubatta
yapmayacaksınız diye düşünüyorum. Somut yanıt bekliyorum.
Teşekkür ederim.
BAŞKAN – Sayın Tanal…
MAHMUT TANAL (İstanbul) – Teşekkür ediyorum Sayın
Başkan.
Sayın Bakan, Millî Eğitim Bakanlığı tarafından satın
aldığınız hizmetler var mıdır? Millî Eğitim Bakanlığı satın aldığı hizmetleri
hangi firmalardan satın almaktadır? Bu satın alınan hizmetler derneklerden
midir, vakıflardan mıdır? Satın alınan bu hizmetlerin konusu nedir? İş birliği
içinde olduğunuz dernek veya vakıf var mıdır? Yurt dışında bulunan Yunus Emre
Vakıfları hangi ülkelerde kurulmuştur? Buralarda kaç kişi çalışmaktadır? Buralarda
siyasi referans alınmadan kimse işe alınıyor mu? Bunların kaçı erkek, kaçı
kadındır? Bunlar, memleket olarak, 81 ilimizden hangi illerden çoğunlukla
alınmıştır? Ayrıntılı bilgi vermenizi istirham ediyorum.
Saygılarımı sunarım.
BAŞKAN – Teşekkür ederim.
Sayın İrgil…
CEYHUN İRGİL (Bursa) – Sayın Başkan, teşekkür ederim.
Aslında bir sorum vardı ama biraz önceki konuşmamdan
sonra sayın grup başkan vekilinin yine konuyu oya tahvil eden açıklamasından
sonra kayıtlara geçmesi için bir söz istemiştim ama oturum değiştiği için
zannederim o hakkımı kaybettim, o yüzden onu burada kullanmak istiyorum.
AKP Grubu her şeyi oya bağlıyor. Yani, ne söylesek…
BAŞKAN – Sayın İrgil, yalnız, burada soru sormanız
gerekiyor kanunla ilgili olarak.
CEYHUN İRGİL (Bursa) – Tamam, soru soracağım o zaman.
BAŞKAN – Bekliyoruz.
CEYHUN
İRGİL (Bursa) – 1986’da, 1989’da, 1991’de Recep Tayyip Erdoğan ve partisi çok
düşük oylar aldı ve seçilemedi. O zaman doğruları söylemiyor muydu? Yani, az oy
alınca az doğru mu söyleniyor? Siz yüzde 10 oy alırken milleti mi
kandırıyordunuz? Böyle sayısal bir mantık olur mu? Çok olan haklıysa, o zaman
adalete ne gerek var? Ayrıca, her eleştirimize “Çok oy aldık, çok oy topladık.”
diye yanıt veriyorsunuz. Siz oy topladınız da biz patates mi topladık? 
BAŞKAN
– Teşekkür ederim. 
Sayın
Bakan, buyurun.
MİLLÎ
EĞİTİM BAKANI İSMET YILMAZ (Sivas) – Teşekkür ediyorum. 
Sayın
Başkanım, önce en son konuşan hatipten başlıyorum. 
Biz
oyla hakkı bir araya getirmiyoruz da milletin gözünün terazi olduğunu
söylüyoruz. Milletin gözü terazidir, tartar, bakar, herkese, neyi, niçin
yaptığını verir. Dolayısıyla, siz diyorsunuz ki: “Her şeyi kötü yaptınız.” Biz
diyoruz ki “Her şeyi iyi yaptık.” Siz diyorsunuz: “Eğitim kötüye gidiyor.” Biz
diyoruz: “Eğitim çok iyiye gidiyor.” Örneğini de verdik. En son TEOG sınavında
Van’ın Erciş’inden birisi, Ağrı’nın Diyadin’inden birisi, Muş’un Varto’sundan
birisi, Şırnak’ın İdil’inden birisi, Tunceli’nin Çemişgezek’inden birisi 120
sorunun hepsini yaparak tam puan almışsa, Millî Eğitimin eğitimdeki asıl
vazifesi fırsat eşitliğini sağlamaksa, bu fırsat eşitliğini Van’daki… Ben hem
Van-Erciş’tekine, hem Van-Edremit’tekine dedim. Gördüğüm bütün gazetelerdeki
herkes Edremit’i “Balıkesir-Edremit” diye yazmış oysa Van’ın da bir Edremit’i
var. Bir şarkı var biliyorsunuz: “Edremit Van’a bakar, içinde çaylar akar.”
İşte bu Edremit, Balıkesir’in Edremit’i değil Van’ın Edremit’i. Oradaki bir
öğrencimiz de 120 soru yaptı. Biz, herkese fırsat eşitliğini sağlıyorsak, Allah
için “Eğitim kötü gidiyor?” denilebilir mi? (AK PARTİ sıralarından alkışlar)
Biraz el insaf deyip vicdana bakmak lazım. 
Diğerinde
de çoklukla yok dediği gibi ama milletin gözünün terazi olduğunu söylüyoruz
yani eğer “Millet kendisine hizmet edeni bilmiyor, buna rağmen oy veriyor.”
diyorsanız bu, millete bühtan olur, bu milletin doğruyu yanlışı ayırt
edemediğini söylemiş olursunuz. Dolayısıyla bu millet bakar, kendisine çalışanı
iyi bir yere getiriyorsa bu “Bu yaptıkların doğrudur, bundan sonra da yapmaya
devam et.” demektir.
Dolayısıyla,
da biz millete hizmeti şiar edindik. Eğer gerçekten yaptığımız hizmetlerde
milletin bir talebi yoksa, milletin talebi olan hizmetleri yerine getirmeye…
Bizim ilkemiz şudur: Ne aldatan olacağız ne aldanan olacağız. Zaten
aldatırsanız bir sefer aldatırsınız, ikinci sefer yapamazsınız. Bu milletin
irfanına güvenmek lazım; birinci husus bu. 
Bir başka husus, Sayın Tanal’ın sorusu “Hizmet satın
alınıyor mu?” Doğru, alınıyor. “Hangi firmalardan alınıyor?” Bunları bir yazılı
soru önergesi şeklinde şimdi kabul ediyorum ve mutlaka yazılı olarak size
cevabını vereceğiz.
Yine
bir başka sayın vekilimiz, “67 bin öğretmen açığı varken çağdaş uygarlık
seviyesinin üzerine nasıl çıkacağız -ben öyle yorumluyorum- on dört yıldır
iktidardasınız.” dediler. Öyledir de Sayın Vekilim, biz “Her problem çözüldü.”
demiyoruz ki, muhakkak ki problemlerimiz var ama bizim söylediğimiz, doğru
yolda ilerlediğimizdir. Biraz önce Muhterem Hocam Profesör Doktor Mustafa
İsen’le görüşürken “American a nation at risk: The imperative for educational
reform” diye -her ülke eğitimle ilgili bir reform, bir plan hazırlıyor, hiç
kimse bulunduğu yerden memnun değil- “Education reform and national security”
diye… Dolayısıyla da hocamla şu tespite vardık: Sağlıkla eğitim ne yaparsanız
yapın mutlaka yeni bir şeylerin yapılmasını gerektiren iki alan. Dolayısıyla
“Biz çok şey yaptık.” diyoruz ama her şeyi yapmadık, ona hemfikiriz. 
Eğer
bir ülkede üniversite sayısı 76’dan 193’e çıkmışsa, yani seksen yılda yapılan
üniversitelerden daha fazla üniversite yapmışsanız, her ili üniversiteye
kavuşturmuşsanız, bir başka iktidar olsa başka hiçbir şey yapmamış olsa sadece
bu yapmış olduğu üniversiteler bile bu iktidarı aklamak için yeterli. “Teşekkür
ederiz.” diyorduk. Neden? Üniversite çoğulculuk demektir, üniversite demokrasi demektir,
üniversite farklı fikirlerin her birisinin öğrenciye aynı ortamda sunulması
demektir.
Bunu
geçtik, üniversiteyi sildik. Ücretsiz kitap dağıttık. Eskiden olurdu ki, kitap
bulunamazdı. Kitap baskısı yetişemez ayrı bir şey, ücretle alınabilir mi alınamaz
mı ayrı konular vardı. Sadece bu dahi yeterdi. 950 bin noktadan bilgi otoyoluna
eriştirebildik…
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum Sayın Bakan.
MİLLÎ
EĞİTİM BAKANI İSMET YILMAZ (Sivas) – Son cümle…
BAŞKAN
– Açıyorum mikrofonunuzu.
MİLLÎ
EĞİTİM BAKANI İSMET YILMAZ (Sivas) – Öğrenmeyi öğrenen öğrenci yetiştirmek
istiyoruz. Biz onlara bilgi kanallarını açalım, önlerinde hiçbir engel
bırakmayalım ama kendileri bilgiye ulaşabilsinler, her şeyi öğrensinler. Öğretmenlerimiz
de muhakkak ki eğitimin en temel sacayağıdır, yol göstersin öğrencilerine ve
çağdaş uygarlık seviyesini hep birlikte yakalayalım.
Sayın
vekilimizin güzel bir sözü vardı: “Eğitim, hepimizin ortak problemi, eğitim,
ortak sahiplenilmesi gereken bir alandır.” Bu alan kavga alanı değil,
geleceğimizi hep beraber inşa etme alanıdır.
Tekrar
teşekkür ediyorum.
BAŞKAN
– Ben teşekkür ediyorum Sayın Bakan.
ÖMER
FETHİ GÜRER (Niğde) – Benim sorularıma cevap vermediniz, yazılı da cevap
verebilirsiniz.
MİLLÎ
EĞİTİM BAKANI İSMET YILMAZ (Sivas) – Sorunuza vakit kalmadı. Eğer vakit kalırsa
bakın birçokları burada hepsi elimde vardı.
ÖMER
FETHİ GÜRER (Niğde) – Yazılı, yazılı…
MİLLÎ
EĞİTİM BAKANI İSMET YILMAZ (Sivas) – Özür diliyorum... ama bunların her birine
-arkadaşlarım burada, benim dönemimde, bilirsiniz, hep böyle- yazılı olarak
cevap verilecektir.
ÖMER
FETHİ GÜRER (Niğde) – Çünkü bize geleni biz size iletiyoruz, biz de onlara
iletelim.
MİLLÎ
EĞİTİM BAKANI İSMET YILMAZ (Sivas) – Gönlünüz müsterih olsun.
BAŞKAN
– Teşekkür ederim Sayın Bakan.
Madde
üzerinde üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 383 sıra sayılı Kanunu Tasarısı’nın 6’ncı maddesinin (1)’inci fıkrasında
yer alan “ile” ibaresinden sonra gelmek üzere “birlikte” ibaresinin eklenmesini
arz ve teklif ederiz.
 Arzu Erdem Zühal
Topcu Muharrem Varlı
 İstanbul Ankara Adana
 Zihni Açba Ruhi
Ersoy Kamil Aydın
 Sakarya  Osmaniye Erzurum
BAŞKAN
– Sayın milletvekilleri, şimdi okutacağım iki önerge aynı mahiyette olduğundan
önergeleri birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 383 sıra sayılı Maarif Vakfı Kanunu Tasarısı’nın 6’ncı maddesinin tasarı
metninden çıkartılmasını arz ve teklif ederiz.

 İdris Baluken Ayhan
Bilgen Mizgin Irgat
 Diyarbakır Kars Bitlis
 Lezgin Botan Müslüm
Doğan
 Van  İzmir
Aynı
mahiyetteki diğer önergenin imza sahipleri:
 Tahsin Tarhan Erkan
Aydın Gaye Usluer
 Kocaeli Bursa Eskişehir 
 Ömer Fethi Gürer Murat
Emir Gülay Yedekci
 Niğde Ankara İstanbul
Serkan Topal
 Hatay
BAŞKAN – Aynı
mahiyetteki önergelere Komisyon katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MUSTAFA İSEN (Sakarya) –
Katılmıyoruz.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önergeler üzerinde Hatay Milletvekili Serkan Topal konuşacak.
Buyurun
Sayın Topal. (CHP sıralarından alkışlar) 
SERKAN
TOPAL (Hatay) – Sayın Başkan, değerli milletvekilleri; hepinizi saygıyla
selamlıyorum.
Öncelikle,
terör örgütünün katliamları sonucunda şehitlerimize, yurttaşlarımıza Allah’tan
rahmet diliyorum. Milletimizin başı bir kez daha sağ olsun, gazilerimize
Allah’tan şifalar diliyorum. 
Buradan
da IŞİD’e, El Nusra’ya, PKK’ya, bütün terör örgütlerine lanet olsun; onları
destekleyenlere, onlara silah verenlere, ülkemizin bu hâle gelmesine zemin
hazırlayanlara da lanet olsun.
Bombalar
maalesef, durmadan her gün patlıyor, insanlarımız ölüyor, yurttaşlarımız
kaygılı, insanlarımız huzursuz. Maalesef, daha geçen hafta, bir şehit
cenazesinde, Genel Başkanımız Sayın Kemal Kılıçdaroğlu’na devletin ve Hükûmetin
gözü önünde, Başbakanla sarmaş dolaş pozlar veren, terörize edilen bir kişi
tarafından kurşun atıldı. 
Sayın
Genel Başkanımıza atılan kurşun, demokrasimize atılan kurşundur. Sayın Genel
Başkanımıza atılan kurşun, millî birlik ve beraberliğimize atılan kurşundur. Bu
saldırıyı yapanlar, bu kaosun, bu çatışmaların sürmesini isteyen alçaklardır,
ahlaksızlardır, namussuzlardır. 
Cebinde
yumurtayla, kurşunla şehit cenazesine gelen kiralık namussuzlara soruyorum: Bu
ülkenin şanlı askerinin başına çuval geçirenlere neden sessiz kalıyorsunuz? Bu
ülkede hendekler kazılırken gıkını çıkarmayan iktidara neden sessiz
kalıyorsunuz? Bu ülkede PKK’yla gizli kapılar ardında pazarlıklar yapanlara
neden sessiz kalıyorsunuz? Bu ülkede şehidimize “kelle” diyenlere neden sessiz
kalıyorsunuz? “Birkaç Mehmet öldü diye Meclis toplanmaz.” diyenlere neden
sessiz kalıyorsunuz? Çıkaramazsınız, sesinizi çıkaramazsınız, sessiz kalırsınız
çünkü milletimizi bölmeye çalışan teröristlerle, vatan hainleriyle ortaksınız.
HALİL
ELDEMİR (Bilecik) – O nasıl söz ya?
SERKAN
TOPAL (Devamla) – Şimdi, “Camiye ayakkabıyla girdiler.” diyen kişilere
soruyorum: Cami avlusuna cebinde tabanca mermisiyle girenlere, cebinde
yumurtayla şehit cenazesine katılanlara, millî birlik ve beraberliğimize kurşun
sıkanlara neden sessiz kalıyorsunuz? Ben söyleyeyim: Çünkü bu tiyatro oyununu
oynayan da, yöneten de, yazan da sizlersiniz. 
Şimdi,
bu sıralarda terörü lanetlediklerini söyleyen AKP milletvekillerine soruyorum:
Biz Cumhuriyet Halk Partisi olarak, Reyhanlı’da, Suruç’ta, Ankara’da
teröristlerin katliamlarından hemen sonra Meclis araştırması komisyonu kuralım
dedik mi? Dedik. Buna “hayır” diyen, teröristlerin araştırılmasına “hayır”
diyen sizler değil miydiniz? Gelin, neden araştırmak istemediniz, bu kürsüde
açıklayın. 
Bu kanı döken, asker ve polisimizi şehit eden terör
örgütüyle, PKK’yla görüştünüz mü, görüşmediniz mi? Gelin, bu kürsüde açıklayın.
Kandil’de, Oslo’da, İmralı’da, Dolmabahçe’de terör örgütüyle pazarlık yapanlar
CHP’ye, Cumhuriyet Halk Partisine dil uzatmak, ithamda bulunmak hakkına sahip
değildir, haddi de değildir. “Aldatıldık.” diye açıklama yapmaya çalışırken
aziz milletimizin bu sözlere aldanacağını sanıyorsanız, maalesef zavallısınız.
Şunu iyi biliniz ki: Yüce milletimiz aldanmaz, aldanmayacaktır da, tıpkı
Kurtuluş Savaşı yıllarındaki gibi gereken tokadı atmasını bilecektir. Aldatılan
ve ağlatılan bir çocuk gibi bu ülke yö-ne-til-mez. 
Buradan
değerli halkıma sesleniyorum: Mısır’da, Libya’da, Irak’ta, Suriye’de kanlar
dökülürken emperyalist güçlerin taşeronluğunu yapan AKP Hükûmeti değil miydi?
Reyhanlı’da, Suruç’ta, Ankara’da, İstanbul’da, Mardin’de bombalar patlarken,
insanlarımız ölürken, PKK’lılar Habur’dan davul zurnalarla geçerken on dört
yıldır bu ülkenin MİT’i, bu ülkenin Başbakanı, bu ülkenin bakanı, bu ülkenin
Cumhurbaşkanı AKP Hükûmeti değil miydi? Ülkenin bugünlere gelmesinde tek bir
sorumlu vardır, o da on dört yıldır bu ülkeyi yöneten AKP ve Recep Tayyip
Erdoğan Hükûmetidir.
Sayın
AKP milletvekilleri, bizler cumhuriyeti, laikliği, halkımızı çürümüş
sisteminize, kan ve gözyaşına, şiddete ve hukuksuzluğa, ahlaksızlığa,
sapıklığa, yalan ve riyaya asla teslim etmeyeceğiz. İstediğiniz her tür faşist
uygulamayı hayata geçirebilirsiniz, istediğiniz en büyük tiyatro oyunlarını
sahneleyebilirsiniz. Demokrasi, cumhuriyet, adalet, eşitlik, toplumsal barış,
laik ve sosyal hukuk…
(Mikrofon
otomatik cihaz tarafından kapatıldı) 
SERKAN
TOPAL (Devamla) - …düzeninden yana her zaman olacağız.
Hepinizi
saygıyla selamlıyorum. (CHP sıralarından alkışlar)
MEHMET
NACİ BOSTANCI (Amasya) - Sayın Başkan…
BAŞKAN
- Sayın Bostancı, buyurun. 
MEHMET
NACİ BOSTANCI (Amasya) - Sayın konuşmacı birçok hakarette, sataşmada bulundu.
“Vatan hainleriyle, teröristlerle ortaksınız.” dedi bize, sadece bu bile yeter.
BAŞKAN
- Buyurun, iki dakika. (AK PARTİ sıralarından alkışlar) 
IX.- SATAŞMALARA İLİŞKİN KONUŞMALAR (Devam)
9.- Amasya Milletvekili Mehmet Naci Bostancı’nın, Hatay
Milletvekili Serkan Topal’ın 383 sıra sayılı Kanun Tasarısı’nın 6’ncı
maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
MEHMET NACİ BOSTANCI (Amasya) – Sayın Başkan, değerli
arkadaşlar; hatip burada çok heyecanlı bir konuşma yaptı, arkasına da inanç
koymaya çalıştı ama söylediğiniz sözler bir gerçekliği ifade etmediği için
yüksek volümlü de konuşsanız o inancı koyamazsınız. Birçok sataşmada bulundu,
“Vatan hainleriyle, teröristlerle ortaksınız.” dedi; on dört yıl boyunca
Türkiye’de iktidar olan, milletin oylarıyla iktidar olmuş bir Hükûmete,
iktidara yönelttiği suçlama. Zannediyorum arkadaşımız sakin bir kafayla düşünse
“Ya, biraz haddimi ve kastımı aştım galiba. Oruç vakti, iftar da yaklaşıyordu,
öfkeyle konuştum.” diye düşünecektir çünkü biz biliyoruz ki Türkiye’de hiçbir
Hükûmet vatan hainleriyle, teröristlerle ortak olmaz, AK PARTİ hiç olmaz.
Öte yandan, “Başbakanla sarmaş dolaş bir şekilde” dedi,
peşinden “terörize edilen” dedi. Cümlenin bağlamına baktığımızda -tabii ben
dikkatle dinliyorum- şöyle anladım, kastı o mudur bilmiyorum: Başbakanla sarmaş
dolaş bir şekilde kucaklaştıktan sonra terörize olan kişi almış o kurşunu Sayın
Kılıçdaroğlu’na fırlatmış gibi. Ümit ederim kastı o değildir çünkü cenaze
törenlerinde birçok acılı insanla kucaklaşmak bütün siyasi partilerden
insanların yaptığı bir dayanışma jestidir ve çok önemlidir. Buradan çıkarıp
başka yerlere bağlamaya çalışmak uygun değildir, kimseye de bir fayda sağlamaz.
Sayın konuşmacının bir değerlendirmesini çok tuttum,
çok hak verdim, “Yüce milletimiz aldanmaz.” dedi. Gerçekten yüce milletimiz
kıymetli arkadaşım, aldanmaz. Aldanmadığı için, ne söylerseniz söyleyin, bu
millet bildiği şekilde oylarını veriyor.
Saygılarımla. (AK PARTİ sıralarından alkışlar) 
BAŞKAN – Teşekkür ederim.
İDRİS BALUKEN (Diyarbakır) – Sayın Başkan...
BAŞKAN – Sayın Baluken...
İDRİS
BALUKEN (Diyarbakır) – CHP adına konuşan sayın hatip “Oslo, İmralı ve
Dolmabahçe sürecinde vatan hainleriyle yan yana oturdunuz.” demek suretiyle
-benim de dâhil olduğum o görüşmelerde- bize vatan haini suçlaması getirmiştir,
sataşmadan cevap vermek istiyorum. 
BAŞKAN
– Buyurun, iki dakika… 
10.- Diyarbakır Milletvekili İdris Baluken’in, Hatay
Milletvekili Serkan Topal’ın 383 sıra sayılı Kanun Tasarısı’nın 6’ncı
maddesiyle ilgili önerge üzerinde yaptığı konuşması sırasında Halkların
Demokratik Partisine sataşması nedeniyle konuşması
İDRİS
BALUKEN (Diyarbakır) – Teşekkür ediyorum. 
Değerli
milletvekilleri, özellikle bu çözüm sürecinin burada gündelik, ucuz siyasi
polemiklere malzeme olmasından son derece rahatsızız. Yani, sosyal demokrat
olduğunu söyleyen, evrensel sol değerlere sahip olduğunu söyleyen bir siyasi
partinin milletvekili buraya çıkıp iki buçuk yıl boyunca akan kanı durdurmuş,
çözüm açısından büyük bir umut yaratmış, Türkiye’de demokratik siyasetin
alanını olabildiğince genişletmiş bir süreci mahkûm ediyor. Peki,
alternatifiniz ne? 
Bu
tarz sorunlar dünyada 2 yöntemle çözülür: Ya masada çözülür ya savaşarak
çözülür. Siz eğer masayı mahkûm ediyorsanız, akan kanın tekrar oluk oluk
akmasını burada kutsuyorsanız e, bunu zaten şu anda yapan bir Hükûmet pratiği
var. Daha mı az savaşıyor, bunu mu söylemeye çalışıyorsunuz? Dünyanın hiçbir
yerinde müzakere süreçleri hemen bir masa etrafında, bir araya gelince, ilk
görüşmelerle, barışla neticelenmemiştir; masalar yıkılmıştır, bedeller, ağır
süreçler tekrar yaşanmıştır ama rasyonel akıl tekrar devreye girip o ülkede
sürdürülebilir bir durum yaratmanın peşine düşmüştür, İrlanda’da yüz yıl
sürmüştür, Filipinler’de otuz yılın üzerinde sürmüştür, Kolombiya’da hakeza.
Yani, bu kadar cenazenin kalktığı bir ortamda çıkıp “Ya, bu ortama son vermemiz
lazım. Evet, masa devrildi; kim yanlış yaptı, o mu yaptı, bu mu yaptı, bu
tartışmalardan sıyrılıp bir an önce bu silahların susturulmasını, bir kenara
bırakılmasını başaralım.” demek yerine ana muhalefet partisi çıkıp çözüm
sürecini mahkûm ediyor, anlamak mümkün değil. Bakın, burada her şeyi yapalım
ama insan yaşamını doğrudan ilgilendiren hususlarda hassas olalım. 
Dolmabahçe
mutabakatında gizli saklı tek bir şey yoktur. 10 maddeyi iyi okuyun,
Türkiye’nin…
(Mikrofon
otomatik cihaz tarafından kapatıldı) 
İDRİS
BALUKEN (Devamla) - …demokratikleşmesi dışında orada, kapalı kapılar ardında
tartışılan bir husus yoktur. 
Teşekkür
ederim. 
BAŞKAN
– Teşekkür ederim Sayın Baluken.
ENGİN
ALTAY (İstanbul) – Sayın Başkan…
BAŞKAN
– Sayın Altay…
Mikrofonu
açayım, bir dakika Sayın Altay.
Buyurun.

ENGİN
ALTAY (İstanbul) – Sayın grup başkan vekili, milletvekilimizin yaptığı
konuşmadan, Türkiye'nin içinde bulunduğu terör ortamı, gelen şehit
cenazelerinden kaynaklı olarak heyecanlı bir şekilde yaptığı bir konuşmadan
sonra, çözüm süreciyle ilgili, süreçle ilgili sol, sosyal demokrat bir partiye
yakışmayan bir tutum içinde olduğumuzu iddia etmek suretiyle sataşmada
bulunmuştur. 
BAŞKAN
– Peki. Siz mi konuşacaksınız, Sayın Topal mı konuşacak?
ENGİN
ALTAY (İstanbul) – Ben konuşacağım.
BAŞKAN
– Buyurun Sayın Altay.
11.- İstanbul Milletvekili Engin Altay’ın, Diyarbakır
Milletvekili İdris Baluken’in sataşma nedeniyle yaptığı konuşması sırasında
Cumhuriyet Halk Partisine sataşması nedeniyle konuşması
ENGİN
ALTAY (İstanbul) – Teşekkür ederim Sayın Başkan.
Genel
Kurulu saygıyla selamlıyorum. 
Belli
ki bizim gerek Kürt sorununa gerek terör meselesine bakışımız -ki doğrusu da o
belki- ne HDP gibi ne MHP gibi ne de AKP gibi; bu da bizim hakkımız. Biz bu
işin, tutumumuzun doğru olduğunu söylüyoruz. Sayın Grup Başkan Vekili,
milletvekilimizin ülkenin içinde bulunduğu hâlden kaynaklı, endişelerinden
kaynaklı konuşmasını -ki içeriğinde bence hiçbir şey yok- her hâlde yanlış
anladınız. Cumhuriyet Halk Partisi çözüm sürecinin başladığı zaman dört
öneriyle iktidara “Yolunuz açık olsun.” demiş bir partidir. Cumhuriyet Halk
Partisi, bu sorunun Türkiye Büyük Millet Meclisinde çözülmesi gerektiğini,
ancak ve ancak burada çözülebileceğini söylemiş, söyleyegelmiş bir partidir.
Cumhuriyet Halk Partisinin sol, sosyal demokrat kimliğinde sizin de, hiç
kimsenin de bir tereddüdünün olmasına gerek yok ama bu elbette şu demek değil,
müteaddit defalar söyledim, bir kere daha söylüyorum: “Sapla samanı da
karıştırmayız biz.” Size “karıştırıyordu” demiyorum. Terör meselesi Kürt
sorunundan kaynaklı, bir an önce çözülmesi gereken bir meseledir, çözüm yeri
Meclistir; buna böyle bakıyoruz. Milletvekilimiz “Adalet ve Kalkınma Partisinin
içinden çıkan hükûmetler terör örgütlerine yardım ve yataklık yaptı.” dedi,
bunu demek istedi. “Hayır, yapmadık.” diyorsanız, oturur konuşuruz, tartışırız.
Genel
Kurulu saygıyla selamlarım. (CHP sıralarından alkışlar) 
BAŞKAN
– Teşekkür ederim Sayın Altay. 
OKTAY
VURAL (İzmir) – Sayın Başkan… 
Buyurun
Sayın Vural. 
V.- AÇIKLAMALAR (Devam)
27.- İzmir Milletvekili Oktay Vural’ın, İstanbul
Milletvekili Engin Altay’ın sataşma nedeniyle yaptığı konuşmasındaki bazı
ifadelerine ilişkin açıklaması
OKTAY
VURAL (İzmir) – Efendim, sayın grup başkan vekili biraz önce terörle ilgili
konuda kendilerini ifade ederken kendilerinin görüşlerinin Milliyetçi Hareket
Partisinin görüşlerinden farklı olduğunu ifade etti, ettiğini belirtti. 
BAŞKAN
– “Herkesin görüşü kendinedir.” dedi. 
OKTAY
VURAL (İzmir) – Evet, evet. Yani biz kendi açımızdan ifade ediyoruz. 
Bu
bakımdan, Milliyetçi Hareket Partisinin terör meselesine bakış açısı, Gazi
Mustafa Kemal Atatürk’ün kurduğu Türkiye Cumhuriyeti devletini, devletin ülkesi
ve milletiyle bölünmez bütünlüğünü ortadan kaldırmaya yönelik ve Sevri’i
hortlatmaya yönelik emperyalist bir maşa olduğunu ve bölücü emeller olduğunu
ifade ederek tespitimizi biz böyle yaptık. Bu eksende olup olmadıklarının
takdiri kendilerine aittir.
Teşekkür
ederim. 
BAŞKAN
– Teşekkür ederim. 
VIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Maarif Vakfı Kanunu Tasarısı (1/720) ve Millî
Eğitim, Kültür, Gençlik ve Spor Komisyonu Raporu (S. Sayısı: 383) (Devam) 
BAŞKAN
- Mahiyeti aynı olan önergeler hakkında diğer konuşmacı Van Milletvekili Sayın
Lezgin Botan olacak. 
Buyurun
Sayın Botan. 
LEZGİN
BOTAN (Van) – Sayın Başkan, değerli milletvekilleri; öncelikle şunu ifade
etmekte fayda var: Demokratik çözüm süreci, Türkiye’nin birliği, beraberliği,
geleceği, yeni yüzyıldaki siyasi, askerî, ekonomik rotasını çizecek ve yeni
dünyada sürdürülebilir bir ülke konumuna getirecek bir projeydi. Bunu ikide bir
burada farklı saiklerle, farklı tartışmalara malzeme yapmak ülkemizin geleceği
açısından, ülkemizin iç barışı açısından talihsiz bir yaklaşımdı. Bunu ifade
etmekte fayda var.
Diğer
taraftan, Sayın Bakanıma burada özellikle arz etmek istiyorum. Ablukalar
nedeniyle, ablukaların uygulandığı bölgelerde yüz binlerce öğrenci mağdur oldu
ve bu öğrencilerin hızlandırılmış, sıklaştırılmış on beş günlük eğitimlerle o
süreci telafi etmeleri mümkün değildir. Dolayısıyla bu öğrencilerimize TEOG
sınavlarında fırsat eşitliği bakımından mutlaka ek puan desteği sağlanması
şarttır çünkü bu öğrencilerin sadece, takdir edersiniz ki on beş günlük
sıklaştırılmış eğitimle, hızlandırılmış eğitimle o açığı kapatmaları mümkün
değildir, bu öğrencilerimizin hakkını vermek lazım. Bakan da dile getiriyor,
bölgedeki çocuklarımız gerçekten çok zeki. Onlarca örnek verdi; o çocukların
zekâsı ve kabiliyeti, becerileriyle alakalıdır. Eğer imkân sağlanırsa bu
öğrencilerimizin uluslararası arenada da birçok mucizeye imza atacağını burada
belirtmek istiyorum. 
Değerli milletvekilleri, burada günlerdir, defalarca
dile getiriyoruz. Cemaatten âdeta kopyalanmış bir vakıf sistemiyle devleti
vakıflaştıran, devleti gerçekten piyasa ekonomisine eklemleyen… Daha önce de
hatırlarsınız Sayın Cumhurbaşkanı şöyle bir laf etmişti: “Ülkeyi, devleti
aslında bir şirket gibi yönetmek lazım.” Kazan-kazan politikasının, mantığının,
devleti şirketleştiren, bütün değerleri piyasalaştıran bir mantığın ne kadar
sakat olduğunu bugün Maarif Vakfı gerçeğinde görüyoruz. Yani düşünebiliyor
musunuz, aslında burada AKP bir itirafta bulunuyor. AKP diyor ki: “On dört
yıllık pratiğim sonucu biz, bütün Millî Eğitim bakanlarımız başarısız olduk;
kaliteli, nitelikli, kamusal, bilimsel, demokratik, laik eğitimi yürütemedik.
Dolayısıyla şimdi tek çare oturduk, düşündük, aklımıza bir mucize geldi, böyle
bir vakıf fikri geldi ve bu vakıfla biz bütün problemlerimizi, sorunlarımızı
bir çırpıda çözeceğiz.” Bunun doğru olmadığını hepimiz de biliyoruz ve emin
olun ki seneye bu vakitler, buralarda gene bu vakıftan doğan problemleri,
sorunları, sıkıntıları tartışacağız. Bunun için, bu vakfın temel amacı yasa
tasarısının gerekçesinde belirtildiği gibi farklı olarak cemaat okullarıyla
rekabet etmek, neoliberal politikalar temelinde şirket gibi çalışan bir eğitim
kurumu kurmak ve AKP iktidarının kendi siyasal İslam algısı üzerinden eğitime
yaptığı müdahalelerle kendi resmî ideolojisini topluma yedirme ve yayma
stratejisinin bir tezahürü olarak yeni bir paralel bakanlık kurmaktadır. Bu nedenle
biz bu vakıf fikrinden vazgeçilmesi, Bakanlığın yetkilerinin bu vakfa
devredilmemesi gerektiğini… Paralel bir bakanlığa gerek yoktur. Millî Eğitim
Bakanlığının etkinleştirilmesi, reformize edilmesi; eğitimin kalitesini,
niteliğini; demokratik, bilimsel, eşitlikçi, özgürlükçü, kamusal, anadilde
eğitim için, Millî Eğitimin bizzat kendisinin reforme edilmesi lazımdır.
Üniversitelerin reforme edilmesi lazımdır. 
Ben, gene, burada Sayın Bakana şunu da ifade edeyim:
Genelde muhalif öğrenciler, üniversitelerde her sınav döneminde operasyonlara
maruz kalmakta ve çeşitli yalan beyanlarla, polisiye beyanlarla bu öğrenciler
eğitim haklarından mahrum bırakılmakta, cezaevlerine atılmakta, okullarından
uzaklaştırılmaktadırlar. Sayın Bakanın bu konuda da umarım -iyi niyetine de
güveniyoruz- öğrencilerin bu mağduriyetini… Ailelerinin yüzlerce cefaya
katlanarak büyüttüğü, üniversitelere bin umutla gönderdiği bu çocukların sadece
demokratik birtakım eylem ve etkinliklere katıldıkları için mağduriyetlerine de
artık son verilmesi gerektiğini söylüyorum.
Selam ve saygılarımı bildiriyorum, teşekkür ediyorum,
sağ olun. (HDP sıralarından alkışlar) 
BAŞKAN - Teşekkür ederim Sayın Botan.
Aynı mahiyetteki önergeleri oylarınıza sunuyorum: Kabul
edenler... Kabul etmeyenler... Önergeler kabul edilmemiştir.
Diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 383 sıra sayılı Kanun Tasarısı’nın
6’ncı maddesinin (1)’inci fıkrasında yer alan “ile” ibaresinden sonra gelmek
üzere “birlikte” ibaresinin eklenmesini arz ve teklif ederiz.
Ruhi
Ersoy (Osmaniye) ve arkadaşları
BAŞKAN – Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MUSTAFA İSEN (Sakarya) –
Katılmıyoruz.
BAŞKAN
– Hükûmet?
MİLLÎ EĞİTİM BAKANI İSMET YILMAZ (Sivas) –
Katılmıyoruz.
BAŞKAN – Önerge üzerinde Osmaniye Milletvekili Sayın
Ruhi Ersoy konuşacak.
Buyurun Sayın Ersoy. (MHP sıralarından alkışlar) 
RUHİ ERSOY (Osmaniye) – Değerli arkadaşlar, hayırlı
akşamlar diliyorum. İftar vaktine yakın bir dönemde kısa bir değerlendirme
yapmak istiyorum fakat bu değerlendirmemde bende birikmiş, Sayın Bakana, bir
önceki Bakanlık görevinden kalan birkaç hatırlatmayla başlamak istiyorum. 
Sayın Bakan Savunma Bakanlığı döneminde “Şehit
ailelerine, Amerikan askerlerinin ailelerine yapılan yardımdan Türk devleti
olarak daha fazlasını yapıyorum.” diyerek birtakım ifadelerde bulunduğunda ben
konuyu kürsüye getirmeden kendilerine gittim, “Emperyalizmin askerleriyle,
Allahsız, kitapsız, vahşilerle, onların ailesine yapılan yardım ile
Mehmetçik’in ailesine yapılan yardımı birbirine karıştırmayın, bu örneğinizi
derhâl geri alın.” diye buraya, kürsüye taşımadan nezaketen uyarımı yaptım. 
Bugün
İstanbul Erkek Lisesinin bir velisi olarak aynı uyarıyı “Bu okuldaki çocukların
sırt dönme meselesi, okul içerisinde birtakım rahatsızlıklara karşıdır. Bunu
bir eylem ve isyan hareketi olarak gören ve istismar etmek isteyen sosyalist
blokun istismarlarına ne kadar karşıysak bu çocukları anlamakta zorlanan ve
okula müfettiş gönderen anlayışa da o kadar karşıyız.” uyarısını yaptığımda
“Neden Almanlara sırtlarını dönmüyorlar?” ifadesini kullandı. Almanlara
sırtlarını dönmesi gereken siyasi iradedir. Almanlara mütekabiliyet olarak
Büyük Millet Meclisi cevabını vermiştir ve o çocuklar özelinde gerekli tepkiyi
oraya da göstermiştir. 
İstanbul
Erkek Liseli çocuklar orada sarı-siyah ruhu temsil ederler. Beş yıldır o okulun
velisi olarak, onların içerisindeki o ruhla Çanakkale geleneğini, cumhuriyet
geleneğini, Türk devlet geleneğini, millî birlik ve beraberlik ruhunu nasıl
yaşattıklarını yakinen gören bir veli olarak bunları ifade ediyorum.
Birilerinin talimatıyla, dışarıdan birinin örgütüyle o çocuklar o hareketi
yapamazlar. Ben kendi evladıma bazı konularda söylediğim vakit “Bu benim
görüşüm.” diyebilecek kadar şahsiyetli eğitimini aldığı bu okul, “Arka
planındaki birileri bunları motive ederek bu isyan hareketlerini başlatıyor.
Bunların üzerine derhâl gidin, itfaiye gibi söndürün; aman bir şeyler
çıkmasın…” 
Bakın,
farklılıkların birlikteliğinden ortak aklı bulamayanlar… Yüzde 34’le geldi
Adalet ve Kalkınma Partisi, yüzde 64 kabulle, yüzde 70’e yakın kabulle toplumda
saygı görüyordu ama şimdi yüzde 49’lara, yüzde 50’lere geldi. Bu, 7 Hazirandaki
seçimi hesaba katarsak kerhen verilen oyları da düştüğünüzde, kabul görmeme
oranı yüzde 65’i buldu. Lütfen problemleri değerlendirirken ateşin üzerine
körükle gitmeyelim, bu meseleleri değerlendirirken sağduyuyla hareket edelim
teklifinde bulunuyorum ve Sayın Bakanımıza biraz İzmir’de, biraz Akdeniz’de
seyahate çıkmasını öneriyorum; belki Sayın Başbakanımız Binali Yıldırım
Bey’deki espri anlayışı, hoşgörü, sınırı aşıp haddini aşanlara verdiği kararlı
tavırdan daha da nasiplenirler diyorum ve Binali Bey’in siyasete getirdiği bu
müşfik tavırdan Hükûmetin genelinin esinlenmesini istiyorum ve Sayın
Davutoğlu’nun da bir İstanbul Erkek Liseli olduğunu hatırlatıyorum. Acaba biat
etmemesi veyahut da bu manada kurultayda, kongrede bir kertik koyarak “Kamu
vicdanında da bu karşılık bulmamıştır.” demesi de orada aldığı bu tavırlı
eğitimin bir ifadesi mi diyor, bu meseleleri değerlendirirken bu bütüncül bakış
açısıyla değerlendirmenin gerekliliğine inanıyor ve Genel Kurulu saygıyla
selamlıyorum.
Hayırlı
iftarlar efendim. (MHP sıralarından alkışlar) 
BAŞKAN
– Teşekkür ederim Sayın Ersoy.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Sayın
milletvekilleri, geçici 1’inci maddeyi okutuyorum:
Maarif Vakfının kuruluş işlemleri 
GEÇİCİ MADDE 1- (1) Bu Kanunun yürürlüğe
girdiği tarihten itibaren üç ay içerisinde Maarif Vakfının kuruluşu, Maarif
Vakfı resmî senedi ve Maarif Vakfının Türk Medenî Kanunu hükümlerine göre
tesciline ilişkin işlemler Millî Eğitim Bakanlığınca sonuçlandırılır. 
(2) Bu Kanunun yürürlüğe girdiği tarihten
itibaren bir ay içerisinde Maarif Vakfının kuruluş işlemlerinde kullanılmak ve
kalanı kuruluş tamamlandıktan sonra Maarif Vakfına devredilmek üzere Millî
Eğitim Bakanlığı bütçesinden Maarif Vakfına bir milyon Türk lirası aktarılır. 
(3) Maarif Vakfının tescil işlemlerini müteakip
bir ay içerisinde Mütevelli Heyeti, Maarif Vakfının teşkilatlanmasına yönelik
bütün kararları alır, bu Kanunda sayılan organların atamasını yapar ve Maarif
Vakfının iç mevzuatını mevcut yasalar çerçevesinde hazırlar. Maarif Vakfının
politikalarını ve stratejik planını, geçici bütçesini ve Maarif Vakfının resmî
internet sitesini hazırlar.
(4) Maarif Vakfının kuruluş merkezi olarak
kullanılmak üzere Maliye Bakanlığınca uygun görülen taşınmaz, bedelsiz olarak
Maarif Vakfının kullanımına bırakılır. Maarif Vakfının kurulmasından ve
teşkilatlanmasını tamamlanmasından sonra, Millî Eğitim Bakanlığının uygun
gördüğü yurt dışında kamuya ait varlıklar Bakanlar Kurulu Kararı ile bedelsiz
olarak Maarif Vakfına devredilir.
BAŞKAN – Geçici 1’inci madde üzerinde Milliyetçi
Hareket Partisi Grubu adına Bursa Milletvekili Sayın Kadir Koçdemir konuşacak. 
Buyurun
Sayın Koçdemir. (MHP sıralarından alkışlar) 
MHP
GRUBU ADINA KADİR KOÇDEMİR (Bursa) - Sayın Başkan, kıymetli milletvekilleri;
Milliyetçi Hareket Partisi adına Maarif Vakfı Kanun Tasarısı hakkında söz almış
bulunuyorum. Sözlerimin başında hepinizi saygıyla selamlıyorum. 
Doğu
ile Batı’nın kıyaslanmasında özetlenebilecek bir yaklaşım, bir tavır olarak
Batı’da kartezyen mantık ve bu mantığın gereği olarak “ya/ya da” yaklaşımı
hâkimdir, Doğu’daysa Nasrettin Hoca’nın “Sen haklısın. Sen haklısın…” “Hocam,
ikisi birden haklı olur mu, bu nasıl iş?” diyene “Tamam, sen de haklısın.” fıkrasında
ifadesini bulan “hem/hem de” mantığı hâkimdir. Ne var ki dünyanın en iyi
prensiplerini dahi aşırıya götürdüğünüzde bu prensipler kendi amaçları başta
olmak üzere zarar verir hâle gelir. Onun için, dinimiz inançta bile aşırılığa
gitmeyi yasaklamış, tavsiye etmemiş, vasat bir ümmet olmamızı tavsiye etmiştir.
Çünkü, “hem/hem de” mantığında çok fazla ileri gidersek ortada “ne/ne de”
sonucuna yaklaşırız. 
Bugün
bunun tam bir devlet felsefesi hâline geldiğini görüyoruz. Mesela, dünyada
herhâlde sadece bizim şehirlerimizde vardır, şehir içinde bölünmüş yolda 82
kilometre hız sınırı koyuyoruz. Onu koyanlar 82’yle gidilsin diye demiyor, hem
82 ama hem de 90’la gidilsin diye yapıyor çünkü toleransını birlikte
hesaplıyorlar. Bu, istisnai durumlarda olması gereken bir şeyken, biz bunu
sürekli bir hâle getiriyoruz. Bu mantığı son zamanlarda çok daha fazla
görüyoruz. Bu ülkede hem Cumhurbaşkanı hem parti Genel Başkanı
olunabilmektedir; hem Cumhurbaşkanı olup hem de bir siyasi partinin
milletvekilleri bir yana, Merkez Karar Yönetim Kurulu ve MYK’sına iftar
verilebilmektedir ve daha sonra kendisine bütün milletin Cumhurbaşkanıymış gibi
davranılmasını bekleyebilmektedir.
Yine, hem mevcut Anayasa’dan meşruiyetini, gücünü,
konumunu alıp hem de bu Anayasa’nın cevaz vermediği bir şekilde yeni anayasadan
bahsedip ve yine meşruiyetini, gücünü aldığı Anayasa’nın değiştirilmesi teklif
dahi edilmeyecek hususlarının bu Anayasa’dan çıkması bu sıfatla
söylenebilmektedir. 
Yine, Meclis Başkan Vekili olan birisi, burada bu
Meclisin verdiği kanunlara göre hareket eden ve daha sonra yargılaması yapılan
bir hususta Mahir Çayanları saygıyla anabilmektedir; hem yasama Meclisi burada
olup, buradan meşruiyetini alıp hem de bu saygıyla anmayı Meclis Başkan Vekili
olarak yapabilmektedir. 
Bu memlekette hem hırsızlık yapılabilmekte hem de
yapılan hırsızlık “O para orada ama bakalım sen ne olduğunu biliyor musun?”
diyerek ibadet yerine, sevap bekleme yerine getirilebilmektedir. 
Bu memlekette görevi kanunları uygulamak olan Müsteşar,
İstanbul Emniyet Müdürlüğüne talimat verip savcıları derdest etmesini, mevcut
kanunların iki günlük bir iş olduğunu, şu anda bunu suç sayan kanunun yarın
Mecliste kendileri tarafından değiştirilebileceğini söylemektedir. 
Bu memlekette hem İsrail’e düşmanlık üzerinden prim
toplanmakta hem de İsrail’le ticaret artırılmaktadır ve hem de İsrail’in
NATO’ya dönüşüne öncülük edilebilmektedir.
Bu memlekette Suriye’de hem Türkmenler korunmakta hem
yakın zamana kadar aynı ailenin mensubu olduğumuz, ferdi olduğumuz diğer
unsurlar orada bir terör örgütüne teslim edilebilmektedir. 
Bugün
hem “Fırat’ın batısı geçilirse taş üstünde taş bırakmayız.” naraları atılmakta
hem de Menbiç ele geçirildiğinde İncirlik’ten oradaki harekâtın uçakları
kaldırılabilmektedir. 
Bugün,
bu “hem/hem de” yaklaşımını çok ileri götüren yeni bir tasarıyla karşı
karşıyayız. “Türkiye Maarif Vakfı” deniliyor ama amacında yurt dışında faaliyet
göstermesi öngörülüyor. O zaman niye “Türkiye Maarif Vakfı” deniliyor? Bu
memlekette eğitimle, maarifle ilgili Bakanlığın adı Millî Eğitim Bakanlığıdır.
Niye “eğitim” değil de “maarif?" Maarif nazırları çok daha geride
kalmıştır. Yine, Bakanlık ve Bakanlığın ilgili birimine bunu yaptırmak varken
-çünkü, benim vergimle oluşan kamu kaynaklarını, kamu gücünü kullanacak bir
vakıftır bu- niye vakıf şeklinde bu örgütleniyor? Bunların hepsi “hem/hem
de”nin yeni bir tezahürüdür. Bu hem bir vakıftır ama aynı zamanda bir kamu
kurumudur. 
Vakfı
buradaki arkadaşlarımız benden daha iyi bilirler. “Vakıf” Medeni Kanun’a göre,
hayra ayrılmış mal topluluğudur; İslam’a göre ise özel mülk olmaktan çıkarılıp
Allah’ın mülkü hâline getirilen ve kıyamete kadar belirtilen hayır işine
adanmış, ayrılmış, tahsis edilmiş, orada durdurulmuş mal topluluğudur. Peki, bu
kurumun bununla ne ilgisi var? Medeni Kanun’daki vakıfla ya da İslam’daki
karşılığıyla, vakıfla ne ilgisi var? Burada “hem/hem de” mantığının zorlanarak
ileriye götürüldüğünü görüyoruz ve burada vakıf var ama hepimiz biliyoruz ki
hem bir vakıf hem de yurt dışında daha düne kadar birlikte olunan bir grubun
elinden eğitim inisiyatifini almaya yönelik bir kılıf, bir zemin oluşturma...
Ve buna o kadar yetkiler veriliyor ki: Yurt dışındaki bütün varlıklar bedelsiz
olarak bu vakfa, sivil toplum kuruluşuna devredilecek; 72 yaşına kadar
Mütevelli Heyetin daimî üyeleri orada mütevelli üyesi olarak kalacak; üyelerine
diplomatik pasaport verilecek. Ben yıllarca valilik yaptım, son pasaport
değişikliğine kadar bu devlet bana diplomatik pasaport vermiyordu. Bütün bu
yetkiler ne için yapılıyor, bunun cevabını aramak durumundayız. 
Eğitim
ise. Memleketimizdeki eğitim, düzeltilmesi için pek çok tedbire ihtiyaç duyan
bir alan. Sayın Bakanımız örnekler verdi. Biliyorsunuz, uluslararası
sıralamalarda Türkiye eğitimde hiç iyi bir yerde değil. PISA araştırması var,
15 yaşındaki çocukların sayısal, sözel ve pratik sorun çözme yeteneklerini
ölçen, test eden bir araştırma ve biz, bu araştırmada Meksika ve Şili’yle
birlikte sonuncu sıradayız OECD ülkeleri arasında. Bu ülkede bu sene, doğuda,
güneydoğuda, pek çok yerde öğretmenler hizmet içi eğitime çağrıldı ve geri
dönmediler, eğitim gördürülemedi. İyiyiz, eğer dünyadaki ülkeleri eğitim
bakımından çok vagonlu bir katara benzetirsek bu katarın sonuncu vagonuyuz.
Sonuncu vagonun içinde tabii ki bir sıralama olacak. Bu vagonun en önünde
olanlar olacak, en arkasında olanlar olacak. Bizim kendi içimizde -elimizde
değil- muhakkak bir sıralama yapacağız ve muhakkak birinciler çıkacak ama bu,
PISA’da sonuncu OECD ülkesinin birincisi olmayı ve açık ara diğer ülkelerle
aramızın açılıyor olmasını ortadan kaldırmayacaktır. 
Bu
niyet, yurt dışındaki Türkler, özellikle Avrupa’daki işçi olarak giden
vatandaşlarımızın çocuklarının Türkçe öğrenmesi iyi bir amaçtır ama buna benzer
bir amaçla kurduğumuz Yunus Emre Enstitüsünü hatırlatmak isterim, Yunus Emre
Vakfını; biliyorsunuz, 2007’de kurduk, 2011 ve 2013’te birisi Anayasa Mahkemesi
kararları gereği olmak üzere 2 kere değiştirdik, değiştirmek zorunda kaldık.
Vakıf senedinde Enstitünün başında bir Türkolog olması gerektiği açıkça yazdığı
hâlde, bugün enstitünün başına bir Almanca hocasını atadık ve enstitü oradaki,
yurt dışındaki Türklerle ilgili, orada Türkçeyi unutan üçüncü nesil
gençlerimizle ilgili herhangi bir çalışma bu zamana kadar yapmadı. 
(Mikrofon
otomatik cihaz tarafından kapatıldı) 
KADİR
KOÇDEMİR (Devamla) – Ben, bu işleri bu kadar çok şekilcilikle oynayarak
götürdüğümüzde ne millîlik ne eğitim kalacağını hatırlatmak istiyor, hepinize
saygılar sunuyorum. (MHP sıralarından alkışlar) 
BAŞKAN
– Teşekkür ederim Sayın Koçdemir. 
Halkların
Demokratik Partisi Grubu adına Mardin Milletvekili Sayın Erol Dora konuşacak.
Buyurun
Sayın Dora.
HDP
GRUBU ADINA EROL DORA (Mardin) - Sayın Başkan, değerli milletvekilleri; 383
sıra sayılı Maarif Vakfı Kanunu Tasarısı’nın geçici 1’inci maddesi üzerinde
Halkların Demokratik Partisi adına söz almış bulunuyorum. Genel Kurulu saygıyla
selamlıyorum.
Değerli
milletvekilleri, üzerinde görüştüğümüz bu kanun tasarısıyla, yurt dışında
yaşayan vatandaşlarımızın çocuklarına ilişkin eğitim ve öğretim konusunda oldukça
kapsamlı tedbirlerden, yaratılacak imkânlardan övünçle söz edilmektedir. Bir
devletin, hükûmetin, yurt dışında yaşayan vatandaşlarına ilişkin kafa yorması,
mesai sarf etmesi elbette önemli bir tutumdur. Ancak aynı devlet ve hükûmet,
ülke içerisinde eğitim öğretim sürecinde ortaya çıkan ciddi sorunlar karşısında
ne yapmaktadır, nasıl bir tutum içerisine girmektedir, ne gibi tedbirler
almaktadır, bunlara da bakmak gerekir.
Konuşmamı,
seçim bölgem olan Mardin ve çevresindeki illerde aylardır sürdürülen sokağa
çıkma yasakları sürecinde eğitim öğretim süreçlerinde ortaya çıkan önemli
sorunlara dikkatlerinizi çekmeye çalışarak sürdüreceğim.
Değerli
milletvekilleri, eğitim temel ve vazgeçilmez haklardan biri olup eğitimin
hiçbir ayrımcılığa ve eşitsizliğe yer vermeyecek şekilde yürütülmesi
devletlerin asli görev ve sorumluluklarından birisidir. Bu durum, Anayasa ve
yasalar başta olmak üzere Türkiye’nin de taraf olduğu çok sayıda uluslararası
belge ve sözleşmeyle güvence altına alınmıştır. 
Bildiğiniz
üzere, Türkiye’de eğitim on iki yıl zorunludur. Bu süre içerisinde kanunlarda
belirtilen süre ve esaslar çerçevesinde herkesin ayrımcılığa ve engellemeye
maruz kalmadan eşit bir şekilde eğitime erişim ve eğitim olanaklarından
yararlanma hakkı bulunmaktadır. 
Değerli
milletvekilleri, maalesef, sokağa çıkma yasaklarının ilan edildiği il ve
ilçelerde eğitim öğretim, 2015-2016 eğitim öğretim yılının başından itibaren
durmuştur. Buna bağlı olarak öğrencilerin eğitime fiziksel erişim hakkı ortadan
kaldırılmıştır. Bu temelde Nusaybin’de 32 bin, Derik’te 7 bin, Dargeçit’te 17
bin, Cizre’de 41 bin, Silopi’de 39 bin, Şırnak merkezde 40 bin, İdil’de 24 bin,
Sur’da 30 bin, Silvan’da 28 bin ve Yüksekova’da 33 bin, toplamda ise yaklaşık
300 bin öğrencinin eğitime erişim hakkı doğrudan ortadan kaldırılmıştır. 
Değerli
milletvekilleri, sokağa çıkma yasağı ilan edilen ilçe ve illerde okula devam
oranları ve okula devam edemeyen veya sınavlarına giremeyen çocuk sayıları,
gözaltına alınan, tutuklanan, yaşamını yitiren, yaralanan, göçe maruz kalan
çocukların sayıları tam olarak tespit dahi edilememiştir. Millî Eğitim
Bakanlığı tüm bu yaşananlara karşı, çocuğun üstün yararı ve eğitimin temel
ilkelerini bir yana bırakarak güvenlikçi bir perspektiften durumu
değerlendirerek öğrencilerin mağduriyetlerini gidermek noktasında gerekli
tedbirleri almamıştır. Sokağa çıkma yasağı ilan edilmeden bir iki gün önce
alelacele öğretmenlere telefonlardan SMS çekerek, sözde seminerlerden söz etmek
kaydıyla öğretmenleri savaş ortamından âdeta kurtarmayı düşünen Millî Eğitim
Bakanlığı, çocuklar, öğrenciler konusunda ise aynı hassasiyetin yüzde 1’i
oranında bile bir tedbir almamıştır.
Sayın Başkan, değerli milletvekilleri; eğitim hakkının
tamamen ortadan kalktığı, eğitime erişimin imkânsız hâle geldiği, öğrencilerin
evlerinin yakıldığı, yaşam alanlarının ortadan kaldırıldığı, okulların
karargâha dönüştürüldüğü bir ortamda yaşananları “eğitimin aksaması” ve
“kesintiye uğraması” şeklinde tanımlayarak mesele basite indirgenmiş, asıl
sorun görmezden gelinmiştir. Bakanlık soruna ilişkin kısa, orta ve uzun vadede
planlamalar yaptığını belirtmiş fakat pratikte yaptıkları, misafir öğrenci
butonu açmaktan, “telafi eğitimi” adı altında on beş günlük sıkıştırılmış,
niteliksiz ve sadece doğrudan etkilenen öğrencilerin yüzde 10’una kurs
vermekten öteye geçememiştir. 
Değerli
milletvekilleri, sokağa çıkma yasağı ilan edilen yerlerde, çocukların eğitim
haklarının ellerinden alınması ve telafisi imkânsız mağduriyetler yaşamalarının
yanı sıra, özellikle Temel Eğitimden Ortaöğretime Geçiş Sınavı’na giren 8’inci
sınıf öğrencileri ile Yükseköğretime Geçiş Sınavı ve Lisans Yerleştirme
Sınavı’na başvuran öğrenciler ise ayrıca bir eşitsizlik ve ayrımcılıkla karşı
karşıya bırakılmışlardır. 
Türkiye’de
eğitim sisteminde kademeler arası geçiş, bilindiği üzere, merkezî sınavlara
göre gerçekleştirilmektedir. Bu sınavlara girecek öğrencilerin, eşit imkân ve
olanaklarda girmesini sağlamak devletin asli görevlerindendir. 
Sayın
Başkan, değerli milletvekilleri; savaş, uzun süreli çatışma, olağanüstü durumlar
gibi nedenlerle ülkenin bir bölümünde eğitimin uzun ve telafisi imkânsız bir
şekilde durması durumunda, devletin, pozitif ayrımcılık ilkesi gereği,
hâlihazırda mağdur olan çocukların ikinci bir kez mağdur olmaması için özel
tedbirler alması gerekmektedir. 
Sokağa
çıkma yasağının ilan edildiği yerlerde, özellikle TEOG sınavına giren 8’inci
sınıf öğrencileri ile YGS ve LYS’ye başvuran öğrencilerin yaşadıkları
mağduriyetin telafisi mümkün olamayacaktır. 
Bu
nedenle, Suriyeli öğrenciler örneğinde olduğu gibi şiddet ve yoğun çatışma
mağduru olan, eğitime erişim hakkı ortadan kalkan öğrencilere yönelik acil
önlem alınmalı ve yasak mağduru olan çocuklarımıza ve gençlerimize sınavsız
geçiş hakkı tanınmalı ya da makul ölçülerde ek puan desteği sunulmalıdır. 
Sayın
Başkan, değerli milletvekilleri; bu temelde, Nusaybin, Dargeçit, Derik, Şırnak,
Cizre, Silopi, İdil, Sur, Silvan ve Yüksekova’da 8’inci sınıfa kayıtlı olan
yaklaşık 20 bin öğrenci ile bu ilçelerde YGS ve LYS sınavına başvuran yaklaşık
13 bin öğrenciye Anayasa’da da karşılığını bulan pozitif ayrımcılık temelinde
sınavsız geçiş hakkı ya da öğrencilerimizin okul başarılarıyla orantılı düzeyde
ek puan desteği sağlanmalıdır. Türkiye Büyük Millet Meclisi ve Millî Eğitim
Bakanlığı bu konuda aktif, yapıcı bir rol üstlenmelidir.
Sınavsız
geçiş hakkı için 2547 sayılı Yükseköğretim Yasası ve Millî Eğitim Bakanlığı
Ortaöğretim Kurumları Yönetmeliği’nde değişiklik yapılarak, YÖK’ün ve Millî
Eğitim Bakanlığının belirleyeceği üniversiteler ve liselerde ek kontenjanlar
belirlenmeli ve mağdur olan öğrencilerimizin bu kontenjanlara okul başarı
puanlarına göre yerleştirilip öğrencilerin tamamına devlet bursu verilmelidir. 
Partimizin
bu konuda vermiş olduğu bir kanun teklifi bulunmaktadır. Bu bağlamda, iktidar
ve muhalefet partilerinin, siyasi hesapları bir kenara bırakarak bu
öğrencilerin mağduriyetlerini gidermek için destek sunmaları son derece önemli
ve anlamlı olacaktır.
Bu
duygularla, tekrar, bu isteğimizi ve talebimizi burada Sayın Bakanımıza da bir
kez daha ifade ederek Genel Kurulu saygıyla sevgiyle selamlıyorum. (HDP
sıralarından alkışlar)
BAŞKAN
– Teşekkür ederim Sayın Dora.
Cumhuriyet
Halk Partisi Grubu adına Kayseri Milletvekili Sayın Çetin Arık konuşacak.
Buyurun
Sayın Arık. (CHP sıralarından alkışlar)
CHP
GRUBU ADINA ÇETİN ARIK (Kayseri) – Sayın Başkan, değerli milletvekilleri; yüce
Meclisi saygıyla selamlıyorum.
Bugün
Türkiye Cumhuriyeti’ni tek adama bağlı, parti devleti hâline getirme
gayretindeki AKP iktidarının yeni bir yanlış uygulamasıyla karşı karşıyayız.
Maalesef ki, bu kanun teklifiyle, on dört yıldır ülkeyi yöneten AKP’nin hâlâ
ülkemizin meselelerini devlet aklıyla çözme yetkinliğine sahip olmadığını
görüyoruz.
Dün
Türkiye Cumhuriyeti’nin yargısını, eğitimini, emniyetini cemaate teslim ederek
tarihî bir suç işleyen ve devletin bütünlüğünü tehlikeye sokan AKP’nin bugün
geçmişte yaptığı hatalardan ders çıkarmadığını, devlet gücü kullanan yeni
paralel yapılar kurma peşinde olduğunu üzülerek görüyoruz. Bugün yüce Meclis
çatısı altında görüştüğümüz Maarif Vakfı Kanunu Tasarısı da bu iddiamızın en
somut delillerinden birisidir. AKP’nin, bu kanun tasarısıyla, Millî Eğitim
Bakanlığının yurt dışında sahip olduğu yetkilerini, bizim henüz hangi cemaatin
kontrol edeceğini bilemediğimiz bir vakfa teslim etmeyi amaçladığını görüyoruz.
Bu yönüyle söz konusu tasarı cumhuriyetimizin kuruluşunun temel taşlarından
birisi olan Tevhid-i Tedrisat Kanunu’na da aykırıdır. Peki, yurt içinde durum
nedir? Maalesef yurt içinde de Millî Eğitim Bakanlığımızın, uzunca bir süredir,
kaynağı tartışmalı bağışlarla, kamu olanaklarının peşkeş çekilmesiyle her geçen
gün büyüyen TÜRGEV’in, çirkin haberlerle gündeme gelen vakıfların, yandaş
sendikaların güdümünde olduğunu ibretle izliyoruz.
Sayın
milletvekilleri, on dört yıllık AKP iktidarında Millî Eğitim Bakanlığının ne
millîliğini bıraktınız ne de bilimselliğini. Değerli milletvekilleri, Dünya
Ekonomik Forumu’nun 2014-2015 yılında sunduğu istatistikte ülkemizin eğitim
sisteminin vahim durumda olduğu gözler önünde. Bu rapora göre, matematik ve fen
bilimleri eğitim kalitesi bakımından Gambiya gibi ülkelerin bile gerisinde ve
dünyada 98’inci sırada; ilköğretim kalitesi bakımından Moğolistan, İran, Tunus,
Zambiya, Ruanda, Ermenistan ve Kamerun gibi ülkelerin gerisinde ve 94’üncü
sırada; ortaöğretimde okullaşma oranı bakımından Mısır, İran, Ürdün gibi
ülkelerin gerisinde ve 84’üncü sırada. Eğitim sistemimizin bu içler acısı
durumunu gösteren örnekleri çoğaltmak mümkün. 
Tablet
bilgisayar dağıtmayı, rövanşist duygularla okulları ve müfredatları değiştirip
dönüştürmeyi eğitim politikası zanneden AKP hükûmetlerinin eğitim alanında
başarısız olduğu açıkça görülüyor. İzlenen politikanın eğitim sistemini daha
kötü bir noktaya taşıdığının artık iktidarca kavranması, ideolojik
saplantıların ve rövanşist duyguların bir kenara bırakılması ve dünyadaki iyi
örnek uygulamalarından hareketle sistemin bir an önce düzeltilmesi
gerekmektedir. Zira ülkemizi muasır medeniyet seviyesini yakalayabilmek ve
gelişmiş ülkeler arasına katabilmek için dayanak noktası olabilecek tek şey
eğitimdir, millî eğitimdir.
Değerli
milletvekilleri, AKP’nin ülkemizin yönetimini bir cemaatle paylaşma politikası,
açılım ve terör örgütleriyle müzakere politikası, Suriye politikası, Mısır ve
Libya politikası, İsrail politikası bütünüyle yanlıştı ve yanlış olduğu kısa
sürede ortaya çıktı. “Kandırıldık.” dediler, “Hata yaptık.” dediler, işin
içinden sıyrıldılar. AKP’nin asla millî olmayan eğitim politikası da
sıraladığım politikalar kadar yanlış, onlar kadar hatalıdır. Ama maalesef ki
millî eğitim politikasının yanlış olduğu belki kısa sürede değil ama bizden
sonraki nesiller tarafından daha açık bir biçimde görülecektir. İşin acı tarafı
ise eğitim konusunda yapılan hataların telafisi asla ve asla mümkün
olmayacaktır, “Pardon.” deme şansımız asla olmayacaktır.
Değerli
milletvekilleri, bu tasarıda, kurulması planlanan vakfa, kurulacak kurumlarda
görev alabilecek öğretmenlerin yetiştirilmesi görevi yükleniyor. Millî Eğitim
Bakanlığını yok saydığınızı anlıyoruz da bu ülkenin her ilinde olduğuyla övündüğünüz
üniversitelerini de mi yok sayıyorsunuz? Üniversitelerimizde yetişen binlerce
gencecik öğretmen adayı atama beklerken bu vakıf aracılığıyla kimlere kıyak
yapılacak? Gelin bu hatanızdan vazgeçin, gelin atama bekleyen yüz binlerce
öğretmenimizi de içine alacak çağdaş bir millî eğitim politikasını hep birlikte
hazırlayalım. 
Değerli
milletvekilleri, vakfa tanınan bir diğer yetkiyse eğitim programları
geliştirmek, üretmek ve yayınlamak şeklinde özetleniyor. Yine, Millî Eğitim
Bakanlığı ve Talim ve Terbiye Kurulu yok sayılıyor. Burada yine bir paralel
devlet yapılanması vakasıyla karşı karşıyayız. Hatta, bu tasarıyla o kadar
ileri gidiliyor ki vakfın kurum açtığı yerlerde Millî Eğitim Bakanlığının
çalışmaları engelleniyor. Sayın Bakan, siz bu durumdan gerçekten rahatsız
olmuyor musunuz? Sizin yetkilerinizin bir vakfa devredilmesine neden seyirci
kalıyorsunuz? Atama bekleyen yüz binlerce öğretmen ve ailelerine ne cevap
vereceksiniz? Millî Eğitim Bakanlığının içinin boşaltıldığını ve eğitim birliği
ilkesinden vazgeçildiğini göremiyor musunuz? Eğitim birliği ilkesinden yani
tevhidi tedrisat ilkesinden vazgeçtikten sonra ülkenin ve milletin bütünlüğü
üzerine kurulan cümlelerin beyhude sözler olmaktan öteye gidemeyeceğini
bilemiyor musunuz?
Değerli
milletvekilleri, bu vakfın mütevelli heyetinde 4’ü Cumhurbaşkanı, 3’ü Bakanlar
Kurulu tarafından belirlenecek 7 daimî üyesi olmak üzere, 2’si Millî Eğitim
Bakanlığı ve birer kişi de Dışişleri Bakanlığı, Maliye Bakanlığı ve
Yükseköğretim Kurulu temsilcilerinden oluşan 12 kişi yer alıyor. Konu eğitim
ama Millî Eğitim Bakanlığının mütevelli heyetinde daimî üyesi yok. Sayın Bakan,
tekrar söylüyorum: Konu eğitim ama Millî Eğitim Bakanlığının mütevelli
heyetinde daimî üyesi yok. Bu ne yaman çelişki Sayın Bakan, bu ne yaman çelişki?
Neden kendinizin yok hükmünde sayılmasına seyirci kalıyorsunuz? Neden
“Mütevelli heyetin daimî üyesinde Millî Eğitim Bakanlığı yok.” diye itiraz
edemiyorsunuz? Sayın Bakan, siz itiraz etmiyorsunuz ama ben milletin
kürsüsünden sizin adınıza, bu ülkenin çocuklarının adına itiraz ediyorum.
Yasada
ayrıca mütevelli heyete atanan kişilerin 72 yaşına kadar görev yapacağı ifade
ediliyor. Bu hükümle 30 yaşında bir yandaş atayıp kırk iki yıl boyunca burada
parti çıkarları doğrultusunda görev yapması mı hesaplanıyor? Anlaşılan o ki,
hükûmetler değişse de vakfın yapısının değişmeyeceği amaçlanıyor. 
Buradan,
milletin kürsüsünden tekrar sormak istiyorum: Ortada 1981 yılında kurulmuş olan
Millî Eğitim Vakfı dururken neden “Maarif Vakfı” adı altında daha fazla yetkilerle
donatılmış bir vakfın kurulması isteniyor? Burada, AKP’lilerin daha düne kadar
öve öve bitiremedikleri, etkinliklerine her türlü kamu desteğini verdikleri,
gözyaşları içinde uğruna hasret türküleri söyledikleri cemaat okullarına karşı
alternatif yaratma anlayışı olduğunu görüyoruz.
Beyler,
şu çok iyi bilinmelidir ki, bir paralel devlet yapılanması varsa bunun panzehri
asla başka bir paralel devlet yapılanması kurmak olmaz, olmamalıdır. (CHP
sıralarından alkışlar)
Buradan,
AKP’nin yönetimini ve milletvekillerini devlet aklıyla düşünmeye davet
ediyorum. Dün, ülkemizin adliyesini, maliyesini, emniyetini, millî eğitimini
bir cemaate teslim edip ülkemizin kurumlarına karşı bu yapının her türlü
kumpasına göz yumarak yanlış yapan zihniyet, bugün de Maarif Vakfı Kanunu’yla
bu yanlışı devam ettirmek istiyor. Tahminim odur ki dört yıl sonra yine
milletin karşısına çıkıp, yine “Bizi kandırdılar.”, yine “Bizi aldattılar.”
diyecekler ama iş işten çoktan geçmiş olacak, testi çoktan kırılmış olacak, bu
ülkenin çocuklarının, gençlerinin geleceği heba edilmiş olacak. Devletin asli
görevleri, hiçbir şekilde ve hiçbir koşulda, cemaat ve vakıflara, diğer bir
deyişle, baskıcı dayatma ağlarına teslim edilemez. 
İşte
bu gerekçelerle bu yasaya karşı olduğumuzu belirtiyor, hepinizi sevgi ve
saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Arık.
Şahsı
adına Konya Milletvekili Sayın Hacı Ahmet Özdemir konuşacak. 
Sayın
Özdemir, buyurun. (AK PARTİ sıralarından alkışlar) 
HACI
AHMET ÖZDEMİR (Konya) – Sayın Başkan, değerli milletvekilleri; hepinizi
saygıyla selamlıyorum. 
İbni
Haldun devletleri insanlara benzetir. Ben de oradan hareketle insan
psikolojisindeki iki marazi duruma dikkatinizi çekmek istiyorum. Bu marazi
durumlardan bir tanesi şudur: Bazı insanlar aslında kendilerinde olmayan bir
gücü vehmederler. Bunun en güzel örneği, bildiğiniz gibi, Cervantes’in Don
Kişot’udur. Don Kişot, kendinde bir güç vehmetmiş, devlerle savaşabileceğine
inanmış ve yel değirmenlerine saldırmış ama yerle bir olmaktan kendisini
kurtaramamıştır, dramatik bir sona sonunda ulaşmıştır. İkinci marazi durum da
şudur: Aslında, bazı insanlar -yani İbni Haldun’dan hareketle- bazı devletler
güçlüdürler ama güçlerinin farkında değildirler. Güçlerinin farkında olmadığı
için, güçlerini yadsıdıkları ve takdir edemediklerinden dolayı, sırf bu yüzden
etkisiz kalır, hatta güçsüzlerin elinde oyuncak olurlar. 
Şimdi, bu açıdan baktığınızda, bizim devletimizin ve
milletimizin durumu hakikaten çok güçlü bir durum olarak ortaya çıkar. Lütfen,
şovenizm olarak değerlendirmeyin. Zira, dünyada bizim kadar büyük birikime
sahip kaç devlet veya millet vardır, söyleyebilir misiniz? Şöyle bir düşünecek
olursanız, Orta Asya’dan Uzak Doğu’ya, yine, Orta Asya’dan ta Viyana
kapılarına, Sibirya’dan Hindistan’a, Kafkasya’dan Yemen’e, Kuzey Afrika’dan
Ümit Burnu’na kadar uzanan bir etki alanına sahip kaç devlet gösterebilirsiniz?
Dolayısıyla, biz hakikaten büyük bir milletten ve büyük bir devlet geleneğinden
söz ediyoruz demektir. 
Dünya eğitim tarihinde bıraktığımız izlere gelecek
olursak devasa bilim adamları ve şaheserler hediye etmişizdir. Bu bakımdan
bizler hakikaten ne kadar övünsek azdır. Eğitim kurumlarımız da hakikaten güçlü
eğitim kurumları olarak tarihte saygın bir yer edinmiştir. 
Şimdi, gücümüzün farkına vardık, artık yavaş yavaş
toparlanıyoruz ve -rahmetle yâd ediyorum- Üstat Necip Fazıl’ın dediği
aşamadayız: “Sen bir devsin, yükü ağırdır devin, / Kalk ayağa, dimdik doğrul ve
sevin!” diyordu üstat. Şimdi bizim ayağa kalkma, dimdik doğrulma ve sevinme
anımız gelmiştir. Kültürümüzü ve eğitimimizi geçmişimizin etki alanında yeniden
temsil edecek büyük bir vakfın kuruluş aşamasındayız. Bu bakımdan, bu vakfın
kuruluşunu gecikmiş bulmakla beraber, bu zamana kadar yapılmamış olması
hakikaten büyük bir kayıp olmakla beraber, şimdi kuruluyor olmasını gönülden
tebrik ediyorum ve çok güzel bir faaliyet olarak, tarihe geçen bir faaliyet
olarak gelecek nesiller tarafından anılacağını da burada izninizle beyan etmek
istiyorum. 
Dünyada en çok konuşulan diller arasında Türkçe’nin
önemli bir yeri vardır. Türkçe hakikaten çok geniş bir coğrafyaya ve geniş bir
alana yayılmıştır. Biz Türkiye Maarif Vakfı vasıtasıyla elimizi Türkçe’nin
uzandığı alanlara uzatmak gibi bir mükellefiyeti de icra etmiş bulunuyoruz.
Bir zamanlar, yabancı okulların ve kolejlerin bizim
ülkemizde, bizim topraklarımızda, bizim coğrafyamızda nelere mal olduğunu çok
iyi biliyor buradaki bütün milletvekillerimiz çünkü aydın, seçkin ve seçilmiş
insanlar olarak buraya geldiler. 
Niye aynı şeyi, biz, diğer ülkelerde ve yurt dışında
yapmayalım? Elbette, bizim kuruluş felsefemiz ile onların kuruluş felsefesi
arasında taban tabana bir zıtlık olmakla beraber, biz, kendi öz değerlerimizi,
inancımızı, ahlakımızı, tutumumuzu, davranışımızı ve kültürümüzü buralarda
temsil edecek bu kuruluşu niye desteklemeyelim?
Bu sebeple, Türkiye Maarif Vakfını düşünen, planlayan,
proje hâline getirirken bu aşamalarda gayret sarf eden herkesi gönülden tebrik
ediyorum, hayırlı olmasını diliyorum, hepinizi tekrar saygıyla selamlıyorum.
(AK PARTİ sıralarından alkışlar)
BAŞKAN – Teşekkür ederim Sayın Özdemir.
Şahsı adına diğer konuşmacı Diyarbakır Milletvekili
Sayın İdris Baluken’dir.
Buyurunuz Sayın Baluken.
İDRİS BALUKEN (Diyarbakır) – Sayın Başkan, değerli
milletvekilleri; tekrar hepinizi saygıyla selamlıyorum.
İftar saati tartışma yaratmak ya da Genel Kurulu germek
gibi bir niyetim yok ancak biraz önce, AKP Grup Başkan Vekili Sayın İnceöz’ün,
daha çok basın üzerinden çıkan haberler ya da kendisine iletilmiş olan polis
iddiaları üzerinden Genel Kurula yapmış olduğu yanlış bilgilendirmeyi
düzelterek başlamak istiyorum.
Sayın
Başkan da oturuma ara verdiği için, bir kez daha -tabii, İç Tüzük’teki
kurallara da saygımız gereği- tartışmayı büyütmedik ancak şunu belirteyim:
Sayın İnceöz’ün, polis iddianamesini ya da gazetede çıkan haberleri kesin
gerçekmiş gibi burada yansıtması, bir kere, başlı başına yanlış olmuştur.
Ortada, verilmiş bir hukuki karar süreci yoktur, burada okumuş olduğu bir
mahkeme kararı yoktur. Polis, dün yapmış olduğu ve yasalara aykırı olan
uygulamayla ilgili bir iddia ortaya atmıştır. Bu iddianın doğruluğu ve
yanlışlığıyla ilgili düşüncelerimizi burada ifade ettim. 
Şimdi,
bu konu niçin önemli? Yani eş başkanımızı bir kenara bırakalım, bir kadın
siyasetçiyi bir bombacı olarak kamuoyuna sunuyor. Bu, direkt o kişinin can
güvenliği dâhil olmak üzere yaşam hakkını tehlikeye atan ciddi bir durum. Yani
biz, Fadime Çelebi’nin legal demokratik siyaset yürüten bir partinin Sosyalist
Kadın Meclisinin eş sözcüsü olduğunu söylediğimizde, bununla ilgili her gün
katıldığı demokratik siyasi çalışmaları hatırlattığımızda bize verilmiş olan
kesin kararlarla ilgili bilgi varsa cevap verilmesi lazım. Onun dışında, işte,
bu tarz iddialar üzerinden, bilmem, havuz medyasının haberleri üzerinden
birtakım şeyleri burada ifade ederseniz, hele hele bir grup başkan vekili ifade
ederse bu, o insanın yaşam hakkını ve can güvenliğini tehlikeye atar. 
Bakın,
ben kıyaslama yapmanız açısından söylüyorum; Sayın Başbakan Davutoğlu, geçmiş
dönemdeki Başbakan Davutoğlu IŞİD’ci canlı bombalar için bile hukuk devleti
olma ilkesini hatırlatarak “Biz, onları eylem yapmadan tutuklayamıyoruz.”
diyebilmişti. E, şimdi, burada bombacı olmadığı belli olan, demokratik
siyasetle uğraşan, her gün de polisin gözü önünde bu çalışmalarını yürüten
birisine bu tarz ithamlarda bulunmamız doğru değildir. Bakın, bir tutanaktan
bahsetti, sanki o tutanakta işte, canlı bomba olduğu kabul edilmiş, bilmem,
bomba malzemesi, pasaport; o bilginin tamamı yanlış. Orada tek bir cümlelik tutanak
tutulmuş, o tek cümle de “Fadime Çelebi’nin evde bulunmadığı tespit
edilmiştir.” cümlesidir. Bunun dışında o tutanakta, belirtilen hususlarla
ilgili tek bir ibare söz konusu değil. 
Ayrıca
bakın, dikkatinizi şuna çekeyim: Ben HDP’nin İzmir Menemen’deki teşkilat
binasına yapılan bir silahlı saldırıyı kınamak amacıyla ve üst üste düşen bu
olayları hatırlatmak amacıyla söz almıştım, sayın grup başkan vekili öyle bir
konuşma yaptı ki yani benim HDP’nin parti binasına yapılan silahlı saldırıyı
kınamama âdeta cevap olabilecek ve âdeta bu saldırıyı da meşrulaştıracak bir
yerden bir mantık çerçevesi kurdu. Bunlar doğru yaklaşımlar değildir. Bu tarz
süreçler tehlikeli süreçlerdir. O nedenle, tekrar, tutanaklara geçmesi
açısından ben burada bunu hatırlatmayı önemli gördüm. 
Diğer
taraftan, Sayın Bakan, abluka bölgelerinde, işte, bireysel başarılar üzerinden
“Biz eğitimde her şeyi mükemmel yapıyoruz.” diyorsunuz ama bu cümleler
gerçekten talihsiz cümlelerdir. Bakın, ben Bingöl’de okumuş, hiç dershaneye
gitmemiş, işte, Türkiye’nin yüksek puanlı tıp fakültelerine girmiş birisiyim.
Girdiğim dönemde bir elin parmakları kadar bu tarz okullara girmeyi en azından
başarmış öğrencilerdik ama bizim oraya girmemiz Bingöl’ün 100 binlik –o dönem
100 binlik- nüfusunda çok iyi bir eğitim verildiğini falan ortaya koymuyordu.
Devasa sorunlar vardı, hâlâ aynı sorunlar devam ediyor. Sizin döneminizde
abluka bölgelerinde 300 bin öğrenci eğitim hakkından mahrum bırakıldı. Yani
Hükûmet olarak oradaki bütün sürecin müsebbibi, sorumlusu sizsiniz. 300 bin
öğrenci eğer okula gidemiyorsa, eğitim hakkı gasbedilmişse siz gelip bir tek
öğrenci üzerinden “Nusaybin’de ne güzel eğitim veriyoruz, Dersim’de ne güzel
eğitim veriyoruz.” falan diyemezsiniz. 
(Mikrofon
otomatik cihaz tarafından kapatıldı) 
İDRİS
BALUKEN (Devamla) – Tam tersine, o 300 bin öğrencinin eğitim hakkının
gasbedilme sorumluluğunu burada kabul edip onları giderme adına Hükûmet olarak
yapacağınız çalışmaları örnek göstermeniz gerekirdi diyorum.
Hepinize
saygılar sunuyorum. 
BAŞKAN
– Teşekkür ederim Sayın Baluken. 
Sayın
milletvekilleri, bir önerge var, okutuyorum:
Türkiye Büyük Millet Meclisi Başkanlığına
Geçici
madde görüşmelerine devam edilmesini İç Tüzük 72’nci madde uyarınca arz ederim.
 Oktay
Vural
 İzmir
 MHP
Grup Başkan Vekili
Gerekçe:

Maddenin
daha iyi anlaşılması için.
BAŞKAN
– Önergeyi oylarınıza sunuyorum…
OKTAY
VURAL (İzmir) – Karar yeter sayısı…
BAŞKAN
– Karar yeter sayısı arayacağım.
Kabul
edenler… Kabul etmeyenler… Karar yeter sayısı yoktur.
Birleşime
on dakika ara veriyorum.
Kapanma Saati: 19.31
DÖRDÜNCÜ OTURUM
Açılma Saati: 19.41
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: İshak GAZEL (Kütahya), Mustafa AÇIKGÖZ (Nevşehir) 
-------0------
BAŞKAN
- Sayın milletvekilleri, Türkiye Büyük Millet Meclisinin 103’üncü Birleşiminin
Dördüncü Oturumunu açıyorum. 
İç
Tüzük’ün 72’nci maddesine göre verilen, görüşmelere devam edilmesine dair
önergenin oylamasında karar yeter sayısı bulunamamıştı. Şimdi, önergeyi tekrar
oylarınıza sunacağım ve karar yeter sayısı arayacağım.
Önergeyi
kabul edenler... Kabul etmeyenler... Önerge kabul edilmemiştir, karar yeter
sayısı vardır.
383
sıra sayılı Kanun Tasarısı’nın görüşmelerine kaldığımız yerden devam edeceğiz.
Komisyon
burada.
Hükûmet burada.
Sayın
milletvekilleri, şimdi, soru-cevap işlemine geçiyoruz. İlk beş dakika içinde,
sisteme giren milletvekillerinin sorularını alacağım, diğer beş dakikada da
Sayın Bakan sorulara cevap verecek.
Sayın
Kuyucuoğlu… Yok.
Sayın
Tüm…
MEHMET
TÜM (Balıkesir) – Teşekkür ederim Sayın Başkan.
Sayın
Bakan, AKP iktidarının üzerinde en çok oynadığı alanların başında millî eğitim
gelmektedir. Bir zaman cemaate teslim ettiğiniz millî eğitimi, şimdi kurulacak
vakıf aracılığıyla tekrar teslim almak istiyorsunuz. Böyle bir vakfa neden
ihtiyaç duyuyorsunuz? Hangi amaca hizmet verecek? Sermayesini Millî Eğitim
verirken yönetimde neden Millî Eğitim Bakanlığını baypas ediyorsunuz? Millî
Eğitim Bakanlığının yetkisini bu vakfa hangi amaçla veriyorsunuz? Başta TÜRGEV,
Ensar olmak üzere laiklik karşıtı vakıf ve kurumlar eğitim sistemine dâhil
edilmişken şimdi kurulacak vakfın bunlardan ne farkı olacaktır? 
BAŞKAN
– Sayın Yüceer…
CANDAN
YÜCEER (Tekirdağ) – Teşekkürler Sayın Başkan.
Sayın
Bakan, ülkemizde liyakate dayalı atamaların yapılamaması, atamalar yapılırken
yöneticilerin hangi sendikaya mensup olduğuna bakılması nedeniyle eğitim
kalitesi maalesef, her gün giderek daha da düşmektedir. Bakanlığınız geçtiğimiz
yıl yayımladığı bir yönetmelikle şimdiye kadarki birikimleri bir yana bırakmış,
sübjektif değerlendirmelere imkân tanıyan bir yönetici atama yönetmeliğini
yürürlüğe koymuştur. 
Tekirdağ’da,
geçtiğimiz günlerde müdürlük atamaları için mülakat sınavları yapılmış, sınav
sonuçları diğer tüm illerde toplu olarak yayımlandığı hâlde bizim ilimizde
yayımlanmamıştır. Sınava giren bütün adaylar T.C. kimlik numarasını girerek
sadece kendi sınav sonuçlarını görebilmekte, diğer adayların sonuçlarını
görememektedir. Bu çerçevede, Tekirdağ’da müdürlük atamaları için yapılan
mülakat sınavının sonuçlarının toplu olarak açıklanmama nedeni nedir? Söz
konusu mülakatı kazanıp atanan müdürler hangi sendikalara mensuptur? Bir diğer
sorum da bu hizmetleriyle ön plana çıkan Ensar Vakfının…
(Mikrofon
otomatik cihaz tarafından kapatıldı) 
BAŞKAN
– Sayın Kayışoğlu…
NURHAYAT
ALTACA KAYIŞOĞLU (Bursa) – Teşekkür ediyorum.
Sayın
Bakan, ülkemizde 500 öğrenciye bir rehber öğretmen düşmektedir hatta çoğu yerde
bu sayı 2’ye katlanmaktadır. Dolayısıyla bu rakamlar karşısında, bu rehberlik
hizmetinin gerçek anlamda yerine getirilebileceğini düşünüyor musunuz, bununla
ilgili farklı çalışmalarınız var mı? 
Bir
de Bursa’da, İznik’te bir okulda, ilköğretim öğrencilerine bir anket yapılıyor
ve orada sürekli “Çocuklarınızın dinî eğitim almasını ister misiniz?
İmam-hatipte okumasını ister misiniz?” şeklinde, bir nevi baskı kurmak amaçlı
birtakım anketler yapılmaktadır. Bununla ne amaçlanmaktadır eğitim açısından? 
Teşekkürler.
BAŞKAN
– Teşekkür ederim.
Sayın
Yalım…
ÖZKAN
YALIM (Uşak) – Teşekkür ederim Başkan.
Sayın
Bakan, biraz önce ilimle ilgili sormuştum, daha doğrusu sizinle ilgili değildi.

Şimdi,
Türkiye Cumhuriyeti vatandaşlarına haksızlık yapıldığı kanaatindeyiz. Ülke
dışından gelen, mülteci durumunda olan öğrenciler ayda 1.200 TL burs alıyor,
üniversite öğrencileri, Türkiye Cumhuriyeti vatandaşı öğrenciler ayda 400 TL
alıyor. Bu haksızlığı nasıl gidereceksiniz? Aynı şekilde, ülke dışından gelen
öğrenciler üniversite sınavına girmeden istedikleri fakültelere girebiliyorlar
ama Türkiye Cumhuriyeti vatandaşları sınava giriyor.
BAŞKAN
– Sayın Özdemir...
SİBEL
ÖZDEMİR (İstanbul) – Sayın Başkan, teşekkür ederim.
Sayın
Bakan, tasarının 5’inci maddesinin (2)’nci fıkrasının (e) bendinde, Bakanlar
Kurulu kararıyla genel bütçeden, kamu kurum ve kuruluşlarından ödenek
aktarılması öngörülmüştür. Kanun maddesinin geçmiş olmasına rağmen, Sayın
Bakan, maddeyle ilgili hususlara açıklık getirebilir misiniz? Bu vakfa
aktarılacak tutarın ve zaman aralığının belirtilmemesi nedeniyle keyfî
uygulamaların önü açılmış olur mu? Bu uygulama Meclisin bütçe hakkına açıkça
aykırılık göstermekte midir? Sınırları belirsiz bir şekilde Bakanlar Kuruluna
para aktarma yetkisi verilecek olması doğru mudur?
Teşekkür
ederim.
BAŞKAN
– Sayın Kayan...
TÜRABİ
KAYAN (Kırklareli) – Teşekkür ederim Sayın Başkan.
Sayın
Bakan, Maarif Vakfı uygulaması Millî Eğitimin yanında ikinci bir uygulama
oluyor. Bu uygulamanın eğitim birliğini bozmaması için bir tedbiriniz yok. Bu
konuda eğitim birliğini sağlamak için ne gibi bir yöntem düşünüyorsunuz?
Uygulamanın
adı Maarif Vakfı, Tasarının içeriği bakımından, hayır kurumu olmayan bu
kuruluşun neresi vakıftır?
Kırklareli’nin
Babaeski ilçesinde endüstri meslek lisesi kapatılıp yerine imam-hatip yapıldı,
buna ne diyorsunuz?
Teşekkür
ederim.
BAŞKAN
– Teşekkür ederiz.
Sayın
Bakan, buyurun.
MİLLÎ
EĞİTİM BAKANI İSMET YILMAZ (Sivas) – Teşekkür ediyorum Sayın Başkanım.
Öncelikle
Sayın Özdemir’in sorusu: “Bakanlar Kurulu kararıyla genel bütçeden ve ilgili
kamu kurum ve kuruluşlarından aktarılacak tutarlar bu vakfın gelirleri arasında
sayıldı, dolayısıyla da ne kadar aktarılacağı belli değil.” Doğrusu da budur
Sayın Özdemir. Eğer 1 okulu bir yıl içinde açmışsanız ayıracağınız kaynak 1’dir,
eğer 5 okul açmışsanız 5’tir.
Şimdi
bu, yurt içindeki okullara yönelik bir vakıf değil biliyorsunuz, siz
Komisyondasınız dolayısıyla diğer arkadaşlardan daha çok bu konuya vâkıfsınız,
yurt dışında. Ama, yurt dışında “Hadi, okul açıyorum.” deyince açamıyorsunuz ki
uluslararası sözleşmeler, ikili anlaşmalar gerekli dolayısıyla ikili
anlaşmaların yürürlüğe girmesi lazım, o ülkenin parlamentosundan geçmesi lazım,
bazen bizim Parlamentodan geçmeli, bazen de bunlara ihtiyaç olmayabilir.
Dolayısıyla, hangi okul ne kadar açılacaksa ve o okulda ne kadar öğretmen
istihdam edilecekse, ne kadar öğrenci gelecekse ihtiyaca göre belirlenir;
doğrusu da budur diye düşünüyorum.
Bakanlar
Kuruluna bu millet güvenmiş, artık biz de güvenelim diyoruz. Yani, Bakanlar
Kurulunun doğru yapması esastır, yanlış yapması istisnadır, onu diyeyim. Tabii,
herkesin doğru yapması genel kuraldır, şüphe istisnadır; onu söylemek isterim.
Tabii,
bir diğer soru: Hep “Burada ticari işletmeler var, vakıflar para amacı gütmez.
Buranın neresi vakıftır?” deniyor. Kâr amacı gütmez, bu bir ticari işletme
değildir. Buradaki esas gaye nedir? Yine bir diğer arkadaşımın da söylediği
gibi, biliyorsunuz, biz bu vakfı… Yurt dışında yaklaşık 6 milyon vatandaşımız
var; işte, Almanya’da 3 milyona, 4 milyona yakın, Fransa’da 650 bin,
Hollanda’da 460 bin, Belçika’da 220 bin, Avusturya’da 300 bin -Dışişleri
Bakanlığımızdan aldık, bazıları daha fazla olabilir- Amerika’da 200 bin,
İngiltere’de 400 bin. Yurt dışında yaşayan vatandaşlarımızın çocuklarının
eğitim ihtiyacını karşılamak -bunu Komisyonda da söyledik, Genel Kurulda da
söyledi arkadaşlar- onların ana vatanlarıyla bağlarını güçlendirmek ve
ülkemizin eğitim alanında sahip olduğu birikimi talep edenlere… Demek ki bizim
vatandaşlarımız dışında bir başka ülke de Türk eğitim sistemini gelin burada…
Bunun nerede örneğini gördüm: Afganistan’a gittiğimde, Millî Savunma Bakanı
olarak ziyaret ettiğimde, gerçekten “Türkiye gelsin burada lise kursun, okul
kursun.” diyenler oldu, bunu çok net olarak söylüyorum. Dolayısıyla, bir başka
ülke de Türk eğitimini talep ederse, bu vakıf vasıtasıyla biz Türkiye'nin
kültürünü, eğitimini ve değerlerimizi… Bu, Türkiye’yi büyütecek bir şey. Bunun
-dediğim gibi- yurt dışındaki uygulamaları, İngiliz’in var, Amerika’nın var
herkesin var. Eğer büyük devlet olma iddianız varsa, kendi devletinizin
etkinliğini, kendi bulunduğunuz kültür coğrafyasının dışına da taşımak
istiyorsanız mutlaka buna katılmanız lazım. Bu, kültürel etkinliklerle olur;
işte, Yunus Emre Vakfı ondan dolayı kurulmuştur. Bu, eğitimle olur; işte,
Türkiye Maarif Vakfı bundan dolayı kurulmuştur. Başka neyle olur? Sporla
olabilir. Sporla etkinlik… Brezilya’nın bugün dünyada pozitif bir imajı var,
yurt dışına ihraç etmiş olduğu futbolcularından kaynaklanıyor. Dolayısıyla da
bilimle olur. “İlimden gidilmeyen yolun sonu karanlıktır.” Bir kardeşimiz
söyledi, aynen katılıyoruz. E, ilimle olur, eğitim seviyesini artırmakla olur.
Biz de bunlara çalışıyoruz, elimizden geleni yapmaya çalışıyoruz. 
Bir
başka soru rehber öğretmenlerle ilgili. Gerçekten rehber öğretmen sayımızda
eksiklik var ama istiyoruz ki bunu daha artıralım; birinci husus bu. İnşallah,
önümüzdeki dönemde daha iyi hizmet vermeye çalışacağız. 
“İznik’teki
bir okul için anket yapılıyor, ister misiniz?” diye… Biraz önce işte sayın
vekilimiz sormuştu: “Velilerin görüşünü de talep ediyor musunuz?” Yani, ben
şunu canıgönülden söylüyorum: Herkes inancında serbesttir, dilinde de
serbesttir; onu da söylüyorum. Dolayısıyla hangi okula giderse gitsin, hangi
inanca giderse gitsin, inanın, benim nazarımda hepsi bir, Türkiye Cumhuriyeti
vatandaşı ve ben hepsine hizmet götürmek durumundayım. Ama, bir yerde de bir
vatandaş, bir veliler topluluğu gelip bir ihtiyaç belirtiyorsa, “Bizim şöyle
bir okula ihtiyacımız var.” diyorsa devlet olarak da onu yerine getirmemiz
lazım. Zaten müşterisiz meta zayidir. Eğer siz bir okul açarsanız, veliler
okula öğrencilerini göndermezse açmış olduğunuz okul tabela olarak kalır, okul
otomatikman kendi kendini kapatır. Dolayısıyla, vatandaşların talebini almak,
bir tercih öğrenmek bir ankettir ama bir baskı olarak nitelendirilmemesi
gerekir diye düşünüyorum. 
Yine,
bizim bir yetki devrettiğimiz falan yok. Bu da bir devlet kurumudur, bir devlet
vakfıdır. Daha önceki örnekleri de Türk Silahı Kuvvetlerini Güçlendirme Vakfı
kanunla kurulmuş vakıf, işte Sosyal Dayanışma Vakfı kanunla kurulmuş vakıf,
Yunus Emre Vakfı kanunla kurulmuş vakıf, Türkiye Maarif Vakfı kanunla kurulmuş.
Dolayısıyla devletin diğer kamu kuruluşları nasıl kanunla tüzel kişilik
kazanıyorsa -devlet organı- bu da devlet organı. Dolayısıyla buraya aktarılacak
kaynak devletin kendi imkânları, bir iş bölümüdür. Millî Eğitim Bakanlığı… 
(Mikrofon
otomatik cihaz tarafından kapatıldı) 
BAŞKAN
– Sayın Bakan, mikrofonunuzu açıyorum. 
MİLLÎ
EĞİTİM BAKANI İSMET YILMAZ (Sivas) – Teşekkür ediyorum Sayın Başkanım. 
Biz,
sadece “güvenin” diyoruz. Bir yıl sonra, inanın ki bu vermiş olduğunuz
desteklerden dolayı gurur duyacaksınız. 
Hepinizi
saygıyla selamlıyorum. 
BAŞKAN-
Teşekkür ederim Sayın Bakan. 
ÖZKAN
YALIM (Uşak) – Sayın Bakan, verilen burslar, yabancı öğrencilerin kontenjanı
konusu… 
MİLLÎ
EĞİTİM BAKANI İSMET YILMAZ (Sivas) – Onlar istisnai bir husustur. Biz kaç
milyon insana, öğrencimize burs veriyoruz? İşte 3 milyona yakın öğrencimize.
Kredi alanların hepsine veriyoruz, herkese. İstisna diyorum… 
ÖZKAN
YALIM (Uşak) – Ama, rakam konusunda dengesizlik var Sayın Bakan.
MİLLÎ
EĞİTİM BAKANI İSMET YILMAZ (Sivas) - Yurt dışında, bir İçişleri Bakanlığının
veya Millî Eğitim Bakanlığının… İşte bazı ülkelerle eğitim ilişkisini
geliştirmek için bir burs sağlıyoruz. Bu farklı bir şey yani.
BAŞKAN
– Teşekkür ederim Sayın Bakan.
ÖZKAN
YALIM (Uşak) - Sayın Bakan, Türkiye Cumhuriyeti vatandaşı 400 TL alırken
yabancı ülke vatandaşlarının 1.200 TL almasında bir yanlışlık var ama.
BAŞKAN
– Geçici 1’inci madde üzerinde dört adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 383 sıra sayılı Kanun Tasarısı’nın geçici 1’inci maddesinin başlığında ve
metninde yer alan “Maarif Vakfı” ibarelerinin “Türkiye Maarif Vakfı” şeklinde
değiştirilmesini arz ve teklif ederiz. 

 İlknur İnceöz Ramazan
Can Abdullah Öztürk
 Aksaray Kırıkkale Kırıkkale

 Mehmet Demir Gökcen
Özdoğan Enç Ayşe Keşir
 Kırıkkale Antalya Düzce

 Hilmi Bilgin Hakan
Çavuşoğlu Tamer Dağlı
 Sivas Bursa Adana

 Yılmaz Tezcan Mücahit
Durmuşoğlu Necip Kalkan
 Mersin Osmaniye İzmir

 Sait Yüce Haydar
Ali Yıldız Habib Soluk
 Isparta İstanbul Sivas

Türkiye Büyük Millet Meclisi Başkanlığına
Görüşülmekte
olan 383 sıra sayılı Kanun Tasarısı’nın geçici 1’inci maddesinin (2)’nci
fıkrasının aşağıda belirtilen şekilde değiştirilmesini arz ve teklif ederiz.
“(2)
Bu kanunun yürürlüğe girdiği tarihten itibaren bir ay içerisinde Maarif
Vakfının kuruluş işlemlerinde kullanılmak ve kalanı kuruluş tamamlandıktan
sonra Maarif Vakfına devredilmek üzere Millî Eğitim Bakanlığı bütçesinden
Maarif Vakfına denetimli bir şekilde 1 milyon Türk Lirası aktarılır.”
 Arzu Erdem Zühal
Topcu Muharrem Varlı
 İstanbul Ankara Adana

 Zihni Açba Kamil
Aydın Kadir Koçdemir
 Sakarya Erzurum Bursa
BAŞKAN
– Sayın milletvekilleri, şimdi okutacağım iki önerge aynı mahiyette olduğundan
birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 383 sıra sayılı Maarif Vakfı Kanunu Tasarısı’nın Geçici Madde 1’in tasarı
metninden çıkartılmasını arz ve teklif ederiz.

 İdris Baluken Mizgin
Irgat Ayhan Bilgen
 Diyarbakır Bitlis Kars

 Lezgin Botan Müslüm
Doğan
 Van İzmir
Aynı
mahiyetteki diğer önergenin imza sahipleri:

 Tahsin Tarhan Erkan
Aydın Nihat Yeşil 
 Kocaeli Bursa Ankara

 Gaye Usluer Murat
Emir Ömer Fethi Gürer
 Eskişehir Ankara Niğde
BAŞKAN
- Aynı mahiyetteki önergelere Komisyon katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) - Katılmıyoruz Sayın Başkan.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Önergeler üzerinde Bursa Milletvekili Sayın Nurhayat Altaca Kayışoğlu
konuşacak.
Buyurun
Sayın Altaca Kayışoğlu. (CHP sıralarından alkışlar)
NURHAYAT
ALTACA KAYIŞOĞLU (Bursa) – Sayın Başkan, değerli milletvekilleri; 383 sıra
sayılı Maarif Vakfı Kanunu Tasarısı’nın geçici maddesi üzerinde vermiş
olduğumuz önerge nedeniyle söz almış bulunmaktayım.
Üzerinde
konuştuğum maddeye göre, bu kanunun yürürlüğe girdiği tarihten itibaren üç ay
içerisinde vakfın kuruluş işlemleri tamamlanacak ve bir ay içerisinde de Millî
Eğitim Bakanlığı bütçesinden 1 milyon Türk lirası kuruluş için ilk aşamada bu
vakfa verilecek ve daha sonra, devamı fıkraları da Maliye Bakanlığınca uygun
görülen taşınmazların bedelsiz olarak kullanımının verilmesi, daha sonra yurt
dışındaki kamuya ait varlıkların bedelsiz olarak vakfa verilmesi gibi birçok hüküm
içeriyor.
Şimdi,
ülkemizdeki eğitimin bütün sorunlarını çözmüşüz gibi, bütün derdimiz yurt
dışına yoğunlaşmış. Bursa’dan örnek vereceğim. Bursa’da 998 tane eğitim binası
var ve bunlardan sadece 298 tanesi beyaz bayrak almış. Bu ne demek? Yani,
Bursa’da 700 tane okul sağlıksız, temizliği yapılmıyor, çatısı dökülüyor,
badanası boyası dökülüyor, duvarı dökülüyor ve o çocuklar buralarda eğitim
görüyor.
Yine,
dünden beri çokça anlatıldı, ikili eğitim hâlâ birçok okulda devam ediyor ve
tekli eğitime dönülmesi için Bakanlığın bu okullara bütçe ayırması gerekiyor.
Örneğin, Bursa için, en azından yüzde 30’a düşürülmesi için, bu tekli eğitime
geçilmesi için en az 70 milyon liraya ihtiyaç var ama biz bütün kaynaklarımızı
paralel bir yapı oluşturmak için bu vakfa aktaracağız.
Değerli
milletvekilleri, bugün gıptayla bakılan ve önünde “gelişmiş” sıfatı bulunan
ülkelerin bu sıfatı kazanmasında üç temel nokta var: Biri, dış politikadır ve
dış politika, o ülkelerde iktidar değişse de hiçbir zaman değişmez, yapboz
tahtasına çevrilmez. Biri, adalettir. Aynı saatlerde, şu an Adalet Komisyonunda
yüksek yargı yine yapboz tahtasına çevrilmiştir ve eğitim de bu kanunla aynı
şekilde maalesef, değiştirilip dönüştürülmektedir ve o parçalar, nedense o
yapbozun parçaları doğru düzgün bir araya getirilmiyor ve karmaşık bir tablo
yaratılıyor.
Bugün
bırakın sarayı, değişen Millî Eğitim Bakanları bile eğitimi bir arka bahçe
olarak maalesef kullanıyorlar. Dün mağdur olduğunuzu iddia ettiğiniz ne varsa
bugün uygulamalarınızla siz daha daha fazlasını yapıyor ve çocuklarımızı
özellikle eğitim alanında mağdur ediyorsunuz. Oysa, değerli milletvekilleri, bu
yüce Meclisin oluşumunu sağlayan büyük insan eğitime o kadar farklı bir
pencereden bakıyordu ki kendisine bir arka bahçe yaratma derdinde hiç olmadı,
tek istediği bu güzel ülkeye gerçekten güzel bir gelecek bırakmaktı. Bugün,
sizler onun bu bakışı sayesinde burada oturuyorsunuz, bu koltuklarda; bunu
bilmenizi isterim. Eğer kendinizi birisine borçlu hissediyorsanız bu Büyük
Atatürk olmalıdır çünkü sizleri, bizleri kul olmaktan çıkaran ve bugün sahip
olduklarımızın sürecini eğitimden tutun diğer politikalara kadar
uyguladıklarıyla sağlayan Büyük Atatürk’tür.
Evet,
19’uncu yüzyılda da bugün getirmek istediğiniz modeller vardı fakat II. Mahmut,
nitelikli insan yetiştirmediği için o günlerde daha Batılı bir laik eğitim
sistemine dönmeye başlamıştı. Sizler de bugün getirdiğiniz eğitim sistemiyle
iki yüzyıl öncesine döndürüyorsunuz bizleri. Oysa, suhte ayaklanmalarını iyi
inceleyin, kadı defterlerini iyi okuyun derim size ki orada medrese eğitimi
almış öğrencilerin nasıl yağma, yol kesme, adam kaçırma gibi suçları işlediğini
ve yoksulluk nedeniyle buna zorlandıklarını bilmenizi isterim.
Son
olarak bir hikâye okumak istiyorum, sürem az kaldı: Çocuk Atatürk’ü görünce
önce şaşırıyor, sonra şöyle diyor: “Senin eline diken batar mı, batmaz mı?”
“Senin elin kanar mı, kanamaz mı?” “Ama sen Atatürk değil misin?” ““Öyleyim
çocuk.” “Ama…” “Sen şimdi bırak benim kim olduğumu, sen bu gülünü
yetiştireceksen canın yanacak, elin kanayacak, güneş seni terletecek. ‘Bu
bahçede gül bitmez.’ diyenler olacak, ‘Gül öyle değil, böyle yetişir.’ diyenler
olacak. Sen kendine şunu soracaksın: Ben burayı gül bahçesi yapmak istiyor
muyum? Ben burada dünyanın en güzel güllerini yetiştirmek istiyor muyum? Eğer
istiyorsan batan diken, söylenenler umurunda olmayacak. Kim olursan ol tek
istediğin kokuyu duymak olacak.” 
(Mikrofon
otomatik cihaz tarafından kapatıldı) 
NURHAYAT
ALTACA KAYIŞOĞLU (Devamla) - Biz de bu güzel ülkeyi güzel bir gül bahçesine
çevirmek için yemin ettik ve sadece kendi çocuklarımız için değil, sizin
çocuklarınız için de bu yeminimizi tutacağız ve eğitim sisteminden yeni gül
bahçeleri yaratmak için çalışmaya devam edeceğiz. 
Saygılarımla.
(CHP sıralarından alkışlar) 
BAŞKAN
– Teşekkür ederim Sayın Altaca Kayışoğlu. 
Önergeler
hakkındaki diğer konuşmacı Kars Milletvekili Sayın Ayhan Bilgen.
Buyurun
Sayın Bilgen (HDP sıralarından alkışlar)
AYHAN
BİLGEN (Kars) – Sayın Başkan, değerli milletvekilleri; bu dar vakitte konuşmanın
psikolojik baskısına rağmen çok kısa birkaç şeye değinip sözlerimi bitireceğim.

Öncelikle,
yani eğitim meselemizin, en azından Osmanlı’nın son döneminden bu yana çok
ciddi bir tartışma konusu olduğunu hepiniz, hepimiz çok iyi biliyoruz. “Osmanlı
neden çöktü, neden battı?” sorusunun cevabını ararken, bazıları çözümü
kıyafette, bazıları eğlencede, başka şeylerde ya da ordu düzeninde ararken,
asıl en sağlıklı, en ciddi yoğunlaşma eğitim sistemiyle ilgili yapılan
tartışmaydı. Ama vaka ortada, eser ortada ki sonuç itibarıyla bu coğrafya, bu
bölge şu anda dünyayla yarışamayacak bir durumdaysa burada neyi nerede
kaybettiğimizle ilgili galiba daha köklü, daha radikal esastan bir tartışma
yapmak zorundayız. Elbette medreselerde bilim, fen, pozitif bilimlerin özellikle,
çekilmesi, aşağıya alınması, önemsizleşmesi çok somut bir okumadır, önemli bir
okumadır ama o günden bugüne birçok isim şöyle okumuştur bu durumu: Biz
değerlerimizi koruyalım, geleneğimize bağlı kalalım ama Batı’dan da bilimi,
teknolojiyi alalım yaklaşımıdır. Bunun çözüm olmadığı, bunun eklektik bir iş
olduğu bugün Orta Doğu’da, bugün Ön Asya’da, bugün Anadolu’da çok net biçimde
görülüyor. O hâlde, kaybettiğimizi ve elimizdeki imkânları bir kez daha gözden
geçirmemiz gerekiyor. 
Değerli
milletvekilleri, aslında İslam dünyasının, Orta Doğu’nun bu kültür
coğrafyasının elbette önemli avantajları var; dayanışma değerleri gibi bir sürü
önemli avantajı var ama bir de ciddi dezavantajı var; o da eleştirel akıl. Bu
coğrafya aslında ilk kaybını eleştirel aklı mahkûm ederek verdi; ta ki, işte,
içtihat kapısının kapanması, İbni Sina, Farabi, İbni Rüşd gibi isimlerin yani
İskenderiye Mektebinden, eski Yunan’dan, eleştirel akıldan ciddi biçimde istifade
etmiş ve bunu kayıp, yitik hikmet gibi görmüş olan yaklaşımı mahkûm etmesidir.
Bunu mahkûm ettiğimizden bu yana bütün transferlerimiz, bütün eğitim modeli
örnek almalarımız sistemi aslında sadece bir deneme tahtasına çevirmiştir. 
Dolayısıyla, bugün bu sorumluluğu üstlenen Sayın
Bakanın ve ekibinin, kadrosunun, sizlerin, bu ülkeyi yönetenlerin galiba
cesaret göstermesi gereken ve içinde bulunduğumuz durumdan çıkışın yol
haritasını oluşturması gereken başlangıç noktasının eleştirel pedagoji olması
gerekir. Özgür bir toplum, özgür bireyler ancak hesap soran, hesap vermeyi
siyasetin olmazsa olmazı gören ve gençleri de böyle düşünmeye teşvik eden,
cesaretlendiren bir yaklaşımdır. Eğer eleştirel aklı inşa etmeyi, eleştirel
eğitim referanslarını önemsemeyi, eleştirel pedagojiyi alternatif bir eğitim
modeli olarak önümüze koymayı cesaretle gösterirsek muhtemelen makûs talihi
değiştirmek bu coğrafyada biraz uzun zaman alacak ama en azından mümkün olacak.
Fakat bugüne kadar yaptığımızı denersek eser ortada; sadece yeni kuşakları
kaybetmekle, vakti kaybetmekle yetinmiş olacağız. 
Bu
arada sözlerimi bitirirken değerli milletvekilleri, biraz önce, Cumhurbaşkanına
hakaret ettiği gerekçesiyle görevden alınan Bilgi Üniversitesindeki
akademisyenle ilgili aranızdan bir milletvekili bana kaydı dinletmeye çalıştı;
ben de biraz önce, arada tekrar baktım. Hakaret sayılan kelime yani bir
akademisyenin, bir profesörün üniversiteden hem de soruşturma yapılmadan,
soruşturma yapılmak üzere görevden atılmasına sebebiyet veren cümle sadece
içerisinde geçen “kabalık” ve “nobranlık” yani aynı anlama gelen iki kelime.
Şimdi, bir akademisyeni bu iki kelimeden dolayı üniversiteden atıyorsunuz ve
bunu hakaret sayıyorsunuz. 
Bir
başka not daha ileterek huzurlarınızdan çekileceğim. 
Değerli
milletvekilleri, biraz önce sosyal medyaya da düştü, muhtemelen yarın
gazetelerde okuruz. Orta Doğu Teknik Üniversitesinde -demin iki başka
üniversiteden örnek vermiştim- nasıl selefi yapılanmalara eleman
kazandırıldığına dair çok somut bilgiler; bunlar, muhtemelen devletin güvenlik
birimlerinin servis ettiği, paylaştığı bilgilerdir. Hatırlayın, birkaç ay önce
burada Orta Doğu Teknik Üniversitesinde namaz kılanların engellenmesi ve mescit
açılması üzerinden bir tartışma yapmıştık. Şimdi, o tartışmanın arka planının
ne olduğuna dair güvenlik birimlerinin muhtemelen paylaştığı bilgilere bakın;
mesele mescit meselesi miymiş, mesele namaz kılıp kılmama meselesi miymiş yoksa
“mescit grubu” diye bir grubun ODTÜ’de 2 cami, 14 mescide rağmen başka bir
örgütlenmeyi, başka bir çalışmayı yürüttüğü ortam mıymış. Dokümanın ayrıntısına
baktığınızda Silahlı Kuvvetler için hangi tabirleri kullandığını göreceksiniz.
Herkesi
saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Bilgen.
Aynı
mahiyetteki önergeleri oylarınıza sunuyorum: Kabul edenler... Kabul etmeyenler...
Önergeler kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 383 sıra sayılı Kanun Tasarısı’nın geçici 1’inci maddesinin (2)’nci
fıkrasının aşağıda belirtilen şeklinde değiştirilmesini arz ve teklif ederiz.
(2)
Bu kanunun yürürlüğe girdiği tarihten itibaren bir ay içerisinde Maarif
Vakfının kuruluş işlemlerinde kullanılmak ve kalanı kuruluş tamamlandıktan
sonra Maarif Vakfına devredilmek üzere Millî Eğitim Bakanlığı bütçesinden
Maarif Vakfına denetimli bir şekilde 1 milyon Türk Lirası aktarılır. 
Kadir Koçdemir (Bursa) ve
arkadaşları
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Katılmıyoruz Sayın Başkanım.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Önerge üzerinde Bursa Milletvekili Sayın Kadir Koçdemir konuşacak.
Buyurun
Sayın Koçdemir. (MHP sıralarından alkışlar) 
KADİR
KOÇDEMİR (Bursa) – Sayın Başkan, saygıdeğer milletvekilleri; hepinizi saygıyla
selamlıyorum.
Burada
hepimiz aynı ülkenin vatandaşlarıyız ve ülkemizin iyi olmasını istiyoruz.
Başlangıçta, bir konuşmamda söylemiştim, eğer vatan sevgisini, yurt sevgisini
ölçen bir alet olsa tansiyonu ölçen alet gibi, ben buradaki bütün milletvekili
arkadaşlarıma böyle bir şey takıldığında ibreyi hepimizin sona vurduracağına
inanıyorum ama yapılan işlerde bazı alanlarda eksikler, bazı alanlarda
yanlışlar var. Bunların bazılarını biz somut olarak görüyoruz, bazılarını da
yapılırken yapılmasın diye gayret ediyoruz. Muhalefet olarak bizim millete
karşı sorumluluğumuz iktidarın eksiğini tamamlamak, yanlışını da düzeltmesine
katkıda bulunmak. Bu açıdan baktığımızda hakikaten, eğitimde rakamlar ortada ve
maalesef başarılı değiliz. İşin üzücü yanı, gidişatın da başarıya doğru
olmamasıdır çünkü yanlış anlıyoruz. Demin söylediğim, PISA araştırmasında
okulların bilgisayarlaşma oranında biz ilk 20, ilk 15 ülke arasındayız. Diğerde
sonuncuyuz ama altyapıda, fiziki donanımda iyi yerdeyiz. Hâlâ burada artık
demek ki bir eksik yok, diğer taraflara bakmak gerekirken hâlâ bunları sayıp
bunlar üzerine gitmek eğitim meselesini doğru anlamadığımızı gösterir. Ben
acaba şundan mı diyorum, malum, Birleşmiş Milletlerde “5’ten büyüktür dünya.”
diyoruz, Türkiye de tek adamdan büyüktür.
Ama
belediyelerden gelen kadrolar son yıllarda iktidarda olduğu için belediyede
olan alanlarda Türkiye'de güzel şeyler de yapılıyor. Bize göre belki biraz
pahalı yapılıyor ama yapılıyor. Mesela, belediyede ne var? İmar var. Hakikaten
imar düzenlemelerinde rant yaratma, değer yaratma konusunda başarılıyız.
Belediyede ne var? Altyapı var, yol yapma, havaalanı yapma, bazen yolcu
garantisiyle birlikte de olsa bu alanlarda başarılıyız. Belediyede ne var?
Sosyal hizmetler var. Sosyal hizmetler alanında da hakikaten Türkiye son on beş
yılında çok güzel adımlar attı. Bunlar için de iktidara teşekkür ediyoruz. 
Ama
bazı alanlar var ki bunlar bir belediyede yok. Bu alanlarda Türkiye
çuvallamaktadır. Mesela ne yok belediyede? Adalet yok. Adalet Bakanımız kendisi
söyledi. “Adalete olan güven Türkiye’de yüzde 30’ların altında.” Biz de
güvenmiyoruz ki, iktidar da güvenmiyor ki altı ayda bir, bir yılda bir adalet
ve yüksek yargıyla ilgili yeni düzenlemeleri buraya getiriyoruz. 
Belediyede
ne yok? Dış politika yok. Dış politikada başarısız. Başarıdan bahsedeceksek
belki Amerika ve Rusya’yı, tarihte Hitler’e karşı olan birlikteliklerinden
sonra, Türkiye’ye karşı bir araya getirme başarısından söz edebiliriz. 
Belediyede
ne yok? Millî savunma yok. Sınırlarımızı koruyamıyoruz, millî menfaatlerimizi
koruyamıyoruz. 
Yine,
belediyede ne yok? Emniyet, asayiş yok. Hakikaten Türkiye terör belasından,
terör sarmalından bir türlü kurtarılamıyor.
Nihayet,
belediyede millî eğitim yok arkadaşlar. Belediyede millî eğitim olmadığı için
okullara, kendi, bundan önceki dünya görüşümüzü oluşturan olaylar açısından ve
tepkici bir şekilde yaklaşıyoruz. Böyle yaklaştığımız için öğrencileri
anlayamıyoruz, öğretmenleri anlayamıyoruz, sendikalar arasında ayrım yapıyoruz ve
OECD ülkeleri arasında Türkiye’yi sonunculuğa mahkûm, sonunculuk sırasında
sürekli kalıcı hâle getiriyoruz. 
O
açıdan gelin, yurt dışında hakikaten bu amaçta belirtilen hedef kitlenin
eğitime ve Türkçeye ihtiyacı vardır, bunun uygulamasını doğru yapalım, buradaki
eleştirileri dikkate alalım ve orada kaybettiğimiz nesillerin tekrar Türk
milleti ailesine kazandırılması yönünde bir katkıda bulunalım. 
Ben,
yasanın uygulamasının en azından -çatı yanlış kurulsa da- bu hususlar dikkate
alınarak yapılacağı umuduyla yüce heyetinizi tekrar saygılarla selamlıyorum.
(MHP sıralarından alkışlar) 
BAŞKAN
– Teşekkür ederim Sayın Koçdemir.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 383 sıra sayılı Kanun Tasarısı’nın geçici 1’inci maddesinin başlığında ve
metninde yer alan “Maarif Vakfı” ibarelerinin “Türkiye Maarif Vakfı” şeklinde
değiştirilmesini arz ve teklif ederiz.
Necip Kalkan (İzmir) ve arkadaşları
BAŞKAN
– Komisyon önergeye katılıyor mu?
MİLLİ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Takdire bırakıyoruz Sayın Başkan.
BAŞKAN
– Hükûmet? 
MİLLÎ
EĞİTİM BAKANI İSMET YILMAZ (Sivas) – Katılıyoruz.
MUSTAFA
ELİTAŞ (Kayseri) – Gerekçe…
BAŞKAN
– Gerekçeyi okutuyorum:
Gerekçe:

Kurulan
vakıf yurt dışında faaliyet göstereceğinden isminde “Türkiye” ifadesinin
bulunması uygun olacaktır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
Birleşime
bir saat ara veriyorum ve hayırlı iftarlar diliyorum.
Kapanma Saati: 20.13
BEŞİNCİ OTURUM
Açılma Saati: 21.16
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: İshak GAZEL (Kütahya), Emre KÖPRÜLÜ (Tekirdağ) 
-------0------
BAŞKAN - Sayın
milletvekilleri, Türkiye Büyük Millet Meclisinin 103’üncü Birleşiminin Beşinci
Oturumunu açıyorum. 
383
sıra sayılı Kanun Tasarısı’nın görüşmelerine kaldığımız yerden devam edeceğiz.
Komisyon
ve Hükûmet yerinde.
7’nci
maddeyi okutuyorum:
Yürürlük

MADDE
7- (1) Bu Kanun yayımı tarihinde yürürlüğe girer.
BAŞKAN
– 7’nci madde üzerinde Halkların Demokratik Partisi Grubu adına Van
Milletvekili Sayın Lezgin Botan konuşacak.
Buyurun
Sayın Botan.
HDP
GRUBU ADINA LEZGİN BOTAN (Van) – Sayın Başkan, gerçi boş sıralara hitap etmek
de zor ama Sayın Bakanımız burada.
BAŞKAN
– Maalesef öyle bir durum oldu ama yapacak bir şey yok Sayın Botan.
Buyurun.
LEZGİN
BOTAN (Devamla) – Evet. Peki, teşekkür ediyorum.
Sayın
Başkan, değerli milletvekilleri; görüşülmekte olan Maarif Vakfı Kanunu
Tasarısı’nın 7’nci maddesi üzerine Halkların Demokratik Partisi Grubu adına söz
almış bulunmaktayım. Genel Kurulu saygıyla selamlıyorum. 
Görüşülmekte
olan kanun tasarısıyla Anayasa ve yasalarla Millî Eğitim Bakanlığının görev ve
sorumluluğuna verilmiş olan ve kamusal bir hizmet olan eğitim hizmetlerinin,
vakıf adı altında oluşturulan paralel bir bakanlığa devredildiğini tekrar
vurgulamak istiyorum. On dört yıllık AKP hükûmetleri döneminde zaten yapısal
sorunlarla içinden çıkılmaz hâle gelen eğitim, son çivinin de AKP eliyle
çakılması sonucu tümden sorunlar yumağına dönüşmüştür. 
Geçtiğimiz
günlerde Millî Eğitim Bakanlığı tarafından yayımlanan beş yıllık değerlendirme
raporunda da eğitim sisteminde yaşanan sorunlar ortaya çıkmıştır. Özellikle
büyük kentlerde sınıf mevcutlarının Türkiye ortalamasının üzerinde olduğu
görülmektedir. Öğretmen ihtiyacı, açığı hâlen ciddi bir şekilde devam
etmektedir. Açık öğretim lisesine kayıt olanların sayıları hızla artmaktadır.
Okul terkleri ve örgün eğitimden kaçış devam etmektedir. Özel okul sayısında
ciddi bir patlama yaşanmaktadır. Din eğitimi veren okul ve öğrenci oranında
büyük artış olmuştur. Buna karşın, diğer okul ve öğrenci sayılarında azalma
yaşanmaktadır. Kız çocukları örgün eğitimden koparak yaygın ve açık öğretime
yönelmişlerdir. Mezunların üniversiteye yerleşme oranlarında, artan öğrenci
sayısına rağmen büyük bir değişim yaşanmamıştır. Barınma ve burs ihtiyacı devam
etmektedir. Okul öncesi, özel eğitim, ortaokul ve ortaöğretim düzeyinde çağ
nüfusunun yakalanması gereken okullaşma oranına henüz ulaşılamamıştır. 
Son
bir yılda, AKP Hükûmetinin savaş politikalarına karşı çıktığı ve çocukların
ölmesini istemediklerini dile getiren üniversite akademisyenleri ve öğretmenler
acımasızca gözaltına alınmış ve soruşturmalara tabi tutulmuşlardır. Bu bağlamda
onlarca akademisyen görevlerinden el çektirilmiştir. 
Bir
yandan ülke içinde eğitim sistemi AKP politikalarıyla sorun yumağına dönüşürken
kurulması planlanan Maarif Vakfında görev alacak kişiler AKP’nin kamuda on dört
yıldır uyguladığı yandaş kadro anlayışıyla seçilecek, hem maddi olarak hem de
diplomatik pasaport ve benzeri ayrıcalıklar tanınarak ödüllendirileceklerdir.
Kamuda çalışma yaşı 65 olmasına rağmen Cumhurbaşkanı ve AKP eliyle atanacak
olan Mütevelli Heyeti 72 yaşına kadar sunulan nimetlerden istifade
edeceklerdir. 
Kısacası,
AKP iktidarının her türlü baskı ve yıldırma politikalarına rağmen özverili bir
şekilde her şart altında görev yapmaya çalışan eğitimcilere mezarda emeklilik
reva görülürken AKP’nin yandaş kadrolarına ise mezara kadar kamu olanaklarının
sunulması öngörülmektedir.
OECD
ülkeleri içinde en düşük gelire sahip olan öğretmenler Türkiye’de
çalışmaktadırlar. Buna karşılık, çalışma süresi ve saati en fazla olan
öğretmenler kategorisinde ise hem OECD hem de Avrupa’daki meslektaşlarından
daha fazla çalışanlar, yine, Türkiye’deki öğretmenlerdir.
Sayın
Başkan, 2005 yılında çıkarılan Öğretmenlik Kariyer Basamaklarında Yükselme
Yönetmeliği’yle başöğretmen, uzman öğretmen gibi birtakım özlükler
oluşturulmuştur. Bu özlüklerin ne devamı geldi ne sonrası geldi. Yani ben bunu
Sayın Bakanımla da az önce paylaştım, gerçekten buna bir çözüm bulmak lazım;
bu, çalışma barışı açısından da çok ciddi bir sıkıntıdır. Yani bir okul
düşünün, bu okulda bir sınav yapılmış bir sefere mahsus; öğretmenlerin bir
kısmı başöğretmen, bir kısmı uzman öğretmen, böyle bir özlük oluşturulmuş ve bu
özlüğün sonrasında devamı da gelmemiş yani sonradan sınavlar yapılarak bu
özlüğün devam ettirilmesi konusunda, en azından bundan faydalanılacağı veya bu
yönde fırsat eşitliğinin sağlanacağı, çalışma barışı ortamının sağlanacağı
yönünde devamı getirilmemiştir. Dolayısıyla, ya bu özlük… 
Yani
bu haklar, tabii, geriye doğru işletilemez yani Anayasa’ya göre de geri
alınamaz ama en azından ya bir hâl yoluna konulması lazım ya da bütün
öğretmenler… Zaten beş yılını, on yılını dolduran bütün öğretmenler otomatikman
uzman öğretmenlerdir. Bütün öğretmenlerin aynı özlükten faydalanmalarının
sağlanması eşiklik ilkesine de uygun olacaktır.
Hükûmeti,
görüşülmekte olan Maarif Vakfı Kanunu Tasarısı’nı derhâl geri çekerek paralel
bakanlık için harcanacak emek ve parayı yurt içinde yaşanan devasa sorunları
çözmek için harcamaya davet ediyoruz. 
Özellikle
ben Sayın Bakanımızın birikimlerine, tecrübelerine ve demokratik kişiliğine de
güvenerek şunu da önermek istiyorum: Ana dilde eğitim bir haktır. Kürtler de bu
toplumun, bu ülkenin kadim halklarından biridir; herkes kadar alın teri var,
emeği var, acısı var, göz yaşı var. Kürtlerin kendi ana yurtları olan Türkiye
Cumhuriyeti devleti içerisinde ana dillerinde eğitimleri ana sütleri kadar
helaldir kendilerine. Artık, ana dilde eğitimin daha fazla sürece yayılmadan…
Bugün Millî Eğitim Bakanlığının bütçesinden ilgili vakfa 1 milyon lira
aktarılacak. Bu paranın onda 1’ini ana dilde eğitim için harcarsanız ülke
barışına da eşit yurttaşlık ilkesine de büyük bir katkı yapmış olursunuz ve
toplumsal barışa da özellikle çok ciddi katkı yapmış olursunuz. Çünkü Kürtler
de herkes gibi askerliğini yapıyor, vergisini veriyor, ülkesini seven
insanlardır. Dolayısıyla, Kürtlerin bu uğramış oldukları yüz yıllık haksızlığın
bir şekilde bu dönemde en azından bir yüz yıl daha bu trajedinin sürmemesi
adına düzeltilmesi lazım. Bu, Kürtlerin aidiyet duygusunu güçlendirecek,
kırılan, zayıflayan bağlarını güçlendirecek ve sürece de ülkenin
demokratikleşmesine de ciddi bir şekilde katkı yapacaktır. Bu bağlamda,
kurulacak Maarif Vakfına ayrılan ödeneğin önemli bir kısmının da ana dilde
eğitime ayrılması gerekiyor. 
Bu
ana dilde eğitim için teknik altyapının hazırlanması lazım, doğrudur. Birtakım
kurslar açıldı. İşte, Artuklu Üniversitesinde “öğretmen yetiştirme” adı
altında, “yerel lehçeler” adı altında birtakım faaliyetler yürütüldü ancak
oradan mezun olan ve atamayı bekleyen 2 bin Kürtçe öğretmenine baktığınız vakit
devede kulak. Yani, işte, biliyorsunuz, 17 kişinin şubat ayında ataması
yapıldı. Burada bunu, Kürtçeye verilen değerin bir kıstası olarak bölgedeki
insanlarımız algılıyor. Neticede Kürtçe de önemli bir dildir, bu coğrafyanın
dilidir, Mezopotamya’nın dilidir, bu dilde çok önemli eserler verilmiştir ve
dediğim gibi, Kürtçeye verilecek önem ülke barışına da verilecek önemin aslında
kıstası olacaktır, göstergesi olacaktır. Bu bağlamda, en azından bu dönemde
bunun da gözetilmesi gerektiğini önemle arz etmek istiyorum.
Selam
ve saygılarımı sunuyorum.
Teşekkür
ediyorum. (HDP sıralarından alkışlar)
BAŞKAN
– Teşekkür ederiz Sayın Botan.
Milliyetçi
Hareket Partisi Grubu adına Samsun Milletvekili Sayın Erhan Usta konuşacak.
Buyurun
Sayın Usta. (MHP sıralarından alkışlar)
MHP
GRUBU ADINA ERHAN USTA (Samsun) – Sayın Başkan, çok değerli milletvekilleri;
hepinizi saygıyla selamlıyorum. Maarif Vakfı Kanunu Tasarısı’nın 7’nci maddesi
üzerinde Milliyetçi Hareket Partisi Grubu adına söz aldım. 
Şimdi,
tabii, temel bir alanı konuşuyoruz, eğitim. Ama buraya gelmeden önce aslında
ben şu tespiti yaparak sözlerime başlamak istiyorum: Adalet ve Kalkınma Partisi
hükûmetleri, aslında ülkenin temel sorun alanlarının çözümünde son derece
başarısız olmuştur, eğitim de bunlardan bir tanesidir. 
Birazdan
bunun detayıyla ilgili düşüncelerimi sizlerle paylaşacağım ama ona geçmeden
önce, örneğin dış politikaya baktığımızda, dış politikası aslında bu Hükûmetin
tam bir fiyaskodur Sayın Bakanım. Nasıl? Şimdi, Suriye’yle ilişkilerinize bakın
yani geldiğimiz noktalara bakın; Amerika Birleşik Devletleri’yle ilişkilerimiz,
Rusya’yla ilişkilerimiz, Ermenistan’la ilişkilerimiz, Mısır politikamız,
bunların hepsine baktığımızda aslında politikalarımızın zikzaklarla dolu
olduğunu, bir aşağı bir yukarı, bir iyi bir kötü olduğunu, hiçbir şekilde
öngörülebilir olmadığını görüyoruz. Dolayısıyla, böyle bir dış politika da
sürdürülebilir olmayacaktır. Dostumuza da güven verici değil düşmanımıza da
güven verici değil politikalarımız ve günlük politikalarla hayatımızı devam
ettirmeye çalışıyoruz, uzun vadeli değil. Maalesef bir adım sonrasını gören dış
politikası yok bu Hükûmetin. Birkaç örnek vereyim isterseniz: Bu Suriye,
mülteci meselesi başladığında dönemin konuyla ilgili Başbakan yardımcısı “En
fazla 100 bin mülteci olur.” diyordu, mültecilerin sayısı 3 milyonu aştı. Çünkü
iyi çalışılmadan, böyle gelişigüzel şekilde değerlendirmelerle bir dış politika
yürütülüyor. Bu da tabii ülkenin itibarını yerle bir etmiştir. Biraz da tabii
ki özellikle Orta Doğu bölgesinde kişisel karizma oluşturma uğruna Türkiye dış
politikası heba edilmiştir. Bu başarısızlıklardan sonra büyük ihtimal yapılacak
olan şey de şudur; şimdi, bu başarısızlık eski sabık Sayın Başbakana
yüklenecekmiş gibi görünüyor, yeni bir düşman ilan edilmiş gibi görünüyor. 
Şimdi,
ikinci temel sorun alanı ve başarısızlık alanı esasında terör. AKP hükûmetleri
sıfır terörlü bir Türkiye devraldı fakat bugün üretilen yanlış politikalar,
uygulanan uyarılara kulak tıkanması, “çözülme süreci” adı altında yürütülen
süreç sonucunda aslında Türkiye'de terör yeniden son derece azdı ve bunun
bedelini, devlet de millet de, toplum olarak çok ağır bir şekilde ödüyoruz. AKP
Hükûmeti uyudu, devleti de uyuttu. 
Şimdi,
eğitim diğer bir sorun alanı. Esas eğitimi konuşacağız tabii ama temel
alanlardaki sorunların çözümünde başarısızlıklara örnek olsun diye bu 2 tane
alandan bahsettim. Şimdi, eğitim, tabii, bir milletin geleceğinin inşası
meselesidir. Eğer bir ülkenin kalkınmasını istiyorsak topyekûn kalkınma ancak
eğitimle olabilir. İyi eğitilmiş bireyler bir toplumda ne kadar çoksa o
toplumun da ilerleme imkânı vardır.
Şimdi,
peki “Eğitim ile kalkınma arasında ilişki var.” dedik. Mesela, OECD’de
çalışmalar var. Bütün OECD ülkeleri üzerinde yapılan çalışmalarda eğitimin
kalitesi ile kalkınma veya büyüme arasında bir ilişki bulunuyor yoksa eğitimin
fiziki şartları ile okullaşma oranı gibi, okulların durumları gibi birtakım
meselelerle aslında büyüme ve kalkınma arasında bir ilişki yok Sayın Bakanım.
AKP hükûmetlerinin de sürekli övündüğü şey bu: “İşte şu kadar okul yaptık, bu
kadar okul yaptık.” Bu beton bu ülkenin başına bela oldu. Ülkenin temel iktisat
politikasını beton üzerine oturttuk. Terörü betonla çözmeye kalkıyoruz. Ne
diyor Sayın Cumhurbaşkanı? “Silahları betona gömeceksiniz.” diyor. Orada da
beton var. Eğitimi betonla çözmeye çalışıyoruz. Okul yapınca Türkiye'nin eğitim
sorununu çözeceğinizi zannediyorsunuz yani sürekli bununla övünülüyor. Bu son
derece yanlış bir şey, bundan vazgeçmek lazım. Bunun dünya kadar örneği var.
PISA sonuçlarını arkadaşlar söyledi yani Meksika ve Şili’yle birlikte son
sıraları paylaşıyoruz; matematikte böyle, fende böyle, okuma becerisinde böyle,
bütün dallarda en sonuncu bu ülke. Tamam, geçmişte de Türkiye’nin eğitimde
problemleri vardı ama on dört yıllık bir Hükûmeti konuşuyoruz. On dört yılda
birçok mesele, yapısal mesele -o yüzden yapısal diye başladım-
iyileştirilebilir fakat bunları bir şekilde iyileştiremediniz ve iyileştirmeye
de hiçbir niyetiniz yok. Ben şu anda Sayın Bakanı yani böyle, hakikaten,
hayretler içerisinde dinledim. Yani, siz daha -hayırlı uğurlu olsun- yeni
Bakansınız, bu konudan yeni de sorumlusunuz, böyle eğitimle ilgili çok
fevkalade işler yapılmış gibi bir şekilde konuşmaya başlamanız bence son derece
yanlış, zaten gerçeği yansıtmadığı gibi strateji açısından da yanlış. 
Eğitime
önem verilmiyor çünkü… Onuncu Kalkınma Planı yapıldı. Bakın, 25 tane öncelikli
alan tespit edildi, bir tanesi eğitim değil. 25 tane öncelikli alan, “reform
alanı” dedi, Davutoğlu bunu 40 kere açıkladı, bütün bakanlar açıkladı.
Söyleniyor, söyleniyor, söyleniyor, hiçbir şey yapıldığı yok, hoş da ama
bunlardan bir tanesi eğitim değil. Nasıl eğitime önem veriyorsunuz? Eğitime
önem filan verildiği yok bu ülkede, böyle hamasetle işleri götürmeye
çalışıyorsunuz çünkü eğitim politikalarında hiçbir şekilde istikrar yok, on
dört yılda 6 tane bakan değişmiş. 
HAYDAR
AKAR (Kocaeli) – 2,2 yıla 1 bakan düşüyor. 
ERHAN
USTA (Devamla) – Evet. Yani, böyle bir istikrarsız ortam içerisinde eğitimi
nasıl çözeceksiniz? Benim 3 çocuğum var, 3’ü de ayrı sistemle okudu; birisi
OKS’yle, birisi SBS’yle, birisi -ne bileyim ben- TEOG’la yani her biri eğik
yazıyla başladı, doğru yazıyla bitirdi, doğru yazıyla başlayan eğik yazıyla
bitirdi. Yani, böyle iş mi olur Allah aşkına? Bunlar niye zamanında
çalışılmıyor? Burası deney tahtası mı? Yani, ülkenin tamamını böyle bir pilot bölge
gibi, bugün bir politika, ertesi gün başka politika, bir bakan geliyor her şeyi
baştan aşağı değiştiriyor. Hâlbuki, eğitimde bir devlet politikası olmalı yani
aynı Hükûmetin içerisinde bakan geliyor, her şey baştan aşağı değişiyor; böyle
bir rezalet olmaz. 
4+4+4
yani kesintisiz olması, tamam, kabulümüz, biz de Milliyetçi Hareket Partisi
olarak destekliyoruz. Ama, niye 5+3’ü 4+4+4 yapıyoruz? Bunun arkasında ne
çalışma var? Ben şunu iddia ediyorum: Zamanın Millî Eğitim Bakanının haberi yok
bundan, bu çalışmadan. Bunu Cumhurbaşkanına birileri söylettirdi, arkasında ne
var, önünde ne var, belli değil. 30 milyar TL’dir bu ülkeye yükü bunun. Bakın,
branş öğretmenliğinde fazla vardı açık oluştu, sınıf öğretmenlerinde açık vardı
fazla oluştu çünkü 5’i 4’e düşüyorsunuz, 3’ü de 4’e çıkartıyorsunuz, ondan
sonra derslik ihtiyaçları oluştu. 30 milyar TL’dir, Kalkınma Bakanlığında bunun
çalışmaları var. Yani, böyle bir şey olur mu? Hiçbir şey çalışmadan, hemen,
birisinin aklına bir şey geliyor, ondan sonra bu şekilde eğitim politikası
yürütüyorsunuz. 
Neyse,
çok konuşulacak mesele var ama biraz da işin siyasi boyutuna bakalım. En
önemlisi, liyakata önem vermiyorsunuz Sayın Bakanım. Bakın, sizden önceki
bakanların başlattığı şeyler sizin döneminizde devam ediyor. Yine, Samsun’dan
daha önceki gün okul müdürü arkadaşlar görevden alınmış. Ciddi bir yönetici
kıyımı var. Yani, yandaş sendikaya bağlı olmayanlar, oraya üye olmayanlar
yöneticilikte tutulmuyor. Böyle bir şey olabilir mi? Yani, bütün
referanslarınız İslam dini üzerine, gayet güzel, bizim de öyle diyelim ki. Daha
doğrusu, evrenseldir aslında yani liyakat, adalet evrensel bir şeydir ama
hiçbir şekilde liyakata önem vermiyorsunuz. 
Cenab-ı
Allah ne buyuruyor Nisa suresinde? “Allah size emanetleri mutlaka ehline vermenizi
ve insanlar arasında hükmettiğinizde adaletle hükmetmenizi emreder.”
Hadisişerifte Cenab-ı Peygamber ne diyor? “Emanet kaybedildiği zaman yani işler
ehil olmayanlara verildiği zaman kıyameti bekle.” Bu hâlde geçiyor bu
hadisişerif ama siz hiçbir şekilde ehil olması şartına bakmaksızın, uydurma
mülakatlarla 70’in altında puan vererek eğer EĞİTİM-BİR-SEN’de değilse bu
insanları görevden alıyorsunuz. Bu nasıl adalet duygusu, bu nasıl hukuk?
Hukuk da çalışmıyor. 5’inci defa mahkemeye giden
arkadaşlar var Samsun’da. Yöneticilikten alınmış, mahkeme iade etmiş, mahkeme
kararı uygulanmıyor; bir daha gidiyor, bir daha gidiyor, bir daha gidiyor.
Böyle bir hukuk devleti olabilir mi? Yani, bunu nasıl içinize
sindirebiliyorsunuz? Bu vicdani mi, ahlaki mi? Yani, objektif kriterleri koyun,
düzgün olan -ne derler- ehil olanlara göre verin, ehil olmayanlara göre verin.
Zulümle abat olunmaz Sayın Bakan, bunu size söylemek istiyorum ve mahkeme
kararlarının da hemen uygulanması lazım. 
Şimdi diğer bir husus: Öğretmen yetiştirme meselelerine
filan girmeyeceğim yani oraya girecektim ama şu rotasyon meselesi var. 900 bin
kişilik bir camia. Biliyorsunuz, seçimden önce böyle bir karar alınmıştı, seçim
nedeniyle durduruldu. Yeniden şimdi bunun olabileceğine ilişkin birtakım haberler
yer alıyor. Bu eğitimi iyice felç edecek bir şeydir yani 5-10 bin çalışanı olan
bir camiadan bahsetmiyoruz, 900 bin kişilik bir öğretmen camiasından
bahsediyoruz, bu son derece… Bunun da hiçbir şekilde kaliteye bir katkısı
olmayacaktır, kaos yaratacaktır, mağduriyet yaratacaktır; devlete de, millete
de külfet olacaktır.
İyi bir eğitim iyi bir öğretmenle başlar. Öğretmen
kalitesini artırmamız lazım. En iyi çocukların öğretmen olmasını sağlayacak
adımlar atmamız lazım. Öğretmenlerin özlük haklarını iyileştirmemiz lazım.
Öğretmenlerin hizmet içi eğitim süre ve niteliklerini artırmamız lazım.
Öğretmenlerin ülke dağılımında birtakım sorunlar var, onların üzerine gitmemiz
lazım. Şu atanamayan öğretmenler meselesi var, dile getirildi ancak burada da
iyi bir planlama yapılması lazım. Yani, bunları atayamıyorsak niye bu kadar çok
öğretmen üretiyor bizim üniversitelerimiz? Yani, bunlara yatırım yapılıyor,
insanlar boşa mı yetiştiriliyor, bunlara bir bakmamız lazım.
Dolayısıyla, yani sistemli olmak lazım Sayın Bakan,
özetle onu söylemeye çalışıyorum. Hiçbir sistem olmadan, hiçbir çalışma
olmadan, hiçbir öngörü olmadan bu temel meselelerin götürülmesi mümkün
değildir. Zaten “millî”lik, eğitimin sadece isminde kaldı, millîlik vasfını
tamamen yitirmiştir eğitim. 
Bir defa, şu bayrak işini lütfen kitaplara tekrar
koyun, Andımız’ı tekrar koyun, çocuklarımız Andımız’la başlasınlar sabahleyin
okula giderken. Yani millî olan hiçbir şey, eğitimde maalesef sizin zamanınızda
kalmadı. Millî tarihimizin de öğrencilerimize iyi öğretilmesi gerekiyor. 
Benim sürem dolduğu için diğer hususlara giremeyeceğim.
Genel Kurulu saygıyla selamlıyorum.
Teşekkür ediyorum. (MHP sıralarından alkışlar)
BAŞKAN – Teşekkür ederim Sayın Usta.
Cumhuriyet Halk Partisi Grubu adına Eskişehir
Milletvekili Sayın Gaye Usluer konuşacak.
Buyurun Sayın Usluer. (CHP sıralarından alkışlar)
CHP GRUBU ADINA GAYE USLUER (Eskişehir) – Teşekkür
ederim Sayın Başkan.
Değerli milletvekilleri, elbette ki çalışma saatleri
içinde boş salona konuşmak, çok da yüreklendirici, çok da iç açıcı değil.
SALİH CORA (Trabzon) – İnternet’ten izliyorlar sizi,
merak etmeyin.
GAYE USLUER (Devamla) – Evet. Teşekkür ederim.
HALİL ETYEMEZ (Konya) – Kendi grubu yok.
GAYE USLUER (Devamla) – Üç günden beri Maarif Vakfı
Yasası Tasarısı’nı konuşuyoruz ancak üç günden beri görüyoruz ki yine akıllar
tatile çıkmış, yine kalpler iş başında; kalplerimizle hareket ediyoruz, akıl
yok, ne yazık ki şu anda salonda bedenler de yok.
Yasa tasarısı, Adalet ve Kalkınma Partisine ait.
Muhalefet partilerinin konuya ilişkin görüşlerini açıklamaları, bence çok
önemliydi ama ne yazık ki Adalet ve Kalkınma Partisi milletvekilleri, salonun
en kalabalık olduğu anda bile, muhalefet partilerini dinlemediler. Dinlemediniz
ama oy verme aşamasında, koşa koşa, dışarıdan Genel Kurul salonuna girdiniz…
MUSTAFA ELİTAŞ (Kayseri) – Hanımefendi, CHP’de 14 kişi
var sizi dinleyen, farkında mısınız?
GAYE USLUER (Devamla) – …parmaklarınızla çoğunluğunuzu
gösterdiniz.
MUSTAFA ELİTAŞ (Kayseri) – Sizi dinleyen 14 kişi var
burada, farkında mısınız? Cumhuriyet Halk Partisinden 14 kişi sizi dinliyor.
SALİH CORA (Trabzon) – Kendi grubunuz sizi dinlemiyor;
sizi önemsemiyorlar.
MUSTAFA
ELİTAŞ (Kayseri) – Siz, buradaki AK PARTİ Grubuna niye sataşıyorsunuz?
GAYE
USLUER (Devamla) – Sayın Başkan…
BAŞKAN
– Buyurun, siz devam edin Sayın Usluer.
MUHARREM
ERKEK (Çanakkale) – Hocam, devam edin.
GAYE
USLUER (Devamla) – Grup başkan vekilinizi uyarır mısınız?
MUSTAFA
ELİTAŞ (Kayseri) – Hayır, AK PARTİ Grubuna sataşamazsınız siz, kendi grubunuza
söyleyin, 14 kişi var burada.
HAYDAR
AKAR (Kocaeli) – Sayın Elitaş, sataşmadan söz alırsınız.
BAŞKAN
– Konuşmacıya müdahale etmeyelim lütfen.
GAYE
USLUER (Devamla) – Sayın Elitaş, konuşmak istediğinizde kürsüye gelir
konuşursunuz. 
MUSTAFA
ELİTAŞ (Kayseri) – Her zaman öyle konuşulmaz.
GAYE
USLUER (Devamla) – Sözümü kesmemeniz gerekiyor, efendiliğe devam edin lütfen.
BAŞKAN
– Sayın milletvekilleri…
Sayın
Elitaş… 
Sayın
Usluer, lütfen konuşmanıza devam edin.
GAYE
USLUER (Devamla) – Efendi olun, efendi olun. (CHP sıralarından alkışlar)
MUSTAFA
ELİTAŞ (Kayseri) – Siz, hanımefendi olmayı öğrenin önce. 
HAYDAR
AKAR (Kocaeli) – Sayın Elitaş… Sayın Elitaş…
BAŞKAN
– Sayın Elitaş…
MUSTAFA
ELİTAŞ (Kayseri) – Hanımefendi olmayı öğreneceksiniz, hanımefendi olmayı
öğreneceksiniz.
ALİ
ŞEKER (İstanbul) – Böyle bir hanımefendiye o lafı edemezsiniz.
HAYDAR
AKAR (Kocaeli) – Sayın Başkan…
BAŞKAN
– Sayın Elitaş, lütfen…
GAYE
USLUER (Devamla) – Benim ne olduğumu herkes biliyor, sizi de herkes gördü. (CHP sıralarından alkışlar)
MUSTAFA
ELİTAŞ (Kayseri) – Beni de herkes çok iyi biliyor.
BAŞKAN
– Sayın Usluer, lütfen konuşmanıza devam eder misiniz, rica ediyorum.
MUHARREM
ERKEK (Çanakkale) – Hocam, siz devam edin.
GAYE
USLUER (Devamla) – Dün gece bir kadın hatip kürsüye çıktı ve milletvekili olan
bu kadın hatip yıllar, yıllar geçmesine rağmen hâlâ yaşadığı bir mağduriyet
üzerinden, nefret dili üzerinden nefret dilini kullanarak bir konuşma yaptı.
Değerli milletvekilleri, bu ülkede çok kişi acılar yaşadı, bugün hâlâ doğuda,
güneydoğuda insanlarımız acı çekiyorlar. Artık, milletvekili sıralarına
oturduğunuz şu günlerde dikiz aynasından geriye bakmayı bırakın, bugüne
odaklanın. Güneydoğuda okula gidemeyen çocukların nasıl eğitim göreceklerini,
atanamayan öğretmenleri, görevine iade edilmeyen okul yöneticilerini düşünün.
Gelin iyi yurttaş nasıl yetişir, bunu tartışalım ve gelin hep birlikte nefret
dilini bırakalım, kardeşliği konuşalım hep birlikte. Birliği, beraberliği nasıl
sağlayacağımızı konuşalım, gelin bunu hep birlikte konuşalım; birbirimize öfke,
kin kusmak yerine ve gelin hayalinizdeki iyi eğitimi değil de bugünün iyi
eğitimi nasıl olmalı, bunu konuşalım. Atanamayan 350 bin öğretmeni konuşalım.
Okul çağında olup okula gidemeyen 2 milyon 715 bin çocuğumuzu konuşalım. Okula
kayıtlı görünüp devamsız olan 645 bin çocuğumuzu konuşalım ve gelin 4+4+4
yasasından sonra neler olmuş, ona bakalım. Açık liseye kayıtlı öğrenci
sayısının 940 binden 1,5 milyonun üzerine çıktığını konuşalım. Yani üç 4’lük
yasadan sonra açık liseye giden öğrenci sayısında yüzde 63,3 oranında artma
olduğunu konuşalım ve yine ortaokulu bitiren 258 bin öğrencinin hiçbir okula
kayıt yaptırmamış olduğunu konuşacak kadar yürekli olalım. 13.800 okulun, köy
okulunun bu yasayla kapatıldığını konuşalım ve taşımalı eğitime mahkûm edilen 1
milyona yakın öğrenciyi gelin konuşalım. 
Bakınız,
2002 yılından bu yana incelediğimizde yatılı bölge okullarında yüzde 35
oranında azalma var ve yine bununla bağlantılı olarak yatılı öğrenci sayısında
yüzde 67 oranında azalma olduğunu biliyoruz ve ne yazıktır ki ilk ve ortaokula
giden çocuklar için yurt imkânının yüzde 0,97 olduğunu gelin hiç çekinmeden
konuşalım. Var mısınız? Yarın 18 milyon öğrenci karne alacak. Gelin biz de bu
yüce Meclisin çatısı altında Millî Eğitim Bakanlığının karnesini hep birlikte
hazırlayalım. Var mısınız birlikte bir karne hazırlamaya?
Sayın
Bakan, gerçekten bu yasayı kucağınızda buldunuz. Keşke Sayın Nabi Avcı burada
olsaydı, o karneyi Sayın Nabi Avcı’ya hazırlasaydık ve Sayın Nabi Avcı’ya
takdim etseydik. 
Mağduriyet
üzerinden edebiyat yapmak kolay. “Katsayı” dediniz, 2011 yılında katsayı
kalktı. Hâlâ katsayı mağduriyetini konuşmanın hiçbir anlamı yok. Şu anda bu
Meclis çatısı altında olup Adalet ve Kalkınma Partisi sıralarında oturan
değerli arkadaşlarım, on dört yıldır iktidarda olan bir partinin milletvekili
olup hâlâ mağduriyet edebiyatı yapabiliyorsak bunda samimiyetten bahsetmek
doğru değil.
Bakınız,
mağduriyet demişken, katsayı demişken imam-hatip liselerinin sayısal ve öğrenci
sayısı açısından ne olduğuna bakalım. 2002 yılında Adalet ve Kalkınma Partisi
iktidara geldiğinde imam-hatip lisesi sayısı 458. Öğrenci sayısı ne kadar?
Sakın bir derdim var sanmayın, çocuklarımız istediği okula gitsinler, böyle bir
derdim yok.
HALİL
ETYEMEZ (Konya) - Düşürülen sayıyı da söyleyin o zaman, düşürülen sayıyı.
SALİH
CORA (Trabzon) – Nereden nereye düştü?
GAYE
USLUER (Devamla) - Öğrenci sayısı 71 bin. 2012 yılına geliyoruz yani 4+4+4
yasasından sonra okul sayısı 572’ye çıkıyor, öğrenci sayısı 300 bini aşıyor.
Gelelim 2016’ya, 2016 yılında imam-hatip lisesi sayısı 1.149.
SALİH
CORA (Trabzon) – Harika, çok güzel.
GAYE
USLUER (Devamla) - Öğrenci sayısı ne kadar? 677.205. 
SALİH
CORA (Trabzon) – Maşallah!
GAYE
USLUER (Devamla) - Sayı yüzde 100 artmış, öğrenci sayısı yüzde 98 artmış.
Neden? TEOG sınavında başarılı olamayan çocuklarımızı -daha önce de
söylemiştim- azınlıklar dâhil, Kürt kökenli vatandaşlarımız, Alevi
vatandaşlarımız dâhil imam-hatip liselerine yönlendiriyorsunuz, “Sen buraya
gidebilirsin.” diye. 
İLYAS
ŞEKER (Kocaeli) – Niye, Kürt kökenliler imam-hatibe gidemez mi, ne alakası var
ya? 
GAYE
USLUER (Devamla) - Anadolu imam-hatip sayısı yüzde 12 oranında artmış. Öğrenci
sayısı ne kadar artmış biliyor musunuz Anadolu imam hatip liselerinde? Yüzde 1
oranında artmış.
İLYAS
ŞEKER (Kocaeli) – Sayın Hatip, ne söylediğinizin farkında değilsiniz.
GAYE
USLUER (Devamla) - Daha söylenecek çok söz var ancak “Maarif Vakfı” dediğiniz
bu vakıfla ilgili üç gündür konuşarak boşa zaman öldürüyoruz. Üstüne para
vereceğiz, üstüne taşınır-taşınmaz mal mülk vereceğiz, siyasetin güdümünde 12
kişilik mütevelli heyetini atayacağız, “Beyler, 72 yaşına kadar buyurun,
oturun.” diyeceğiz, ellerine bir de yetmiş iki yaşına kadar kırmızı pasaport
vereceğiz.
Değerli milletvekilleri, belki hiç okumadınız
elinizdeki yasa tasarısını, kurulmak istenilen vakıf, parmak hesabıyla,
parmaklarınızın sayısal çoğunluğuyla elbette ki kurabileceğiniz bu vakıf, Millî
Eğitim Bakanlığının hiçbir yarasına merhem olmayacaktır. Görünen ve görünmeyen
hedefleriyle bu vakıf yeni bir cemaat örgütlenmesi olacaktır, rantın legal
merkezi olacaktır. Aynı, Reza Zarrab’ın en fazla para aktardığı vakfın
TOGEM-DER ve TÜRGEV isimli vakıflar olduğu gibi, Maarif Vakfı da yeni bir rant
merkezi olacaktır.
İMRAN
KILIÇ (Kahramanmaraş) – Parmaklarımızı millet adına kaldırıyoruz.
GAYE
USLUER (Devamla) – Daha da önemlisi, Millî Eğitim Bakanlığının paraleli
olacaktır. Saraydan gelen direktifle, parmak gücüyle kurulacak bu vakıf sarayın
maarif vekâleti olacaktır. Ne bu ülkenin insanına ne bu ülkedeki eğitime ne de
sizlere bir yararı olmayacaktır.
Dünkü
iş ortağınız, bugünkü paralelinize verdiğiniz savaşı yarın da bu vakıfla
yaşayacağınızı belirtir, saygılar sunarım.
Teşekkür
ediyorum. (CHP sıralarından alkışlar)
BAŞKAN
– Teşekkür ederim Sayın Usluer.
Şahsı
adına İstanbul Milletvekili Sayın Ahmet Hamdi Çamlı konuşacak.
Buyurun
Sayın Çamlı. (AK PARTİ sıralarından alkışlar)
AHMET
HAMDİ ÇAMLI (İstanbul) – Sayın Başkan, değerli milletvekilleri; Millî Eğitim
Bakanlığımızın gelişen ihtiyaçlar ve talepler gereğince yurt dışında eğitim
faaliyetleri göstermek maksadıyla Meclis gündemine gelen Maarif Vakfı Kanunu
Tasarısı’yla ilgili şahsım adına söz almış bulunmaktayım. Aziz milletimizi ve
Meclisini hürmetle selamlıyorum.
İklimini
teneffüs etmekle müstefit olduğumuz, insanoğlunun tek kurtuluş reçetesi olan
Kur’an-ı Kerim’in, içinde nazil olması hasebiyle, on bir ayın sultanı mübarek
ramazanışerifin ülkemize huzur getirmesini ve “Bu uğursuz gecenin yok mu
sabahı, mahşerde mi biçarelerin yoksa felahı?” yakarışlarıyla ellerini semaya
kaldırıp “Ya Rab, ne olur, katından bir yardımcı gönder.” diye zulüm altında
imdat eden mazlumlara huzur getirmesini, ferah getirmesini âlemlerin Rabb’inden
niyaz ederim.
Kıymetli
milletin vekilleri, görüşmekte olduğumuz Maarif Vakfı Yasası geç kalınmış çok
önemli bir açığımızı daha kapatacaktır. Son yıllarda ülkemiz hemen hemen her
alanda bir asırda kaydedilenin 4-5 misli bir terakki sergilemiştir. İşte bu
inkişaf gerçekleşirken dışarıda da itibarımız ve gücümüz cumhuriyet tarihimizde
hiç olmadığı kadar artmış, dikkat çekmiş, ilgi odağı olmuştur.
Değerli
milletin vekilleri, sömürgenlere karşı onurlu bir duruş sergilenirken, aynı
dili paylaşamasak da aynı duyguları paylaştığımız, mazlum coğrafyaların can
simidi hâline geldiğimiz güneşin varlığı gibi apaçık, inkârı gayrikabil bir
harekettir. Vesayetçi iktidarların uzun yıllardan beri süregelen basiretsiz
idareleri yüzünden geri kalan ülkemizde bir türlü kurtulamadığımız ekonomik
krizlerden dolayı öz yurdunda ekmek bulamayan vatan evlatları, Avrupa’nın ayyaş
kusmuklarıyla pislenmiş kentlerini temizlemeye mahkûm edilmiştir. 3-5 mark
biriktirip en kısa zamanda vatanına dönme ümidiyle gidilen bu gurbet
yollarından geri dönüşler ertelenerek zorlanmış, akıp giden hayat gailesi
içinde seneler birbirini kovalamış, çoluk çocuk büyümüş, torunların da
yetişmesiyle çifte standardı bol Avrupa’da ve dünyanın başka bölgelerinde,
insanımızın alışkın olmadığı içtimai ve kültürel ortamlarda nesillerimiz
kaybolmaya yüz tutmuştur. İşte, oralarda irfansız eğitim tezgâhlarından geçirilerek
büyütülen, kültürel manada korumasız kalarak başkalaşmış bir kısım
çocuklarımızın acı hâlini geçtiğimiz günlerde Alman Parlamentosunun utanç
kararında verdikleri destekle müşahede ettik. Maalesef, sırtını zürriyet
kurutucu Hitler’in torunlarına, âlemin gözleri önünde canlı yayınlarda şahit
olduğumuz tarihin en feci katliamlarının mucidi faşist soykırımcılara yaslayıp
ve onlardan beslenerek milletini soykırım yapmakla suçlayabilen çukurdaki
çocuklarımızı gördükçe içeride ve dışarıda maarifsiz geçirilen kayıp yıllara
yanıyoruz. İşte onun için Maarif Vakfını kurmakta ve bu irfan ocaklarını
ulaşabildiğimiz hemen her yerde açmakta çok geç kaldık. Dertsiz ve mukallit
idarecilerimiz yüzünden nesillerimizi sahipsiz bir şekilde Batılı sırtlanların
pençelerine terk ettik. Bu tip irfansız nesillere yenilerinin eklenmemesi ve
gelmişinin geçmişinin farkında, maddi manevi ilimlerle teçhiz yani arif
nesillerin inkişafına imkân vermek hepimizin varlık vecibesidir.
Değerli
arkadaşlar, yüce Meclisimizin gündemine gelen Maarif Vakfı Yasa Tasarısı ile
hayati bir fırsat daha önümüze gelmiştir. İnanıyorum ki Gazi Meclisimizde
bulunan milletin vekilleri oy birliği edecek ve bu tarihî fırsatı
kaçırmayacaklardır.
Değerli
vekillerimiz, temsilcisi olduğumuz merhamet medeniyeti mefkûresine gurbette
yaşamak durumunda kalmaya devam eden çocuklarımızın yanında o ülkelerin
vatandaşları olan çocukların da ihtiyacı vardır. İşte, yeni kurulacak olan
maarif vakfı okulları sayesinde onlar da bu iklimi soluma fırsatı bulacak ve
tesis edilmiş sıcak ilişkiler sayesinde bulundukları yerlerde en azından fahri
elçilerimiz olacaktır. Zindanvari rutubetli bodrumlarda müebbet cezaya mahkûm
edilmiş, zengin müktesebata sahip büyük bir milletin çocuklarıyız biz. Milletçe
etkisizleştirerek gardiyan elinden kurtarmaya çalıştığımız bu cevherin üzerine
sinmiş tozları silkeleyerek önce çocuklarımızın sonra da insanlığın faydasına
sunmak için büyük bir fırsat olacak maarif vakfının kurulması. 
Şimdiden
genel merkezi dünya başkenti İstanbul’da kurulacak vakfımızın hayırlı olmasını
diliyor, Gazi Meclisi muhabbetle selamlıyorum. (AK PARTİ sıralarından alkışlar)

BAŞKAN
– Teşekkür ederim.
Şahsı
adına son konuşmacı Diyarbakır Milletvekili…
SERKAN
TOPAL (Hatay) – Sayın Başkanım…
BAŞKAN
– Pardon, buyurun Sayın Topal.
SERKAN
TOPAL (Hatay) – Sayın hatibi çok dikkatlice dinledim, bir bilgi düzeltmesi
yapmak istiyorum. Az önce konuşmasında yurt dışındaki vatandaşlarımızın 3-5
mark toplayıp diye başlayan cümlesi… Mark tedavülden kalkmıştır, yerine avro
para birimi gelmiştir, bunu tutanaklara geçsin diye söylüyorum. 
BAŞKAN
– O zaman mark vardı Sayın Topal.
AHMET
HAMDİ ÇAMLI (İstanbul) – Sayın Başkanım, bahsettiğimiz fi tarihinde iktidarda
olanların zamanında mark geçerliydi. 
BAŞKAN – Peki, şahsı adına diğer konuşmacı Diyarbakır
Milletvekili Sayın İdris Baluken’dir. 
Buyurun Sayın Baluken.
İDRİS BALUKEN (Diyarbakır) – Teşekkür ederim.
Sayın Başkan, değerli milletvekilleri; bir kez daha
hepinizi saygıyla selamlıyorum.
Yine, muhalefetin bütün itirazlarına ve ısrarlarına
rağmen iktidarın kendi bildiği doğrultuda çıkarmış olduğu bir yasa tasarısının
artık son maddelerine geldik. Bu işleyişin doğru olmadığını, demokratik
olmadığını, kapsayıcı ve kazandırıcı olmadığını ifade etmeye devam edeceğiz.
Demokrasiler, hiçbir zaman, ortaya çıkan sandık
sonuçları üzerinden çoğunluğun azınlığa tahakküm ettiği sistemler değildir. Tam
tersine, çoğunluğun, azınlığın hakkını savunduğu, azınlığın dile getirdiği,
itiraz ettiği hususlara önem verdiği sistemlerin başarıldığı düzenin adıdır. O
yönüyle, maalesef, AKP iktidarı muhalefetten gelen tek bir öneriyi bile dikkate
almayarak, tek bir önergeyi bile bu yasal düzenleme içerisinde kabul etmeyerek
aslında nasıl bir anlayışla yasa hazırladığını ortaya koymuş oluyor.
Tabii, genel olarak, işte bu demokrasi kültürü olunca
eğitim alanında da bir ilerleme sağlamak mümkün değil. Yani, bu ülkenin
üniversitelerinde farklı fikirlerini dile getirdiği için akademisyenler
tutuklanıyorsa, gece yarıları gözaltına alınabiliyorlarsa, evleri
basılabiliyorsa, sadece farklı bir bildiriye imza attı diye, iktidarın hoşuna
gitmeyen bir bildiriye imza attı diye görevden alınabiliyorsa orada bilimsel
eğitimin gelişmesini beklemek tam bir hayalcilik olur kanaatindeyiz. 
MEHMET UĞUR DİLİPAK (Kahramanmaraş) – Bilim yapsın,
bilim, siyaset yapmasın; gelsin burada siyaset yapsın.
İDRİS
BALUKEN (Devamla) – Siyasetin kendisi yaşamın her alanında vardır. Yani,
üniversitelerde, özellikle sosyal bilimlerde, siyasal bilimlerde, toplumsal
bilimlerde öğretilen hususların tamamı siyasetin kendisidir. Siyaset buradaki
milletvekillerinin ya da siyasi partilerin tekelinde olan bir şey değildir.
Tabii ki akademia dünyası bu ülkenin geleceğiyle ilgili, bu ülkenin yaşadığı
sorunlarla ilgili temel birtakım tartışmaları yürütmek ve oradan çözüm
önerileri meydana getirmek durumundadır. Bakın, bunu en fazla da siz
eleştiriyordunuz yani işte iktidara gelince muktedirlik hastalığı dediğimiz şey
budur. Ben birçok AKP’li vekilden şu cümleleri duymuşumdur yani mesela “Kırk
yıldır yaşanan Kürt meselesiyle ilgili tekçi bir eğitim sistemi anlayışı
üzerinden Kürt illerinde bulunan üniversitelerin birçoğunda sorunu tespit
edecek tek derli toplu bir rapor bile hazırlanmamıştır.” cümleleri sizin
vekillerinizin ağzından haklı olarak dökülmüştür. Dolayısıyla, bugün de yaşadığımız
meselelere farklı bakış açıları, farklı çözüm önerilerinin geliştirilmesi zarar
verici değil, tam tersine geliştirici ve eleştirel aklın olmazsa olmazı olarak
burada değerlendirilmelidir. Temel sorunlarımızı çözmemiz gerekir, temel
sorunlarımızı çözmeden eğitimde, sağlıkta, ulaşımda, kalkınmada yol almamız
mümkün değil. 
Bu
akşam Başbakan Binali Yıldırım’ın bir iftar konuşmasını demin okudum. “Çok
yakın bir zamanda terör ve şiddet ortamını Türkiye’nin gündeminden çıkarıp
yoğunlaşmamız gereken meseleler üzerinde tartışmalar yürüteceğiz.” diyor,
inşallah öyle olur, inşallah “Yakın zamanda bu şiddet ortamından bir an önce
çıkışın reçetesini hep beraber bulup bu ülkede daha yaşanılabilir bir düzeyi… 
MEHMET
UĞUR DİLİPAK (Kahramanmaraş) – Terörün anladığı dilden konuşacağız. 
İDRİS
BALUKEN (Devamla) - …sağlıkta, eğitimde, ulaşımda, yaşamın bütün alanlarında
daha kapsayıcı, daha kalkınmacı bir anlayışı nasıl hâkim kılabiliriz.”in
arayışı içerisine gireriz. 
Birbirimizi
birçok noktada eleştiriyoruz, eleştirmemiz de gerekir. Eleştirmemiz gereken,
tartışmamız gereken birçok konu başlığı var ama öncelikle başarmamız gereken
temel meselelerimizin de bir an önce hızla toplumsal barışı sağlayacak bir
ilerleme olduğunu ifade etmek istiyorum. Bunun için de, dediğim gibi, eğitimde
tekçi bir anlayıştan, merkeziyetçi, milliyetçi, şoven bir anlayıştan
uzaklaşmamız; demokratik, katılımcı, bilimsel bir eğitim anlayışını ve buna
uygun bir akademia üretimini esas almamız gerektiğini ifade etmek istiyorum.
Bu
duygularla iftar sonrası, bu ramazan ayının ülkemizde hayırlara vesile olmasını
bir kez daha buradan vurgulamak istiyorum. (HDP sıralarından alkışlar) 
BAŞKAN
– Teşekkür ederiz Sayın Baluken.
Sayın
milletvekilleri, şimdi soru-cevap bölümüne geldik. 
Süremiz
on dakika. Beş dakika içinde sisteme giren milletvekillerinin sorularını
alacağız, diğer beş dakikada ise Sayın Bakan sorulara cevap verecek. 
Sayın
Tanal, buyurun.
MAHMUT
TANAL (İstanbul) – Teşekkür ediyorum Sayın Başkan. 
Değerli
Bakanım, dünyada bizim kaç büyükelçimiz, elçiliğimiz ve konsolosluğumuz var?
Buralarda -takdir edersiniz bulunması gereken- eğitim ataşesi olması gerekiyor.
Hangi ülkede, kaç tane ataşemiz var, kaç tanesinde eksiklik var?
Aynı
zamanda İstanbul ilimizin Çekmeköy, Ümraniye, Üsküdar, Maltepe, Beykoz, Pendik,
Tuzla, Kadıköy, Kartal, Şile ilçelerimizde okulların etrafında uyuşturucu
çeteleri sürekli dolaşmakta, okulların çevreleri uyuşturucu çeteleri tarafından
ele geçirilmiş durumda. Bu uyuşturucu çeteleriyle ilgili bir mücadeleniz var
mı? Okulların çevresinde hakikaten bu konuda hem öğrenciler mağdur hem biz
veliler mağduruz, bu konuda bir tedbir alınmasını istirham ediyorum.
Teşekkür
ediyorum.
BAŞKAN
– Teşekkür ederim.
Sayın
Usta…
ERHAN
USTA (Samsun) – Teşekkür ederim. 
Sayın
Bakan, Konya ili Karatay ilçesinde bulunan Türk Telekom Erol Güngör Sosyal
Bilimler Lisesinin isminden “Erol Güngör” ismi çıkartılmıştır, bir mahkeme
kararı olduğu söyleniyor. Biliyorsunuz Profesör Erol Güngör ülkemizin
yetiştirdiği son derece değerli bir sosyal bilim adamıdır. Böylesine değerli
bir bilim adamının adının lise isminden çıkarılmasının hiçbir haklı gerekçesi
olamaz; bu konunun çözümü gerekmektedir. Bununla ilgili bir kampanya
başlatılmıştır, ben de şahsen bu kampanyayı destekliyorum. Bununla ilgili
çözüme yönelik herhangi bir gayretiniz olacak mı?
İkinci
sorum da: Kamu bütçelerinden vakıf ve derneklere kaynak aktarılmasını
engelleyen bir düzenleme yapılmıştı geçmişte, şimdi bunun tam tersini
yapıyorsunuz, kamu bütçesinden kaynak aktararak bir vakıf kuruyorsunuz. Bu bir
çelişki değil midir?
Teşekkür
ederim. 
BAŞKAN
– Teşekkür ederim.
Sayın
Şimşek…
BAKİ
ŞİMŞEK (Mersin) – Teşekkür ediyorum Sayın Başkan.
Birinci
sorum: Sayın Bakanım, EĞİTİM-BİR-SEN üyesi olmayan bir il millî eğitim müdürü
var mıdır? 
İkinci
sorum: Türkiye’de yabancı statüsünde okuyan öğrencilerin durumu yeniden gözden
geçirilmeli çünkü Suriyelilerin sayısı 3 milyonu bulmuştur. 3 milyon
Suriyelinin yaşadığı ülkemizde bunların üniversiteye “yabancı” statüsünde
gitmesi ve bu şekilde burs alması yanlıştır. Bunun düzeltilmesini talep
ediyoruz. 
Suriyeli
öğrencilere aylık ne kadar burs veriyorsunuz, Türk öğrencilere aylık ne kadar
burs veriyorsunuz?
Millî
Eğitimde çalışan mevsimlik işçi sayısı kaçtır? Bunları işe alırken
uyguladığınız metot nedir? Bunu doğru buluyor musunuz? 
Düşük
puanlı öğrenciler, açık liselere mevzuat gereği yönlendiriliyor; bunları doğru
buluyor musunuz? Açık liselere yönlendirdiğimiz öğrencilerin okul hayatını
bitiriyoruz. 
Teşekkür
ediyorum. 
BAŞKAN
– Teşekkür ederim. 
Sayın
Tor… 
FAHRETTİN
OĞUZ TOR (Kahramanmaraş) – Teşekkür ederim Sayın Başkan. 
Sayın
Bakan, biraz önce sorulara verdiğiniz bir cevapta Varto’dan, Erciş’ten,
Diyadin’den, İdil’den, Çemişgezek’ten 1’er öğrencinin TEOG sınavından tam puan
aldığını beyan ettiniz. Bu cevapla fırsat eşitliğini sağladığınızı ima ettiniz.
Bu tür münferit başarılar eskiden de vardı; ispatı sizsiniz. Siz, 1960-1970’li
yıllarda Gürün Cumhuriyet İlkokulu ve Gürün Ortaokulu mezunusunuz. Sizin ve bu
münferit başarıları elde eden okullarda görev yapan öğretmenlerimizin payı yok
mudur bu başarıda? Siz ve bu çocuklar evde oturarak mı bu başarıyı elde
ettiler? 
İki:
Millî Eğitim Bakanı olarak bu güzide öğretmenlere neden bir teşekkür etmediniz?
Bunu cevaplamanızı istiyorum. 
BAŞKAN
– Sayın Arslan… 
KAZIM
ARSLAN (Denizli) – Sayın Bakan, millî eğitim, millî eğitim olmaktan çıkmış,
AKP’nin ideolojisinin uygulandığı bir sistem konumuna gelmiştir. On dört yıllık
iktidarınız döneminde bol bol imam-hatip liseleri açılmış, bütün liseler
kapatılmış, Anadolu liselerine çevrilmiş, meslek ve teknik liseler ihmal
edilmiştir. Bu da sanayide çalışacak nitelikli eleman eksikliğini ortaya
çıkarmıştır. Bu nedenle, meslek ve teknik okulları daha fazla açmayı düşünüyor
musunuz? Ülkemize ihtiyaçtan fazla imam mı gerekli yoksa nitelikli teknik
eleman mı gerekli? Bunu sormak istiyorum. 
İki:
Bakanlığınız olarak karma eğitim ve öğretimi laik ve çağdaş bir anlayış içinde
sürdürmeyi düşünüyor musunuz yoksa gerici bir eğitim sistemini sürdürmeye devam
mı edeceksiniz? 
Teşekkür
ederim. 
BAŞKAN
– Sayın Topal… 
SERKAN
TOPAL (Hatay) – Teşekkür ediyorum Sayın Başkan.
Sayın
Bakan, Hatay ilimizde bulunan devlet hastanelerinin yoğunluğu ve özellikle acil
servislerde yaşanılan sıkışıklık, son yıllarda Suriye savaşının da etkisiyle
artmıştır. Ben, bir bölge milletvekili olarak halkımızın hastanelerde mağdur
olduğuyla ilgili hemen hemen her gün çeşitli şikâyetler almaktayım. Hatay başta
olmak üzere savaşın etkisinin fazlaca görüldüğü ve sığınmacı nüfusunun fazla
olduğu şehirlerimize ek devlet hastanelerinin yapılması, artık gerekliliğin
ötesinde bir aciliyet taşımaktadır. Bu amaçla hangi illerde çalışmalar
başlatılmıştır? Hatay özelinde bulunan devlet hastanelerine son bir yılda
tedavi için başvuranların kaçı Suriye uyrukludur ve söz konusu tıkanıklık ve kargaşayı
önlemek adına yapılması gereken yeni hastaneler ne zaman yapılacak ya da
açılacaktır?
Teşekkür
ediyorum.
BAŞKAN
– Sayın Tüm…
MEHMET
TÜM (Balıkesir) – Sayın Başkan, Ayvalık Adaları Tabiat Parkı, 31/12/2004
tarihli uzun devreli gelişim planı kapsamındadır. Bu kapsamda tabiat parkında
madencilik, yapılaşma ve balık çiftliği gibi faaliyetler yapılamaz. Ancak tüm
bu yasaklara rağmen Ayvalık’ta kanalizasyon boşaltım sahasının yakınına balık
çiftliği kurulmuştur. Ayvalık Kent Konseyinin tüm karşı çıkmalarına rağmen bu
çiftliğe 6 ayrı kamu kurumu onay vermiştir. Hükûmete soruyorum: Ayvalık’ta
kanalizasyon boşaltım sahasına kurulan balık çiftliğinin iznini hangi kurumlar
vermiştir? Ayvalık Tabiat Parkı’nda aykırı yapılaşma veya maden arama ve
jeotermal gibi çalışmalar yapılmakta mıdır? Balıkesir Çevre ve Şehircilik
Müdürlüğünce bölgede 80 adet jeotermal arama izni verildiği doğru mudur? Bu
izinler, tabiat parkıyla ilgili mevzuata aykırı değil midir? 
BAŞKAN
– Teşekkür ederim Sayın Tüm.
Sayın
Bakan buyurun lütfen.
MİLLÎ
EĞİTİM BAKANI İSMET YILMAZ (Sivas) – Sayın Başkanım ben de teşekkür ediyorum. 
Öncelikle bu TEOG’daki… Doğru, ben Gürün’de, Cumhuriyet
İlkokulunda, Ortaokulunda okudum. Öğretmenimize muhakkak ki geldiğimiz
seviyeleri mutlaka borçluyuz ama bu söylediğim örnekler… Biraz önce bir sayın
vekil “Ben de il merkezinde oldum, doktor oldum. Dolayısıyla benimki bir
istisnaydı, genelleştirilmesi doğru olmaz.” dedi. İller bazında ben bunu
söylerim ama Diyadin gibi bir ilçede veya Şırnak’ın İliç gibi bir ilçesinde,
Tunceli Pülümür’deki bir çocuk, bir Çemişgezek’te -ki bunlar ailelerine yardım
ederken- ve Muş’un Varto’sundaki Ezgi kızımız da taşımalı eğitimle geliyor,
mezrada, köyde bile değil. Dolayısıyla mezradaki, köydekilere istisnai şekilde
de olsa -genelleştirme- bir başarıyı sağlamış bu evlatlarımıza bir yol
açıldığını söylüyorum. En azından bilgiye ulaşılabilmiş ve 120 sorunun -çok net
söylüyorum, birçok kimse girse belki hepsini yapamaz- 120’sini de yapabilmiş,
büyük bir başarı. Ben hem bunların öğretmenlerine…
FAHRETTİN OĞUZ TOR (Kahramanmaraş) – Öğretmenlerine…
Öğretmenleri unuttunuz Sayın Bakan.
MİLLÎ EĞİTİM BAKANI İSMET YILMAZ (Sivas) - …hem
öğretmenlerine hem de ailelerine çünkü ailesiz olmaz, hepsine bir teşekkür
telgrafı gönderdim. Muhakkak ki başarının sahibi çoktur da…
FAHRETTİN OĞUZ TOR (Kahramanmaraş) – Ama öğretmeninki
önde gelir Sayın Bakan.
MİLLÎ EĞİTİM BAKANI İSMET YILMAZ (Sivas) – Yok öğretmen
de aile de…
FAHRETTİN OĞUZ TOR (Kahramanmaraş) – Siz Millî Eğitim
Bakanısınız, öğretmene teşekkür etmek mecburiyetindesiniz. Aile her yerde var,
aileye niye ediyorsunuz? Millî Eğitim Bakanı olarak önce öğretmene teşekkür et.
MİLLÎ EĞİTİM BAKANI İSMET YILMAZ (Sivas) – Yani ailede
sıkıntı olunca yine öğrenci bir nokta… İkisine de teşekkür ettim, hem öğretmene
hem de aileye teşekkür ettim. Dolayısıyla da onu söyleyelim.
Bir başka konu meslek liseleriyle ilgili…
ERHAN USTA (Samsun) – Sayın Bakanım, övünülecek tek
bunu bulabildiniz. Yani Çemişgezek’te bir çocuk tam yapmış…
MİLLÎ EĞİTİM BAKANI İSMET YILMAZ (Sivas) – Yok, yok,
hiç merak etmeyin, bir başka zamanda… 
Yani Sayın Usta, her dönemde tekrarlıyoruz. Bir
üniversite sayısını artırmamız, öğrenci sayısını da artırma demektir. 
ERHAN USTA (Samsun) – O çocuklar profesör görmeden okul
bitiriyorlar Sayın Bakan. Keşke artırmasaydınız.
MİLLÎ EĞİTİM BAKANI İSMET YILMAZ (Sivas) - Yani
profesör sayısına bakın, 20 bin öğretim üyesi varken, arkadaşlar, 5 katına
çıkardık, 100 bine çıktı. Aralarımızda hocalarımız da var, bunların her birisi
aynı değil ama profesör arttı, doçent arttı, yardımcı doçent arttı, doktora
yapmış olanlar arttı. Hem devlet üniversiteleri arttı hem vakıf üniversiteleri
arttı. Yani bütün bunların hepsini silip “Hiçbir şey yapılamadı.” demek, doğru
değildir.
BAKİ ŞİMŞEK (Mersin) – Sayın Bakanım, apartman
üniversiteler kuruldu, apartman. Bunları doğru buluyor musunuz? Her sokakta bir
üniversite var, apartman üniversite.
MİLLÎ EĞİTİM BAKANI İSMET YILMAZ (Sivas) – Hiç merak
etmeyin, doğru buluyorum.
BAŞKAN – Karşılıklı konuşmayalım, lütfen Sayın Şimşek.
MİLLÎ EĞİTİM BAKANI İSMET YILMAZ (Sivas) – Şimdi, bütün
problem nedir? Bunların kalitesini artırma ama serbest piyasada zaten başarısız
olan üniversiteler, belli bir süre sonra dökülür, geride kalır. Kendileriyle,
üniversitelerin ihtisaslaşması ve daha başarılı hâle gelmesi için yarış
yapmaları lazım. Bizim, bu rekabeti sağlamamız lazım. Dolayısıyla bakın…
ERHAN USTA (Samsun) – Devlet üniversitelerinde serbest
piyasa olmaz Sayın Bakanım.
MİLLÎ EĞİTİM BAKANI İSMET YILMAZ (Sivas) – Dünyada olan
da budur. 
Bir başka şey söyleyeyim: Meslek liseleri, gerçekten
memleket meselesi diyor. Çok doğru bir tabir. Ne yapıp yapıp, bütün partiler
üzerinde mutabık kalarak, meslek liseleriyle ilgili veya meslek kazandırmayla
ilgili nasıl bir düzenleme yapacaksak, evlatlarımızı üniversite kapısına
yığmadan veya üniversite kapısını geçtikten sonra da, bitirdikten sonra da iş
bulamaz hâle getirmeden önce, bir şekilde ellerine bir mesleği
kazandırabilmemiz lazım.
Ara eleman… Sivas’tayım, en çok işsizliğin olduğu yer,
en çok fakirliğinde olduğu yer, her gittiğimde iş talebi var ama her birisini
organize sanayiye gönderdiğimde organize sanayi de nitelikli eleman arıyor.
Hepsinin kapısında da eleman var. Dolayısıyla, Türkiye'de böyle bir çarpıklık
var. E, ne yapmak lazım?
KAMİL AYDIN (Erzurum) – Çünkü ara eleman yetiştirme
formatında yapmıyorsunuz.
MİLLÎ
EĞİTİM BAKANI İSMET YILMAZ (Sivas) – Yapacağız, yapacağız. Yani her şeyi yaptık
demiyoruz ama çok şeyi yaptık, daha da yapmamız gereken var. Meslek liselerinde
yine özel kesimin katkısını artıracağız. Mesleki ve teknik lise mezunlarının
istihdamını özendireceğiz ve daha iyi yaptığımız bir şey, organize sanayi
bölgelerinde meslek lisesi kurulmasına ve kuranlara destek veriyoruz
Bakanlıktan. Bu, gerçekten mükemmel bir uygulama.
BÜLENT
YENER BEKTAŞOĞLU (Giresun) – Bizim de programımızdaydı efendim o.
MİLLÎ
EĞİTİM BAKANI İSMET YILMAZ (Sivas) – Yani, sonuçta biz uyguladık; sizin
programınızda biz uyguladıysak “Teşekkür ederiz, ya bize fırsat kalmadı.”
demenizi bekleriz.
Eğitim-istihdam
bağını güçlendirmek çerçevesinde hazırladığımız temel mesleki ve becerileri
geliştirme öncelikli dönüşüm programımızda…
(Mikrofon
otomatik cihaz tarafından kapatıldı)
BAŞKAN
– Sayın Bakan, ek süre veriyorum.
MİLLÎ
EĞİTİM BAKANI İSMET YILMAZ (Sivas) – Lütfen.
BAŞKAN
– Müsaade ederseniz.
MİLLÎ
EĞİTİM BAKANI İSMET YILMAZ (Sivas) – Estağfurullah. 
BAŞKAN
– Buyurun.
MİLLÎ
EĞİTİM BAKANI İSMET YILMAZ (Sivas) – İş piyasasındaki insan gücüne olan talep
ile yükseköğretimin de dâhil olduğu eğitim sistemimizin o alanlarda sağlayabileceği
arz arasındaki uyumu sağlayacağız. Gerçekten, su ürünlerinden gereğinden fazla
mezun var, ziraat fakültelerinden gereğinden fazla mezun var. Bir şekilde, hem
üniversiteyi hem meslek liselerini hem de sanayi ve iş kesimini de bir araya
getiren bir insan kaynakları planlaması yapmamız lazım; önümüzdeki dönemde
yapacağız ve şirketlerin sektörlerine yönelik özel mesleki ve teknik eğitim
okulu açabilmelerinde düzenleme yapacağız.
Hatay’da
acil servislerle, sağlıkla ilgili soru vardı. Bunun Sağlık Bakanlığımızdan
cevabını arkadaşlar takip edecek, ilgili milletvekilimize gönderecek,
kayıtlardan alacağız.
Ayvalık’ta…
Biliyorsunuz ben Kültür ve Turizm Müsteşarlığından geldim. “Bu balık
çiftlikleri her yere kurulamaz, 6 tane kamu kuruluşu onay verdi.” dediniz. Eğer
hukuka bir aykırılık varsa, işte, hukuk devleti bunun için güzeldir, herkesin
yaptığı hatayı düzeltebilir ama bizim bu yerleri korumamız lazım. Elden bir
çıkarsa bir daha geri kazanabilmemiz doğru değildir. Yargı denetimi olursa…
BAKİ
ŞİMŞEK (Mersin) – Sayın Bakanım, bizim soruları atladınız.
MİLLÎ
EĞİTİM BAKANI İSMET YILMAZ (Sivas) – Arkadaşlar, hiç atlamayacak, merak
etmeyin; cevabı alamazsanız yine hep beraberiz değil mi? Yarın seçime
gitmiyoruz. Dolayısıyla, daha üç buçuk, dört yıl -Allah nasip ederse- hep beraberiz
ama sorularınızın cevabını mutlaka vereceğiz.
ERHAN
USTA (Samsun) – Ama, sizi takip edemiyoruz Sayın Bakanım, şimdi Millî Eğitim
Bakanısınız, yarın Başbakan olursunuz, kalır bu sorular. Altı ayda bir
kariyeriniz…
BAŞKAN
– Teşekkür ederim Sayın Bakan.
Sayın
Bakan, bitti mi?
MİLLÎ
EĞİTİM BAKANI İSMET YILMAZ (Sivas) – Yani sonuç itibarıyla biz hep beraber
Türkiye’yiz… Efendim, özür diliyorum, şu bilgiyi de versem iyi olur diye
düşünüyorum.
BAŞKAN
– Buyurun Sayın Bakan.
MİLLÎ
EĞİTİM BAKANI İSMET YILMAZ (Sivas) – Şimdi, bize deniliyor ki: AK PARTİ
döneminde yaklaşık… İşte, 2002’de geldik, 18 Kasımdan şimdi Hazirana kadar
-İsmet Yılmaz da dâhil- 5 bakan geçti, benimle 6’ncı da daha benim önümde ne
kadar gideceğim belli değil. 5 bakana ortalama 2,8 yıl yani 3 yıla yakın
düşüyor. Ama bu millî eğitim öyle bir şey ki cumhuriyetin kaderi. Cumhuriyet
Halk Partisi 1923’ten 1950’ye kadar iktidarda, tek başına iktidar, yirmi yedi
yılda 20 bakan var; İsmail Safa Özler’den başlayıp Hasan Tahsin Banguoğlu’na
kadar. Yine 1950-1960 arası tek parti iktidarı var, on yılda 10 bakan var;
Demokrat Parti. 1960 ile 1961 arasında -bir yıl- bir yılda askerî yönetimde 4
tane…
ERHAN
USTA (Samsun) – Suimisal, emsal değildir Sayın Bakanım.
MİLLÎ
EĞİTİM BAKANI İSMET YILMAZ (Sivas) – Anladım ama suimisal bir tane olsa
dediğiniz doğru ama CHP döneminde böyle, Menderes döneminde böyle, askerî
dönemde böyle, 1961-1965 CHP döneminde 3 tane.
BAKİ
ŞİMŞEK (Mersin) – Doğru mu bunlar? Sayın Bakan, doğru mu bu verdiğiniz bu örnek?
Hayır, doğru mu bu?
MİLLÎ
EĞİTİM BAKANI İSMET YILMAZ (Sivas) – Ama Türkiye’nin durumunu söylüyorum. Eğer
bir tane örnek olsa dediğiniz doğruydu. 
BAKİ
ŞİMŞEK (Mersin) – Sizce doğru mu yani?
MİLLÎ
EĞİTİM BAKANI İSMET YILMAZ (Sivas) – Yine, 1965-1971 arasında Adalet Partisi,
dört yılda 4 bakan gelmiş, her bir bakan bir buçuk yıl sürmüş. Anavatan Partisi
1983’te geldi, Kasım 1991’de gitti, 4 Millî Eğitim Bakanı geçirdi. Yine,
Demokratik Sol Parti yaklaşık üç yıl gibi yaptı; Hikmet Uluğbay, Metin Bostancıoğlu,
Necdet Tekin. Yani bu ülke bizim, eğer bizim dönemde…
ERHAN
USTA (Samsun) – Sizin Hükûmetiniz döneminde Sağlık Bakanlığı ve Ulaştırma
Bakanlığı nasıl oldu, onu söyleyin. Sağlık Bakanı ve Ulaştırma Bakanının on iki
yılda bir değiştiriyorsunuz, Millî Eğitim Bakanını iki yılda bir
değiştiriyorsunuz. 
BAŞKAN
– Sayın Bakanım, toparlar mısınız lütfen?
MİLLÎ
EĞİTİM BAKANI İSMET YILMAZ (Sivas) – Yani eğitimde en fazla istikrarlı bir
dönem varsa o da AK PARTİ dönemidir. 
Teşekkür
ediyorum. 
BAŞKAN
– Teşekkür ederim.
Sayın
milletvekilleri, madde üzerinde üç adet önerge vardır; okutuyorum:
Türkiye Büyük Millet Meclisi Başkanlığına
383
sıra sayılı Maarif Vakfı Kanunu Tasarısı'nın 7’nci maddesinde yer alan
"yayımı tarihinde" ibaresinin "yayımlandığı tarihte"
şeklinde değiştirilmesini arz ve teklif ederiz.
 Zühal Topcu Kamil
Aydın Mehmet Parsak
 Ankara Erzurum Afyonkarahisar
 Deniz Depboylu Arzu
Erdem Mehmet Necmettin Ahrazoğlu
 Aydın İstanbul Hatay
 Fahrettin Oğuz Tor
 Kahramanmaraş 
BAŞKAN – Sayın
milletvekilleri, şimdi okutacağım iki önerge aynı mahiyettedir, birlikte işleme
alacağım.
Türkiye Büyük Millet Meclisi Başkanlığına
Görüşülmekte
olan 383 sıra sayılı Maarif Vakfı Kanunu Tasarısı’nın 7’nci maddesinin tasarı
metninden çıkarılmasını arz ve teklif ederiz.
 İdris Baluken Ayhan
Bilgen Mizgin Irgat
 Diyarbakır Kars Bitlis
 Lezgin Botan Müslüm
Doğan Erol Dora
 Van  İzmir Mardin
Aynı
mahiyetteki diğer önergenin imza sahipleri:
 Tahsin Tarhan Erkan
Aydın Gaye Usluer
 Kocaeli Bursa Eskişehir
 Murat Emir Ömer
Fethi Gürer
 Ankara Niğde
BAŞKAN
– Aynı mahiyetteki önergelere Komisyon katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Katılmıyoruz Sayın Başkan.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılıyoruz.
BAŞKAN
– Önergeler üzerinde öncelikle Ankara Milletvekili Sayın Nihat Yeşil konuşacak.
Buyurun
Sayın Yeşil. (CHP sıralarından alkışlar) 
NİHAT
YEŞİL (Ankara) – Sayın Başkan, değerli milletvekilleri; görüşülmekte olan
Maarif Vakfı Kanunu Tasarısı’nın 7’nci maddesi üzerine söz almış bulunmaktayım.
Hepinizi saygıyla sevgiyle selamlıyorum. 
Saygıdeğer
milletvekilleri, Türkiye Büyük Millet Meclisinin en temel görevi, doğrudan
yetki aldığı yurttaşların ihtiyaçları doğrultusunda kamu yararına ve ülke çıkarlarını
gözeterek kanunlar yapmak, değiştirmek ve kaldırmaktır. Bu yüce Meclis, biraz
önce saydığım görevleri anayasal yükümlülükler ışığında Türkiye Cumhuriyeti
vatandaşlarından aldığı yetki ve yasama sorumluluğuyla yerine getirir. Bu
sebepledir ki hiçbir kişinin, kurumun, sınıfın ya da çıkar gruplarının
menfaatleri doğrultusunda çalışmaz ve çalışmamalıdır. Fakat, bütün bu
zorlukları ve sorumlulukları görmezden gelen Hükûmet, tasarının gerekçesinde
açıklanan ihtiyaçları karşılayan resmî kurumları bulunmasına rağmen, devlet
bütçesini kullanarak tahsis edilecek bir vakıf kurumuna devretmektedir.
Kanun
tasarısının genel gerekçesinde ortaya konan burs vermek, yurt kurmak, eğitim
vermek, okul açmak, bilimsel araştırmalar yapmak ve yayınlar geliştirmek gibi ihtiyaçlardan
hiçbirisi, bu tasarının yasalaşmasını ve Maarif Vakfının kurulmasını gerekli
kılmaz. Çünkü bu ihtiyaçların tamamı, zaten çalışır durumdaki Millî Eğitim
Bakanlığı, Kredi ve Yurtlar Kurumu gibi ilgili devlet kurumları ve kuruluşları
tarafından hem yurt içinde hem de yurt dışında karşılanmaktadır.
Bakınız,
Yüksek Öğrenim Kredi ve Yurtlar Kurumu Kanunu’nun 2’nci maddesinde kurumun
amacının, yurt içinde ve yurt dışında öğrenim gören öğrencilere kredi vermek,
yurtlar yapmak ve yurt işletmesini sağlamak olduğu açıkça yazılıdır. 
Değerli
milletvekilleri, ayrıca, Yüksek Öğrenim Kredi ve Yurtlar Kurumu Burs-Kredi
Yönetmeliği’nin 19’uncu maddesinde ise, öğrencilerin öğrenim süresi boyunca
burs almasına engel bir durumun olmaması koşuluyla normal öğretim süresi
boyunca burs verileceği açıkça ifade edilmektedir. Millî Eğitim Temel
Kanunu’nda okul öncesi eğitim, öğretim, ortaöğretim okullarının kurulması ve
okul binalarının yapımı, araç ve gereçlerinin teminiyle müfredatının
hazırlanması, yükseköğretim kurumlarına ilişkin kurumların kendi özel
kanunlarıyla belirlenmiştir. Burs, kredi, yatılılık ve benzeri imkanların
sağlanması, uzman ve usta öğrencilerin yetiştirilmesi, yurt içi ve yurt dışında
öğrenim imkânlarının sağlanması gibi esaslar, ilgili maddelerde açıkça ortaya
konulmaktadır. Millî Eğitim Bakanlığı bünyesinde Avrupa Birliği ve Dış
İlişkiler Genel Müdürlüğüne bağlı olarak Almanya’da 14, Amerika Birleşik
Devletleri’nde 5, Fransa’da 3, aralarında İngiltere, Avusturalya, İsviçre’nin
bulunduğu 21 ülkede 1’er tane olmak üzere eğitim ateşeliklerimiz bulunmaktadır.

Saygıdeğer
milletvekilleri, açıkça görüldüğü gibi, Türkiye Cumhuriyeti devletinin eğitim
örgütlenmesi, kurulması öngörülen Maarif Vakfının amaçlarını kapsar
niteliktedir. Ortada Maarif Vakfı tarafından karşılanabilecek bir ihtiyaç
bulunmamaktadır. Elbette ki eğitim sistemimizde ciddi aksaklıklar vardır. Bu
aksaklıklar, AKP hükûmetleri tarafından yürütülen yılan hikâyesine dönen ve
zarar üstüne zarar edilen FATİH Projesi, on dört yılda 13 defa değişen sınav
sistemi, 349.277 atanamayan öğretmen, 4+4+4 uygulamasıyla paramparça edilen bir
eğitim sistemi, Maarif Vakfı gibi gereksiz, maksatlı uygulamalar sonucunda
ortaya çıkmıştır. Asıl yapılması gereken, bütün bu aksaklıkların giderilerek
laik, çağdaş ve bilimsel eğitimin yapılabilmesini sağlamaktır. 15 milyon 714
bin 748 öğrencinin aileleriyle beraber, 349.277 atanamayan öğretmenin bizlerden
asıl beklediği budur. 
Saygıdeğer
milletvekilleri, bu koşullar altında sormak isterim: Bir devlet kurumu gibi
çalışması öngörülen Maarif Vakfının kurulmasına neden ihtiyaç duyulmaktadır?
Bütün bu gerekçeler ortadayken Maarif Vakfı Kanunu Tasarısı’nın asıl amacı
nedir? Cumhurbaşkanının 4, Bakanlar Kurulunun 3 üyesini belirlediği bir
mütevelli heyetinin emri altında çalışanlara diplomatik pasaport sağlanması
öngörülen, bütün dünyada örgütlenmeyi hedefleyen Maarif Vakfı’nın asıl amacı
bellidir. Tasarıyla yapılmak istenen, AKP’nin kendi eliyle devlet kadrolarına
musallat ettiği, yıllarca süren siyasi flörtün altında “kandırıldık” diyerek
terörist ilan ettiği Fethullah Gülen örgütlenmesiyle hesaplaşmaktır. 
Dünyanın hiçbir yerinde hükûmetler ya da cumhurbaşkanı,
kamu yararını, ülke çıkarlarını bir kenara bırakarak devlete gönüllü olarak
musallat ettikleri bir örgütü temizlemek için devlet bütçesini kullanarak
hususi bir vakıf kurmamıştır.
Saygılar sunarım. ((CHP sıralarından alkışlar)
BAŞKAN – Teşekkür ederim Sayın Yeşil. 
Aynı önerge üzerindeki diğer konuşmacı, Mardin
Milletvekili Sayın Erol Dora olacak.
Buyurun Sayın Dora. 
EROL DORA (Mardin) – Sayın Başkan, değerli
milletvekilleri; 383 sıra sayılı Maarif Vakfı Kanunu Tasarısı’nın 7’nci maddesi
üzerine vermiş olduğumuz önerge üzerine söz almış bulunuyorum. Genel Kurulu
saygıyla selamlıyorum. 
Değerli milletvekilleri, üzerinde görüştüğümüz Maarif
Vakfı Tasarısıyla, yurt dışında yaşayan vatandaşlarımıza dönük asimilasyona
karşı ağırlıklı olarak Türk dilinin yaşatılmasına ilişkin tedbirler almayı
hedefleyen politikaların daha da geliştirilmesi hedeflenmektedir. Elbette bir
devletin, hükûmetlerin yurt dışında yaşayan vatandaşlarına dönük eğitsel
tedbirler alması makul ve anlaşılabilir bir tutumdur. 
Tabii, ana diline ilişkin bu politikaların anlamı ve
samimiyeti, Türkiye hükûmetlerinin ülkemizde yaşayan ve ana dili farklı olan
yurttaşlarımıza ilişkin geliştirdiği politikalarla ölçülebilecek bir konudur. 
Değerli
milletvekilleri, dilin insan hayatında çok önemli bir yeri olduğu düşüncesi,
eğitime dair çalışmalar yapan tüm uzmanlarda kabul gören bir gerçekliktir. Dil,
insanın toplumsallaşmasında, kimlik kazanmasında, toplumsal kuralları
öğrenmesinde, kültürel değerleri içselleştirmesinde önemli bir işleve sahiptir
çünkü insan, konuştuğu dilde düşünür, üretir ve düşündüğü gibi davranır.
Bireyin almış olduğu dil eğitimi ne kadar iyi ve sağlam bir temele dayanırsa
birey o oranda kendini iyi ifade edebilmektedir. Dolayısıyla, ana dilde eğitim,
çocuğun kimlik, zihin ve kültürel gelişimi açısından son derece önemlidir.
Değerli
milletvekilleri, diğer taraftan, dil, bireyin doğumuyla beraber kazandığı temel
bir haktır. Ana dilin bir hak olduğu, evrensel hukuk normlarında önemli
vurguların yapıldığı bir konudur. İnsan Hakları Evrensel Bildirgesi, Ekonomik,
Sosyal ve Kültürel Haklar Uluslararası Sözleşmesi, Medeni ve Siyasi Haklar
Uluslararası Sözleşmesi, Çocuk Hakları Sözleşmesi, Kültürel İfadelerin
Çeşitliliğinin Korunması ve Geliştirilmesi Sözleşmesi gibi daha da
çoğaltılabilecek uluslararası belgeler, bu hakkın önemini çeşitli biçimlerde
ifade etmektedir. Türkiye de bu sözleşmelerin altına imza atmıştır. Ancak,
Anayasa’nın 90’ıncı maddesinde uluslararası sözleşmelerin iç hukukun üzerinde
bir konuma sahip olduğu kabul edilmesine karşın, Türkiye'de ana dilde eğitim
hakkı hâlen yasaklıdır.
Değerli
milletvekilleri, Avrupa Birliği ile Türkiye arasında başlayan müzakere
sürecinde, 1982 Anayasası’nda ana dille ilgili yer alan bazı yasaklı maddeler,
2001’de yapılan birkaç değişiklikle iyileştirilmiştir. Örneğin, düşüncelerin
açıklanması ve yayılması ve yayın yapılmasını düzenleyen 26’ncı ve 28’inci maddelerde
değişikliğe gidilmiştir. Ancak, ana dilde eğitimle ilgili 42’nci maddede yer
alan “Türkçeden başka hiçbir dil, eğitim ve öğretim kurumlarında Türk
vatandaşlarına ana dilleri olarak okutulamaz ve öğretilemez.” ibaresinde bir
değişiklik yapılmamıştır. Temel hak ve özgürlüklerle bağdaşmayan bu kısıtlama,
Anayasa’da durmaya devam etmektedir.
Sayın
Başkan, değerli milletvekilleri; Türkiye'de ana dilde eğitimin yasal bir zemine
kavuşturulmasına ilişkin çalışmalar engellenmeye devam edilmektedir. Bu konunun
politik tartışmalara alet edilmesi, meşru bir hak olarak görülmemesi, iktidar
güçlerinin ana dilde eğitim istemine kulak tıkaması, bu sorunun çözümünü
çıkmaza sokmakla beraber, Avrupa Birliği sürecinde Türkiye'nin hem Avrupa
ülkeleri karşısındaki prestijini sarsmakta hem de demokratikleşme ve ilerleme
sürecinde de önemli bir engel teşkil etmektedir. 
Hepimiz,
şunu her zaman göz önünde bulundurmak zorundayız ki uluslararası hukuk
açısından, insani ve etik açıdan ana dilde eğitim ve çok dilli yaşam, doğal,
kutsal ve evrensel bir haktır. Bu hakkın kullanılması, hiçbir şekilde ülkeyi
bölmez, aksine, her insanın kendi dilinde konuşması, yazması, kendini ifade
etmesi, ana dilini kamusal alanda kullanması, ülkeyi daha güzel, yaşanır bir
hâle getirecektir. Dünyada ana dilde eğitim yapan ve ana dili yaşamın her
alanında kullanmaktan dolayı bölünen hiçbir ülke olmamıştır. Ana dilde eğitim
üzerindeki yasakların kaldırılması, barışa gidecek yolun en önemli
anahtarlarından birisi diyor, bu duygularla tekrar hepinizi saygıyla sevgiyle
selamlıyorum ve -diliyorum ki- en kısa zamanda kutsal ve evrensel bir hak olan
ana dil önündeki bu Anayasal maddenin de hep birlikte bütün partilerle birlikte
kaldırılması ve Türkiye'de çağdaş demokrasinin güçlendirilmesini temenni
ediyor, bu vesileyle hepinize tekrar iyi geceler diliyorum.
Sağ
olun, var olun.
BAŞKAN
– Teşekkür ederim Sayın Dora.
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Önergeler kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
383
sıra sayılı Maarif Vakfı Kanunu Tasarısı'nın 7’nci maddesinde yer alan
"yayımı tarihinde" ibaresinin "yayımlandığı tarihte"
şeklinde değiştirilmesini arz ve teklif ederiz.
Fahrettin
Oğuz Tor (Kahramanmaraş) ve arkadaşları
BAŞKAN
– Komisyon önergeye katılıyor mu?
MİLLİ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Katılmıyoruz Sayın Başkan.
BAŞKAN
– Hükûmet? 
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Önerge üzerinde Kahramanmaraş Milletvekili Sayın Fahrettin Oğuz Tor
konuşacak.
Buyurunuz
Sayın Tor. (MHP sıralarından alkışlar) 
FAHRETTİN
OĞUZ TOR (Kahramanmaraş) – Sayın Başkan, değerli milletvekilleri; 383 sıra
sayılı Maarif Vakfı Kanunu Tasarısı’nın 7’nci maddesi hakkında Milliyetçi
Hareket Partisi Grubu adına söz almış bulunuyorum. Bu vesileyle sizleri ve
ekranları başında bizleri izleyen aziz milletimizi saygılarımla selamlıyorum.
Değerli
milletvekilleri, tasarının görüşülmesinin hemen hemen sonlarına geldik. Az
sonra yürütme maddesi de görüşülerek görüşmeler tamamlanacak. Milliyetçi
Hareket Partisi olarak seçim beyannamemizde yer alsın almasın, ülkemizin,
milletimizin hayrına olduğuna inandığımız her tasarıya destek verdik. Asgari
ücretin artırılması, esnaflık yaparken emekli olup işine devam edenlerin
ödedikleri sosyal güvenlik destek priminin kaldırılması, işverenlere prim
desteği, bazı askerî ve emniyet personelinin aylıklarındaki artışlar, Cezai
Konularda Uluslararası Adli İşbirliği Yasası, Veri Yasası, İnsan Hakları Kurumu
kurulması bunlardan bazılarıdır.
Hükûmetin,
bugün, ülkemizin en önemli meselesi olan, vatanımızın bölünmez bütünlüğüne,
milletin birlik ve beraberliğine yönelen, Temmuz 2015 tarihinden günümüze kadar
geçen süre içerisinde 600 cana kıyan terörün bir an önce önlenmesine yönelik
getireceği her türlü tedbire de destek vereceğimizi defaatle beyan ettik. 
BAŞKAN
– Sayın milletvekilleri, lütfen sessiz olmanızı rica ediyorum, lütfen.
Buyurun
Sayın Konuşmacı.
FAHRETTİN
OĞUZ TOR (Devamla) – Değerli milletvekilleri, değer yargılarının, kutsal
değerlerin her geçen gün geriye gittiği, küçüğe sevgi ve büyüğe saygının
azaldığı, menfaatçiliğin, kaba kuvvetin, kadın cinayetlerinin, fuhşun,
hırsızlığın-yolsuzluğun, israfın, işsizliğin tavan yaptığı; yurt içinde
dindarlık, milliyetçilik gösterilerinde bulunulurken, yurt içinde de
ahlaksızlığımı kimse görmesin diye yurt dışında kumar dâhil her türlü
melanetin, ahlaksızlığın yaşandığı, kul hakkını gasbedip, oruç-namaz,
gösterilerinin yapıldığı, harama el sürüp yalan ve iftiraya kaynaklık
yapıldığı, gözü dönmüşlüğün, şehit cenazelerinin mübarek günlerde bile devam
ettiği, katliamlardan siyasi çıkar sağlanmaya çalışıldığı yurdumun mateme
büründüğü bir ortamda yılan hikâyesine dönen… Emekli olmak için 3600 ek gösterge
verilmesini ümitle bekleyen binlerce öğretmenimizin, atama bekleyen on binlerce
öğretmenin probleminin çözülmesi yönünde bir gayret beklerken, bu tasarıyla
AKP'nin başka konuların peşinde olduğunu anlamış bulunuyoruz. 
Gelinen
noktada, eğitimin kalitesi, öğretmenin moral değerleri, kutsal değer
yargılarının yeniden tesis edilmesi yönünde gayretler gösterilmesi gerekirken,
maalesef bunlara gerek duyulmadığını görüyoruz. Müzakerelerden de anlaşıldığı
üzere, bu tasarı, AKP’nin kendisine bağlı, kendisinin kontrolü altında,
hükûmetler değişse bile vakıf yönetiminin değişmeyeceği, 72 yaşına kadar
mütevelli heyet üyeliği içeren bir vakıfla karşımıza çıkmıştır. 
“Vakıf”
denince “hayır” akla gelir. Tasarıyı okuyunca benim aklıma hayırlı bir iş
gelmedi maalesef. Bu, paralel eğitim sistemi kurma gayretidir. Bu, ülke için
hayırlı bir yaklaşım değildir. Her iktidara gelen, paralel eğitim sistemi
kurmaya kalkarsa bu ülkenin muasır medeniyetler seviyesine çıkması hayaldir.
Vakıflar, hayır için kurulur. Bugün görüyoruz ki hayır için değil, siyasi
çıkar, iktidardan düştükten sonra da destekleyici kurumlar oluşturmak için
kuruluyor. 
Gönül
isterdi ki eğitim ve öğretim gibi en önemli alanda faaliyet gösterecek Maarif
Vakfı Tasarısı’na da destek verelim. Göreceksiniz vakıf, çok tartışma konusu
olacaktır. Mütevelli heyetin on ikide 7’si düşünülerek oluşturulmuştur.
Hükûmetler değişse bile atayabileceği en fazla üye sayısı 5’tir. Hükûmetler
değişse bile vakfın kontrolünün AKP güdümünde olması amaçlandığı için daimî
mütevelli heyet üye sayısı 7 olarak belirlenmiştir.
Tekrar
ediyorum, bu doğru bir yaklaşım değildir. Ama şu bilinmelidir: Mahkeme, kadıya
mülk değildir, dönem değiştiğinde bu vakıf nasıl yasayla kurulduysa yasayla da
gerekli değişiklikler yapılacak ve daimî mütevelli heyeti dâhil hepsi
değiştirilecektir.
Vakıf
süreklilik ister. Bu şekilde Maarif Vakfı gelecekte birçok tartışmaya vesile
olacaktır. Yaşaması uzun süreli olmayacaktır. Bu da ülke yararına olmayacaktır.
Ülkemizin huzura ihtiyacı vardır. Her konuda parti menfaatiyle hareket etmek,
bu ülkeye huzur getirmemiştir, getirmeyecektir. 
Burada
anladığımız manada bir vakıf kurulmamaktadır. Devletin imkânlarını kullanan
ancak her zaman AKP’nin emrinde bir vakıf anlayışına karşı olduğumuzu
belirtiyor, yüce heyetinizi saygıyla selamlıyorum. (MHP sıralarından alkışlar) 
BAŞKAN
– Teşekkür ederim Sayın Tor.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
8’inci
maddeyi okutuyorum:
Yürütme
MADDE 8- (1) Bu Kanun hükümlerini Bakanlar
Kurulu yürütür.
BAŞKAN
– 8’inci madde üzerinde Milliyetçi Hareket Partisi Grubu adına Manisa
Milletvekili Sayın Erkan Akçay konuşacak.
Buyurun
Sayın Akçay. (MHP sıralarından alkışlar)
MHP
GRUBU ADINA ERKAN AKÇAY (Manisa) – Sayın Başkan, değerli milletvekilleri;
muhterem heyetinizi saygıyla selamlıyorum. Maarif Vakfı Kanunu Tasarısı’nın
8’inci maddesi üzerinde söz aldım.
Tasarının
son maddesini görüşüyoruz. Bundan önceki sekiz maddede ve tasarının tümü
üzerinde milletvekili arkadaşlarımız partimizin görüşlerini yapıcı bir şekilde
dile getirdiler, ifade ettiler. Ancak bu görüşmelerin sonuna geldiğimiz şu anda
görüyoruz ki Hükûmet yanlışlıklarında ısrar etmektedir. Mademki bu kadar
ısrarcısınız, bu konuşmamda da size tasarıyla kurulması öngörülen vakfın
pratikte ne gibi sorunlar çıkaracağını süremizin elverdiği ölçüde dile
getirmeye çalışacağım. 
Öncelikle
ifade etmek isterim ki geçtiğimiz dönemde 4+4+4 yasasını kanun teklifi şeklinde
getiren Adalet ve Kalkınma Partisinin bu vakfı bir tasarı hâlinde getirmiş
olmasını da, bir gıdım da olsa, ilerleme olarak saymak lazım çünkü 4+4+4’ü
cesaret edememişti bir kanun teklifi olarak getirmeye; buradan baskıyla,
kavgayla, tekme tokat çıkarmak durumunda kalmıştı.
Değerli
arkadaşlar, bu tasarıyı iktidar getirdi, ne kadar yararlı olacağını anlatmaya
çalıştı; muhalefet de gerekli eleştirilerini yaptı. Aslında bütün sorun bu
vakfın iyi yönetilip yönetilmeyeceğinde odaklanıyor. Yani bu iyi yönetilirse
iyi olur, kötü yönetilirse kötü olur; olmak ya da olmamak, işte bütün mesele
bu. 
Şimdi,
bir mütevelli heyet tartışması yapıldı, 12 kişiden oluşuyor. Genellikle şunda
odaklanıldı: Efendim, bu 12 mütevelli heyet üyesinin 4’ünü Cumhurbaşkanı, 3’ünü
Bakanlar Kurulu, Millî Eğitim, YÖK ve Maliye Bakanlığı belirleyecekmiş. Hayır,
12’sini de Sayın Erdoğan belirleyecek. Yani, kanun böyle yazıyor ama siz yine
bu kanunu uygulamayacaksınız, yine keyfî ve şahsi bir yönetimin örneği, bir
başka örneği hâline getireceksiniz. Buradan Sayın Bakana ve Başbakana tavsiyem,
sakın ola, bu kanunda yazıldığı gibi, “Ya, bunu Bakanlar Kurulu belirler.”,
Maliye Bakanı da “Ben belirleyeceğim.” filan diye düşünmesinler. Başbakanın
dediği gibi, baş koyduğu gibi, başı gider. Onu da bir tavsiye olarak
hatırlatayım. 
Öncelikle,
iktidara ve Sayın Bakana ifade etmek isterim ki siz bırakın bu devlet eliyle
yeni vakıflar kurmayı da mevcut vakıfların amacı doğrultusunda çalışmasını
sağlayın. Bugüne kadar, bunu sağlamak bir tarafa, bir kısım vakıflar çok kötü
örnek teşkil ettiler. Yine, siz bırakın devlet eliyle yeni vakıflar kurmayı da
mevcut vakıfların kurduğu, işlettiği özel okulların, yurtların, evlerin
denetimini yapın. Türkiye’yi neredeyse dünyada rezil eden skandal hadiseler
meydana geldi. Yandaş vakıflardan neredeyse yolsuzluğa, usulsüzlüğe,
hukuksuzluğa batmayanı kalmadı. 
O
nedenle, şu son dakikalarda ifade etmek isterim ki burada vakfın adını da
tartıştık, “‘Maarif Vakfı’, ‘Türk Maarif Vakfı’ olsun.” dedik, siz dediniz
“Yok, ‘Türkiye Maarif Vakfı’ olsun.” Aslında, hiçbiri olmasın, Maarif Vakfı
olarak kalsın çünkü sizin uygulamalarınızda geçmişten bugüne kadar, özellikle
yurt dışında da faaliyet göstereceği için, bu vakfın, Türk milletini, “Türk”
adını ve Türkiye’yi maalesef olumsuz birtakım imajlara gark etme ihtimali var.
Yani, bu vakıf ileride Türkiye’yi ve Türk milletini üzecek, rencide edecek,
imajını sarsacak skandallara da yol açabilir kötü bir yönetim olması hâlinde,
Allah muhafaza. Yarın bu vakıf, yurt dışında, 17-25 Aralık gibi, Deniz Feneri
gibi, geçmişteki mercümek hadiseleri gibi, ihale havuzları, Ali Dibo’lar gibi
skandallara yol açarsa ne hâle düşeriz? “Aman ha!” diye bu konuda uyarıyoruz.
İki
buçuk yıldır AKP’nin neredeyse tek gündemi paralel yapıyla mücadele. Yani bu
paralel yapı artık okul sıralarından ziyade AKP sıralarının gündemi hâline
gelmiş durumda ve böyle bir mücadeleyi şiar edindiğini söylüyor. Ancak aslında
AKP’nin yaptığı, paralel yapının bir yüzünü görüp diğer yüzünü görmemezlikten
gelmektir. 
İşin
aslı şudur değerli arkadaşlar, daha evvel de birkaç defa dile getirdim: Adalet
ve Kalkınma Partisi on dört yılda hiçbir zaman tek başına bir iktidar olmadı;
milletin, millî iradenin verdiği hükûmet etme yetkisini bir kısım cemaatlerle,
tarikatlarla, çıkar gruplarıyla ve oligarklarla bir koalisyon ve ittifak
hâlinde kullandı. Çektiğimiz sıkıntıların ve yaşadığınız sendromların büyük
ölçüde etkili olduğu bir durum meydana geldi. Yani, tekrar ediyorum, milletin
verdiği yetki gayriyasal ve gayriformal bir şekilde bu gruplarla paylaşıldı,
suç işlendi. 
Boşuna
“Paralel, paralel!” diye feryat etmeyin, bütün bu paralel yapıları siz
oluşturdunuz. Aslında “paralel” diyerek şikâyet ederken bir noktada kendi
suçlarınızı itiraf ediyorsunuz. Bu cemaat yapılanmasının paralel hâle gelmesine,
emniyette, yargıda pervasızca kadrolaşmasına kim yol açtı? Bunların
atamalarında, devletin kadrolarına alınmalarında, yükselmelerinde, namütenahi
kontrolsüz yetkilerin verilmesinde imzası olanlar kimler? Sizlersiniz.
ÖZKAN
YALIM (Uşak) – AKP, AKP.
ERHAN
USTA (Samsun) – “Ne istediler de vermedik?”
ERKAN
AKÇAY (Devamla) – “Ne istediler de vermedik”, “Çok safmışız. Aldatıldık.”
Bunların hepsi yarın hukuk karşısında hakkınızda delil olacak nitelikte, ispat
oluşturacak hususlardır. 
KCK-PKK
yapılanması bile bir paralel yapı hâline geldi, geçmiş dönemin başbakanları
dahi bunu itiraf ettiler ama siz bunları itiraf etmeden iki yıl, üç yıl evvel
biz Milliyetçi Hareket Partisi olarak bu KCK-PKK yapılanmasının, İmralı, Oslo,
Kandil, bilmem ne görüşmelerinin mutabakatlarının birer paralel yapı olduğunu
defaatle uyardık. 
TÜRGEV
bir paralel yapı hâline gelmiştir. Geçtiğimiz yıl, 2015 yılında İzmir’de TÜRGEV
Başkanı, Vali, Millî Eğitim Müdürü, bir kısım iktidar milletvekilleri ve
bürokratlarla toplantı yapıyor, neredeyse emirler yağdırıyor belli bir iş
birliği hâlinde ve eğitim sistemi değil, âdeta kamu yönetimi TÜRGEV
aracılığıyla icra edilmeye çalışılıyor ve TÜRGEV bir iktidar ortağı gibi
hareket ediyor. Bu vakfın aldığı bağışlar, tahsis edilen arsa, araziler şüphe
ve töhmet altındadır, bu konuda da hiçbir saydamlık yoktur. 
Yandaş
memur sendikası: Sendika görevlendirmelerde, atamalarda, yer değiştirmelerde
âdeta söz sahibi olmuş, özellikle taşradaki Millî Eğitim yöneticileri bu
sendikadan “İllallah!” diyorlar, “İllallah!” demişler. Âdeta idareye, valinin
yerine, Millî Eğitim müdürünün yerine geçecekler. 
Söylenecek
söz çok fakat vakit dar değerli arkadaşlar. En son skandal -hani, yaptıklarınız
yapacaklarınızın teminatı- Çankırı Valisi 1 Haziranda valiler kararnamesi
çıktıktan sonra 7 Haziranda veda konuşmasında şu ifadeleri kullanıyor: “2011
yılında Cumhurbaşkanı tarafından burada görevlendirilmiştim. Gene bir ramazan
günü Sayın Cumhurbaşkanımızın takdiriyle İstanbul’da görev alacağım.” diyor,
İki gün sonra yani 9 Haziranda Çankırı Valisi Vahdettin Özcan Fatih
Üniversitesine kayyum olarak atanıyor. Değerli arkadaşlar, hukuk nerede?
Yasama, yargı, yürütme erkleri nerede? 
(Mikrofon
otomatik cihaz tarafından kapatıldı)
ERKAN
AKÇAY (Devamla) – Kayyumu, mahkemeler, hâkim tayin eder.
BAŞKAN
– Sayın Akçay, teşekkür ederim. 
ERKAN
AKÇAY (Devamla) – Kayyumu, Cumhurbaşkanı Erdoğan tayin ediyor ve tayin edilen
kişi bu tayinden evvel bunu açıklıyor. Düştüğümüz durum ve maalesef fecaat
hâline gelen kamu yönetimi, devlet yönetimi bu hâldedir. 
BAŞKAN
– Sayın Akçay, teşekkür ederim.
ERKAN
AKÇAY (Devamla) – İşte getirmek istediğiniz başkanlık sisteminin neticesi de
budur. 
Hepinizi
saygıyla selamlıyorum. (MHP sıralarından alkışlar)
BAŞKAN
– Teşekkür ederim Sayın Akçay.
Halkların
Demokratik Partisi Grubu adına Diyarbakır Milletvekili Sayın İdris Baluken
konuşacak.
Buyurun
Sayın Baluken.
HDP
GRUBU ADINA İDRİS BALUKEN (Diyarbakır) – Teşekkür ederim Sayın Başkan.
Değerli
milletvekilleri, hepinizi tekrar saygıyla selamlıyorum.
Demokratik,
bilimsel, nitelikli, parasız ve ana dilde eğitim paradigmasının hayata geçmesi
temennisiyle, kendi görüşlerimi katmadan, sadece dünyadaki uygulamalarla, bazı
korkularımızın ne kadar yersiz olduğunu ifade etmeye çalışacağım. 
Şu
anda Türkiye’de yaşanan Kürt meselesi başta olmak üzere, temel meselelerin
sebebi, eğitim alanına da sirayet eden ve eğitim alanındaki kronik sorunları
aslında önümüze getiren temel mantık, maalesef bir türlü sıyrılmayı
başaramadığımız korkulardır. Özellikle dil meselesini ve idari sistem
meselesini, bu konuda Türkiye’nin aşamadığı ancak bütün dünyada da aşılmış ve
uygulamalı modellerle hayata geçmiş faaliyetler olarak burada
değerlendirebiliriz. 
Bakın,
dille ilgili, çok dilli eğitimden korkuyoruz. Niçin korkuyoruz? Ben artık kendi
subjektif görüşlerimi ifade etmeyeceğim, bütün dünyada resim nedir, biraz onu
anlatmaya çalışacağım. Almanya’da çok dilli eğitim var, ana dilde eğitimin
haftada üç ila beş saat arasında zorunlu olduğu eyaletler var. Çin; 140’tan
fazla dil var ve Çin’deki özerk bölgelerde bölge meclisleri kendi resmî
dillerinde eğitim hakkıyla ilgili karar alma yetkisine sahipler. Güney
Afrika’da yani ırkçılığın en fazla acısını çeken ülkede İngilizce ve Africans
dilleri resmî dildir ancak yanı sıra bölgedeki yerel farklı kabile dillerini de
ana dilde eğitim dili olarak kullanma hakkına sahiptir ve bunlar anayasal
güvence altına alınmıştır. Dikkat ederseniz dünyanın dört bir tarafından,
farklı kıtalardan örnekler veriyorum. Bolivya’da 30’un üstünde yerli dille
eğitim görme hakkı vardır. İsviçre’de Almanca, Fransızca ve İtalyanca en çok
konuşulan dillerdir ve bu dillerin tamamında ana dilde eğitim hakkı vardır.
İsveç... Bütün bunları tek tek detaylandıramayacağım ama bakın, İsrail’in bile
gerisindeyiz. İsrail’de yüzde 18 Arap nüfusunun konuşmuş olduğu Arapçaya özel
statü tanınmıştır yani İbranice dışında Arapça’da da ilk ve ortaöğretimde ana
dilde eğitim hakkı tanınmış, belli bir seviyeden sonra İbranice zorunlu olarak
tutulmuştur. Amerika; nüfusun dörtte 1’i İspanyolca ana dilde eğitim hakkına
sahiptir yani en fazla konuşulan dil dışında eyalet meclisleri yerellerde
kullanılan dillerin de eğitim dili olarak kullanılmasıyla ilgili karar
süreçlerinde yetki sahibidir. Kanada; İngilizce ve Fransızca resmî dildir ve
birçok eyalette de yine yerel dillerin ana dilde eğitim hakkı anayasal güvence
altındadır. Fransa; okullar yine çok dillidir, azınlık dilleri yine resmî
okullarda okutulmaktadır. Belçika; federatif bir ülkedir, Fransızca, Flamanca
ve Almanca yine aynı şekilde eğitim dili olarak kullanılıyor. Hindistan;
Hindistan’da 22 eyalet var ve 872 dolayında dil ve lehçe var. Hintçe dışında
birçok dil resmî dil olarak tanımlanmıştır ve ana dil hakkı yine, dediğim gibi,
güvence altına alınmıştır. İspanya; 14 ayrı özerk bölgeden oluşuyor yani
Katalonya, Galiçya ve Bask Bölgesi başta olmak üzere, birçok özerk bölgede de o
diller resmî dil olarak ya da ikinci resmî dil olarak ya da ana dilde eğitim
hakkı anayasal güvence altına alınmak suretiyle korunmaktadır. Hatta, İspanyol
Anayasası’nda her bir dilin kültürel miras olarak tanımlandığı ve bunların
korunmasıyla ilgili devlete yükümlülükler getirildiği de bildirilmektedir. 
Şimdi,
burada saydığım ülkelerin birçoğundan herhâlde daha ileride değiliz. Yani, ana
dilde eğitim ülkeyi böler, bölmez meselesinde kendi subjektif doğrularımızdan
çıkıp, ön yargılardan sıyrılıp, doksan yıldır yetiştiğimiz o prototip
ezberlerden sıyrılıp bir dünyaya bakarsak, dünya ne yapıyorsa onu örnek alırsak
zaten yaşamış olduğumuz sorunlara çözümü de orada görürüz. Dolayısıyla, ne
yasalarımızda ne de Anayasa’mızda Türkçe dışında bu coğrafyanın kadim dilleri
olan birçok dili hem tanımlamak hem de ana dilde eğitim ve kamusal alanda
kullanılmasını güvence altına almak ülke açısından asla bir tehlike değildir. 
Yine,
idari sistemde de bakın, aynı şey var yani federal yapı, eyalet sistemi,
bölgesel meclisler, yerel yönetimlerin yetki genişlemesi… Yani, Türkiye gibi
katı merkeziyetçi ulus devlet modeli dünyada yoktur. Ben yine birçok kıtadan
buraya birçok ülke aldım, bunların hiçbiri benim görüşüm değil yani isterseniz,
her biriniz bunları tek tek inceleyebilirsiniz. Bakın, Almanya işte federal
cumhuriyet, federatif yapıya sahip, 16 ayrı eyalet var, eyalet meclisleri
birçok konuda karar alma ve onları hayata geçirme yetkisine sahip. Avusturya 9
eyaletten oluşuyor. Fransa, Gürcistan… Yani bunları tek tek detaylandırmıyorum,
sizin de süreniz biraz kısıtlı. 
O yüzden, hani, bu ülkelerin adlarını bile zikretmem,
aslında burada ne kadar yersiz bir korkuya sahip olduğumuzu gösteriyor. İran’da
30 eyalet var, eyaletlerden birinin adı Kürdistan; İspanya’da 17 özerk bölge
var; İsviçre 26 kantondan oluşuyor; İtalya’da 20 adet ayrı idari bölge var ve
bölge meclisleri karar alma yetkisine sahip; Kazakistan’da -hani, Türkî
cumhuriyetlerden örnek verelim- 14 eyalet var, Astana ve Almaata ayrı statüye
sahip şehirlerdir; Kırgızistan’da 7 ayrı idari bölge var. Pakistan’dan,
Romanya’dan, Rusya’dan Tacikistan’a kadar listeyi uzatabiliriz. 
HÜSEYİN KOCABIYIK (İzmir) – Şunu dümdüz söyle, eyalet
mi istiyorsun?
İDRİS BALUKEN (Devamla) – Hadi bütün bunları geçtik. 
HÜSEYİN KOCABIYIK (İzmir) – Dümdüz söyle, ne diye
dolandırıyorsun? Eyalet mi istiyorsun?
İDRİS BALUKEN (Devamla) – İdari sistem…
BAŞKAN – Sayın Milletvekili, lütfen müdahale etmeyin.
HÜSEYİN KOCABIYIK (İzmir) – Ne anlatıyorsun? Eyalet
istiyorsan söyle.
BAŞKAN – Lütfen…
İDRİS BALUKEN (Devamla) – İdari sistem ve dille ilgili
sorunlarımızın konuşularak aşılabileceğini, bunları tartışarak konuşmaktan
korkmamamız gerektiğini söylüyorum. 
Siz HDP’li her hatibin söylediğine laf atmayı bir
meslek hâline getirdiğiniz için bunları benim kişisel görüşüm sanıyorsunuz.
Yani, ben dünyada uygulanan modelleri burada kişisel görüşlerimi katmadan
söylüyorum, “Siz bununla ilgili ne düşünüyorsunuz?” diyor. Ya, benim ne
düşündüğüm önemli değil ki, dünya düşünmüş, hayata geçirmiş diyorum. Bu
anlamsız, saçma ön yargılar nedeniyle, korkular nedeniyle bu memlekette daha
fazla sorun yaşanmasın diyorum. Başından beri söyledim yani bunlar benim
kişisel görüşlerim de değil, dünyada var olan modeller. Hadi bırakın dünyayı,
Selçuklu ve Osmanlı tarihini inceleyenler bölgesel idare ya da ana dilin
kullanımıyla ilgili aslında bu ülkenin kadim tarihinde böyle bir sorunun
olmadığını rahatlıkla görürler. Osmanlı’daki eyalet sistemini herhâlde benim
burada çıkıp size anlatmama gerek yok. 
Yani, özcesi, kendi tarihimize de baksak, dünyadaki
güncele de baksak birçok sorunumuzu çözebiliriz diye düşünüyorum. Ama bu
şekilde, işte, ön yargılarla, sadece cümlenin kimin ağzından çıktığına bakıldığı
zaman ne sorunlarımızı çözeriz ne de bir milim yol alabiliriz. 
Bu
duygu ve düşüncelerle, katılmadığımız, ret oyu vereceğimiz bu kanun tasarısıyla
ilgili son kez Hükûmeti uyararak geri çekmesini, tekrar muhalefetle birlikte
müzakere etmesini buradan tavsiye ediyorum. 
Genel
Kurula saygılar sunuyorum. (HDP sıralarından alkışlar)
BAŞKAN
– Teşekkür ederim. 
Cumhuriyet
Halk Partisi Grubu adına Tekirdağ Milletvekili Sayın Candan Yüceer konuşacak. 
Buyurun
Sayın Yüceer. 
CHP
GRUBU ADINA CANDAN YÜCEER (Tekirdağ) - Sayın Başkan, değerli milletvekilleri;
383 sıra sayılı Maarif Vakfı Kanunu Tasarısı’nın 8’inci maddesi üzerine
Cumhuriyet Halk Partisi Grubu adına söz almış bulunuyorum.
Mübarek
ramazan ayının ülkemize ve tüm insanlığa hayırlar getirmesini temenni ediyorum.
Umarım, bu kutlu ayda, herkesin ve her kesimin yüreğine insaf, vicdan ve
merhamet hâkim olur diyorum.
“Biz,
tarihi boyunca ülke menfaatlerini en üst düzeyde tutan, akademik
başarılarımızla adımızdan söz ettiren; bilim, sevgi, hoşgörü anlayışından ödün
vermeyen ve kendi fikirlerini başka fikirlere saygı duyarak oluşturmuş bir
ailenin fertleriyiz. Farklı siyasi ve dünya görüşlerini bir arada demokratik
bir şekilde barındırabilen bu çok seslilik ve renklilik, belli bir güruh
tarafından yok edilmeye çalışılmaktadır.” Bu sözler, Vefa Lisesi öğrencilerine
ait değerli milletvekilleri ve farklılıklardan bahseden, bilimden bahseden,
hoşgörüden bahseden bu metnin altına, ben, hiç düşünmeden, hiç tereddüt etmeden
imzamı atarım.
Doğru söylüyor Vefalı öğrenciler, çok seslilik, çok
renklilik, belli bir güruh tarafından yok edilmeye çalışılmaktadır. Özellikle
son on dört yıldır, tek sesin, tek görüşün egemen olduğu ideolojik bir
biçimlendirmenin yapılandırılmaya çalışıldığına hepimiz tanığız. Özellikle son
zamanlarda, çocuklarımızın eğitimi konusunda “reform” adı altında, gerici, çağ
dışı uygulamaların, birtakım uygulamaların pazarlanmaya çalışıldığını
görüyoruz. AKP iktidarıyla eğitimin teslim edildiği vakıf ve derneklerle, din
temelli siyasi bir ideolojinin dayatması yapılmaktadır. 
Adları
“vakıf” ve “dernek” olsa da bunların arkasında cemaatlerin, tarikatların
olduğunu biliyoruz. Adlar değişiyor, cemaatler el değişiyor, isimler değişiyor
ama maalesef nitelik değişmiyor. Biz, bu vakıf ve derneklerin AKP’nin
arkabahçesi olduğunu, onların desteğiyle beslenip büyütüldüğünü de biliyoruz.
Reza Zarrab gibi, ne olduğu, ne yaptığı belli olan adamların, milyonlarca
lirayı, Emine Erdoğan’ın vakfı TOGEM-DER’e, Bilal Erdoğan’ın vakfı TÜRGEV’e
akıttıklarını da biliyoruz. İhaleler karşılığında buralara yardım yapma
talimatı verildiğini de biliyoruz ve bu vakıf ve derneklerin, Millî Eğitim
Bakanlığı üzerinde ne kadar etkili olduğunu da biliyoruz. O kadar etkili ki
Bakanlık üzerinde, Millî Eğitim Bakanlığı, tüm yetkilerini, çocuklarımızın, bu
ülkenin geleceğini hiç tereddüt etmeden ne oldukları, ne olacakları belli
olmayan bu vakıflara gönül rahatlığıyla teslim ediyorlar. Amaç belli. Değerli
milletvekilleri, amaç, kafalarındaki o insan modelini yaratmak; azla yetinen,
çok sorgulamayan, sürekli itaat eden, sürekli biat eden o insan modelini
yaratmak. Şimdi, üst akıl zırvalarını, yok kışkırtmaymış, yok karışıklık
çıkarmakmış falan, bunları bir kenara bırakalım; bu gençler, liseli gençler
niye bunları dile getiriyor, bu gençler neden karanlık zihinlere sırtlarını
dönüyor, aslında bir buna bakalım. Çünkü gençler hem kendi geleceklerinden hem
de bu ülkenin geleceğinden kaygı duyuyorlar. Bu kaygı çok haklı bir kaygıdır
çünkü sizler devriiktidarınızda ilköğretimden başlayarak eğitimi boğdunuz; Ensarla
boğdunuz, vakıflarla boğdunuz, TÜRGEV’le boğdunuz, 4+4+4 sistemiyle hemen hemen
tüm okulları imam-hatibe dönüştürerek, akademik ve bilimsel özgürlüğü yok
ederek boğdunuz, kindar ve dindar gençlik hayallerinizle boğdunuz. İşte, o
gençler, bunlara karşı çıkıyorlar; toplumu günden güne bu korkunç cenderenin
içine sokmanıza karşı çıkıyorlar, birilerinin o bitmez tükenmez ihtirasıyla
ülkeyi ve gençliği kafasındaki o kalıplara sokmaya çalışırken heba olan ve heba
olacak o yıllara karşı çıkıyorlar ve sonuna kadar da haklılar. 
Değerli
milletvekilleri, doğrudur, eğitim sistemimizin reforma ihtiyacı vardır ancak
reformun amacı, uluslararası standartların çok gerisinde kalan eğitim
sisteminde çağdaş dünyanın gereklerini karşılayacak, gereklerini yerine
getirecek iyileştirmelerin yapılmasıdır. Eğitim sisteminin dinî referanslara
dayalı hâle getirilmesi bu yapılanları reform olmaktan çıkarmakta, ideolojik
bir dayatmaya dönüştürmektedir. 
Bakın,
ülkelerin eğitim sisteminin öğrencileri ne kadar iyi yetiştirdiğini ölçmek için
OECD’nin PISA 2016 Raporu’nda Türkiye’nin 64 ülke içinde matematikte 45’inci,
okumada 37’nci, bilim dalında 41’inci sırada yer aldığını görmezden gelip
gerici bir eğitim sistemini hortlatma çabaları anlaşılmaz olmanın ötesindedir.
PISA raporunun ortaya koyduğu kalite eksikliğine, 4+4+4 sisteminin oluşturduğu
tahribata gözleri yummak, eğitim sistemimizin çağdaş dünyadan koptuğunu
görmezden gelmeye çalışmaktır. Hızla değişen, ilerleyen dünyayı anlayabilmek,
ona ayak uydurabilmek için çağdaş ve bilimsel temellerden hareket etmek
gerekirken bir önceki yüzyılın değerlerini referans almak, eğitim sistemini
buna göre biçimlendirmek gerçekten abesle iştigaldir. Tasarlanan bu
değişimlerle, zaten vasat olan, içler acısı olan eğitim sisteminin daha da
kötüleşeceği ve dünyadan tamamen kopacağı bir gerçektir. 
Bilindiği
üzere, eğitim sisteminde yapılan yanlışların bedellerini aslında bir sonraki
kuşak öder. Yani atılan her yanlış adım maalesef bizlere gelecekte, Türkiye’nin
geleceğinde ciddi olumsuzluklar getirecek. Eğitim, bir ülke için kalkınmayı,
gelişimi, bilimi ateşleyen, geleceği belirleyen en önemli güçlerden biri
gerçekten ve çağımızda eğitim sistemi modernleşmemiş, siyasi sistemi otoriter
olan kalkınmış tek bir ülke yok. Çocuklarımıza ve gençlerimize verdiğimiz
eğitimin niteliğini biz eğer iyi bir şekilde yapamazsak, yaklaşık on yıl
içinde, çok geç değil, niteliksiz bir iş gücü, diplomalı ama eğitimsiz bir
toplum gerçeğiyle karşı karşıya geleceğiz ve görünen odur ki Sayın Bakanın,
Bakanlık yöneticilerinin dertleri çocuklarımıza güzel bir gelecek sunmak değil;
onların dertleri eğitimi ne olduğu, ne olacakları belli olmayan vakıflara ve
zümrelere terk etmek; dertleri kindar ve dindar bir nesil yetiştirmek. 
Sahi,
şimdiye kadar bir sürü vakıf kuruldu, arkadaşlarımız ifade ettiler, kaynaklar
aktarıldı, desteklendi; ne oldu? Şimdi, neymiş, yeni bir vakıf kurulacakmış;
Afrika’da, Asya’da, Avrupa’da eğitim verilecekmiş. Türkiye’de verdiğiniz
eğitimler, Türkiye’de eğitim sisteminin sorunları bu kadar açık ortadayken
bunları söylemek gerçekten yazık. Biz böyle 21’inci yüzyılı yakalayamayız.
Hakikaten derdimiz yirmi yılda inanılmaz bir şekilde değişen, gelişen dünyaya
ayak uydurmak mı yoksa geri kalmış, hurafelerin peşinde koşan, dilediğimiz yere
çekeceğimiz bir toplum yaratmak mı? Üniversitelerin hâline bakalım, bilimsel ve
akademik özgürlükleri ne hâle getirdiğinize bakalım. Sizden farklı düşünen,
“özgürlük” diyen akademisyenlerin tepesine binmekten zerre kadar sakınca
görmüyorsunuz ama “Namaz kılmayan hayvandır.” sözüne söyleyecek hiçbir sözünüz
yok. 
MEHMET
MUŞ (İstanbul) – Başbakanın söylediğine bak ya.
CANDAN
YÜCEER (Devamla) - Görüldüğü gibi, sadece üniversite açmak yeterli değil. Evet,
üniversite açalım ama bu üniversitelerin niteliğini de artıralım. 
Dünyanın
ilk 250 üniversitesinde Türkiye’den bir tek üniversite yok. Hadi Amerika’yı,
Japonya’yı, İngiltere’yi geçelim, aralarında birçok ülke var, bir tane
Türkiye’den üniversite yok. Böyle mi çağı yakalayacağız, bu mu istediğimiz
üniversite sistemi, böyle mi teknolojimizi ilerleteceğiz, böyle mi dünyaya
katkı sunacağız? Hiç de öyle değil. 
Bakın,
TÜBİTAK 2016 yılı Ortaöğretim Öğrencileri Araştırma Projeleri Yarışması
kapsamında “Tillo Evliyalarının Kerametleri” isimli bir projeyi sergiye kabul
ederken İstanbul’da 12’nci sınıf öğrencisi olan İlayda’nın yaptığı “Sıvılardaki
Su Oranını Mıknatısla Ölçebilen Ucuz, Hızlı ve Taşınabilir Bir Sistem”
projesini dereceye bile almadı. İlayda TÜBİTAK’ın dereceye almadığı projeyle
Polonya’da 80 ülkenin katıldığı binlerce projenin içinde 1’inci oldu ve
NASA’nın ekibine katıldı. İşte eğitimi getirdiğiniz nokta, yer burası değerli
milletvekilleri. (CHP sıralarından alkışlar) 
İşte,
o on binlerce liseli öğrenci bu özgürlüklerin yok edilmesine, eğitim sisteminin
vakıflara teslim edilmesine, geleceksizliğe karşı çıkıyorlar.
Değerli
milletvekilleri, İstanbul Erkek Lisesinin öğrencilerinin hazırladığı bir
metinle bitirmek istiyorum. Diyor ki bu aydınlık kafalı, aydınlık yürekli
gençler: “Bizler özgür düşünceden yanayız, bizler demokrasiden yanayız, bizler
insan haklarından yanayız ve bizler sevgiyi, kardeşliği daima her şeyin üstünde
tutacağız.” 
Ne
mutlu bu ülkeye ki böyle gençlere sahibiz ve ne yazık bu ülkeye ki bu gençleri
anlamayan, okullarını ayıran, öğrencilerini ayıran, öğretmenlerini ayıran,
insanlığı ayıran, insanı ayıran bir Bakanlığa sahibiz diyor, yüce heyetinizi
saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Yüceer.
MEHMET
NACİ BOSTANCI (Amasya) – Sayın Başkanım…
BAŞKAN
– Buyurun Sayın Bostancı.
MEHMET
NACİ BOSTANCI (Amasya) – Candan Hanım yapmış olduğu konuşmada bizim biatçı,
kafası çalışmayan, tek görevi itaat etmek olan nesiller yetiştirmekte
olduğumuzu iddia etti. Bu, açık ve ağır bir sataşmadır. 69’a göre…
MAHMUT
TANAL (İstanbul) – Sayın Başkan, Hükûmete söyledi, siyasi partiye bir şey
söylemedi ki. Hükûmetin cevap vermesi lazım. Hükûmet cevap vermiyor, Sayın
Bostancı cevap veriyor. 
BAŞKAN
– Sayın Tanal, lütfen…
Buyurun
Sayın Bostancı, iki dakika. (AK PARTİ sıralarından alkışlar)
IX.- SATAŞMALARA İLİŞKİN KONUŞMALAR (Devam)
12.- Amasya Milletvekili Mehmet Naci Bostancı’nın,
Tekirdağ Milletvekili Candan Yüceer’in 383 sıra sayılı Kanun Tasarısı’nın
8’inci maddesi üzerinde CHP Grubu adına yaptığı konuşması sırasında Adalet ve
Kalkınma Partisine sataşması nedeniyle konuşması
MEHMET
NACİ BOSTANCI (Amasya) – Sayın Başkanım, değerli arkadaşlar; Candan Hanım’ı
dinlerken aklıma 1933 tarihli, Recep Peker’in İnkılap Tarihi Ders Notları
kitabı geldi. Recep Peker hem Cumhuriyet Halk Partisinin Genel Sekreteridir hem
de o tarihte üniversitelerde inkılap tarihi derslerine girer. Orada, inkılabın
ne olduğuna ilişkin tırnak içinde çok güzel bir tanımlaması vardır, der ki
Recep Peker: “İnkılap, güzel, doğru, iyi ne varsa almak; kötü, yanlış, çirkin
ne varsa atmaktır.” Yani, böyle inkılaba can kurban. Tabii, “böyle bir inkılap”
şeklinde tanımladığınızda, sadece değerlere ilişkin bir laf söylemiş olursunuz.
Aradan seksen küsur, doksan yıla yakın zaman geçmiş, Candan Hanım’ın konuşması
insana bu nostaljiyi yaşatan bir konuşma oldu.
CANDAN
YÜCEER (Tekirdağ) – Ne güzel.
MEHMET
NACİ BOSTANCI (Devamla) – “19’uncu yüzyılın karanlık zihniyetiyle eğitim
yapmaya çalışanlar, biatçı nesiller yetiştirmek isteyenler, böyle -tabiri
caizse- kafası basmayan insanlar olsun da yeter ki biz de egemenliğimizi
sürdürelim.” Candan Hanım, bir ülke kalkınırken, gelişirken, büyürken,
modernleşirken, dünyaya açılırken siz böyle isteseniz bile, bunu isteseniz,
dileseniz bile yapamazsınız.
CEYHUN
İRGİL (Bursa) – Evet, bizce de.
MEHMET
NACİ BOSTANCI (Devamla) – Kaldı ki bizim ne öyle bir isteğimiz ne dileğimiz
var. Okulları dolaşın, öğrencilere bakın; hepsi pırıl pırıl çocuklardır,
dünyadan da haberdardırlar, kendi geçmişlerinden de haberdardırlar. Bizim
eğitime ilişkin yaklaşımımız, sizin o geçmişte, aslında CHP’nin çoktan beri
terk ettiği diskura uyan eleştirileri kesinlikle hak etmez, onu belirteyim.
CEYHUN
İRGİL (Bursa) – Sizin eğitim sisteminizden değil, İnternet’ten öğreniyor
çocuklar dünyayı.
MEHMET
NACİ BOSTANCI (Devamla) – Öte yandan, birtakım vakıfları, dernekleri burada
suçladınız; bunları böyle politik spekülasyonlarla değil, eğer hukuken elinizde
birtakım belgeler var ise onlar üzerinden dile getirmeniz gerekir yoksa çıkıp
burada politik bir spekülasyon çerçevesinde herkes kendi duygularını arz eder.
Saygılarımla.
(AK PARTİ sıralarından alkışlar) 
BAŞKAN
– Teşekkür ederim Sayın Bostancı.
CANDAN
YÜCEER (Tekirdağ) – Sayın Başkan…
BAŞKAN
– Evet Sayın Yüceer.
CANDAN
YÜCEER (Tekirdağ) – Sayın hatip benim söylemediğim şeyleri söylediğimi iddia
etti.
BAŞKAN
– Hangilerini?
CANDAN
YÜCEER (Tekirdağ) – “Gerici, çağ dışı bir eğitim sistemi…”
MEHMET
NACİ BOSTANCI (Amasya) – “19’uncu yüzyıl…”
CANDAN
YÜCEER (Tekirdağ) – Hayır, ben öyle şeyleri söylemedim.
Sataştığı
için söz almak istiyorum.
BAŞKAN
– Hayır, o, 19’uncu yüzyılın…
CANDAN
YÜCEER (Tekirdağ) – Ama, onunla ilgili bana ithamda bulundu, onları söylediğime
dair.
BAŞKAN
– “Siz söylediniz.” demedi Sayın Yüceer. 
MUHARREM
ERKEK (Çanakkale) – Çarpıttı söylediklerini, çarpıttı.
CANDAN
YÜCEER (Tekirdağ) – Benim söylediklerimi…
BAŞKAN
- 19’uncu yüzyılın bakış açısıyla ilgili bir örnek verdi.
CANDAN
YÜCEER (Tekirdağ) – İşte, ben bunları söylemedim, buna dair bir açıklama
yapacağım.
BAŞKAN
– “Siz söylediniz.” demedi zaten, size yöneltmedi bunu.
CANDAN
YÜCEER (Tekirdağ) – Bakın, benim 19’uncu yüzyılın bakış açısıyla baktığımı ve
şu an kürsüde nostalji yaptırdığımı… Bu şekliyle ifade etti ve ben de bunu
düzeltmek istiyorum.
MEHMET
NACİ BOSTANCI (Amasya) – Bana nostalji yaşattınız dedim canım, o benim duygum.
BAŞKAN
– Peki, cevap verin… 
CANDAN
YÜCEER (Tekirdağ) – E, vereyim.
BAŞKAN
- …ama dediğim gibi, sizi kastetmemişti ama siz öyle algılamışsınız.
CANDAN
YÜCEER (Tekirdağ) – Hayır, ismimi vererek…
CEYHUN
İRGİL (Bursa) – İsmen seslendi.
BAŞKAN
- Peki, sataşma olarak…
Buyurun.
13.- Tekirdağ Milletvekili Candan Yüceer’in, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında şahsına sataşması nedeniyle konuşması
CANDAN
YÜCEER (Tekirdağ) – Sayın hatip nostalji yaptığımı söyledi, nostalji iyidir,
güzel şeylerdir ama biliyorsunuz, geçmişte bile, medrese eğitimleri çağdaş
hukuk, modern askerî, tıp ve diğer alanlarda, matematik alanlarında yeterli
olmadığı için o dönemde sultanlar, halifeler modern mektepler açmıştır. Çağ
böyledir, çağı yakalamak zorundasınız, eğitiminizi modernleştirmek
zorundasınız. 
Peki,
siz diyorsunuz ki: “Biz modern eğitim veriyoruz.” Size bir örnek vereyim:
Hizmetleriyle ön plana çıkmış Ensar Vakfının Millî Eğitim Bakanlığı destekli
Gökçeada’daki okullarda dağıttığı bir kitap, adı “Namaz ve Dirilişe Çağrı”,
diyor ki: “Bebekler namaza kaldırılsın.”, “İnce giyinip dışarıda gezmek
haramdır.”, “Namuslu, şerefli, böyle bir elbise giymez.” “Hayvan gibi yaşamak
arzusunda olan kimse böyle bir kıyafeti tercih edebilir.” Bunlar, Millî Eğitim
Bakanlığı destekli, bizim okullarımızda, ortaokullarda dağıtılan bir kitaptan
örnekler; o sizin modern, çağdaş eğitim verdiğini iddia ettiğiniz okullarda.
Bir
diğeri, geçtiğimiz yıl İstanbul Esenler’de ilkokul çocuklarına dağıtılan Çiçek
Bahçesi adlı kitapta kadınlara yönelik çok ağır ifadeler var. Çalışan kadınlara
“dişi hayvan” diyor. Diyor ki: “Dişi hayvanlara özgürlük verdiğinizde
kendilerini erkeklerle bir tutacaklar, çalışmaya başladıklarında ailelerine
ayıracak vakit bulamayacaklar.” Selefiniz Nabi Avcı döneminde, 2013-2014
öğretim yılında 2’nci sınıf öğrencilerine “Uzak ülkelerden Müslüman çocuklar,
rica ederim savaşmaya gelin.” gibi ifadelerin yer aldığı kitaplar dağıtılıyor.
Allah aşkına, siz böyle mi çağı yakalayacaksınız? Siz böyle mi modern eğitim
verdiğinizi iddia ediyorsunuz?
MUHARREM
ERKEK (Çanakkale) – Orta Çağ’ı yakalayacaklar.
CANDAN
YÜCEER (Devamla) – Bu ifadelerle siz kadın erkek eşitliğini, demokrasiyi, ifade
özgürlüğünü, özgürce düşünen çocukları… YGS şifre skandalı oldu bu memlekette,
çocuklar çıktı geleceklerine sahip çıktı, dönemin Başbakanı ne dedi biliyor
musunuz: “Ben istersem bunların karşısına 1 milyon genci yığarım.” dedi. böyle
mi onları özgürleştireceksiniz? Böyle mi modern eğitim sağlayacaksınız? (CHP sıralarından
alkışlar) 
MEHMET
NACİ BOSTANCI (Amasya) – Candan Hanımın burada bahsettiği görüşlerle partimizin
hiçbir ilgisi yoktur. 
CANDAN
YÜCEER (Tekirdağ) – Evet, eğitimle hiçbir ilgisi yoktu bahsettiğimiz şeylerin,
doğru diyorsunuz(!)
MEHMET
NACİ BOSTANCI (Amasya) – Liselerde neler dağıtıldığına, o çocukların nasıl
yetiştirildiğine ilişkin Candan Hanım kendi politik perspektifine uygun bir
kompozisyon yapmak yerine daha nesnel yapsaydı böyle konuşmazdı.
CANDAN
YÜCEER (Tekirdağ) – Ben sizin dağıttığınız kitaplardan bahsediyorum Sayın Grup
Başkan Vekili.
BAŞKAN
– Sayın Yüceer, lütfen.
Teşekkür
ederim Sayın Bostancı.
VIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Maarif Vakfı Kanunu Tasarısı (1/720) ve Millî
Eğitim, Kültür, Gençlik ve Spor Komisyonu Raporu (S. Sayısı: 383) (Devam) 
BAŞKAN
– Şahsı adına Sakarya Milletvekili Sayın Mustafa İsen konuşacak. 
Buyurun
Sayın İsen, süreniz beş dakikadır. (AK PARTİ sıralarından alkışlar) 
MUSTAFA
İSEN (Sakarya) – Sayın Başkan, değerli milletvekilleri; görüşülmekte olan
Maarif Vakfı Tasarısıyla ilgili bazı görüşlerimi sizinle paylaşmak istiyorum. 
Doğrusu,
ben özellikle muhalefet kesiminden “Bu yasayı bugüne kadar niye getirmediniz?
Türkiye için bu son derece önemli bir yasaydı.” gibi bir tepki bekliyordum,
üzülerek belirtelim ki bu olmadı. Arkadaşlarımızın Komisyonda sağladıkları son
derece pozitif katkıları da burada neredeyse reddeden bir bakış açısıyla karşı
karşıya kaldığımızı belirtmek istiyorum. 
Burada bazı sorulara cevap vermek istiyorum. “Niye
vakıf, niye Millî Eğitim Vakfı değil, niye yeni bir vakıf?” sorusunu bazı
arkadaşlarımız cevaplandırdı ama değerli arkadaşlar, dünyada gelişmiş ülkelerde
bu tür faaliyetler daima benzer şekilde vakıf faaliyetleri üzerinden yürür.
Bunun Türkiye’deki güzel örneklerinden birisi Yunus Emre Vakfıdır; bugün 44
ülkede son derece başarıyla hizmet vermektedir ve bu vakıf da benzer bir bakış
açısıyla, benzer bir perspektifle oluşturulmuş ve bundan dolayı böyle bir tablo
ortaya çıkmıştır. 
Bir hususa dikkat çekmek istiyorum: “Ulusal markalar”
diye bir tabir var, biliyorsunuz. Bu ulusal markalar çerçevesi, aynı zamanda
ülkelerin imajlarını da ortaya koyan bakış açılarıdır. Bizim ülkemize benzeyen
bir konum arz eden Güney Kore, 2009 yılında kendi markasıyla ilgili bir
değerlendirme yaptı ve bu değerlendirmenin sonucunda Kore markasının hak ettiği
ölçüler içinde olmadığını ortaya çıkardılar. Buna bağlı olarak Kore, sivil
kuruluşlardan ve devlet kuruluşlarından müteşekkil bir tanıtım örgütlenmesine
giderek 2014 yılına kadar devam edecek bir perspektif ortaya koydu. Dünyada
35’inci sıradaydı ve -bu yıl bu sonuçlar alınmıştır- bu perspektif sayesinde
Güney Kore bugün 17’nci sıraya yükselmiştir. Yani, bu faaliyetin en önemli
unsurlarından bir tanesi de Kore Evleri. Ankara’da ilgili arkadaşlar gidip
gezebilirler, Kore Evi’nin ne manaya geldiğini görebilirler. Kore Evleri de
bunlardan bir tanesidir ve tamamen bizim bu yapılanmamıza benzeyen, Kore
dilini, Kore kültürünü, Kore misafirperverliğini hatta tekvandoyu bir tanıtım
unsuru olarak gündeme getiren bir pakettir bu. İşte, bu paket sayesinde 35’inci
sıradan beş yıl içinde 17’nci sıraya yükselmiştir Kore ve kendi imajını, ulusal
markalar çerçevesi içindeki kendi imajını böyle bir noktaya taşımıştır. Bu
faaliyetin birinci derecedeki amaçlarından birisi budur. Türkiye imajını
böylece bir yere doğru taşımak niyetindeyiz.
İkinci
olarak bir hususa dikkat çekmek istiyorum: Sayın Balbay dün burada konuşmasında
Türk dünyasıyla ilişkilerden bahsetti ama onların bir noktada durduğunu söyledi
oysa durmadı bu projeler. Büyük Öğrenci Projesi’ne ilaveten TÜRKSOY, TİKA gibi
çalışmalardan sonra Yurtdışı Türkler ve Akraba Topluluklar Başkanlığı, Yunus
Emre Vakfı, Türkçe Konuşan Ülkeler İşbirliği Konseyi kuruldu, TÜRKPA kuruldu ve
bütün bunlarla Türk dünyasındaki imajımız bir adım daha ileriye götürülmüş
oldu. 
Ankara’yla
ilgili burada birtakım şikâyetler söz konusu oldu. Değerli arkadaşlar, Ankara,
Türkiye Cumhuriyeti’nin tabiatıyla başkentidir. Siyasi coğrafya olarak
baktığınız zaman, bunun ne kadar doğru bir karar olduğu açıkça görülür. Ama, bu
faaliyetin ilgi alanları Balkanlar olacaktır, Kuzey Afrika olacaktır, Orta Doğu
olacaktır, Türk dünyası olacaktır ve bu çerçevede de faaliyet alanının İstanbul
olması son derece doğaldır. Pratik bir bakış açısı çerçevesi içinde yürünmüştür
ve Ankara’dan kalkıp İstanbul’a, oradan Bakü’ye gitmek yerine, doğrudan
İstanbul’dan Bakü’ye gidilecektir ve başka hiçbir art niyet aranmasın, tamamen
böyle bir pratik bir amaç dolayısıyla tercih edilmiştir. 
Maarif
Vakfıyla ilgili bir şey söylemek istiyorum. Türk edebiyatının dikkate değer
şairlerinden Can Yücel’in “Ben En Çok Babamı Sevdim” diye bir şiiri vardır,
hatırlayacaktır bazı arkadaşlar; orada babasını tanımlarken “Çağın en güzel
gözlü maarif müfettişi.” diye tanımlar.
(Mikrofon
otomatik cihaz tarafından kapatıldı) 
MUSTAFA
İSEN (Devamla) – Maarif kelimesi bizim kültürümüze yabancı bir kelime değildir,
tam tersine kültürümüzün odağındaki kelimelerden birisidir. Bundan dolayıdır ki
bu vakfın adının “Maarif Vakfı” olması son derece isabetli olmuştur. 
Çok
teşekkür ediyorum. (AK PARTİ sıralarından alkışlar) 
BAŞKAN
– Teşekkür ederim Sayın İsen. 
CEYHUN
İRGİL (Bursa) – Sizin önümüzdeki aylarda kaldırmayı düşündüğünüz maarif
müfettişlerinden. 
BAŞKAN
– Şahsı adına son konuşmacı Balıkesir Milletvekili Sayın Mehmet Tüm. 
Buyurun
Sayın Tüm. (CHP sıralarından alkışlar) 
MEHMET
TÜM (Balıkesir) – Sayın Başkan, değerli milletvekilleri; hepinizi saygıyla
selamlıyorum. 
Değerli
milletvekilleri, AKP iktidarının üzerinde en çok oynadığı alanların başında
millî eğitim gelmektedir. Bir zaman cemaate teslim ettikleri millî eğitimi,
şimdi kurulacak vakıf aracılığıyla kendileri teslim almak istiyor. Böyle bir
vakfa neden ihtiyaç duyuluyor, hangi amaçlara yönelik hizmet verecek, vakfın
sermayesini Millî Eğitim verirken yönetiminde neden Millî Eğitim Bakanlığı
baypas ediliyor, Cumhurbaşkanı ve Hükûmet neden ön plana çıkıyor bunu anlamış
değiliz. Devletin ana kurumu olan Millî Eğitim Bakanlığının yetkisini bir vakfa
hangi amaçla veriyorsunuz? 
Değerli
milletvekilleri, AKP, bütün toplumu tek adam diktasıyla kuşatmanın yollarını
arıyor. AKP, yaptığı uygulamalarla demokratik, laik, çağdaş eğitimi ortadan
kaldırmıştır. Millî Eğitim Bakanlığında laiklik karşıtı yapılar eğitimin
bileşenleri hâline getirilmiştir. Başta TÜRGEV, Ensar olmak üzere laiklik
karşıtı vakıf ve kurumlar eğitim sistemine dâhil edilmiş durumdadır. Şimdi
kurulacak vakfın da bunlardan ne farkı olacaktır? Bu amaçla laik eğitimin
çeşitli uygulamalarla ortadan kaldırıldığına tanık oluyoruz. Bunun için
iktidarın bir siyasal hedefinin olduğunu görüyoruz. Bu hedef, dindar ve kindar
bir nesil yetiştirmektir. AKP amacına ulaşırsa Türkiye toplumu, sormayan,
sorgulamayan, hakkını aramayan ve inanç üzerinden sömürülen bir toplum
olacaktır. İşte, Maarif Vakfı da bu hedefe ulaşmanın bir aracı olacaktır.
Değerli
milletvekilleri, AKP kamusal olan her alanı dinî kural ve referanslara göre
biçimlendirmek istiyor. Laik düşünceye sahip insanları AKP anlayışı
sömüremeyeceğini gayet iyi bilmektedir; bunun için laikliği kaldırmak
istiyorlar. Türkiye Büyük Millet Meclisi Başkanı Sayın Karaman’ın söylediği
“Laiklik Anayasa’dan çıkarılmalıdır.” anlayışı da bunun yansımasıdır. 
Değerli
milletvekilleri, laiklik bütün yurttaşları, tüm inançları eşit gören bir
anlayıştır. Laikliğin temelinde ötekileştirmek yoktur, tam tersine eşit
yurttaşlık vardır. AKP bunu ilk önce eğitim sisteminden laikliği çıkararak
yapmak istiyor. Çıkarılan yasalarla çağdaş ve laik eğitimciler devlet
kadrolarından uzaklaştırılıyor, bunun yerine AKP’nin ensar düşünceli kadroları
iş başına getiriliyor. Bu, ülkemiz adına tehlikeli bir durumdur. 
Değerli
milletvekilleri, AKP bu tehlikeli anlayıştan bir an önce vazgeçmelidir. TÜRGEV,
Ensar gibi vakıflar Millî Eğitimin paydaşı olmaktan derhâl çıkarılmalıdır.
Millî Eğitimin görevleri, adı ne olursa olsun, hiçbir vakfa devredilemez. Bu,
çağ dışı bir anlayıştır. Bu gerici yaklaşım ancak yeni sorunları, yeni kaosları
beraberinde getirir. Ancak, AKP var olan sorunları derinleştirerek yönetim
krizi çıkarmak istiyor. Ancak, unutulmamalıdır ki hiçbir toplum tamamen aynı
düşünen, aynı inancı paylaşan, aynı değerleri benimsemiş insanlardan oluşmaz.
Bu nedenle, laikliğin varlığı ve anlamı, din ve mezhep farklılıkları üzerinden
farklı inançtan ve mezhepten insanların birbirleriyle çatışmalarına son
vermektir; değişik din, mezhep, inanç ve dünya görüşünden insanların gerçek
anlamda eşit yurttaş olarak kabul edilmesidir; devletin bütün inançlar
karşısında eşit mesafede ve tarafsız olmasıdır. 
Değerli
milletvekilleri, bir taraftan belirli bir inanç grubuna hizmet veren Diyanete
bütçede 10 bakanlıktan daha çok kaynak ayıracaksınız, diğer taraftan farklı
inanç gruplarına ve Alevilere tek kuruş vermeyeceksiniz. Bu büyük bir haksızlık
değil midir? İşte sorunun temel kaynağı bu çarpık anlayışta yatmaktadır. 
AİHM’in
birçok kararına karşın zorunlu din derslerine devam edeceksiniz, Diyanet İşleri
Başkanlığını Millî Eğitim Bakanlığıyla protokoller yaptırarak eğitimin içine
sokacaksınız…
İMRAN
KILIÇ (Kahramanmaraş) – Dinden, Diyanetten ne istiyorsunuz? 
MEHMET
TÜM (Devamla) – Dinleyin. 
…sonra
da “Laik düzen yürümüyor.” diye şikâyet edeceksiniz, “Bunu değiştirelim.”
diyeceksiniz. Bu, en hafif şekliyle kötü niyettir, vicdansızlıktır, toplumu
kandırmaktır. 
İMRAN
KILIÇ (Kahramanmaraş) – Diyanetle sorununuz ne, alıp veremediğiniz ne? 
MEHMET
TÜM (Devamla) – Değerli milletvekilleri, laik yaşam biçimi inançsızlık değil,
tam aksine inançlar karşısında eşit durmak, onu temel insan hakkı olarak
görmektir, komşusuna inancına göre değil, insan olarak değer vermektir. 
Değerli
milletvekilleri, AKP iktidarına buradan sesleniyorum: Öğretmenlerle,
öğrencilerle, laik eğitim sistemiyle oynamayınız. 
(Mikrofon
otomatik cihaz tarafından kapatıldı)
MEHMET
TÜM (Devamla) - Bakınız, liseli gençler bile isyan etti, onlara kulak verin. 
BAŞKAN
– Teşekkür ederim Sayın Tüm. 
MEHMET
TÜM (Devamla) - İçinde imam-hatipli öğrenciler de var. Bu baskıcı eğitim
anlayışından vazgeçiniz.
BAŞKAN
– Sayın Tüm, süreniz bitti. 
MEHMET
TÜM (Devamla) - Türkiye’nin barışı ve kardeşliğine katkı vermek istiyorsanız
laik eğitimle, laik yaşamla çatışmayınız. Biliniz ki öğretmenleri huzur içinde
olmayan bir ülkede okullarda başarı ve huzur sağlayamazsınız. (CHP sıralarından
alkışlar)
Teşekkür
ederim.
BAŞKAN
– Teşekkür ederiz.
Sayın
milletvekilleri, soru-cevap bölümüne geldik.
On
dakika süremiz var, ilk beş dakikada sorularınızı alacağım, daha sonraki beş
dakika Sayın Bakanın cevaplarıyla ilgilidir, kendisine vereceğim bu süreyi.
Sayın
Kuyucuoğlu…
SERDAL
KUYUCUOĞLU (Mersin) – Teşekkür ederim Sayın Başkan.
Sayın
Bakan biraz evvel “193 tane üniversite kurduk.” dedi. Sadece yasayla üniversite
kurmak yeterli mi? Bu üniversiteler dünya sıralamasında kaçıncı? Ne kadar kitap
ve ne kadar makale yayımladılar? Her fakülte veya yüksekokulda kaç adet
profesör ve doçent kadrosu var? Bu okulların çoğunda diplomalı cahil ve
diplomalı işsizler üretiliyorsa bu bir başarı mıdır? Kaliteli mi yoksa sayısal
büyüklük mü önemlidir sizce? 
Teşekkür
ederim.
BAŞKAN
– Teşekkür ederim.
Sayın
Gürer…
ÖMER
FETHİ GÜRER (Niğde) – Teşekkür ederim Sayın Başkan.
Suriyelilerin
eğitimi amacıyla Türkçe öğretmeni alınacağı yolunda bir söylenti var, bunun
doğruluk derecesi nedir Sayın Bakan?
Yurt
dışında Millî Eğitime bağlı kaç öğretmen görev yapmaktadır? Varsa branşlarına
göre dağılımı nedir? 
Ülkemizde
yurttaşlarımızın yaptırıp Millî Eğitime bağışladığı son on yıldaki okul sayısı
kaçtır? Devlet olanaklarıyla yapılan okul sayısı kaçtır? Deprem dönüşüm
kapsamında kaç okul yıkılıp kaç okul yapılmıştır, kaç okul güçlendirilmiştir?
Yapılan kontrolde yıkılma ihtimali olup da şu anda yıkılmamış okul var mıdır? 
Teşekkür
ederim.
BAŞKAN
– Sayın Usta…
ERHAN
USTA (Samsun) – Teşekkür ederim.
Sayın
Bakan, yandaş sendikaya üye olmayan okul yöneticilerini uyduruk mülakatlarla
görevden alıyorsunuz, emaneti ehline teslim etmiyorsunuz, zulmediyorsunuz. Bu
yaptıklarınızı vicdani ve ahlaki buluyor musunuz? Bu kıyımı devam ettirecek
misiniz? Objektif bir sınavla yöneticileri seçmeyi planlıyor musunuz?
İkinci
sorum: Münferit bir iki tane örnek vererek eğitimde fırsat eşitliğini
sağladığınızı söylüyorsunuz. Eğitimde fırsat eşitliği bu kadar basit mi? Kalite
sorunu var. diyoruz, siz bu örneği veriyorsunuz. Bu ilişkiyi nasıl
kuruyorsunuz?
Son sorum: Üniversite sayısı ile eğitimin kalitesi
arasında nasıl ilişki kuruyorsunuz?
Teşekkür ederim.
BAŞKAN – Sayın Şimşek…
BAKİ ŞİMŞEK (Mersin) – Teşekkür ediyorum Sayın Başkan.
Sayın Bakan, birinci sorum: Okul öncesi eğitimde
dünyadaki yerimiz nedir?
İkinci sorum: Öğretmen başına düşen öğrenci sayısında
dünyadaki yerimiz nedir?
Üçüncü sorum: Dershanelerin kapatılmasıyla apartman
dairelerinde, bahçesi ve spor alanları olmayan liseler ve üniversiteler
oluşturuldu; bunu devam ettirecek misiniz?
Dördüncü sorum: Her ile, ilçeye eğitim düzeyi yetersiz
üniversite açmak yerine kampüs üniversitelerimizin kapasitesinin artırılması
daha doğru olmaz mı?
Beşinci sorum: Terör eylemlerine karıştığı mahkeme
kararıyla ispatlananların kredi, burs ve yurt imkânlarından menedilmesini
istiyorum.
Altıncı sorum: Okul inşaatlarında kullanılan projelerin
çeşitlendirilmesini, TOKİ evleri gibi sıradan projelerin uygulanmamasını
istiyorum.
Teşekkür ederim.
BAŞKAN – Teşekkür ederiz.
Sayın Tor…
FAHRETTİN OĞUZ TOR (Kahramanmaraş) – Teşekkür ederim
Sayın Başkan.
Sayın Bakan, bildiğiniz gibi yüz binlerce öğretmen
atama beklemektedir. Bunların atanabilmeleri kadroların büyük ölçüde
boşalmasıyla mümkün olacaktır. Kadroların boşalması ise 1’inci derece
öğretmenlerinizin ek göstergelerinin 3600 olmasıyla mümkündür. Beklenti 3600 ek
göstergedir. Daha önce, Plan ve Bütçe Komisyonunda verilen bu yöndeki
önergelerin hepsi reddedilmiştir. 2016 yılında beş altı yıl içinde örtülü
ödenekten 1 milyara yakın harcama yapıldığı hâlde, eğitim öğretim hizmetlerinde
1’inci derecedekilerin ek göstergelerini 3600 yapmaktan ısrarla kaçmanızın
sebebi nedir?
Teşekkür ederim.
BAŞKAN – Sayın Aydın…
KAMİL AYDIN (Erzurum) – Sayın Bakanım, üniversite
sayılarının artmasıyla ilgili çok pozitif şeyler söylediniz ama maalesef, bir
üniversite mensubu olarak, kendi tecrübemden yola çıkarak bir iki şeyi
belirtmek istiyorum ve sorumu sormak istiyorum. 
Maalesef, nitelik ile nicelik kavramları birazcık
karışık. Yani, sayı artınca gerçekten, özellikle üniversitelerde nitelikten
ödün vermeye başladık. Son zamanlarda buna bir de uzaktan eğitim, açık öğretim
falan katkısı olunca bazı meslekler itibarsızlaştırıldı. Şu anda, hukuk
fakülteleri mezunları inanın asgari ücretle iş arayacak duruma gelmiş, yakında
eczacılıklar öyle, veterinerlikler öyle olacak. Yani, burada tabii ki istihdama
yönelik bir eğitim sistemimizin de olması lazım ama maalesef, bunu sağlayacak
durumda değiliz.
Şimdi,
bakın, bir üniversite açıyorsunuz, o üniversitedeki aynı bölümleri ikinci
üniversiteye de yansıtıyorsunuz ve birkaç yıl müthiş bir israf oluyor; bina
israfı, yatırım israfı, efendim, malzeme israfı. Daha sonra, bir kararnameyle
“Tercih edilmeyen o bölümü, tercih yapılmayan bölümleri kapatalım…” Şu anda,
inanın, birçok kentte 2’nci üniversitelerin, 3’üncü üniversitelerin birçok
bölümlerine tercih yapılmadığı için o bölümler kapatıldı, öğretim üyeleri atıl
durumda bekliyor. Lütfen, bu konuya dikkatinizi çekiyorum.
Bir
de bütün arkadaşların ortak hassasiyeti…
(Mikrofon
otomatik cihaz tarafından kapatıldı)
KAMİL
AYDIN (Erzurum) – Ne olur şu sendikalara söyleyin artık, kıyımı bıraksınlar.
Teşekkür
ederim.
BAŞKAN
– Sayın Bakan, buyurun.
MİLLÎ
EĞİTİM BAKANI İSMET YILMAZ (Sivas) – Teşekkür ediyorum Sayın Başkan.
Öncelikle,
Suriyelilerin eğitimi için bizim Bakanlığımız tarafından böyle bir öğretmen
alımı yapılmayacaktır. Biz, Millî Eğitim Bakanlığı olarak UNICEF’le bir
protokol yapmak üzereyiz. Bu kapsamda, UNICEF’in görevlendireceği -ödeme de
onlar tarafından yapılacak- ve bizim onayımızdan geçen eğiticilerle ilgili gazetede
bir haber vardı, muhtemelen buna dayalı olarak bir soru sorulmuştur.
Bir
başka soru: “Üniversite kurmak yeterli mi?” Doğrudur, yeterli değil ama bir
çiçekle yaz gelmez ama her yaz bir çiçekle başlar. 
Bakın,
ben Kocaeli Üniversitesini iyi bilirim, böyle bir başka üniversitenin
kampüsüydü. Orta Doğu’nun kampüsüydü Gaziantep. Sakarya’daki üniversite de yine
bir başka yerin kampüsüydü, İstanbul Teknik Üniversitesinin herhâlde.
KAMİL
AYDIN (Erzurum) – Efendim, Kocaeli büyük bir kent, Ardahan’ı örnek verin, 18
bin nüfuslu bir kenti söyleyin; nüfus yok orada.
BAKİ
ŞİMŞEK (Mersin) – Şırnak, Cizre, Silopi, onları örnek ver, oralarda öğrenci
yok; oralardan örnek ver.
MİLLÎ
EĞİTİM BAKANI İSMET YILMAZ (Sivas) – Yani, ilk başladığımız noktayı söylüyorum.
Bugün Ardahan böyle olabilir ama muhakkak ki eksikleri var, hepsi tamam
demiyoruz ki. Hiçbir zaman -biraz önce söyledik- ne sağlıkta ne de eğitimde
yüzde 100 hiçbir hizmeti tam bulamazsınız. İnsan yaşadığı sürece yeni
değişiklikler olur. O yeni değişikliklere uyum sağlamak çok normal ve doğaldır.
Çok net olarak söylüyorum. 
Dolayısıyla,
üniversiteler kuruldu, eskisinden çok daha iyidir, muhakkak ki daha iyi olmaya
ihtiyacı vardır, bu da bir süreçtir. Bizim geleneğimizde vardır, eleştiri
değildir, “Kervan yolda düzülür.” diye. Ne kadar tamamlarsanız tamamlayın -bunu
eleştiri olarak almayın- herkese öyle gözükür. Yok, çok güzel, Kocaeli’yi de
söyledim, Sakarya’yı da söyledim, Gaziantep’i de söyledim. Edirne’de tıp
fakültesi vardı da -Edirne’de olanlar tıp fakültesini bilirler- İstanbul’da
eğitim görürlerdi, İstanbul Tıp Fakültesinde, bu normaldir. Sivas’ta Cumhuriyet
Üniversitesi Tıp Fakültesi vardı, eğitimini Hacettepe’de görürdü ama şimdi
Sivas’ta görüyor. Şimdi, Malatya’da, karaciğer naklinde Malatya belki dünyada
1’inci noktaya geldi. Dolayısıyla da her zaman…
ERHAN
USTA (Samsun) – Sizin yaptığınız bir şey değil. Verdiğiniz örneklerin sizinle
alakası yok. 
MİLLÎ
EĞİTİM BAKANI İSMET YILMAZ (Sivas) – Ya, ne kadar… Malatya’da, böyle, karaciğer
naklinde dünyada 1 numaraya gelirsek bu bizim yaptığımız olmuyor ama
Ardahan’daki bir üniversiteyi açınca da eksiklikler olunca o bizim oluyor, öyle
mi? 
ERHAN
USTA (Samsun) – Hangisini yaptınız siz? Bu söylediklerinizin hangisi sizin
döneminizde yapıldı? 
KAMİL
AYDIN (Erzurum) – Sivas sizin döneminizde mi?
MİLLÎ
EĞİTİM BAKANI İSMET YILMAZ (Sivas) – Böyle bir şey yok. Türkiye’de bizim
dönemimizde ne iyilik yapıldıysa bizdendir, çok net, çok net.
CEYHUN
İRGİL (Bursa) – Sayın Bakan, o karaciğer naklini yapan profesörü siz hapse
attınız, hapse.
MİLLÎ
EĞİTİM BAKANI İSMET YILMAZ (Sivas) – Şimdi, profesör sayısı 2002’de 10 bindi,
şimdi 21.889’a çıktı, yüzde 115 arttı; kötü mü oldu? Doçent sayısı 5.401’di,
şimdi 14.380’e çıktı, yüzde 166 arttı; kötü mü oldu? 
SERDAL
KUYUCUOĞLU (Mersin) – Talebe sayısı kaç arttı?
ERHAN
USTA (Samsun) – Hayatın normal akışı o.
MİLLÎ
EĞİTİM BAKANI İSMET YILMAZ (Sivas) – Yardımcı doçent 12.621’di, şimdi 33.728
oldu, yüzde 167 arttı, kötü mü oldu? 
KAMİL
AYDIN (Erzurum) – Nüfus arttı Sayın Bakanım, nüfus arttı.
MİLLÎ
EĞİTİM BAKANI İSMET YILMAZ (Sivas) – Bunların yarın her birisi belki,
bakacaksınız Nobel alacak, her birisi bakacaksınız ödül alacak.
CEYHUN
İRGİL (Bursa) – Bütün derdiniz skor yapmak.
BAŞKAN
– Sayın milletvekilleri…
MİLLÎ
EĞİTİM BAKANI İSMET YILMAZ (Sivas) – Dolayısıyla, niye böyle rahatsızlık var,
ben bunu anlayabilmiş değilim yani.
CEYHUN
İRGİL (Bursa) – Sayın Bakan, siz… Ama, siz skor söylüyorsunuz, biz nitelikten
bahsediyoruz. 
BAŞKAN
– Sayın İrgil, Sayın Bakana soru sordunuz, cevap veriyor. Rica ediyorum,
lütfen… Bir cevap versin, süre onun.
MİLLÎ
EĞİTİM BAKANI İSMET YILMAZ (Sivas) – Aynen böyle, kesinlikle ve açmasaydık
bunları konuşamazdınız, açtık da konuşuyorsunuz.
Bir
başka…
ERHAN
USTA (Samsun) – Eğitim sistemini bitirdiniz, rahatsızız elbette. Olur mu öyle
şey! “Niye rahatsızsınız?” diyorsunuz.
CEYHUN
İRGİL (Bursa) – Ama “Kervan yolda düzülür.” olur mu? Bir modern devletin,
bakanlığın planlaması olur, kervanı olmaz.
MİLLÎ
EĞİTİM BAKANI İSMET YILMAZ (Sivas) – Güzel, siz öyle deyin, biz de adım adım bu
modern Türkiye’yi, çağdaş Türkiye’yi inşa edeceğiz ve vatandaşımız da bundan
memnun, talebini dikkate alıyoruz yani. (AK PARTİ sıralarından alkışlar)
CEYHUN
İRGİL (Bursa) – Kervanla mı yapacaksınız? Sayın Bakan, bu yolda düzülen
kervanla mı olacak bu?
MİLLÎ
EĞİTİM BAKANI İSMET YILMAZ (Sivas) – Öğretmen sayısı 2002’de 513 bin, şimdi 993
bin. Allah için, daha az öğretmenle mi öğrenciyle daha çok ilgilenirsiniz yoksa
daha fazla öğretmenle mi? 
CEYHUN
İRGİL (Bursa) – Sayın Bakan, nitelik de önemli.
MİLLÎ
EĞİTİM BAKANI İSMET YILMAZ (Sivas) – Bakın, ben 76 kişilik sınıfta okumuştum.
2002’de ilköğretimde 28 kişi var, şimdi 18 kişi var. 
KAMİL
AYDIN (Erzurum) – Hâlâ var…
MİLLÎ
EĞİTİM BAKANI İSMET YILMAZ (Sivas) – Ortaöğretimde -ben ortalama sayıyı
veriyorum- 2002’de 18 var, ortaokulda şimdi 15 kişi var. 
ERHAN
USTA (Samsun) – Ankara’nın göbeğinde 50 kişilik sınıflar var.
MİLLÎ
EĞİTİM BAKANI İSMET YILMAZ (Sivas) – Gene, ortalama 21 vardı ortaöğretimde,
13’e düştü. Meslek ve teknik eğitimde 15 vardı, şimdi 13’e düştü. Yani, bu
kadar öğrenci sayısının artmasına rağmen, nüfusun artmasına rağmen çok daha
fazla okul yaptık. Seksen yılda yapılanlara denk âdeta derslik yaptık.
CEYHUN
İRGİL (Bursa) – Sayın Bakanım, nitelik artsın, nitelik.
MİLLÎ
EĞİTİM BAKANI İSMET YILMAZ (Sivas) – Tamam da bunlar… Bakın, eğitimin 3 ayağı
vardır…
CEYHUN
İRGİL (Bursa) – Bakın, “Namaz kılmayan hayvan.” diyen adam profesör, bunlar
profesör.
MİLLÎ
EĞİTİM BAKANI İSMET YILMAZ (Sivas) – Efendim, yani o profesörlük de bizden önce
verilmiştir, onu da çok net söyleyeyim yani.
CEYHUN
İRGİL (Bursa) – Sizin döneminizde profesör olmuşlar.
MİLLÎ
EĞİTİM BAKANI İSMET YILMAZ (Sivas) – Yok, yok, onu söyleyeyim; bizden önce
verilmiştir. Onu çok net söyleyeyim. 
CEYHUN
İRGİL (Bursa) – Profesörlerinizi görüyoruz, televizyonlarda sabaha kadar
izliyoruz.
MİLLÎ
EĞİTİM BAKANI İSMET YILMAZ (Sivas) – Bakın, eğitimin 3 tane açığı vardır. 
BAKİ
ŞİMŞEK (Mersin) – İcraatın içinden istemiyoruz, sorduğumuz sorulara cevap
verin. Cevap istiyoruz. 
MİLLÎ
EĞİTİM BAKANI İSMET YILMAZ (Sivas) – Veriyoruz, veriyoruz; bunların her birisi,
birisine cevap. Bak, ondan karşılık alıyorsun, cevap olmazsa “Bunlar bizim
ilgimiz değil.” denirdi. Bak, cevap alınıyor, karşılık oluyor. 
Yine,
dolayısıyla da biz eğitimimizi her adımda, her yaptığımız işte daha iyi duruma
getiriyoruz. 
Yine,
bir sayın milletvekilimizin bir sorusu şuydu: “Yurt dışında ne kadar
büyükelçilik vardır?” Sayımız 135, yurt dışı temsilcimiz 234. Millî Eğitim
Bakanlığının 31 ülkede eğitim müşavirliği, 7 ülkede eğitim ataşesi var, bugün
itibarıyla 15 eğitim müşaviri boş, 6 da eğitim ataşeliği boş. 
KAMİL
AYDIN (Erzurum) – Bir de maarif ataşesi yapın.
MAHMUT
TANAL (İstanbul) – Bunlar boş Sayın Bakan.
MİLLÎ
EĞİTİM BAKANI İSMET YILMAZ (Sivas) – Son olarak Başkanım…
(Mikrofon
otomatik cihaz tarafından kapatıldı) 
BAŞKAN
– Sayın Bakan, açıyorum mikrofonunuzu.
Buyurun,

MİLLÎ
EĞİTİM BAKANI İSMET YILMAZ (Sivas) – Belki son olarak Başkanım…
Yine,
bir başka soru “Yurt dışında ne kadar toplam öğretmen sayımız var?”
şeklindeydi. Şu anda, bu 15 ülkede, 65 okulda 680 tane öğretmenimiz olduğunu
söyleyebilirim. Toplam öğrenci sayımız da 10.927. Ancak, 5 tane Türkçe öğretim
merkezimizde toplam 3.932 öğrenci olursa o hâlde, Millî Eğitim Bakanlığımızın
yurt dışında sorumlu olduğu öğrenci sayısı 14.290 diye belirtmek isterim. 
Yüce
heyeti saygıyla selamlıyorum. 
Sorusuna
cevap alamadığını düşünen milletvekillerimiz için, arkadaşlar buradaki
konuşmaların hepsinin kaydını alacaklar, bu kayıttaki soruya cevap verilmemiş
olanlara da yazılı olarak da ilgili kimselere iletecekler. 
BAKİ
ŞİMŞEK (Mersin) – Sayın Bakan, 7 Hazirandan bu tarafa bir yıldır
milletvekilliği yapıyoruz, Çevre ve Şehircilik Bakanı dışında bir tane bakan
sorduğumuz bir tane soruya yazılı cevap vermedi, bilginiz olsun. Bilginiz
olsun, daha bir bakan cevap vermedi bugüne kadar. 
İLKNUR
İNCEÖZ (Aksaray) – Verecekler. 
BAŞKAN
– Sayın Bakan, teşekkür ederim 
Sayın
Akçay, sizi dinliyorum, sisteme girmişsiniz. 
Buyurun.
V.- AÇIKLAMALAR (Devam)
28.- Manisa Milletvekili Erkan Akçay’ın, Millî Eğitim
Bakanı İsmet Yılmaz’ın 383 sıra sayılı Kanun Tasarısı’nın 8’inci maddesiyle
ilgili soru-cevap işlemi sırasındaki bazı ifadelerine ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Sayın
Bakanın açıklamalarını dikkatle dinledim, biraz da hayretle dinledim. Neden?
Çünkü 23’üncü, 24’üncü dönemden sizler de o dönemde görev yapan milletvekili
arkadaşlarımız da çok iyi bilirler ki bütün üniversite kuruluşlarına ilişkin
kanun tasarı ve tekliflerini Milliyetçi Hareket Partisi ve bütün muhalefet en
olumlu ve heyecanlı şekilde desteklemiş ve katkı vermiştir. Yani, Sayın Bakanın
söyleminden, sanki bu üniversitelerin kuruluşuna muhalefet partileri karşı
çıkmış da yine bu karşı çıkışı devam ettiriyormuş gibi bir izlenim var. Hayır,
yani arkadaşlarımızın söyledikleri gayet açık. Nicelik kadar niteliğe, kaliteye
önem verelim, bunları dile getiriyorlar; bunu da anlayışla karşılayıp Hükûmetin
elbette bu eleştirileri dikkate alıp üniversiteleri daha da geliştireceğini,
uluslararası arenada daha kaliteli bir seviyeye getirme gayretleri ve
politikalarını anlatmasını bekleriz, yoksa başka bir sorun yok Sayın Başkanım. 
Teşekkür
ederim. 
BAŞKAN
– Teşekkür ederim Sayın Akçay. 
VIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Maarif Vakfı Kanunu Tasarısı (1/720) ve Millî
Eğitim, Kültür, Gençlik ve Spor Komisyonu Raporu (S. Sayısı: 383) (Devam) 
BAŞKAN
– Sayın milletvekilleri, madde üzerinde iki adet önerge vardır, okutuyorum: 
Türkiye Büyük Millet Meclisi
Başkanlığına
383
sıra sayılı Maarif Vakfı Kanunu Tasarısı'nın 8’inci maddesinin aşağıdaki
şekilde değiştirilmesini arz ve teklif ederiz.
 Zühal Topcu  Kamil
Aydın Mehmet Parsak 
 Ankara  Erzurum
 Afyonkarahisar
 Mehmet Necmettin Ahrazoğlu Arzu
Erdem  Deniz Depboylu
 Hatay  İstanbul
 Aydın
 Mehmet Günal 
 Antalya
“Madde
8 - Bu Kanun hükümleri Bakanlar Kurulu tarafından yürütülür."
Türkiye Büyük Millet Meclisi Başkanlığına
Görüşülmekte
olan 383 sıra sayılı Maarif Vakfı Kanunu Tasarısı’nın 8’inci maddesinin
aşağıdaki şekilde değiştirilmesini arz ve teklif ederiz. 
Tahsin Tarhan  Erkan
Aydın Nihat Yeşil 
 Kocaeli  Bursa Ankara

 Ömer Fethi Gürer  Gaye
Usluer  Engin Altay  
 Niğde Eskişehir
 İstanbul 
“Bu
kanun hükümlerini Millî Eğitim Bakanı yürütür.” 
BAŞKAN
– Komisyon okunan son önergeye katılıyor mu? 
MİLLİ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MUSTAFA İSEN (Sakarya) –
Katılmıyoruz. 
BAŞKAN
– Hükûmet? 
MİLLÎ
EĞİTİM BAKANI İSMET YILMAZ (Sivas) – Katılmıyoruz. 
BAŞKAN
– Önerge üzerinde İstanbul Milletvekili Sayın Engin Altay konuşacak. 
Buyurun
Sayın Altay. (CHP sıralarından alkışlar) 
ENGİN
ALTAY (İstanbul) – Sayın Başkan, sayın milletvekilleri, hepinizi saygılarımla
selamlıyorum. 
Sesim
geliyor mu? 
KAMİL
AYDIN (Erzurum) – Ses gelmiyor. 
ERKAN
AKÇAY (Manisa) – Mikrofonda da ses yok, Engin Bey’de de ses kalmamış. 
BAŞKAN
– Mikrofon açık Sayın Altay. 
ENGİN
ALTAY (Devamla) – İktidar partisi grup başkan vekillerinin tutumu nedeniyle bu akşam çok sayıda sayın milletvekili uçağı kaçırdı
galiba, öyle anlıyorum yani bunu da söyleyeyim. 
Sayın Bakan, bir Bakan olarak Bakanlığınızla ilgili
iddiaları ortaya sermeniz güzel. Arkadaşların biri söyledi “Siz bir enkaz
devraldınız.” Tabii “Enkaz devralmadım.” demeniz; o da ayrıca güzel. Yani “Ben enkaz
devraldım, ne yapayım.” diyecek hâliniz de yok. 
2003’ten bu yana on üç yıldır burada Millî Eğitim
Bakanlığı bütçesi konuşulur. Planlamanın hazırladığı, milletvekillerine
dağıtılan yıl programlarının millî eğitim başlığı hep şöyle başlar: Türk millî eğitim
sistemi güven, nitelik, başarı, eğitime erişim, fırsat eşitliği, öğretmen
yeterliliği konularını temel sorun alanı olarak her sene yazar. On dört senedir
bunu yazıyorsunuz. Ben yazmıyorum, siz yazıyorsunuz; milletvekillerine de
sunuyorsunuz. Millete, kamuya, valiliklere gönderiyorsunuz. Ne yaptınız on dört
senedir? Umarım ve dilerim ki siz farklı bir perspektifle iyi şeyler yaparsınız
ama bu saydığım altı sorun alanını çözmedikten sonra Varto’daki öğrencinin 120
tam puanla 120 soruyu cevaplaması eğitimde başarı olduğu anlamına gelmez. Tıpkı
şunun gibi: Bir öğrenci laboratuvarda kimya, fizik, biyoloji laboratuvarlarında
harikalar yaratabilir; bu, eğitimin kalitesini göstermez, geleceği emanet
edeceğimiz nesle güvenin de ölçüsü bu olmaz. 
“Biat
ve itaat” dedik. Biz de dedik, arkadaşlar da dedi: “Sayın Cumhurbaşkanı bu
talimatları veriyor.” Fende laboratuvarda iyi işler yapsın ama biat etsin. Biat
eden çocuktan adam olmaz. Eğitimin tanımı değişeli otuz sene oldu. Eskiden
“eğitim” deyince şöyle bir tanım vardı: “Kişide istendik davranış oluşturma
süreci.” O iş geçeli yıllar oldu. Eğitim deyince akla şimdi aklın
özgürleştirilmesi gelir. Sizin de hiç tahammül edemediğiniz olay budur. Millet
biraz aklını çalıştırıp ister öğrenci olsun ister vatandaş olsun sizin
tutumunuz, yönetim tarzınızla ilgili vatandaş bırak isyan etmeyi biraz müşteki
olduğu zaman, sizin için o artık ya bir din düşmanıdır ya teröristtir ya da
teröristlerle sıkı fıkı olan kişidir ya da darbecidir. Bu kafa, iyi kafa değil.

Bir
yandan da lideriniz her vesileyle “ileri demokrasi, ileri demokrasi” deyip
durur. “İleri demokrasi” iddiasını ortaya atan insanın kendisinin demokrat
olması lazım. Demokrat olmanın bir tane ölçüsü var: Hak ve özgürlük taleplerine
saygılı olmak, tepki ve protestolara hoşgörülü bakabilmek; gerisi teferruat.
Böyle bakılabilmeli. Şikâyet ettiğiniz, benim de şikâyet ettiğim 28 Şubatın
beterini bu millete siz yaşatıyorsunuz.
Türkiye'de
bir yanlışlık da şu, sizin en çok düştüğünüz, zaman zaman bizim de düştüğümüz:
“Laiklik” deyince aklınıza baş açmak ya da baş kapatmaktan başka bir şey
gelmedi, sizin de başkalarının da. Türkiye, yanlışı burada yaptı. Hep söylerim
“Baş açmakla din elden gitmez, kimsenin de böyle bir şeyi iddia etmeye haddi
olmaz. Ama, elbette baş kapatmakla da laiklik elden gitmez.” Bu kadar basit.
Gelelim
kanuna. Bir sayın milletvekili -ismini hatırlayamadığım için özür diliyorum-
“Bu kanunu çıkarmak için çok geç kaldık.” dedi. Sayın İsen de -onu biliyoruz
köşkten- “Sizin bizi eleştirmeniz lazım ‘Şimdiye kadar bunu niye çıkarmadınız?’
diye.” dedi. Bakın, bu kanun Genel Kurulda üç günde çıktı. Peki, sizin on dört
senedir aklınız neredeydi? (CHP sıralarından alkışlar) On dört senedir niye bu
kanunu çıkarmak için… Yani, içinizde hiç mi bir tane akıllı adam yoktu? Hepinizin
aklı başına yeni mi geldi?
CEYHUN
İRGİL (Bursa) – Hep bizden bekliyorlar. 
ENGİN
ALTAY (Devamla) – Millî Eğitimin, bürokrat kökenli milletvekillerinizin,
Hükûmetin, on dört senedir… Madem bu kadar büyük bir ihtiyaçtı, Allah aşkına,
bir tane akıllı adam yok muydu içinizde? 
CEYHUN
İRGİL (Bursa) – Biz bunu Komisyonda defalarca dile getirdik, geç kaldıklarını. 
ENGİN
ALTAY (Devamla) – Tek başına on dört senedir bu devleti idare ettiniz;
yapmadığınız, çıkarmadığınız kanun kalmadı; 2.500 maddelik kanun geçti buradan.
Topu tomarı 8 madde, neredeydiniz? Bir cevap verin ya! Gelin, deyin ki: “Biz
bunu şu sebeple yapmadık.” 
MEHMET
GÜNAL (Antalya) – Taşeron vardı o zaman, taşeron.
ERKAN
AKÇAY (Manisa) – Cemaat vardı, cemaat. Cemaat okullarıyla idare ediyorlardı.
Paralel gidince ihtiyaç doğdu. 
ENGİN
ALTAY (Devamla) – Ya, ya, ya! 
Taşeron
bitti, sıra… 
(Mikrofon
otomatik cihaz tarafından kapatıldı) 
BAŞKAN
– Sayın Altay, sizin sesiniz kısık olduğu için size bir dakika daha verelim.
ENGİN
ALTAY (Devamla) – Suç ortağıyla yolları ayırınca kendinize yeni bir manivela
yarattınız, yaratmak istiyorsunuz. Bu vakfı, bu tasarıyı bir intikam projesinin
aparatı olarak ortaya koyduğunuzu düşünüyoruz. Bu şekliyle Türk millî eğitim
sistemini içeride kimi cemaatlere, dışarıda da maalesef, arkadaşlarımın biri
söyledi, güzel söyledi, marifet holdinge -maarif holding bile diyemiyorum, hadi
öyle diyeyim- maarif holdinge ihale ediyorsunuz, taşere ediyorsunuz, delege
ediyorsunuz. Sayın Bakan, ben de iyi bir eğitimciyim, eski bir eğitimciyim, boş
zamanınız çok olacak, sık sık gelelim Millî Eğitim Bakanlığında bari çay
içelim, yapacak başka bir işiniz yok.
Genel
Kurulu saygıyla selamlıyorum.
Bu
vakfı iktidarınızın bittiği günün haftası kapatacağız ya da Millî Eğitim
Vakfına devredeceğiz.
Teşekkür
ederim. (CHP sıralarından alkışlar)
BAŞKAN
– Teşekkür ederiz.
MEHMET
MUŞ (İstanbul) – Sayın Başkan…
BAŞKAN
– Sayın Muş…
MEHMET
MUŞ (İstanbul) – 28 Şubatı bizim yaşattığımızı iddia etti hatip. Bu, grubumuza
ağır ve açık bir sataşmadır çünkü 28 Şubat bir darbedir. Bu açıdan söz
istiyorum.
BAŞKAN
– Buyurun iki dakika… (AK PARTİ sıralarından alkışlar) 
IX.- SATAŞMALARA İLİŞKİN KONUŞMALAR (Devam)
14.- İstanbul Milletvekili Mehmet Muş’un, İstanbul
Milletvekili Engin Altay’ın 383 sıra sayılı Kanun Tasarısı’nın 8’inci
maddesiyle ilgili önerge üzerinde yaptığı konuşması sırasında Adalet ve
Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; bu getirdiğimiz tasarı,
Hükûmetimizin getirdiği tasarı birazdan oylanacak. Burada gerekçelerinde vakfın
ne amaçla kurulduğu ve neleri gerçekleştireceği yazıldı. Fakat üç gündür
eleştirileri noktasında muhalefet milletvekilleri de kendilerince eksik
gördüklerini veya farklı olmasını düşündüklerini ifade ettiler; bunlar burada
kayıtlara girdi ama bizi bununla itham etmek yani “28 Şubatı
yaşatıyorsunuz." demek bizim kabul edebileceğimiz bir şey değildir. 28
Şubatta Sincan’da tanklar yürütülmüş, gazetelerle, televizyonlarla bir
hükûmetin alaşağı edildiği bir süreç yaşatıldı ve bir hükûmete zorla, cebirle
görevden el çektirildi. 
MUHARREM
ERKEK (Çanakkale) – Davutoğlu ne oldu?
MEHMET
MUŞ (Devamla) – 28 Şubat bu açıdan mukayese edilecek, edilebilecek bir şey
değildir. Bunu kesinlikle reddediyoruz ve 27 Nisanda da birileri 28 Şubata
özendi ama gereken cevabı aldılar.
Değerli
milletvekilleri, eğer…
CEYHUN
İRGİL (Bursa) – Sayın Davutoğlu ne oldu acaba? Ona ne oldu?
ERKAN
AKÇAY (Manisa) – 4 Mayıs…
MEHMET
MUŞ (Devamla) – Arkadaşlar, Genel Başkanınız nasıl geldi? Açtırmayın ağzımı. 
ERKAN
AKÇAY(Manisa) – Aç, aç!
MEHMET
MUŞ (Devamla) – Nasıl geldi? Nasıl geldi? (AK PARTİ sıralarından alkışlar, CHP
sıralarından gürültüler) 
CEYHUN
İRGİL (Bursa) – Seçimle geldi. Kurultayla geldi. 
MEHMET
MUŞ (Devamla) – Nasıl geldi? Bir gece “Ben aday değilim.” deyip bir kasetin
neticesinde Sayın Baykal görevden el çektirilip gelmedi mi? 
CEYHUN
İRGİL (Bursa) – O kaseti sen mi yaptın? Sen nereden biliyorsun o kaseti o
zaman?
MEHMET
MUŞ (Devamla) – Gelmedi mi? Açtırmayın arkadaşlar. Sizin kongre siciliniz iyi
değil. 
CEYHUN
İRGİL (Bursa) – Nereden biliyorsun o kaseti o zaman?
MEHMET
MUŞ (Devamla) – Sizin kongre siciliniz iyi değil. 
Biz,
ikinci olağan büyük kongremizi yaptık. 1.405 oyla Binali Bey yeni Genel
Başkanımız ve -AK PARTİ kongrelerinden bir de başbakan çıkar- Başbakanımız
olarak hizmet ediyor ülkeye. (AK PARTİ sıralarından alkışlar) 
CANDAN
YÜCEER (Tekirdağ) – Vallahi biz sizin kongrelerde hiç aday görmüyoruz.
CEYHUN
İRGİL (Bursa) – Bir ay önce “Hocamızı yedirmeyiz, Hocamız bir tane.” diyordunuz.
MEHMET
MUŞ (Devamla) – Eğer bir yapı, bunun adına ne derseniz deyin, ülkesine ihanet
ederse bunun karşılığını bizden alır. Bundan sonra kim ihanet ederse de aynı
karşılığı alır bizden. (AK PARTİ sıralarından alkışlar)
BAŞKAN
– Teşekkür ederim.
CEYHUN
İRGİL (Bursa) – Sayın Hatip, ikinci bir aday yoktu. 
MEHMET
METİNER (İstanbul) – Biz istediğimizi getirir, istediğimizi götürürüz. 
ENGİN
ALTAY (İstanbul) – Sayın Başkan…
BAŞKAN
– Sayın Altay…
ENGİN
ALTAY(İstanbul) – Sayın Grup Başkan Vekili “Ülkesine kim ihanet ederse bizden
karşılığını alır.” dedi. Bunu…
MEHMET
MUŞ (İstanbul) – Paralel yapıyı kastettim.
ENGİN
ALTAY (İstanbul) – Bir dakika efendim.
Benim
konuşmama cevaben söz istediği için herhâlde bizi kastetmemiştir. 
MEHMET
MUŞ (İstanbul) – Paralel yapıyı söyledim. Sizi kastetmedim. Paralel yapıyı
söyledim. Alınmayın siz. Paralel yapı ihanet ettiği için gereken cevabı alıyor.
ENGİN
ALTAY (İstanbul) – Beraber ettiniz Hocam ya, beraber ettiniz. Ne yaptıysanız
beraber yaptınız. 
VIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Maarif Vakfı Kanunu Tasarısı (1/720) ve Millî
Eğitim, Kültür, Gençlik ve Spor Komisyonu Raporu (S. Sayısı: 383) (Devam) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum…
CEYHUN
İRGİL (Bursa) – Sayın Başkan, bir düzeltme yapabilir miyim? Sayın Bakanın
ifadesi tutanaklara yanıltıcı bir bilgi olarak girmesin, düzeltme yapmak
istiyorum. 
Biraz
önce Sayın Bakan, millete, insanlara “hayvan” diye hakaret eden o profesörün
kendi dönemlerinde profesör olmadığını ifade etti. O profesör arkadaşımız 2006
yılında AKP iktidarında profesör olmuş. Tutanaklara girmesi için bilgiyi
düzeltiyorum. 
BAŞKAN
– Buyurun. 
Türkiye Büyük Millet Meclisi Başkanlığına
383
sıra sayılı Maarif Vakfı Kanunu Tasarısı’nın 8’inci maddesinin aşağıdaki
şekilde değiştirilmesini arz ve teklif ederiz. 
Mehmet Günal (Antalya) ve
arkadaşları
“Madde
8 – Bu Kanun hükümleri Bakanlar Kurulu tarafından yürütülür.”
BAŞKAN
– Komisyon önergeye katılıyor mu?
MİLLİ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MUSTAFA İSEN (Sakarya) –
Katılmıyoruz.
BAŞKAN
– Hükûmet? 
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge üzerinde Antalya Milletvekili Sayın Mehmet Günal konuşacak.
Buyurun
Sayın Günal. (MHP sıralarından alkışlar) 
MEHMET
GÜNAL (Antalya) – Teşekkür ederim Sayın Başkan.
Değerli
milletvekilleri, Sayın Bakan sorulara cevap verirken yaptıkları okulları anlattı
ama ben yıkılacak bir okuldan size bugün bahsedeceğim. Daha önce de -Sayın
Bakan hatırlamaz ama Sayın Müsteşar burada- elimde şöyle –pek buradan okunmaz
ama- bir Bakanlık oluru ve Hukuk Müşavirliğine, Millî Eğitim Bakanlığının
İnşaat ve Emlak Dairesi Başkanının davayı geri çekme yazısı var dersem Yusuf
Bey herhâlde ne olduğunu anladı. 
Malum
-Komisyondaki arkadaşlarımız da Genel Kurul da bilirler- 2013 yılının hemen
17-25 Aralıktan önceki Kasım ayında Şişli’deki teknik okullarla ilgili Sayın
Erdoğan Bayraktar’a bir soru sormuştum, bununla ilgili bir imar tadilatı
yapmışsınız doğru mu diye. “Evet.” dedi. 3 emsal dedim, “Hayır 2,5’muş.” dedi.
Orada yanılmışım. İş merkezi olarak okulların yerine –zamanım kısa, çok hızlıca
söylersem Sayın Bakan- Bulgar Vakfına teknik okulların arazisi gerçek dışı
beyanla, 1936 beyannamesinde var diye verildi, Taşyapı İnşaatla ortak anlaşma
yapıldı ve bunun üzerine de imar tadilatı yapılarak okul alanı olan yer iş
merkezine çevrilmiş idi. Bizim de ricalarımız üzerine, defalarca komisyonda
söylemem üzerine… En değerli arazide ve İstanbul’un bütün gariban çocuklarının
okuduğu teknik okullar yeri, iş merkezi olarak yapıldı Sayın Bakanım. Ben de
buna dava açmayacak mısınız demiştim Sayın Nabi Avcı’ya. Sağ olsun giderayak 19
Nisan 2016 tarihinde davayı geri çekme dilekçesini ve Bulgar Vakfıyla protokolü
imzalamış. Yani çok şaşırdım. Sayın Avcı tam tersine… Sayın Müsteşar da burada.
Bununla ilgilenin, buranın hakkına sahip çıkın… Çünkü orada atölyeler vardı
arkadaşlar. 
Şimdi
diyecek ki, Sayın Bakana bilgi verecek Yusuf Hocam -ben biliyorum, burada
yazıyor- “Karşılığında okul yaptırıyoruz.” Ben de soruyorum: Sayın Bakan, Sayın
Müsteşar; -Sayın Bakana bilgi verin- bu binanın yerine vermiş olduğunuz
arazinin toplam metrekaresi ne kadar? Oradaki bir arazinin rayiç bedeline
-arkadaşlar da baksınlar- ihalelerin kaça gittiğine, örneğin, Zincirlikuyu’daki
Karayolları arazisinin ne kadar olduğuna ve kaça bir özel şirkete
devredildiğine bakın, metrekaresine bakın. Şişli’de Cevahir İş Merkezi’nin karşısında,
artı onun yanındaki Türkiye Hastanesinin, onun yanındaki Şişli Belediyesine ait
yerin neden o vakfa verilmediğini ve okul yerinin neden peşkeş çekildiğini de
sormak zorundayım. Defalarca sordum, bugün bu saatte, gecenin bu saatinde gelip
koşup bunu yapma nedenim ne biliyor musunuz? Bugün itibarıyla okulun tahliyesi
için “Yarın bitiyor.” diye boşaltma yazısı gelmiş okula. 17 Mayıs itibarıyla da
hemen Hukuk Müşavirliğine arkadaşlar yazıyı yazmışlar, 19 Nisanda olur çıkmış,
o okullar boşaltılacak. 
Efendim,
ne diyecek şimdi Bakan, ben söyleyeyim size: “Yerine okul yapılacak, köşesi
okul olacak.” Peki, okul yerinden boşalttığınız arazinin kaç metrekare yeri
var, bana onu söyler misiniz. Yani oranın göbeğindeki, herkesin gelip gittiği,
garibanların okuduğu, işsizlik sorunu konuştuğumuz, sanayi, üretim konuştuğumuz
yerde ara eleman yetişen bu okulları alıp başka yere gönderecekler. Bir daha
söyleyecek “3 tane de başka ilde okul yaptıracağım.” diyecek. Ben o arazinin
değerinin peşindeyim. Niye peşkeş çekiyorsunuz? Onu sordum, defalarca sordum,
hâlâ ben cevap alamadım. Bakanlık müdahale etmişti arkadaşlar, imar planına
itiraz onaylanmış. Sayın Bakana sorduğumuzda öyle söylemişti, “Biz verdik emsal
değeri.” diye. Ben de merak ettim, dedim ki: Siz “Her şeyde -hani demiştiniz ki
dedim sonrakinde- Sayın Başbakanın bana talimatı var.” diye. Acaba orada da var
mı diye açıkçası merak ettim. Yani Sayın Çevre Bakanı “İlgileneceğim.” dedi,
Sayın Millî Eğitim Bakanı “İlgileneceğim.” dedi. İlgili bakanlara -değiştiler-
yine sordum, sağ olsunlar, ilgilenmişler ve dava dilekçesini geri almışlar.
Orada köşeye bir tane okul yapılacak, başka yerde de 3 tane okul yapılacak ve o
değerli arazi böylece Taşyapı firmasının kullanımına verilmiş olacak.
Dolayısıyla
az önce Sayın Muş isim bulmakta zorlandı yani 28 Şubat değil ama başka ne isim
vereceğiz dedik. Yani bütün müdürler, onlar, bunlar, hepsi görevden alınıyor.
Böyle bir ortamda bütün okulların yerine yeni bir şey yapıyorsunuz. Yurt
dışındaki okullar varken bütün ziyaretlerine bizleri alıp götürmüyor muydunuz
heyette bizler varken? O ziyaretlerde bizi götürüyordunuz. Şimdi, o zaman çok
marifetlisiniz, ben de bu “Maarif Vakfı Kanunu”nun “marifetli kanun” diye
değiştirilmesini size öneriyorum. Bu yoldan da geri dönmenizi, bu yetim
hakkını…
(Mikrofon
otomatik cihaz tarafından kapatıldı) 
MEHMET
GÜNAL (Devamla) – …korumanızı yeni Bakan olarak sizlere aktarmış olayım Sayın
Bakan.
Saygılar
sunuyorum. (MHP sıralarından alkışlar) 
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
Sayın
milletvekilleri, tasarının lehinde Karabük Milletvekili Sayın Burhanettin Uysal
konuşacak. 
Buyurun
Sayın Uysal. (AK PARTİ sıralarından alkışlar) 
BURHANETTİN
UYSAL (Karabük) – Sayın Başkan, değerli milletvekilleri; 383 sıra sayılı
Türkiye Maarif Vakfı Kanunu Tasarısı’nın lehinde şahsım adına söz almış
bulunmaktayım. Yüce Meclisi saygıyla selamlıyorum. 
Bir
yasa tasarısının sonuna geldik. Allah nasip ederse biraz sonra oylarımızla
teklif kabul edilip kanunlaşacak. 
“Maarif”
kelime anlamından da anlaşılacağı üzere, bilgi, kültür ve eğitim öğretim
sisteminin bütününe verilen addır. 
İnsan
varsa sermaye vardır, insan varsa üretim vardır, iyi yetişmiş insan varsa güçlü
ekonomi vardır. AK PARTİ hükûmetlerinin temel önceliği hep insana yönelik
yatırımlar olmuştur. Eğitim alanındaki teknolojik ve idari yenilikleriyle
dünyada örnek alınan bir ülke olan Türkiye, yaptığımız yatırım ve hamlelerle
eğitimde çığır açmaya devam edecektir. Biz, sosyal ve ekonomik kalkınmada sahip
olduğumuz en önemli zenginliğin insan kaynağımız olduğunu biliyoruz.
Kanunlaşacak olan Türkiye Maarif Vakfının tek bir gayesi olacak, insan yetiştirmek,
Türkiye’yi tanıtarak dilimizi ve kültürümüzü, sahip olduğumuz insani değerleri
dünyanın her coğrafyasına taşımaktır. 
Peki,
Türkiye Maarif Vakfının dünyadaki örnekleri nelerdir? British Council Birleşik
Krallık Hükûmeti tarafından 1934’te, Goethe Enstitüsü Almanya Hükûmeti
tarafından 1951’de ve Cervantes Enstitüsü İspanyol Hükûmeti tarafından 1991’de
kurulmuştur. Bu kurumların kuruluşunun ortak özelliği, dilini, kültürünü ve
ülkelerini tanıtmaktır. 
Dünyada,
insanlığın ortak birikim ve değerlerini esas alarak örgün ve yaygın eğitim
hizmetleri vermek ve geliştirmek amacıyla, okul öncesi eğitimden üniversite
eğitimine kadar tüm eğitim süreçlerinde burslar vermek; okullar, eğitim
kurumları ve yurtlar gibi tesisler açmak, bu kurumlarda görev alabilecek eğitmenleri
yetiştirmek; bilimsel araştırmalar, toplantılar, araştırma ve geliştirme
çalışmaları yapmak, yayınlar ve metotlar geliştirmek ve faaliyetler gösterdiği
ülkelerin yasalarına uygun diğer eğitim faaliyetlerini yürütmek amacıyla bir
vakıf kurulmasına ihtiyaç duyuldu.
Türkiye
Maarif Vakfı, yurt içinde ve yurt dışında, vatandaşlarımıza veya soydaş, akraba
topluluklarımıza öğrenimleri sırasında maddi ve manevi destek vermeyi,
barınacak yurt imkânlarıyla eğitim ve öğrenimlerine katkı sağlamayı, vatanına
ve milletine bağlı, yüksek ahlaki ve millî değerlere saygılı gençlerin
yetişmesine yardımcı olmayı ilke ve amaç edinmiştir. 
Türkiye,
bölgesinde ve dünyada gücü artan, birçok ülkenin de ümit bağladığı bir ülke
konumundadır. Türkiye, 168 ülkede 234 dış temsilcilikle, dünyanın önde gelen
diplomatik güçleri arasında bulunmaktadır. Dünyanın dört bir yanında
vatandaşlarımız bulunmakta ve en son genel seçimlerde de 50’den fazla ülkede oy
kullanılmıştır. Bugün dünyada, Millî Eğitim Bakanlığımıza bağlı olarak 15 ülkede
65 eğitim kurumu bulunmakta ve bu kurumlarda 680 öğretmenimiz görev yaparken
14.214 öğrencimiz öğrenim görmektedir. Bunun haricinde Bakanlığımıza bağlı
okulların bulunmadığı ancak ilgili ülkelerin mevzuatı kapsamında Türkçe ve Türk
kültürü derslerine giren 1.121 öğretmen vardır. Kimi ülkelerde ülke mülkiyet
mevzuatı yönünden fiziki mekânda, kimi ülkelerde istihdam mevzuatı açısından
yaşanan sorunlardan dolayı eğitimci kadrosunda, kimi ülkelerde de müfredat
konusunda yaşanılan sıkıntılardan dolayı okullarımızın rekabet edebilmesi
engellenmektedir. Türkiye Maarif Vakfıyla okullarımızın gelişiminin önündeki
engeller kaldırılacak, yurt dışında benzer yapılarla rekabet edebilecek konuma
gelecektir. 
Maarif
Vakfının kurulmasında emeği geçen herkese şükranlarımı arz ediyorum. Yüce
Meclisi saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederiz.
Millî
Eğitim Bakanı Sayın İsmet Yılmaz konuşmak istediler.
Buyurun
Sayın Bakan. (AK PARTİ sıralarından alkışlar)
MİLLÎ
EĞİTİM BAKANI İSMET YILMAZ (Sivas) – Sayın Başkanım, Meclisimizin saygıdeğer
milletvekilleri; öncelikle hepinizi selamlıyorum.
Öncelikle
Türkiye Maarif Vakfı hayırlı olsun diyorum. 
Gerçekten
yurt dışında ülkemizi hakkıyla tanıtacak, ülkemizin eğitim alanında
temsilciliğini yapacak eğitim kurumlarını hayata geçirmek için kurduğumuz
Maarif Vakfı ülkemizin yüz akı olacaktır, bundan hiç kimsenin şüphesi olmasın.
Türkiye Maarif Vakfıyla nitelikli, evrensel kriterlere uygun, rekabet edebilir
bir eğitim hizmeti vermeyi amaçlıyoruz. Kurulan vakıf bize bu gerekli esnekliği
sağlayacaktır. Milletlerarası medeniyet yarışı bilimsel, kültürel ve eğitim
alanında devam etmektedir, Türkiye de bu yarışın bir parçasıdır. Bu, aynı
zamanda bir dışa açılma projesidir. 
Sayın
Başkan, değerli milletvekilleri; bizim gibi kadim bir kültüre sahip ülkenin ve
geniş bir kültür coğrafyası olan Türkiye’nin bu kültür coğrafyasında yaşayan
insanlara karşı büyük bir sorumluluğu vardır. Dünya sahnesinde bizim gibi kadim
uygarlıkların mirasına sahip olan ülkelerin bırakacağı en derin iz, insan
yetiştirme sürecine talip olmakla mümkün olacaktır. Kültürümüzün ve eğitim
birikimlerimizin, mevcut maarif ailesiyle ve kurulan Türkiye Maarif Vakfı
vasıtasıyla dünyanın çeşitli yerlerine aktarılması ülkemizin siyasi ve stratejik
etkinliğini artıracak, dünya genelinde söz sahibi olan okullarımızdan ülkemizin
elçiliğini yapacak binlerce öğrenci yetişecektir. 
Sayın
Başkan, sayın milletvekilleri; Sayın Milletvekilimiz Şişli’deki bir araziyle
ilgili açıklamasına cevap alınamadığını söylemişti. Kendisinin de söylediği
gibi -arkadaşlarımın bana ilettiği, zaten kamuoyuna yansımış, basında da
çıkmış- bu arazi yaklaşık 60 dönümlük bir arazi. Peki bu arazinin sahibi kim?
Bulgar Vakfına ait.
MEHMET
GÜNAL (Antalya) – Değildi, değil.
MİLLÎ
EĞİTİM BAKANI İSMET YILMAZ (Devamla) – Bulgar Vakfına aitti, bize ait bir şey
değil.
MEHMET
GÜNAL (Antalya) – Değildi, 2011’den sonra kanunla yapıldı.
MİLLÎ
EĞİTİM BAKANI İSMET YILMAZ (Devamla) – Biz bütün el konulan vakıfları, aynı
zamanda hepsine iade ettik, bu da… Kamulaştırma bedeli Millî Eğitim üzerinde
doğrudur, imar planında Millî Eğitime tahsisli ama bugün de yapıyoruz, bir imar
planında Millî Eğitime tahsisli demek onun size ait olduğu anlamına gelmiyor.
Kamulaştırma bedelini ödemeniz lazım. Peki bu Şişli’deki, söylediği yerdeki bir
kamulaştırma bedelini siz nasıl ödeyebilirsiniz? Eğer onun için…
MEHMET
GÜNAL (Antalya) – 1958’de ödeyin demiş Sayın Bakan, o arkadaşlar biliyor. Öyle
bir şey olursa ödeyin, vermeyin demiş Millî Eğitim Bakanlığı.
MİLLÎ
EĞİTİM BAKANI İSMET YILMAZ (Devamla) – O ayrı bir şey, o zaman geçmiş, biz
bugüne geldik. 2015-2016 değerleriyle bunun bedelini Millî Eğitim Bakanlığı
bütçesiyle ödeyebilmek mümkün değil.
MEHMET
GÜNAL (Antalya) – Ta 1958’de demiş ödeyin diye.
MİLLÎ
EĞİTİM BAKANI İSMET YILMAZ (Devamla) – Bulgar Vakfıyla yapılan protokol gereği
bugün okul için kullanılan 17 dönüm arazi Bakanlığımıza bedelsiz verilmiştir. 
MEHMET
GÜNAL (Antalya) – 60’ın 17’si mi?
BAŞKAN
– Sayın Günal lütfen, sonra konuşursunuz.
MİLLÎ
EĞİTİM BAKANI İSMET YILMAZ (Devamla) – Tamam, 60’ın 17’si, çok doğru, bedelsiz
almışım, bir kuruş ödememişim, bundan daha başka şey olur mu? 
Ayrıca
Vakıf, Şişli Motor Lisesini yeniden yapacak. Buna ilaveten özel yetenekli
öğrenciler için 3 adet de okul yapacaktır. Dolayısıyla, burada Millî Eğitim
Bakanlığının faydası vardır, hakları korunmuştur. Ben bütün emeği geçenlere
teşekkür ediyorum.
Sayın
Başkan, değerli milletvekilleri; Türkiye Maarif Vakfını birlikte kurduk. Bugün
burada katkı ve desteklerinizle gerçekten Türkiye için, milletimiz için,
geleceğimiz için çok önemli bir adımı hep birlikte beraber attık ve önümüzdeki
yıllarda inşallah Türkiye Maarif Vakfının yurt dışındaki okullarını gururla ve
mutlulukla ziyaret edebilmenin de heyecanını yaşayacağız. 
Bu
vesileyle, bu kanunun hazırlanmasında emeği geçen, başta bir önceki Millî
Bakanı Profesör Doktor Nabi Avcı ve çalışma arkadaşlarım olmak üzere, bu kanuna
komisyondan bu aşamaya gelinceye kadar katkı veren, destekleyen, eleştiren ve
daha iyi olması için yol gösteren tüm milletvekili arkadaşlarıma teşekkür
ediyor, hepinize saygılar sunuyorum. (AK PARTİ sıralarından alkışlar)
BAŞKAN
– Teşekkür ederiz Sayın Bakan.
Tasarının
aleyhinde İstanbul Milletvekili Sayın Mahmut Tanal konuşacak.
Buyurun
Sayın Tanal. (CHP sıralarından alkışlar)
MAHMUT
TANAL (İstanbul) – Değerli Başkan, değerli milletvekilleri; tasarının lehine
söz alan milletvekili arkadaşımız maarifin Türkçe anlamını söyledi, eğitim,
öğretim ve kültür anlamında kullandı. 
Değerli
Bakanım, biz hukukçular hep şunu söylüyoruz: Mevcut olan yasaları vatandaşımız
anlamıyor, öz Türkçe kavramlar kullanırsak anlaşılabilir bir şekilde kavramın
kullanılması gerekir diyoruz. Biraz önceki hatip de aşağı yukarı, maarifin tam
anlamını vatandaşımız anlamadığı için bunun Türkçesini anlaşılır vaziyette
söyledi. Keşke bu ismi -madem koydunuz- şöyle yapsaydınız, “Türkiye öğretim
eğitim vakfı” koysaydınız, daha anlaşılır bir isim olsaydı olmaz mıydı? Yani,
bu bir çelişkidir. Yasa yapılırken bir yandan eski dilden uzaklaşıyorsunuz ama
isim koymaya gelirken eski kavramları kullanmaya özen gösteriyorsunuz.
Bilmiyorum, bu çelişkiden uzaklaşmak lazım.
Bir
başka husus: Burada, takdir edersiniz, para konuşuluyor, taşınmazlar
konuşuluyor, menkul mallar konuşuluyor. Burada, tüzüğün hükümleri uyarınca,
Anayasa hükümleri uyarınca bu tasarının öncelikle Plan ve Bütçe Komisyonuna
gitmesi gerekirken Plan ve Bütçenin bu konudan herhangi bir haberi yok, bilgisi
yok. Bu kabul edilebilir bir durum değil çünkü burada gerçekten bütçeye
getirilen ağır yükler var ama bu görmezlikten geliniyor. 
Peki,
bu mevcut olan tasarı… Bakın, benim elimde, vakıflarla ilgili kanun burada.
Burada mevcut olan bu kanun hükümlerine baktığımız zaman, gerek Medeni Kanun
hükümleri… Evet, bulunmayan hükümlerde Medeni Kanun hükümleri geçerli ama
mevcut olan Anayasa’mızın tekelleşmeyle ilgili 167’nci maddesi var.
Biliyorsunuz, Anayasa 167 “Tekelleşme ve kartelleşme yasaktır.” der. Ayrıca, bu
vakfa tanınan ayrıcalıklar var, Anayasa’nın 10’uncu maddesi, ayrıca Avrupa
İnsan Hakları Sözleşmesi’nin 14’üncü maddesinde kayırmacılık yasağı, ona
aykırı; bu, aynı zamanda Anayasa’mızın 174’üncü madde, devrim yasalarına
aykırı; millî eğitimde üniversitelerimizdeki eğitimin tekliği açısından, millî
birlik ve beraberlik açısından 42’nci maddesine aykırı. 
Bakıyoruz
biz burada, hakikaten, yurt dışında örnek neyi gösterdiniz? Alman Lisesini,
Fransız Lisesini, Robert Kolejini; bunları gösterdiniz. Şimdi, ben burada
soruyorum, içinizde bu tür kolejlerde çocuklarını okutan arkadaşlarımız var: Bu
liselerin hiçbirisinde ilkokul yok arkadaşlar, bunların hiçbirinde üniversite
yok. Ve bunların hepsi şunu yapıyor: Kendi ülkelerinde kendi mesleğinde en
zirvede olan öğretmenleri gönderiyorlar bizlere. Peki, burada madem böyle bir
okul açıyorsunuz, gerçekten, Türkiye’de eğitim açısından, öğretmenlik mesleği
açısından zirvede olan insanları gönderebilecek misiniz? Görebildiğimiz
kadarıyla mümkün değil, burada böyle bir husus yok. Yani, yabancı kolejler
Türkiye’de ne yapıyorlar? Aslında, bir kültür emperyalizmi açısından
öğrencileri kendi ülkelerine çekiyorlar. Peki, siz yurt dışında iyi eğittiğiniz
öğrencileri Türkiye’ye çekebilecek misiniz? Ben sizinle dün görüştüğüm zaman
dediniz ki: “Bizim amacımız, bunların Türkiye’ye gelmesi değil, orada kalması.”
Peki, bir yandan siz buradaki müfredata uygun eğitim vereceksiniz, bir yandan
da bu öğrencileri yurt dışında bırakacaksınız. Arkadaşlar, burada dikkat
edilirse, Sayın Cumhurbaşkanı, bir önceki Başbakan Sayın Davutoğlu gittiği
zaman ne diyordu: “Buradaki ülkelere entegrasyonu sağlayalım, entegre olun.”
Siz burada uzaklaştırmış olacaksınız bu vaziyette. Yani, burada, geçmişteki
Başbakan, Cumhurbaşkanı Almanya’daki söylemlerinde “Buradaki olaya intibak
sağlayın, entegre olun.” dediği zaman, siz burada tamamen ayrı bir şey yapıyorsunuz.
Gerçekten Almanya’da acaba buna izin verecekler mi, efendim, Fransa’da,
Amerika’da, başka ülkelerde? Çünkü takdir orada… Dikkat edilirse şu da söz
konusu, deniliyor ki: Mütekabiliyet esası. Bunu ne kadar verirler? 
Biraz
önce siz 66 dönümden bahsettiniz. Ben size şimdi 86 dönüm arsayı veriyorum:
Florya Polis Koleji. Siz bunu TOKİ’ye ne karşılığı verdiniz? Polise Ağrı’da
yapacağı lojmanın karşılığında. Florya’daki 86 dönüm gayrimenkulün fiyatı ile
Ağrı’da polise yapacağı lojmanın fiyatı aynı mı? Elinizi biraz vicdanınıza
koyun. Bakın, saat şu anda on iki. (CHP sıralarından alkışlar)
(Mikrofon
otomatik cihaz tarafından kapatıldı) 
MAHMUT TANAL (Devamla) – 86 dönüm, Florya Polis Okulu.
Bunu nereye devrediyorsunuz? TOKİ’ye. Allahtan korkun Başkanım. 
MİLLÎ EĞİTİM BAKANI İSMET YILMAZ (Sivas) – TOKİ devlet,
TOKİ devlet. 
MAHMUT TANAL (Devamla) – Peki, TOKİ devlet… Hükûmet ne
karşılığı yapıyor?
BAŞKAN – Sayın Tanal, teşekkür ederim. 
MAHMUT TANAL (Devamla) – TOKİ de bunu kime veriyor?
Hani millete küfreden bir kişi vardı ya…
BAŞKAN – Sayın Tanal, süreniz bitti.
MAHMUT TANAL (Devamla) – Göreceksiniz, bakın, kime
verildiğini göreceksiniz Sayın Başkan. 
Ben hepinize teşekkür ediyorum. Bu kanun Anayasa’ya
aykırıdır. 
Hepinize saygı ve hürmetlerimi sunuyorum. (CHP
sıralarından alkışlar)
BAŞKAN – Teşekkür ederiz Sayın Tanal.
Tasarının tümü açık oylamaya tabidir…
ERKAN AKÇAY (Manisa) – Sayın Başkan…
BAŞKAN – Buyurun Sayın Akçay. 
V.- AÇIKLAMALAR (Devam)
29.- Manisa Milletvekili Erkan Akçay’ın, Hükûmete,
gerek Komisyonda gerekse Genel Kurulda dile getirdikleri görüş, eleştiri, öneri
ve uyarıları bir heyet marifetiyle konsolide edip dikkate almalarını tavsiye
ettiğine ilişkin açıklaması
ERKAN AKÇAY (Manisa) – Teşekkür ederim Sayın Başkan. 
Biz
Milliyetçi Hareket Partisi olarak bu tasarıya ret oyu vereceğimizi
belirtiyoruz. Ancak, Hükûmete ve Sayın Bakana tavsiyemiz, gerek Komisyonda
gerekse Genel Kurulda dile getirdiğimiz görüş, eleştiri, öneri ve uyarıları bir
heyet marifetiyle konsolide edip dikkate almalarıdır. Biz Milliyetçi Hareket
Partisi olarak uyarılarımızla tarihe not düştük. 
Elbette
oluşan bu vakıf bütün eleştirilere rağmen faydadan ari değildir. Bütün mesele
iyi yönetmek veya kötü yönetmek, bütün mesele budur. Vakfın iyi, düzgün, dürüst
ve başarılı bir şekilde yönetilmesini ve Türkiye olarak gurur duyacağımız bir
vakıf olmasını canıgönülden diliyorum.
Sayın
Başkan, çok önemli gördüğümüz bir konuyu da bilginize sunmak istiyorum.
Meclisimizde görev yapan güvenlik personeli ve bir kısım personel, sahurda
yemek çıkmadığı için mağdur olmaktadır. Meclis dışından, muhtelif yerlerde,
çadırlarda dağıtılan iftar ve sahur yemekleri sefer taslarıyla Meclise
getirilmek suretiyle bu personelin yemek ihtiyacının karşılandığını öğrendik.
BAŞKAN
– Hemen ilgilenelim.
ERKAN
AKÇAY (Manisa) – Bunu, Meclis olarak doğru bulmuyoruz ve dün de Meclis
Başkanımızın verdiği iftar yemeğinde yaşanan hususlar da malumunuzdur. 
Bu
hususun, Meclis yönetimi tarafından düzeltilmesini temenni ediyorum ve hepinize
saygılar sunuyorum. 
BAŞKAN
– Teşekkür ederim.
İlgileneceğim
Sayın Akçay.
VIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- Maarif Vakfı Kanunu Tasarısı (1/720) ve Millî
Eğitim, Kültür, Gençlik ve Spor Komisyonu Raporu (S. Sayısı: 383) (Devam) 
BAŞKAN – Sayın milletvekilleri, tasarının tümü açık
oylamaya tabidir. 
Açık oylamanın elektronik oylama cihazıyla yapılmasını
oylarınıza sunuyorum: Kabul edenler… Kabul etmeyenler… Kabul edilmiştir.
Oylama için iki dakika süre veriyorum ve oylama
işlemini başlatıyorum.
(Elektronik
cihazla oylama yapıldı)
BAŞKAN
– Maarif Vakfı Kanunu Tasarısı açık oylama sonucu:
“Kullanılan
oy sayısı: 273
Kabul : 243
Ret: 30(x)




Kâtip
  Üye
İshak
  Gazel
Kütahya



Kâtip
  Üye
Emre Köprülü
Tekirdağ”




Böylelikle
tasarı kabul edilmiş ve kanunlaşmıştır, hayırlısı olsun diyelim. 
Bu
arada, yarın karnesini alan öğrencilerimize de iyi tatiller, hayırlı tatiller
dileyelim. 
Sayın
milletvekilleri, Danışma Kurulunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
VII.- ÖNERİLER (Devam)
B) Danışma Kurulu Önerileri
1.- Danışma Kurulunun, Genel Kurulun 17/6/2016 Cuma
günü toplanmamasının Genel Kurulun onayına sunulmasının uygun görüldüğüne
ilişkin önerisi 
Danışma Kurulu Önerisi
Danışma
Kurulunun 16/6/2016 Perşembe günü yaptığı toplantıda, Genel Kurulun 17/6/2016
Cuma günü toplanmamasının Genel Kurulun onayına sunulması uygun görülmüştür.
 İsmail
Kahraman
 Türkiye
Büyük Millet Meclisi 
 Başkanı


 Mehmet Muş Engin
Altay
 İstanbul İstanbul
 AK PARTİ Grubu Başkan Vekili   CHP
Grubu Başkan Vekili


 İdris Baluken Erkan
Akçay
 Diyarbakır Manisa
HDP Grubu Başkan Vekili  MHP
Grubu Başkan Vekili
BAŞKAN
– Kabul edenler... Kabul etmeyenler... Kabul edilmiştir. 
Sayın
milletvekilleri, gündemin 2’nci sırasında yer alan, Türkiye Cumhuriyeti
Hükümeti ile Brunei Sultanlığı Hükümeti Arasında Ekonomik, Ticaret ve Teknik
İşbirliği Anlaşmasının Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporu’nun görüşmelerine başlıyoruz.
VIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
2.- Türkiye Cumhuriyeti Hükümeti ile Brunei Sultanlığı
Hükümeti Arasında Ekonomik, Ticaret ve Teknik İşbirliği Anlaşmasının
Onaylanmasının Uygun Bulunduğuna Dair Kanun Tasarısı (1/573) ve Dışişleri
Komisyonu Raporu (S. Sayısı: 263) 
Komisyon?
Yok.
Ertelenmiştir.
Bundan
sonra da komisyonun olmayacağı anlaşıldığından, alınan karar gereğince, kanun
tasarı ve teklifleri ile komisyonlardan gelen diğer işleri sırasıyla görüşmek
için 21 Haziran 2016 Salı günü saat 15.00’te toplanmak üzere birleşimi
kapatıyorum, iyi tatiller diliyorum. 
Kapanma Saati: 00.13




(x) Bu bölümde hatip tarafından Türkçe
olmayan kelimeler ifade edildi.


(x) (10/233) esas numaralı Meclis
Araştırması Önergesi’nin tam metni tutanağa eklidir.


(x) 383 S. Sayılı Basmayazı 14/06/2016
tarihli 101’inci Birleşim Tutanağı’na eklidir.


(x) Açık
oylama kesin sonuçlarını gösteren tablo tutanağa eklidir.




