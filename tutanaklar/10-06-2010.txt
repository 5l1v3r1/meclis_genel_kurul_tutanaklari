






DÖNEM: 23








DÖNEM: 23 CİLT: 71 YASAMA YILI: 4





TÜRKİYE BÜYÜK MİLLET MECLİSİ
TUTANAK DERGİSİ

115’inci
Birleşim
10 Haziran 2010 Perşembe

(Bu Tutanak
Dergisi’nde yer alan ve kâtip üyeler tarafından okunmuş bulunan her tür belge
ile konuşmacılar tarafından ifade edilmiş ve tırnak içinde belirtilmiş alıntı
sözler aslına uygun olarak yazılmıştır.)
İ Ç İ N D E K İ L E R


 I. - GEÇEN TUTANAK ÖZETİ
 II. - GELEN KÂĞITLAR
III.
- YOKLAMALAR
IV.
- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Konya
Milletvekili Harun Tüfekci’nin, Konya’nın kültür ve
turizme katkıları ve Konya’ya yapılan önemli yatırımlara ilişkin gündem dışı
konuşması
2.- Muğla
Milletvekili Fevzi Topuz’un, balıkçılık sektöründe yaşanan sorunlara ilişkin
gündem dışı konuşması

V.-
BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Muş
Milletvekili Sırrı Sakık ve 19 milletvekilinin,
devlet yurtlarının sorunlarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/753)
2.- Van
Milletvekili Fatma Kurtulan ve 19 milletvekilinin, üniversite öğrencilerinin
barınma sorunlarının araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/754)
3.- Muş Milletvekili
M. Nuri Yaman ve 19 milletvekilinin, bölgeler arası gelişmişlik farkının
nedenlerinin araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/755)
4.- Van
Milletvekili Özdal Üçer ve 19 milletvekilinin,
taşımalı eğitim sisteminin sorunlarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/756)

VI.-
KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Türk Ticaret
Kanunu Tasarısı ve Adalet Komisyonu Raporu (1/324) (S. Sayısı: 96)
2.- Türk Borçlar
Kanunu Tasarısı ve Adalet Komisyonu Raporu (1/499) (S. Sayısı: 321)
3.-
Milletlerarası Para Fonu ile Milletlerarası İmar ve Kalkınma Bankasına Katılmak
İçin Hükümete Yetki Verilmesine Dair Kanuna Ek Milletlerarası Para Fonu Ana
Sözleşmesinde Değişiklik Yapılmasına İlişkin Belgelerin Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu (1/761) (S.
Sayısı: 458) 
4.- Veteriner
Hizmetleri, Bitki Sağlığı, Gıda ve Yem Kanunu Tasarısı ile Avrupa Birliği Uyum
ve Tarım, Orman ve Köyişleri Komisyonları Raporları
(1/806) (S. Sayısı: 498)

I.- GEÇEN TUTANAK ÖZETİ
TBMM Genel Kurulu
saat 13.04’te açılarak dokuz oturum yaptı.
Mardin
Milletvekili Cüneyt Yüksel, Mardin’in yeni kalkınma vizyonu
ve turizm potansiyeline,
Konya
Milletvekili Atilla Kart, özelleştirmeler ve uygulanmayan yargı kararlarına,
İlişkin gündem
dışı birer konuşma yaptılar.
Yozgat
Milletvekili Mehmet Ekici’nin, Tarım Kredi
Kooperatifleri Merkez Birliğine bağlı GÜBRETAŞ’ın,
bir konsorsiyum ile İran’da özelleştirme yoluyla satın
aldığı gübre fabrikasına ilişkin gündem dışı konuşmasına Tarım ve Köyişleri Bakanı Mehmet Mehdi Eker cevap verdi.
Şırnak
Milletvekili Hasip Kaplan, Mardin’in kültürel
zenginliğine ve turizm potansiyeline, 
Mersin
Milletvekili Mehmet Şandır, tarım kredi kooperatiflerine borçlu çiftçilerin
ödeme zorluğu içerisinde bulunduğuna ve tahminen yüzde 70’inin takibe düşmüş
borçlu durumunda olduğuna,
Mersin
Milletvekili Vahap Seçer, Tarım ve Köyişleri Bakanı Mehmet Mehdi Eker’in,
konuşmasında, tarım kredi kooperatiflerinin üreticilere açtığı kredi miktarı ve
bu kredilere uyguladığı faiz oranı konusunda Genel Kurulu yanlış
bilgilendirdiğine,
İlişkin birer
açıklamada bulundular.
Zonguldak
Milletvekili Ali Koçal’ın, KİT Komisyonundan istifa
ettiğine ilişkin önergesi Genel Kurulun bilgisine sunuldu.
Mersin
Milletvekili Mehmet Şandır ve 23 milletvekilinin, muz üreticilerinin
sorunlarının (10/749),
Muş Milletvekili
M. Nuri Yaman ve 19 milletvekilinin, TOKİ hakkındaki iddiaların (10/750),
Tunceli
Milletvekili Şerafettin Halis ve 19 milletvekilinin, eğitimdeki cemaat
örgütlenmelerinin (10/751),
Siirt
Milletvekili Osman Özçelik ve 19 milletvekilinin,
üniversitelerin sorunlarının (10/752),
Araştırılarak
alınması gereken önlemlerin belirlenmesi amacıyla birer Meclis araştırması
açılmasına ilişkin önergeleri Genel Kurulun bilgisine sunuldu; önergelerin
gündemdeki yerlerini alacağı ve ön görüşmelerinin, sırası geldiğinde yapılacağı
açıklandı.
Gündemin “Genel
Görüşme ve Meclis Araştırması Yapılmasına Dair Öngörüşmeler”
kısmında yer alan (8/10) esas numaralı, İstanbul’da yaşanan sel felaketi ile
ilgili verilmiş olan genel görüşme önergesinin görüşmelerinin Genel Kurulun 9/6/2010 Çarşamba günkü birleşiminde yapılmasına ilişkin CHP
Grubu önerisi yapılan görüşmelerden sonra kabul edilmedi.
İstanbul
Milletvekili Ayşe Nur Bahçekapılı, Eskişehir Milletvekili H. Tayfun İçli’nin, lehte söz alıp aleyhte konuştuğu ve konuşmasındaki
bazı ifadelere ilişkin bir açıklamada bulundu.
Yalova
Milletvekili Muharrem İnce, Hatay Milletvekili Mustafa Öztürk’ün,
grubuna,
İstanbul
Milletvekili Mustafa Özyürek, Hatay Milletvekili
Mustafa Öztürk’ün, şahsına,
Giresun
Milletvekili Nurettin Canikli, Yalova Milletvekili
Muharrem İnce’nin, grubuna,
Sataşması
nedeniyle birer konuşma yaptılar.
Plan ve Bütçe
Komisyonunda boş bulunan ve Cumhuriyet Halk Partisi Grubuna düşen 2 üyeliğe
İstanbul Milletvekili Mustafa Özyürek ve İzmir
Milletvekili Harun Öztürk,
Kamu İktisadi
Teşebbüsleri Komisyonunda boş bulunan ve Cumhuriyet Halk Partisi Grubuna düşen
1 üyeliğe Tunceli Milletvekili Kamer Genç,
Millî Eğitim,
Kültür, Gençlik ve Spor Komisyonunda boş bulunan ve Cumhuriyet Halk Partisi
Grubuna düşen 1 üyeliğe Zonguldak Milletvekili Ali Koçal,
Seçildiler.
Gündemin “Kanun
Tasarı ve Teklifleri ile Komisyonlardan Gelen Diğer İşler” kısmının:
1’inci sırasında
bulunan ve İç Tüzük’ün 91’inci maddesi kapsamında değerlendirilerek temel kanun
olarak bölümler hâlinde görüşülmesi kabul edilen, Türk Ticaret Kanunu Tasarısı
ve Adalet Komisyonu Raporu’nun (1/324) (S. Sayısı: 96),
2’nci sırasında
bulunan ve İç Tüzük’ün 91’inci maddesi kapsamında değerlendirilerek temel kanun
olarak bölümler hâlinde görüşülmesi kabul edilen, Türk Borçlar Kanunu Tasarısı
ve Adalet Komisyonu Raporu’nun (1/499) (S. Sayısı: 321),
3’üncü sırasında
bulunan, Milletlerarası Para Fonu ile Milletlerarası İmar ve Kalkınma Bankasına
Katılmak İçin Hükümete Yetki Verilmesine Dair Kanuna Ek Milletlerarası Para
Fonu Ana Sözleşmesinde Değişiklik Yapılmasına İlişkin Belgelerin Onaylanmasının
Uygun Bulunduğuna Dair Kanun Tasarısı ve Dışişleri Komisyonu Raporu’nun (1/761)
(S. Sayısı: 458),
Görüşmeleri
komisyon yetkilileri Genel Kurulda hazır bulunmadığından ertelendi.
4’üncü sırasında
bulunan, Genel Kadro ve Usulü Hakkında Kanun Hükmünde Kararnamenin Eki
Cetvellerin Dış Ticaret Müsteşarlığına Ait Bölümünde Değişiklik Yapılması
Hakkında Kanun Tasarısı ile Plan ve Bütçe Komisyonu Raporu (1/802) (S. Sayısı:
476), 
5’inci sırasında bulunan ve İç Tüzük’ün 91’inci maddesi kapsamında
değerlendirilerek temel kanun olarak bölümler hâlinde görüşülmesi kabul edilen,
Maden Kanununda Değişiklik Yapılmasına Dair Kanun Tasarısı ile Siirt
Milletvekili Afif Demirkıran ve Trabzon Milletvekili
Mustafa Cumur’un; Maden Kanunu ve Bazı Kanunlarda
Değişiklik Yapılmasına Dair Kanun Teklifi ile Mersin Milletvekili Ali Rıza Öztürk’ün; Maden Kanununda Değişiklik Yapılmasına Dair
Kanun Teklifi ve Tarım, Orman ve Köyişleri ile Çevre
ve Sanayi, Ticaret, Enerji, Tabii Kaynaklar, Bilgi ve Teknoloji Komisyonları
Raporları ( 1/821, 2/670, 2/572) (S. Sayısı: 503),
Üzerindeki
görüşmeler tamamlanarak kabul edildi ve kanunlaştı.
Balıkesir
Milletvekili Ali Osman Sali, iktisadi kalkınma
modellerinin bir ismi bulunduğuna ama tercih edilen politikadaki başarı ya da
başarısızlığın bu ismi değiştirmeye yetmeyeceğine ve konuşmasında söylediği ve
tartışmaya sebep olan “224 ülke” ifadesini “gümrük bölgesi” olarak
düzelttiğine,
Muğla
Milletvekili Mehmet Nil Hıdır, Tunceli Milletvekili Kamer Genç’in bahsettiği
söz konusu taş ocağından çıkan malzemeyle Bodrum-Milas, Milas-Yatağan
yollarının yapıldığına, Karayollarının sözleşmesi gereği mevzuat çerçevesinde
çalıştırıldığına ve kimsenin kayırılmadığına,
İlişkin birer
açıklamada bulundular.
10 Haziran 2010
Perşembe günü, alınan karar gereğince saat 13.00’te toplanmak üzere birleşime
05.04’te son verildi.









Nevzat PAKDİL
















Başkan Vekili 













Fatih
  METİN





Murat
  ÖZKAN










Bolu





Giresun










Kâtip Üye





Kâtip Üye










Harun
  TÜFEKCİ





Bayram
  ÖZÇELİK










Konya





Burdur










Kâtip Üye





Kâtip Üye













Yusuf
  COŞKUN
















Bingöl
















Kâtip Üye









 No.: 156
II.- GELEN KÂĞITLAR
10 Haziran 2010 Perşembe
Rapor
1.- Adalet ve Kalkınma Partisi Grup Başkanvekilleri Yozgat
Milletvekili Bekir Bozdağ, Samsun Milletvekili Suat
Kılıç, Kayseri Milletvekili Mustafa Elitaş, Giresun
Milletvekili Nurettin Canikli, İstanbul Milletvekili
Ayşe Nur Bahçekapılı ve 3 Milletvekilinin; Sayıştay Kanunu Teklifi ve Avrupa
Birliği Uyum ile Plan ve Bütçe Komisyonları Raporları (2/594) (S. Sayısı: 510)
(Dağıtma tarihi: 10.6.2010) (GÜNDEME)
Süresi İçinde Cevaplanmayan Yazılı Soru Önergeleri
1.- İstanbul
Milletvekili Ayşe Jale Ağırbaş’ın, muayene ve ilaç
katılım paylarına ilişkin Başbakandan yazılı soru önergesi (7/13464)
2.- İstanbul Milletvekili
Sebahat Tuncel’in, Devlet Bakanı Selma Aliye Kavaf’ın
bazı ifadelerine ilişkin Başbakandan yazılı soru önergesi (7/13475) 
3.- Adana
Milletvekili Hulusi Güvel’in, Çukurova Kadın Doğum
Hastanesi Başhekimi hakkındaki iddialara ilişkin Sağlık Bakanından yazılı soru
önergesi (7/13522) 
4.- Muğla
Milletvekili Ali Arslan’ın, bazı genel müdürlerin
farklı yerlerde görevlendirildiği iddiasına ilişkin Sağlık Bakanından yazılı
soru önergesi (7/13523)
Meclis Araştırması Önergeleri
1.- Muş
Milletvekili Sırrı Sakık ve 19 Milletvekilinin,
devlet yurtlarının sorunlarının araştırılarak alınması gereken önlemlerin
belirlenmesi amacıyla bir Meclis araştırması açılmasına ilişkin önergesi
(10/753) (Başkanlığa geliş tarihi: 14.04.2010)
2.- Van
Milletvekili Fatma Kurtulan ve 19 Milletvekilinin, üniversite öğrencilerinin
barınma sorunlarının araştırılarak alınması gereken önlemlerin belirlenmesi
amacıyla bir Meclis araştırması açılmasına ilişkin önergesi (10/754)
(Başkanlığa geliş tarihi: 14.04.2010)
3.- Muş
Milletvekili M. Nuri Yaman ve 19 Milletvekilinin, bölgelerarası gelişmişlik
farkının nedenlerinin araştırılarak alınması gereken önlemlerin belirlenmesi
amacıyla bir Meclis araştırması açılmasına ilişkin önergesi (10/755)
(Başkanlığa geliş tarihi: 14.04.2010)
4.- Van Milletvekili
Özdal Üçer ve 19 Milletvekilinin, taşımalı eğitim
sisteminin sorunlarının araştırılarak alınması gereken önlemlerin belirlenmesi
amacıyla bir Meclis araştırması açılmasına ilişkin önergesi (10/756)
(Başkanlığa geliş tarihi: 14.04.2010) 

10 Haziran 2010 Perşembe
BİRİNCİ OTURUM
Açılma Saati: 13.04
BAŞKAN: Başkan Vekili Nevzat PAKDİL
KÂTİP ÜYELER: Fatih METİN (Bolu), Murat ÖZKAN (Giresun)
BAŞKAN – Sayın
milletvekilleri, Türkiye Büyük Millet Meclisinin 115’inci Birleşimini açıyorum.

Toplantı yeter
sayısı vardır, görüşmelere başlıyoruz.
Gündeme geçmeden
önce iki sayın milletvekili arkadaşımıza gündem dışı söz vereceğim. 
Gündem dışı ilk
söz Konya ilinin kültür ve turizme katkıları ve Konya’ya yapılan yatırımlar
hakkında söz isteyen Konya Milletvekili Harun Tüfekci’ye
aittir.
Sayın Tüfekci, buyurun efendim. (AK PARTİ sıralarından alkışlar) 
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Konya Milletvekili Harun Tüfekci’nin,
Konya’nın kültür ve turizme katkıları ve Konya’ya yapılan önemli yatırımlara
ilişkin gündem dışı konuşması
HARUN TÜFEKCİ
(Konya) – Sayın Başkan, saygıdeğer milletvekili arkadaşlarım; Konya’mızın
kültür ve turizme katkıları ve ilimize yapılan önemli yatırımlar hakkında
gündem dışı söz almış bulunuyorum. Heyetinizi saygıyla selamlıyorum.
Sayın Başkan,
değerli milletvekilleri; hoşgörü ve sevgi deyince akla Mevlânâ
gelir. Mevlânâ deyince de akla Konya gelir. Hazreti Mevlânâ’nın dünyaya sevgi ve hoşgörü üzerine verdiği
mesajları Konya’dan yayılmış ve kalplere nüfuz etmiştir. Bugün Mesnevi’nin
birçok dile çevrilmesiyle, insanlığın bu mesajlardan daha çok istifade
edeceğine inanıyoruz.
Sayın Başkan,
değerli milletvekilleri; Konya’da Mevlânâ Kültür
Merkezinin dönemimizde hizmete girmesiyle, neredeyse her gün, Konya ilinde
değişik kültür faaliyetleri yapılmakta ve ulusal ve uluslararası değişik
faaliyetler yürütülmektedir. Turizmde özellikle son yıllarda
Antalya-Konya-Kapadokya hattının canlandığına şahit oluyoruz. Deniz, güneş ve
kumdan bıkmış, usanmış turistlerin artık, alternatif turizm olarak bölgemize
geçmesi ve orada değişik yerlerde ziyaretlerde bulunması arzu edilmekte ve
bunun çalışması yapılmakta. Örneğin, Seydişehir’de Tınaztepe Mağarası,
Beyşehir’de Beyşehir Gölü’nün günbatımı, Akşehir’in Nasrettin Hoca’sıyla,
Ereğli’nin İvriz’iyle, Karapınar’ın Meke Gölü’yle ki
merkezde Mevlânâ Türbesi’nden Selçuklu payitahtı olan
değişik eserlerin bulunduğu Konya merkezdeki eserler de artık ziyaretçiler
tarafından sıkça ziyaret edilmekte ve Antalya hattı bu anlamda canlanmaktadır.
Dönemimizde
ayrıca Konya’da birçok beş yıldızlı otel yapılmış ve sayısı da hızla
artmaktadır. Konya marka şehir olma yolunda önemli adımlar atmaktadır. Artık
Konya’mıza dört bir taraftan duble yollarla ulaşılmaya
başlanmıştır. Düne kadar bu husus tahayyül bile edilemezdi. Diğer taraftan,
istatistikler de göstermektedir ki, duble yollarla
beraber ölüm oranları yüzde 95’lere kadar azalmış ve bu şekilde, halkımızın
seyahatinde ciddi bir kolaylık sağlanmıştır.
Sayın Başkan,
değerli milletvekilleri; AK PARTİ İktidarı döneminde, ülkemizin dört bir yanı,
son derece çağdaş hızlı trenlerle ulaşma imkânı sağlayan demir ağlarla
örülmüştür. Bunlardan biri de, hiç kuşkusuz Konya’mızın yarım yüzyıldır
rüyasını süsleyen hızlı tren hattının açılmasıyla birlikte Konya-Ankara
arasının 1 saat 15 dakikalık bir süreye inecek olması. Bu yıl içerisinde
Konya-Ankara Hızlı Tren Projesi’nin bitirilecek olması bölgemizde ayrıca bir
memnuniyet oluşturmuştur. Yine, 17 Aralıktaki Şebi-arus programına Sayın Başbakanımız inşallah hızlı trenle
intikal edecektir. 
Değerli
arkadaşlarım, yüzyılın projesi olan ve Konya Ovası’nın susuzluğuna çare olacak
olan KOP Sulama Projesi hayal olmaktan çıkmıştır. Göksu Irmağı’nın suları
mümbit Konya Ovası’nın toprağıyla buluşacaktır. Tarıma, istihdama, ekonomiye
önemli katkılar sağlayacak bu proje -dönemimizde hayata geçirilecek olması- AK
PARTİ İktidarı olarak ülkemize kazandıracağımız en önemli eserlerden biri
olacaktır.
Bölgemizde ayrıca
termal turizmine yönelik de çok ciddi çalışmalar yapılmıştır. Seydişehir’de,
Ilgın’da, Cihanbeyli’de, Tuzlukçu’da çok ciddi
anlamda termal su bulunmuş ve kaplıca çalışmaları devam etmektedir. 
Seydişehir Eti
Alüminyum Fabrikasının özelleşmesiyle birlikte fabrikaya dört yılda eski
parayla 200 trilyonun üzerinde, 200 milyon TL üzerinde yatırım yapılmış ve
modernizasyonu sağlanmıştır. 
Ayrıca, 60 milyon
dolara, buhar santrali dediğimiz akışkan yataklı bir santral yapılmış ve çevre
dostu olan bu santral ile -en ufak şekilde çevreyi kirletmeden- vatandaşımızın
memnuniyeti sağlanmıştır. 
Saygıdeğer
milletvekili arkadaşlarım, Selçuk Üniversitesinden sonra yeni kurulacak ikinci
devlet üniversitesiyle beraber iki yeni vakıf üniversitesinin Konya’ya
kazandırılacak olması nedeniyle Mevlânâ şehri olarak,
tahıl ambarı olarak, KOBİ merkezi olarak tanınan Konya, ayrıca üniversiteler
şehri olarak da tanınmaya başlanacaktır. Konya, eğitim ve kültür şehri
olmasıyla birlikte, eğitim kalitesinin yükseltilmesi için yürütülen
çalışmaların meyvelerini almaya başlamıştır. Konya’da kurulan vakıf
üniversiteleri ve yeni kurulan…
(Mikrofon
otomatik cihaz tarafından kapatıldı)
BAŞKAN – Sayın Tüfekci, konuşmanızı tamamlayınız efendim.
HARUN TÜFEKCİ
(Devamla) – …yeni kurulacak olan ikinci devlet üniversitesi kente kültürel,
sosyal ve ekonomik anlamda büyük katkılar sağlayacaktır. 
Saygıdeğer
milletvekili arkadaşlarım, dönemimizde marka şehir olan Konya’nın yatırımları
elbette bunlarla sınırlı değildir. Ancak şu hususun bilinmesini isteriz ki, Hükûmetimiz sadece Konya’yı değil, artık birçok şehri marka
şehir yapma yolunda çok önemli adımlar atmaktadır. Bu hususta yatırımlar
konusunda bizlere çok ciddi destek veren başta Sayın Başbakanımız olmak üzere Hükûmetimizin değerli üyelerine teşekkürlerimi sunmak
suretiyle kendilerine saygılarımı arz ediyor, siz değerli heyete de ayrıca
saygılarımı ifade ediyorum. 
Hayırlı günler
diliyorum. (AK PARTİ sıralarından alkışlar) 
BAŞKAN – Teşekkür
ederim Sayın Tüfekci.
Gündem dışı
ikinci söz balıkçılığın sorunlarıyla ilgili olarak söz isteyen Muğla
Milletvekili Sayın Fevzi Topuz’a aittir.
Buyurun efendim.
(CHP sıralarından alkışlar) 
2.- Muğla Milletvekili Fevzi Topuz’un, balıkçılık
sektöründe yaşanan sorunlara ilişkin gündem dışı konuşması
FEVZİ TOPUZ
(Muğla) – Sayın Başkan, değerli milletvekilleri; balıkçılık sektöründe yaşanan
sorunlar üzerine gündem dışı söz aldım. Yüce Meclisi saygıyla selamlıyorum. 
Balıkçılık
sektörünün toplumsal beslenmeyi sağlayan, ekonomik yönden güçlü ve iyi bir
istihdam alanı yaratan özelliğine karşın bu sektörün sorunları ısrarla çözülmemektedir.

Türkiye’nin üç
tarafının denizlerle çevrili olduğu, ülkemizde balıkçılık politikasının
olmayışı, bir su ürünleri genel müdürlüğünün olmayışı, su ürünleri
kooperatiflerine yetki verilmeyişi balıkçılarımızı, sorunlarının içerisinden
çıkamaz hâle getirmiştir. 
Balıkçılık
sektöründe ayrımcılık yapılmaktadır. Su ürünleri yetiştiriciliğinde faiz yüzde
6,5, kredi miktarı 1,5 milyon lira iken, deniz balıkçılığında faiz oranı 9,75
ve verilen kredi miktarı ise 500 bin TL’dir. Bu ayrım neden yapılmaktadır? Bu
taraflı tutum öncelikle düzeltilmelidir. 
Bakanlar
Kurulunun 2006/11439 karar sayı ile dışarıdan et, süt ve balık tarım
ürünlerinin ithalatına izin verilmektedir. Bu izin, Avrupa Birliği ülkelerine
bir ayrımcılık olarak tanınmıştır, karşılıklılık ilkesi bile dikkate
alınmamıştır. Bakanlar Kurulunun bu kararı neden çıkarılmıştır? Balıkçılığı,
tarımı ve hayvancılığı yok edecek kararları tekrar gözden geçirmenizi
beklemekteyiz.
Türkiye'de
balıkçılık bitirilme noktasındadır, oysa balıkçılığın planlı, projeli, teşvikli
bir yapılanmaya ihtiyacı bulunmaktadır. Ne yapılmak istenmektedir, bunu da
anlamış değiliz. Önce tavuk ve et sektörüne darbe vurdunuz, şimdi sıra
balıkçılığa mı geldi? Sayın Bakana sormak istiyoruz ancak Bakanımız burada
olmadığı için AKP milletvekillerinin kendilerine iletmesini istiyoruz: Gıda
seçeneklerini artıracak ve ekonomiye katkı sağlayacak deniz ürünlerimizden
neden istediğimiz gibi yararlanamıyoruz? 
Değerli
milletvekilleri, halkımızın ucuz ve hijyenik şartlara
uygun, taze balık tüketmesi gerekmektedir. Avrupa’da kişi başına 20 ila 25 kilogram balık
tüketilirken, ülkemizde 7 ile 8 kilogram tüketilmektedir. Plan, proje
yapamıyorsanız, hiç olmazsa, balıkçılarımızın bu konuda çalışmasına da engel
olmayın.
Balıkçılarımızın
başka sorunları da var. Balıkçılık sektöründe faaliyet gösterenlerin borçları
her geçen gün 2’ye katlanmaktadır. Balıkçılarımızın borçlarının uzun vadede
tekrar yapılandırılması gerekmektedir. Balığı yakalayan ile satan arasında
makasın her geçen gün açılması nedeniyle halka ucuz balık yedirme şansını
kaybetmekteyiz. Kooperatiflerin piyasada rekabet edebilmesi için KDV oranının
indirilmesi gerekmektedir. 
Bir başka sıkıntı
ise, balıkçılarımızın balık avlamaya çıkarken kullandıkları balıkçı
barınaklarının yetersiz olmasıdır. Geçmişte, 8 metre civarındaki
tekneler için yapılan barınaklar, gelişen teknoloji ile filomuzdaki teknelerin
20-25 metrelik tekneler hâline gelmesiyle mevcut balıkçı barınakları
balıkçılarımızın ihtiyaçlarını karşılayamaz hâle gelmiştir. Barınakların geliştirilmesi
ve yenilenmesi için ne yapılmaktadır? Balıkçı barınaklarının birer gelir kapısı
olarak görülmemesi gerekir. Kiralarda sık sık
sorunlar yaşanmaktadır. Örnek vermek gerekirse: Herhangi bir balıkçı
barınağının kira bedelini Tarım Bakanlığına bağlı il müdürlükleri
belirlemektedir ancak bazı bölgelerde Millî Emlak Genel Müdürlüğü, belirlenen
bu değerin 10 katına kadar bedele çıkarabilmektedir. Bu noktada tek bir kurum
belirleyici olmalı ve kamuoyu hizmeti kavramını da göz önüne almalıdır. Balıkçı
barınaklarından normal kira ücreti dışında, kooperatiflerden, bakım, onarım adı
altında yıllık brüt gelirinden yüzde 10 oranında katkı payı istenmektedir. Hem
kira alınması hem de yüzde 10 katkı payı alınması haksızlıktır. Bu uygulamanın
bir an önce durdurulması gerekmektedir. 
Değerli
milletvekilleri, bizim istediğimiz, Hükûmet su
ürünleri politikalarını bir an önce belirlemeli ve balıkçılarımıza rahat bir
nefes aldırmalıdır. Böylelikle, balıkçılarımız, yetiştirdiği ve avladığı
balıktan para kazanır, bunun yanında “bacasız sanayi” diye adlandırdığımız, her
biri 25-30 kişi istihdam eden teknelerimizin de ekonomimize katkısı devam eder.

(Mikrofon
otomatik cihaz tarafından kapatıldı) 
BAŞKAN – Buyurun
Sayın Topuz, konuşmanızı tamamlayınız lütfen.
FEVZİ TOPUZ (Devamla)
– Teşekkürler Sayın Başkan.
Türkiye’de
ortalama 550 bin ton balık tüketilmektedir. Balıkçılığın Türk ekonomisine
yıllık katkısı 2 milyar 300 milyon dolar civarında olup bu sektör 130 bin
kişiye dolaylı veya dolaysız yönden istihdam sağlamaktadır. AKP İktidarı
yasaları altüst ederek halkımızı ve balıkçılarımızı mağdur etmektedir. 
Tüm sorunların
yanında balıkçılarımızın sorunlarının da bir an önce çözülmesi dileğiyle yüce
Meclisi saygıyla selamlıyorum. (CHP sıralarından alkışlar)
BAŞKAN – Teşekkür
ediyorum Sayın Topuz.
Sayın
milletvekilleri, gündeme geçiyoruz.
Başkanlığın Genel
Kurula sunuşları vardır.
Meclis
araştırması açılmasına ilişkin dört önerge vardır, ayrı ayrı
okutuyorum:
V.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Muş Milletvekili Sırrı Sakık
ve 19 milletvekilinin, devlet yurtlarının sorunlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/753)
Türkiye Büyük
Millet Meclisi Başkanlığına
Devlet
yurtlarının yetersizliği ve alınması gereken önlemlerin araştırılması amacıyla
Anayasa'nın 98'inci İçtüzüğün 104 ve 105'inci maddeleri uyarınca bir Meclis
Araştırması açılmasını arz ve teklif ederiz.
1) Sırrı Sakık (Muş)

2) Selahattin Demirtaş (Diyarbakır)
3) Gültan Kışanak (Diyarbakır)
4) Ayla Akat Ata (Batman)
5) Bengi Yıldız (Batman)
6) Akın Birdal (Diyarbakır)
7) Emine Ayna (Mardin)
8) Fatma Kurtulan (Van)
9) Hasip Kaplan (Şırnak)
10) Hamit Geylani (Hakkâri)
11) İbrahim
Binici (Şanlıurfa)

12) M. Nuri Yaman (Muş) 
13) Mehmet Nezir
Karabaş (Bitlis)
14) Mehmet Ufuk
Uras (İstanbul)
15) Osman Özçelik (Siirt)
16) Özdal Üçer (Van)

17) Pervin Buldan (Iğdır)
18) Sebahat Tuncel (İstanbul)
19) Sevahir Bayındır (Şırnak)
20) Şerafettin
Halis (Tunceli) 
Gerekçe:
Üniversite
sınavına her yıl bir milyon 500 bin civarında öğrenci başvurmakta, bunların 800
bin civarındakileri üniversitelere yerleştirilmektedir. Ülkemizde, Yüksek
Öğrenim Kredi ve Yurtlar Kurumuna (YURTKUR) bağlı yurt sayısı 256 iken özel
sektörün çalıştırdığı yurt sayısı üç bin 500 dolaylarındadır. Özel yurtların
büyük çoğunluğu tarikat ve cemaatler adına hizmet vermektedir. Yüksek Öğrenim
Kredi ve Yurtlar Kurumuna (YURTKUR) bağlı yurtların günümüz itibariyle kapasite
sayısı 229 bin 143'te kalmaktadır 2010 öğretim yılı başında 250 bin öğrenci YURTKUR'a, yurtlarda barınmak için başvurmuş 89 bin öğrenci
asil olarak yerleştirilmiş, geriye kalan 161 bin öğrenci ise yedek olarak
beklemiştir. Her yıl buna benzer durumlarla karşı karşıya kalan öğrenciler
aylarca barınma sorunlarını çözmek için seferber olmakta, eğitim yılının başını
bu nedenlerden dolayı kaçırmaktadırlar.
Eğitim
sistemimizin her kademesinde büyük oranda barınma sorunu yaşanmaktadır.
Özellikle ortaöğretim ve yükseköğretim kademelerinde devlet yurdu yetersizliği
aileleri özel yurtlara yöneltmektedir. Yerleştirilen öğrencilerin fazlalığı,
Devlet Yurtlarının sayısı ve kapasitesiyle karşılaştırıldığında, yurtların
yetersizliği açıkça görülmektedir. Özel yurt sayısı Devlet yurtlarının 15
katından daha fazladır. Her yıl, öğrenciler sınav sonuçları açıklandıktan sonra
ilk olarak barınma sorunuyla karşı karşıya kalmakta, Devlet yurtları diğer
yurtlara oranla daha ekonomik olduğundan dolayı tercihlerini bu yönde kullanmak
istemektedirler. Özellikle eğitimine ailesinden uzakta devam edecek
öğrencilerin büyük bir bölümü öncelikle Yüksek Öğrenim Kredi ve Yurtlar
Kurumunun (YURTKUR) yurtlarını tercih etmektedir. Devlet yurduna yerleşemeyen
öğrencilerin bazılarının evlere, özel yurtlara yerleştiğini; ekonomik durumu
kötü olan öğrencilerin ise bedava barınma imkânı sağlayan tarikat yurtlarının
ağına düştüğü görülmektedir. Tarikat ve cemaat yurtlarının üniversite kayıtları
sırasında stant kurdukları ve broşür dağıtarak ekonomik anlamda maddi yetersizlik
içerisinde olan öğrencileri hedef kitlesi olarak seçtikleri bilinmektedir.
Devlet yurtlarının yetersizliğinin farkında olan tarikat ve cemaatler, bu
durumdan da faydalanmasını bilmişler, mevcut hükümetten de güç alarak, genç
beyinleri saflarına katarak gittikçe daha fazla güçlenmektedirler.
Öğrencilerin ve
ailelerin mağduriyeti söz konusu olduğundan dolayı devlet yurtlarının
yetersizliği ve bu yetersizliği kendi lehlerine çevirmeye çalışan cemaat ve
tarikat yurtlarının araştırılması için Meclis araştırma komisyonu kurulması
gerekmekte, kurulan komisyonla halkımızın mağduriyetinin giderilmesi
gerekmektedir.
2.- Van Milletvekili Fatma Kurtulan ve 19 milletvekilinin,
üniversite öğrencilerinin barınma sorunlarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/754)
Türkiye Büyük
Millet Meclisi Başkanlığına
Üniversite
öğrencilerinin barınma sorunlarının ve öğrenci yurtlarında bulunan
sosyal-fiziki yetersizliklerin araştırılması; sorunların tespit edilerek
koşulların iyileştirilmesine yönelik çözüm yollarının tespiti için Anayasa'nın
98'inci, TBMM İçtüzüğü'nün 104. ve 105. maddeleri uyarınca Meclis Araştırması
açılmasını arz ve teklif ederiz.
1) Fatma Kurtulan (Van)
2) Selahattin Demirtaş  (Diyarbakır)
3) Gültan Kışanak (Diyarbakır)
4) Ayla Akat Ata (Batman)
5) Bengi Yıldız (Batman)
6) Akın Birdal (Diyarbakır)
7) Emine Ayna (Mardin)
8) Hasip Kaplan (Şırnak)
9) Hamit Geylani (Hakkâri)
10) İbrahim
Binici (Şanlıurfa)
11) M. Nuri Yaman (Muş)
12) Mehmet Nezir
Karabaş (Bitlis)
13) Mehmet Ufuk
Uras (İstanbul)
14) Osman Özçelik (Siirt)
15) Özdal Üçer (Van)
16) Pervin Buldan (Iğdır)
17) Sebahat Tuncel (İstanbul)
18) Sevahir Bayındır (Şırnak)
19) Sırrı Sakık (Muş)
20) Şerafettin
Halis (Tunceli) 
Gerekçe:
Yüksek Öğrenim
Kurumuna bağlı üniversitelerin Fakülte ve Yüksekokullarına yerleştirilen
öğrencilerin başta kayıt aşamasında olmak üzere üniversite hayatları boyunca
yaşadıkları en büyük sorunlardan biri barınma sorunudur. Üniversiteye girmeye
hak kazanmış öğrenciler ve aileleri, barınma sorununu kendi çabaları ile
çözmekte zorlanmakta, çözme koşulları bulamayan kimi öğrenciler ise ya kayıt
yaptırmamakta ya da çok zor koşullar altında okula devam etmek zorunda
kalmaktadırlar. Üniversitelerin en önemli sorunlarından biri hâline gelen yurt
ve barınma sorunu, yeni açılan üniversitelerde daha çok yaşanmakta ve çözüm
arayışları kimi zaman sonuçsuz kalmaktadır.
Yurt ve barınma
sorunu bir çok nedenden kaynaklanmakla beraber genel
olarak yanlış planlamadan meydana gelmektedir. Yerleştirilecek öğrenci sayısına
göre gerekli olan altyapıya sahip olmayan üniversiteler, girmeye kazanmış çoğu
öğrencisine barınma imkânı sunamamaktadır. Araştırmalar ülkemizde her beş
öğrenciden ancak birinin devlet ya da özel yurtlarda barınabildiğini
göstermektedir. Bazı üniversitelerde özellikle yeni açılan üniversitelerde bu
oran daha da fazla olmaktadır.
Yıllardır
üniversitelerde temel bir mesele olan barınma sorunu ele alınmamakta ve devlet
kalıcı çözümler sunmakta yetersiz kalmaktadır. Ucuz ve güvenli olacağı
düşünüldüğü için öğrenciler kredi ve yurtlar kurumunu genelde tercih etmekte
ancak sınırlı kapasiteye sahip bu yurtlarda bir çok
öğrenci yer bulmamaktadır. Çoğu öğrenci özel yurtlara yerleşmek ve ev kiralamak
zorunda kalmaktadır. Sosyal ve kültürel faaliyetlerinden kısmak zorunda kalan
öğrenciler, barınma sorununu çözmek için maddi olarak zorlanacakları harcamalar
yapmaktadırlar. Üniversitelerin bulunduğu yerlerde ev sahipleri ve emlakçılar fiyatları yüksek tutmakta, barınma yeri bulmakta
zorlanan öğrenci söz konusu fiyatlara razı olmak zorunda kalmaktadır.
Barınma sorunu
yaşayan öğrencilerin yanında yurtlarda barınma imkânı bulabilmiş öğrencilerin
yaşadıkları sorunlar da en az barınma yeri bulmak kadar önemlidir. Öğrenci,
yurda kayıt yaptırmış olsa bile, yurt koşullarının kötü olması sonucu yurttan
ayrılabilmekte ve maddi güçlük yaşayacağı ev kiralama yolunu seçebilmektedir.
İstanbul
Üniversitesi İletişim Fakültesi Akademik Medya ve Kamuoyu Araştırmaları Grubu (Akademedya) tarafından 2008'de İstanbul genelinde devlet,
vakıf ve özel olmak üzere 17 yurtta kalan 1.414 üniversite öğrencisiyle
"Üniversite Öğrencileri Yurt Yaşamı Araştırması" yapılmıştır.
Katılanların
yüzde 53'ünü erkeklerin oluşturduğu araştırmanın sonuçlarına göre, öğrencilerin
yüzde 65'ini 17-21 yaş arası gençler oluşturmakta ve yurtta kalanların yüzde
23'ü ayda 250-349 YTL arasında bir gelirle geçinmektedir.
Yurtlardaki
öğrencilerin yüzde 51'i 4 kişilik odalarda konakladığını belirtirken, yüzde
36'sı yurtların temizliğini, yüzde 39'u da yemek kalitesini "orta"
olarak değerlendirmiştir.
Öğrencilerin
yüzde 24'ü kaldıkları yurtların sosyal imkânlarını "kötü" olarak
nitelendirmiş, yüzde 54'ü etüt, yüzde 75'i TV ve yüzde 65'i de
bilgisayar/internet odalarını "yetersiz" bulmuştur.
Bu öğrencilerin
yüzde 82'si revirlerin, yüzde 50'si çamaşırhanenin, yüzde 67'si
banyo/tuvaletin, yüzde 68'i odaların fiziki durumunu, yüzde 73'ü kütüphaneleri,
yüzde 78'i de elektrik prizlerini "yetersiz" bulmuştur.
İstanbul genelinde
yapılan bu araştırmanın sonuçlarına göre yurt koşulları böyle iken diğer
illerde ve bölgelerde yurt koşullarının daha kötü olduğu yönünde
değerlendirmeler yapılmaktadır.
Aynı şekilde
değerlendirmeler, yurtların, ortak barınma alanından ileri gidemediğini ve
öğrencilere sosyal bir ortam sağlamadığını gösteriyor. Öğrencilerin yurtlarda
sosyal ve fiziki imkânlardan faydalanabilmeleri mümkün olmamaktadır. TV odası,
bilgisayar odası, oyun odası yetersiz olmakta, her saat sıcak su bulunmamakta
ve günlük olarak düzenli temizlik mevcut olmamaktadır. Araştırmalar ve
değerlendirmeler yurtların fiziki ve sosyal olarak revize edilmesi gerektiğini
ortaya koymaktadır.
Söz konusu
olumsuz koşullar göz önünde bulundurulduğunda, barınma ve yurt koşullarının
üniversiteye hak kazanmış öğrenciler açısından temel bir sorun olduğu
anlaşılmaktadır. Bu nedenle öğrencilerin barınma sorunlarının, yurt
koşullarının araştırılması ve önlem alınması için bir Meclis araştırma
komisyonu kurulmasının gerekli olduğu düşünülmektedir.
3.- Muş Milletvekili M. Nuri Yaman ve 19 milletvekilinin,
bölgeler arası gelişmişlik farkının nedenlerinin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/755)
Türkiye Büyük
Millet Meclisi Başkanlığına
Türkiye'de
özellikle Doğu Anadolu ve Güneydoğu Anadolu Bölgeleri’nin aleyhine işleyen
bölgeler arası gelişmişlik düzeyi farkının detaylı bir şekilde incelenmesi,
nedenlerinin saptanması ve gerekli önlemlerin belirlenmesi hakkında Anayasanın
98 inci ve TBMM İçtüzüğün 104 ve 105 inci maddeleri gereğince Meclis
Araştırması açılmasını saygılarımızla arz ederiz.
1) M. Nuri Yaman  (Muş)
2) Selahattin Demirtaş (Diyarbakır)
3) Gültan Kışanak (Diyarbakır)
4) Ayla Akat Ata (Batman)
5) Bengi Yıldız (Batman)
6) Akın Birdal (Diyarbakır)
7) Emine Ayna (Mardin)
8) Fatma Kurtulan
 (Van)
9) Hasip Kaplan (Şırnak)
10) Hamit Geylani (Hakkâri)
11) İbrahim
Binici (Şanlıurfa)
12) Mehmet Nezir
Karabaş (Bitlis)
13) Mehmet Ufuk
Uras (İstanbul)
14) Osman Özçelik  (Siirt)
15) Özdal Üçer (Van)
16) Pervin Buldan (Iğdır)
17) Sebahat Tuncel (İstanbul)
18) Sevahir Bayındır (Şırnak)
19) Sırrı Sakık (Muş)
20) Şerafettin
Halis (Tunceli) 
Gerekçe: 
Ülkemizde uzun
yıllardır, Doğu ve Güneydoğu Anadolu bölgelerinin gelişme düzeyini yükseltmek
için çeşitli teşvik ve destekler uygulanmaktadır. Ancak yaklaşık 60 yıldır
uygulanan teşvikler gelişmişlik farkını ortadan kaldıramamış, aksine bu fiilî
durum gittikçe artmış ve derinleşmiştir.
Türkiye'nin
batısında özelikle de Marmara ve Ege Bölgelerinde yer alan iller çoğunlukla
gelişmiş merkezleri içeren kümelerde yer almaktadır. Aksi şekilde dezavantajlı
konumda olan kümelerde yer alan iller ise çoğunlukla Türkiye'nin doğusunda
bulunmaktadır.
Sanayi
aktiviteleri ve dolayısıyla sanayi istihdamı Türkiye'nin batısında
yoğunlaşmışken doğu illerinde sanayileşmenin çok düşük olduğu göze
çarpmaktadır. Doğu illerinde tarımsal istihdamın yüksek oluşuna rağmen gelir ve
katma değer verilerinin düşük oluşu tarımsal yoğunlaşmanın da bu illerde
olmadığının bir göstergesidir.
Yine sosyal
veriler bakımından da tablo çok farklı değildir. Türkiye'nin batısında yer alan
illerde eğitim ve sağlık hizmetlerine ilişkin durum doğu illerinin çok üzerinde
bir gelişmişliğe sahiptir.
Doğu ve
Güneydoğu'nun gelişmesi için yeni bir atılıma ihtiyaç vardır. Bu süreç ancak
sorunların bütünsellik içinde ele alınması ve bir atılım programında uygulamaya
konulması halinde etkin, verimli bir sonuca ulaşabilir. Sorunlar mevcudiyetini
korurken, bölgeye yatırım yapılmasını palyatif,
parasal teşvik tedbirleri ile sağlamaya çalışan anlayış artık terk edilmelidir.
Öncelikle,
bölgenin yatırım potansiyelini aşağı çeken faktörlerin tespit edilerek ortadan
kaldırılması, ulaşım, eğitim, enerji, sağlık gibi temel altyapı donanımının
oluşturulması ve bölgenin mukayeseli üstünlüklerini dikkate alan uygun yatırım
ortamının tesis edilmesi gerekmektedir. Bölgelerin yatırım ortamlarının
iyileştirilmesine koşut olarak, teşvik politikaları da, AB ülkelerindeki gibi
teknoloji, çevre, eğitim, toplumsal farklılıkların azaltılması gibi temeller
üzerinde yeniden tanımlanmalıdır. Yine Kürt sorununun çözümü de bölgenin
yatırım için istikrarlı bir ortam oluşturulmasında önemli bir parametre teşkil
etmektedir.
Türkiye
İstatistik Kurumu'nun 2009 yılı Aralık ayı itibariyle açıklamış olduğu işsizlik
rakamlarına göre İşsizlik Oranının en yüksek olduğu yerler ya Doğu ve Güneydoğu
Anadolu Bölgelerinde yer alan illerden ya da bu iki bölgeden yoğun göç alan
illerden (Mersin, Adana vb.) oluşmaktadır. Bu oranlar % 12,3 ile % 22,1 gibi
oldukça yüksek bir aralıkta teşekkül etmektedir.
Yine İşgücüne
Katılma ve İstihdam Oranları bakımından da durum bu iki bölge açısından oldukça
kaygı vericidir. Sözgelimi, İstihdam % 22,3 ile % 36,8 arası gibi çok düşük bir
aralıkta seyretmektedir.
Ancak şu gerçek
unutulmamalıdır ki, işsizlik verileri genel olarak sanayi işsizliği üzerinden
hesaplanan verilerdir. Çünkü kayıt dışı istihdam oranı yoğun olan tarım
sektörü, veriler açısından sorun teşkil edebilmektedir.
Oysa Doğu ve
Güneydoğu illerinde tarımın yoğunluğu göz önüne alındığında, buradaki veriler
gerçek verilerden daha da uzaklaşmaktadır. Bölge illerinde nüfus yoğunluğunun
azımsanmayacak bir kısmının kırsal nüfus olduğu göz önüne alındığında,
yayınlanan işsizlik verilerinin en az 2 ile çarpılması iktisadi olarak daha
anlamlı olacaktır.
Bilindiği üzere
tüm vatandaşlarına eşit, adil, hakkaniyet ölçüsünde davranma ve onları mutlu
etme, sosyal devlet olmanın bir gereğidir. Ülkede sosyal barışın tam manasıyla
sağlanabilmesi, bölgeler arası gelişmişlik düzeyinin mercek altına alınarak
ayrıntılı bir şekilde incelenmesi ve politikaların bu doğrultuda geliştirilmesi
ile mümkün olacaktır.
4.- Van Milletvekili Özdal Üçer
ve 19 milletvekilinin, taşımalı eğitim sisteminin sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/756)
Türkiye Büyük
Millet Meclisi Başkanlığına
Taşımalı eğitim
sisteminde var olan sorunların neler olduğunun tespit edilmesi ve bu sorunların
giderilmesi amacıyla Anayasa'nın 98, İçtüzüğün 104 ve 105'inci Maddeleri
gereğince Meclis Araştırması açılmasını arz ederim.
1) Özdal Üçer (Van)
2) Selahattin Demirtaş (Diyarbakır)
3) Gültan Kışanak (Diyarbakır)
4) Ayla Akat Ata (Batman)
5) Bengi Yıldız (Batman)
6) Akın Birdal (Diyarbakır)
7) Emine Ayna (Mardin)
8) Fatma Kurtulan (Van)
9) Hasip Kaplan (Şırnak)
10) Hamit Geylani (Hakkâri)
11) İbrahim
Binici (Şanlıurfa)
12) M. Nuri Yaman (Muş)
13) Mehmet Nezir
Karabaş (Bitlis)
14) Mehmet Ufuk
Uras  (İstanbul)
15) Osman Özçelik (Siirt)
16) Pervin Buldan (Iğdır)
17) Sebahat Tuncel (İstanbul)
18) Sevahir Bayındır (Şırnak)
19) Sırrı Sakık (Muş)
20) Şerafettin
Halis (Tunceli)
Gerekçe
İlköğretim okulu
bulunmayan, çeşitli nedenlerle eğitim-öğretime kapalı, birleştirilmiş sınıf
uygulaması yapan ilköğretim okullarındaki öğrencilerin, taşıma merkezi
ilköğretim okullarına günü birlik taşınarak kaliteli bir eğitim-öğretim
görmelerini sağlamak amacıyla ülkemizde taşımalı eğitim yapılmaktadır.
Yerleşim biriminde okul bulunmayan, doğal afet ve başka nedenlerle
okul binası kullanılamayacak derecede hasarlı olan, 1'inci, 2'nci ve 3'üncü
sınıflarda toplam öğrenci sayısı 10'dan az olan, yerleşim birimindeki
ilköğretim okulunda 4'üncü, 5'inci, 6'ncı, 7'nci ve 8'inci sınıflar için
yeterli sayıda derslik bulunmayan ve bu sınıflardaki toplam öğrenci sayısı
60'tan az olan bölgelerde taşımalı eğitim yapılmaktadır.
4306 sayılı yasa
gereğince 6'ncı, 7'nci ve 8'inci sınıf öğrencileri için taşımalı ilköğretimin
yaygınlaştırılması ve çağ nüfusunun zorunlu ilköğretimden geçirilmesi
kararlaştırılmıştır. Bu amaçla yaygınlaştırılan taşımalı eğitim uygulaması ile
5.754 taşıma merkezine 39.559 yerleşim biriminden toplam 667.475 öğrenci
taşınmaktadır. Bu öğrencilerden 597.805'ine öğle yemeği verilmektedir. Taşımalı
eğitimin yıllık ortalama maliyetinin 500 milyon TL'ye yaklaştığı yemek maliyeti
ile bu meblağın yıllık 700 milyon TL'yi bulduğu bilinmektedir.
Eğitimin
yaygınlaştırılması, yerleşim birimlerinin dağınık olması, iç göçler, eğitim
niteliğinin yükseltilmesi, fırsat eşitliğinin sağlanması, tek öğretmenli
köylere gönderilen öğretmenlerin genellikle aday öğretmen olması, bu
öğretmenlerin çevresiyle bütünleşememesi gibi gerekçelerle taşımalı ilköğretim
uygulaması gerçekleştirilmektedir.
Fakat taşımalı
eğitim uygulamasında ciddi sorunlar ile karşılaşılmaktadır. Yapılan bilimsel
araştırmalarda bu sorunların özellikle ulaşım, beslenme, ders performansı ve
ders dışı faaliyetlere katılımda yoğunlaştığı dile getirilmektedir.
Coğrafi koşulların
ve iklim koşullarının çok zor olmamasından dolayı okula gidiş-gelişte ciddi
sorunlar olduğu bilinmektedir. Kış aylarında yolların bozularak taşımayı
güçleştirmesi, araç şoförlerinin yeterli eğitime sahip olmaması, araçların
taşımaya uygun olmaması, öğrencileri taşıyan araçların kapasiteleri ve kışın
ısınmalarının yeterli olmaması, öğrenci olmayan kişilerin servis araçlarına
binmeleri, çocukların ayakta gidip gelmeleri, ulaşım boyutunda yaşanan ciddi
sorunlardan birkaçıdır. 
Taşınan
öğrencilerin beslenme sürecinde yaşanan sorunlardan birkaçı ise; taşımalı
eğitimde verilen öğle yemeklerinin yetersiz ve kaliteden yoksun olması bu
yemeklerin denetimlerinin yeterince yapılmaması, taşıma merkezlerinde
öğrencilerin yemek yiyebileceği uygun bir yerin olmaması sayılabilir.
Ayrıca
öğrencilerle yeterince ilgilenmediği için; öğrencilerin ders başarılarının çok
düşük olduğu ve okul dışı eğitsel faaliyetlere katılamadıkları da
belirtilmektedir.
Taşımalı eğitim
sisteminin diğer önemli sorunları ise; taşıma merkezlerinin fiziki durumunun
yetersiz olması, çoğunda yemekhane, dinlenme alanının bulunmaması, eğitim
araç-gereçlerinin yetersizliği, sağlık hizmetlerinin yeterli düzeyde
verilmemesi diye sıralanabilir.
Çok yüksek
maliyetine rağmen taşımalı eğitim sistemi yerinde yapılan eğitimin kalitesini
sağlayamadığı yukarıda belirtilen konulardan açıkça anlaşılmaktadır. Üstelik
taşıma ve yemek maliyetinin istismara açık bir konu olması, bununla ilgili
birçok yolsuzluğun kamuoyunun gündemine gelmiş olması, taşımalı eğitim sisteminde
yaşanan sorunların boyutu hakkında belli kanaatler oluşturmaktadır.
Taşımalı eğitim
uygulaması kapsamında her gün 600 binden fazla öğrencinin kendi yaşadığı
yerleşim biriminden koparılarak uzak bir taşıma merkezi okuluna taşındığı
ülkemizde, taşımalı eğitim sisteminde var olan sorunların neler olduğunun
tespit edilmesi ve bu sorunların giderilmesi amacıyla mecliste bir araştırma
komisyonunun kurulması büyük önem arz etmektedir.
BAŞKAN –
Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler, sırası geldiğinde yapılacaktır.
Gündemin “Kanun
Tasarı ve Teklifleri ile Komisyonlardan Gelen Diğer İşler" kısmına
geçiyoruz.
1’inci sırada yer
alan, Türk Ticaret Kanunu Tasarısı ve Adalet Komisyonu Raporu’nun görüşmelerine
kaldığımız yerden devam edeceğiz.
VI.-
KANUN TASARI VE TEKLİFLERİ İLE KOMİSYONLARDAN 
GELEN DİĞER İŞLER
A) Kanun Tasarı ve Teklifleri
1.- Türk Ticaret Kanunu Tasarısı ve Adalet Komisyonu Raporu
(1/324) (S. Sayısı: 96)
BAŞKAN –
Komisyon? Yok.
Ertelenmiştir.
2’nci sırada yer
alan Türk Borçlar Kanunu Tasarısı ve Adalet Komisyonu Raporu’nun görüşmelerine
kaldığımız yerden devam edeceğiz. 
2.- Türk Borçlar Kanunu Tasarısı ve Adalet Komisyonu Raporu
(1/499) (S. Sayısı: 321)
BAŞKAN –
Komisyon? Yok.
Ertelenmiştir.
3’üncü sırada yer
alan Milletlerarası Para Fonu ile Milletlerarası İmar ve Kalkınma Bankasına
Katılmak İçin Hükümete Yetki Verilmesine Dair Kanuna Ek Milletlerarası Para
Fonu Ana Sözleşmesinde Değişiklik Yapılmasına İlişkin Belgelerin Onaylanmasının
Uygun Bulunduğuna Dair Kanun Tasarısı ve Dışişleri Komisyonu Raporu’nun
görüşmelerine kaldığımız yerden devam edeceğiz. 
3.- Milletlerarası Para Fonu ile Milletlerarası İmar ve
Kalkınma Bankasına Katılmak İçin Hükümete Yetki Verilmesine Dair Kanuna Ek
Milletlerarası Para Fonu Ana Sözleşmesinde Değişiklik Yapılmasına İlişkin
Belgelerin Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu (1/761) (S. Sayısı: 458)
BAŞKAN –
Komisyon? Yok.
Ertelenmiştir.
4’üncü sırada yer
alan Veteriner Hizmetleri, Bitki Sağlığı, Gıda ve Yem Kanunu Tasarısı ile
Avrupa Birliği Uyum ve Tarım, Orman ve Köyişleri
Komisyonları Raporları’nın görüşmelerine başlayacağız. 
4.- Veteriner Hizmetleri, Bitki Sağlığı, Gıda ve Yem Kanunu
Tasarısı ile Avrupa Birliği Uyum ve Tarım, Orman ve Köyişleri
Komisyonları Raporları (1/806) (S. Sayısı: 498) (x)
BAŞKAN – Komisyon
ve Hükûmet? Yerinde.
Komisyon Raporu
498 sıra sayısıyla bastırılıp dağıtılmıştır.
Sayın
milletvekilleri, alınan karar gereğince bu tasarı İç Tüzük’ün 91’inci maddesi
kapsamında temel kanun olarak görüşülecektir. Bu nedenle, tasarı tümü
üzerindeki görüşmeler tamamlanıp maddelerine geçilmesi kabul edildikten sonra
bölümler hâlinde görüşülecek ve bölümlerinde yer alan maddeler ayrı ayrı oylanacaktır.
Tasarının tümü
üzerinde ilk söz Milliyetçi Hareket Partisi Grubu adına Afyonkarahisar
Milletvekili Abdülkadir Akcan’a aittir.
Sayın Akcan,
buyurun efendim. (MHP sıralarından alkışlar)
MHP GRUBU ADINA
ABDÜLKADİR AKCAN (Afyonkarahisar) – Teşekkür
ediyorum. 
Sayın Başkan,
değerli milletvekilleri; bugün görüşeceğimiz 498 sıra sayılı Veteriner
Hizmetleri, Bitki Sağlığı, Gıda ve Yem Kanunu Tasarısı üzerinde Milliyetçi
Hareket Partisi Grubu adına söz almış bulunuyorum. Yüce heyeti saygıyla selamlıyorum.

Üzerinde bugün
çalışacağımız kanun tasarısı, görüşmeler sırasında ifade edildiği gibi dörtlü
paket olarak tanımlanıyor. Veteriner hizmetleri, hayvan
sağlığı, zooteknik mevzuatı, hayvan ıslahı ve Gıda ve
Yem Kanunu’nu birleştirerek, birbirleriyle de ilişkilendirmek suretiyle
kimilerine göre yanlış, kimilerine göre doğru olmayan ama işin Avrupa Birliği
müktesebatının 12’nci faslıyla ilişkilendirdiğimiz zaman gıda kontrolünde
özellikle tek otoritenin muhatap kılınması ve muhatap edilmesi mantığını esas
alması boyutunu göz önüne aldığımızda doğru olan, doğru olduğunu ifade etmek
durumunda olduğumuz bir kanun tasarısı. 
  
(x)
498 S. Sayılı Basmayazı tutanağa eklidir.
Ben burada bu kanun tasarısıyla ilgili olarak MHP Grubunun
görüşlerini serdederken tabii ki tarımla ilgili
olduğu için, gıda üretimiyle ilgili olduğu için, gıda güvenliği ve gıda
güvenilirliğiyle ilgili olduğu için belki Hükûmetin
ve Hükûmet partisinin milletvekillerinin çok hoşuna
gitmeyecek sözler söyleyeceğim ama bunun salt yıkıcı muhalefet anlayışıyla
değil, ibret alınacak, doğruyu bulmada kılavuz edilecek ifadeler olarak kabul
edilmesini Sayın Bakandan ve Hükûmetten, yüce
heyetten özellikle istirham ediyorum. 
Değerli
milletvekilleri, gıda güvenliği demek, yeterli miktarda gıdanın üretilerek
kullanıma hazır hâle getirilmesi demektir. Üretmek ama ne pahasına olursa olsun
üretmek üreticinin değil, devletin ürettirme mantığı içerisinde,
sorumluluğundadır. Eğer çiftçi, üretici kâr edemiyorsa ve eğer hayvan hastalığı
ve bitkisel üretimin olumsuzluklarına karşı yapılması gereken ilaç ve kimyasala
dayalı mücadele vatandaşın cebinden gidiyorsa, bu takdirde çiftçi her türlü
olumsuzluk ve hastalıkla mücadele etmeksizin olanla yetinecek şekilde üretim
yapabilir demektir, bunu böyle algılamak lazım. İkinci önemli husus da gıda
güvenilirliği hususudur ki gıda güvenilirliği gıdanın insan sağlığına zarar
vermeyecek şekilde tüketimine arzını ifade eder. 
Bir ülkede insan
sağlığı ve beslenmesi, o ülkede yetiştirilen hayvan ve bitki popülasyonunun
hastalık ve canlıyı olumsuz etkileyen zararlara karşı korunmasıyla sıkı sıkıya
ilişkilidir. Bu nedenle, insanların yeterli ve dengeli beslenmesi ile
sağlıklarının korunması bakımından Anayasa ile görevlendirilmiş olan devlet bu
görevlerini yerine getirirken bir seri düzenleme yapmak zorundadır. Sağlıklı
hayvan ve hayvansal ürün elde edilmesi, bir yandan hayvanların sağlığının
korunmasına, diğer yandan da bir anlamda hayvansal ürünün hammaddesi olan yemin
sağlıklı ve güvenilir olmasına ve hastalık yapıcı ve zarar verici unsurlar
taşımamasına bağlıdır. 
Öte yandan,
bitkisel kökenli gıdaların insan sağlığına uygun olabilmesi için zararlı
organizma taşımaması gerekir. Bu zararlı organizmalar, hem bitkiden üretilecek
gıdayı hijyenik olma açısından etkiler hem de bitkisel
üretimin verimliliği ve üretimde kârlılığını etkiler. Bu nedenle bitki
sağlığının korunması her ülke ve insanının tamamı için önemlidir. Her ülke için
önemlidir diyoruz, bundan birkaç gün önce Ukrayna Türkiye'den gelen sebzelere
ambargo koydu, karantina uyguluyor. Niye? Patates güvesi. Patates güvesi olayı,
iki seneden beri İspanya’dan itibaren başlamış, Cezayir ve Türkiye'ye de gelen
bir hadise. Türkiye'de var bu. Bunun varlığıyla bireysel olarak mücadele etmek,
teker teker her bir çiftçinin mücadele etmesiyle
mücadeleden sonuç almak mümkün değildir. Bunun için de enstrümanlar,
tülle koruma, ilaçla mücadele olarak ikiye ayrılabilir. İlaçla mücadele
ettiğiniz zaman rezidü kontrolünde ilaç kalıntıları
çıktığından ithalatçı ülkeler bize karantina uyguluyorlar. Bu durumda, Tarım
Bakanlığına düşen görev bu bitki sağlığıyla mücadelede ilaçsız mücadele
konusunda çiftçiyi özendirmek ve bunun için teşviki geliştirmek olduğu hâlde,
maalesef Bakanlığımızın ve Hükûmetin kılı kıpırdamamıştır.
Şimdi, önce Ukrayna arkasından Rusya, teker teker
kendi üretimlerini korumak için, üreticilerini korumak için, hastalığın kendi
ülkelerine sirayetini engellemek için böyle bir tedbir almak durumundadırlar.
Onları da haksız görmek mümkün değildir. 
Sayın Başkan,
değerli milletvekilleri; günümüzde hayvan sağlığı ile hayvanlarla yakın temas
ve gıdaların üçte 2’sinin hayvansal kökenli gıda maddesi ihtiva etmesinden
dolayı insan sağlığı birbirinden ayırt edilemez hâle gelmiştir. Bu nedenle,
insan sağlığı, koruyucu hekimlik anlayışıyla hayvan sağlığı korunarak
korunmalıdır ve korunabilir konseptine ulaşılabilmiş ve bu konsept
bütün dünyada tek sağlık konsepti olarak ifade edilir hâle gelmiştir. Bu konseptin kabul edilmesi sağlık koruma tedbirlerinin de bu
anlayış içinde ele alınmasını zorunlu kılmaktadır. 
Bir ülkenin
hayvancılığı yalnızca o ülkenin hayvansal ürün ihtiyacını karşılamak için ve
karşılayacak kadar bir üretim anlayışına göre planlanmaz. Kaldı ki kim ne derse
desin, Türkiye bir tarım ülkesidir. İstihdamın önemli bir kısmını tarım
sektöründe yaratmak ve buradan gerçekleştirilecek üretim ile ihracatını da
gerçekleştirerek öteki ihtiyaçlarının bir kısmını da bu dış satım gelirleriyle
karşılamak durumundayız. Türkiye bu özelliğe yakın geçmişte sahipti ve bu
özelliği koruyordu. Ancak sekiz yıldan beri yaşanan çöküşün sonunda geldiğimiz
duruma bir bakın: 1995 yılında imzalanan Gümrük Birliği Anlaşması’yla, AB
baskısı sonucu hiç de gerekmediği hâlde kabul edilen yılda 19 bin ton eti
almamak için türlü bahaneler üretirken, şimdi geldiğimiz durum “Aman, ne olur
bize et verin.” sözünün söylendiği durum olmuştur. Sizce et ihlali için yapılan
ihaleler bunun en açık delili değil mi? 
Değerli
milletvekilleri, Dördüncü Plan döneminde hedef, 1 milyon 487 bin ton kırmızı et
üretimi. Bu gerçekleşiyor. Altıncı Plan Dönemi’nde, yani
1994-95’e kadar hedef, 1 milyon 515 bin ton kırmızı et üretimi, gerçekleşiyor
ve 2010 programına, DPT programına bakıyoruz, ortada ne tablo var ne hedef var
ne bir şey, sadece klasik ifadelerle, işte efendim, şu tarihte 215 kilogram olan
karkas, fert başına karkas, şimdi 270-280 kilograma ulaşmıştır. Türkiye’de
ortalama 280 kilogram
karkas üretiminin gerçekleştirildiği ifadesi devlet ağzıyla doğruyu söylememek
demektir. Avrupa Birliği ülkelerinde bile sığır başına ortalama karkasın 280
kilograma ulaşmadığını düşünürsek, bu kocaman bir yalandır.
Değerli
milletvekilleri, şimdiki durum ne, bir de ona bakalım. Sayın Bakan daha
yaklaşık bir ay önce hayvan sayımı yaptırdı. Bu sayımın sonuçlarını da
açıkladı. Beside 2 milyon 200 bin baş sığır var. Besicilikte besihaneye hayvan
alınır. Besisini tamamlayan hayvan kesime gider ve yerine yenisi genç dana
konur ve onun besisiyle faaliyete devam edilir. Yani Sayın Bakanın sayımla
tespit ettirdiği hayvanın tamamı 2010 yılında kesilmeyecektir. Niçin? Bu sayı
pratik olarak yıl ortalaması olarak kabul edilebilir. Türkiye’de besinin
yapılış şeklinin yaklaşık bir yaşlı hayvanın 200 kilogram civarında
ağırlıkta iken besiye alınıp 500 kilogram-600 kilogram civarına
kadar beslendiğini, uygulamada biraz yanlış da olsa geleneğin bu olduğunu
düşünürsek, hayvan beside on ay civarında tutuluyor demektir. Yani Sayın
Bakanın sayımla verdiği değer olan 2 milyon 200 bin başın belki en çok yüzde 20
fazlasını alın, besideki hayvan sayısı tüm yılda 2 milyon 600 bin baş eder. Bu,
aynı zamanda yıl içinde kesilen hayvandır. Bu sayıyı 2010 yılı plan
hedeflerinde verilen ortalama karkas ağırlığı doğru olmasa da 270 kilogramla
çarparsak, sonuçta 2010 yılı sığır kökenli, kemikli, yağlı kırmızı et
üretiminin 700 bin ton ve kişi başına üretimin 10 kilogram civarında,
72 milyon alırsak nüfusu 10
 kilogram civarında olduğunu görürüz. 
Türkiye'de koyun
sayısı 80’li yılların başında 45 milyon idi, şimdi 22-23 milyon başa düşmüştür.
Dün, kırmızı et üretimimizin yüzde 50’sini karşıladığımız koyun, keçi
varlığından bugün ancak yüzde 30’unu karşılayabilmekteyiz. Yani biraz önce
verdiğim, kişi başına 10
 kilogram olan sığır eti üretiminin yüzde 50’si olan
-yüzde 30’u da değil, yüzde 50’sini alın- 5 kilogramlık koyun etini eklersek
kişi başına kırmızı et üretimimiz 15 kilogramdır.
Değerli
milletvekilleri, bu rakam, üretimimizi tükettiğimizi varsayarsak Avrupa Birliği
ülkelerinde ortalama 83
 kilogram; 83’ün yüzde 70’inin kırmızı et olduğu
gerçeğini göz önüne alırsanız aradaki farkın ne kadar büyük olduğunu… Biz 15
kilo üretiyoruz, elin adamı 75 kilo fert başına yılda et tüketiyor kırmızı et
olarak. Bu rakamın Amerika Birleşik Devletleri’nde üretim olarak fert başına
yıllık 138 kilo olduğunu da düşünürseniz övünülecek hiçbir hâlimizin olmadığını
kabul etmek zorundayız.
Değerli
milletvekilleri, yapılan koyun kesimlerini de göz önüne aldığımızda fert başına
et üretimi 17 kilograma ulaşabilmektedir. Yani 2000’li yılların başında yere yere, eleştire eleştire bir hâl
ettiğiniz 57’nci Hükûmet döneminde kişi başına
kırmızı et üretimi 20 kilogramın üzerindeydi. Şimdi bununla nasıl övüneceksek
övünelim.
Peki, bu sonuca
nasıl geldik, 5 kilogram
düşüşün sonucuna nasıl geldik? Değerli milletvekilleri, 2003 yılında kırmızı
et, sığır eti 6,8 lira; 2004’te 7,5 lira artı 1 lira teşvik; 2006’da 8 lira;
2008’de 8,5 lira; 2009’un başında -Et-Balık rakamı bu söylediğim 2009- 9 lira
ödendi. Oysa 2003-2009 yılları arasındaki enflasyonu göz önüne aldığınızda 2009
yılı sonunda bu rakamın 16 lira olması gerekiyordu. Sayın Başbakan ne dedi? “Bu
et fiyatlarına benim vatandaşım katlanamaz, ucuz yemeli.” E, ucuz yemeli de
nasıl ucuz yemeli? Üretimi kısarsanız, ürettirmezseniz, arzı daraltırsanız
piyasada, Sayın Bakanın sık sık kullandığı… “E ne
yapalım efendim, serbest piyasa ekonomisi şartları Türkiye'de hüküm sürüyor,
ona göre de fiyat tecelli ediyor.” diyor. O tecelli eden fiyatın üzerinde arzın
yüksekliğinin hiç mi payı yok? Arzın darlığının fiyat artışında hiç mi payı
yok? Ekonominin kuralları bunu böyle söylemiyor mu Sayın Bakan? Dolayısıyla bu
rakam karşısında üretici verdiğini alamadı ve terk etti, arz daraldı. 
Çiftçinin
faaliyetten vazgeçmesi sadece hayvansal üretimde olmadı; tarlasını terk etti,
adam milyonlarca lira yatırım yaptığı serasında üretim yapamaz hâle geldi.
Gelin, gidelim, Antalya halinde domatesin kilosunun 20 kuruşa satıldığını nasıl
görürsünüz. 35-40 kuruşun altında üretim maliyeti olmayan domatesini, örtü
altında üretilen domatesini 20 kuruşa satmak zorunda olmasını, o seraya bir
daha fide alıp ürün yetiştirmek üzere fide koyup koymamayı ciddi şekilde
düşünen seracılarımızın olduğunu göz önüne alırsanız, tarımın ne hâlde olduğunu
net bir şekilde görürüz. İşte bu, gıda güvenliğinin ta kendisidir. Gıdanın
üretiminin güvenlik altına alınması, sürdürülebilir ve sürekli yapılır faaliyet
hâlinde olmasını sağlayamadığınız sürece gıda güvenliğini sağlayamayacaksınız
demektir.
Değerli
milletvekilleri, çiftçinin faaliyetten vazgeçmesinin yarattığı arz darlığının
en önemli sebeplerinden birisi de hayvan kaçakçılığıdır. Burada -Nurettin Bey keşke olsaydı- bir buçuk yıl
önce Kamu İhale Kanunu’nu değiştirirken bir önerge geldi. Bu önergede diyordu
ki: “Kamu İhale Kanunu’nun istisnai hükümleri arasına Türk Silahlı
Kuvvetlerinin doğrudan teminini sağlayacak hükmün konulması, istisna sayılması,
ihaleye çıkmaması…” “Niye Nurettin Bey?” dedim. “Sayın Bakanım, TSK’dan geldi bu talep.” dedi. Niye? “Verilen teklifler
arasında, kaçak hayvan olarak geldiği için, Türk çiftçisi, Türk hayvan
yetiştiricisi veya besici, etçi, et tüccarı 8 liranın altında teklif fiyat
veremezken 6 liradan, 6,5 liradan fiyat teklif ediliyordu. Bu yüzden, onları
teşvik etmeme adına bunu yapmak gerektiği noktasında bu önergeyi veriyoruz.”
dedi. Düşünebiliyor musunuz, kızını dövemeyen dizini dövüyor. Yani bu kaçakçılığın önüne bütün güvenlik tedbirlerini alarak
geçmekle yükümlü olan Hükûmetin güvenoyunu vericisi
grup başkan vekili bize kanunu arkadan dolaşarak, ülkede ihale nizamını
sağlamak için çıkartılmış kanunu arkadan dolaşarak bu kanunu değiştirmeyi
yeğliyor, “Kaçakçılar devam etsin kaçakçılığına ama biz kaçak eti TSK’ya aldırmamak için doğrudan Et ve Balık Kurumundan
temin imkânı verelim.” diyor. Bu önergenin, bu mantıkla verilmiş
önergenin başka izahı ve açıklaması olabilir mi değerli milletvekilleri?
Şimdi, Türk
tarımını ve hayvancılığını bu hâle nasıl getirdik? 2007 seçimleri sonrasında
muhalefet milletvekilleri olarak Meclis kürsüsüne her çıkışımızda bizler
sorunları dile getirdik. Her ne kadar Sayın Başbakan ve iktidar sözcüleri
“Efendim, muhalefet öneri getirmiyor.” diyerek doğruyu söylememiş olsalar da
biz hep sağlıklı öneriler getirdik. Biz sağlıklı önerileri getirirken AKP’li
milletvekillerimiz buraya çıkıp milletin kürsüsünden “nereden nereye” edebiyatı
geliştirdiler. Mesela biz dedik ki: “Ey Hükûmet,
Türkiye’de kırmızı ette dayandığımız en önemli kaynak sığır yetiştiriciliğidir.
Biz domuz eti tüketmiyoruz, koyunculuğumuzu da kaybettik. O zaman dayanacağımız
tek nokta sığır eti.” Sığırcılıkta dayanacağımız yegâne temel süt
sığırcılığıdır. Eğer süt üretimini ayakta tutarsanız, bunu verecek inek popülasyonunun yarısı erkek, yarısı dişi buzağı doğurur.
Dişi buzağı damızlık olur, yurt dışından damızlık ithal etmezsiniz. Erkek
buzağıyı da besiye alır, et üretirsiniz. Eğer sütü desteklemezseniz kesimhaneye
gider ve nitekim doğumuna bir ay kalmış inekler kesimhaneye gitti değerli
milletvekilleri. Onun sonunda biz bu noktaya geldik. Eğer süt para ederse bu
faaliyet sürdürülebilir faaliyet olur. Bunun için, fiyatlar ne olursa olsun her
çıkışta bu kürsüye bunu söyledim. Et fiyatı şudur, süt fiyatı şudur, yem fiyatı
şudur, ne olursa olsun, dünyada bir tek parametre vardır. 1 kilo sütü
sattığınızda 2 kilo karma yem, sanayi yemi alabilirseniz, bu faaliyeti dünya
sürdürülebilir bir faaliyet olarak kabul ediyor. Ya hâle bakın, 2008, yemin
kilosu 50-60 kuruş arasında değişiyor, sütün kilosu 40 kuruşa düşmüş. 1 kilo
sütle 800 gram
yem alınır hâle gelindiği için vatandaş götürdü, hayvanlarını kestirdi. İşte bu
arz darlığıdır Sayın Bakan. Bunun böyle olduğunu da çok iyi biliyorsunuz. Bu da
fiyatlara yansıyan bir sonuçtur. Bu, üretimin kısıtlanması, istihdamın ortadan
kalkması, istihdam edememe sorununu birlikte getiren bir sonuçtur. 
Değerli
milletvekilleri, Türk insanının geleceğini risk altına sokamayız ve
sokamazsınız dedik. Bu görevi eksiksiz yerine getirebilmek için biz şunu
söyledik, öneri geliştirdik: “Süt tozu ithalatını engelleyin.” dedik,
engellemediniz. Süt üreticilerini, ülke genelinde sayısı 20’yi geçmeyen… Onlar
da bizim insanımız ama onlar da kendi menfaatini düşündüğü için böyle
davranıyor ama benim hayvan yetiştiricimin gerçeğiyle uyuşmuyor. “Süt
üreticilerini, ülke genelindeki sayısı 20’yi geçmeyen sanayicinin insafına terk
etmeyiniz.” dedik. “Süt Konseyini düzgün, amacı doğrultusunda ve amaca ulaşmak
için aktif hâlde tutunuz.” dedik, maalesef bunu beceremediniz ve süt fiyatları
sanayicinin inisiyatifiyle bir yılda -biraz önce
söylediğim- 80 kuruştan 40 kuruşa düştü. Bunun sonucu da hayvanlar kesime
gitti, damızlıklar kesime gitti.
Değerli
milletvekilleri, nereden nereye… 2002’de 1 litre süt, 1 kilogram süt 360-380
bin lira arasındaydı yani 36-38 kuruş arasındaydı, yemin çuvalı 8 milyondu, 160
bin liraya yani 16 kuruşa gelirdi yemin kilosu, 1 kilo sütle 2 kilo 200 gram yem
alabiliyordunuz. Yerdiğiniz, nereden nereye edebiyatı geliştirerek yerdiğiniz
57’nci Hükûmetin size bıraktığı emanet buydu. Daha
ileriye götürmek gerekirken siz bunu nerelere getirdiniz. 
Şimdi, size net
olarak bu sıkıntıdan kurtulmak için öneriyoruz. Eğer Türkiye'de besiciliği
ayakta tutmak istiyorsanız, kurumun fiyat regülasyonu
fonksiyonundan yararlanmak için Et ve Balık Kurumunu nasıl yeniden Tarım
Bakanlığı bünyesine aldıysanız -ki doğrudur- bunu Türkiye'nin tamamına
yaygınlaştırmak gerekir. Artık, Süt Endüstrisi Kurumu diye bir kurum kalmadı.
Bunun yerine, yönetimi, Bakanlık, Damızlık Yetiştiricileri Birliği, Süt
Kooperatifleri Birliğince yapılan, Türkiye’nin süt üretiminin yoğun olduğu
bölgelerde kurulacak, örnek ve alımını süt mamulü üretmek için değil,
sanayicinin darbe vurmaya kalktığı, canının istediği fiyatı vermeye kalktığı…
(Mikrofon
otomatik cihaz tarafından kapatıldı)
BAŞKAN – Buyurun
Sayın Akcan, konuşmanızı tamamlayınız efendim.
ABDÜLKADİR AKCAN
(Devamla) – …Türkiye gerçekleriyle uyuşmayan fiyatları verdiği gün, bu komisyon
tarafından yönetilen fabrikalar o sütü spot alımı hâlinde alacak, süt tozuna
çevirip muhafaza edecek, çünkü sütün başka türlü depolanma şansı yok. İşte,
bunu sağlayacak tedbiri almanızı öneriyoruz. Bunun yönetimini sanayiciye değil,
süt üreticisine, damızlık yetiştiricisine, koordinatör olarak Bakanlığa ve
devletin yatırım kaynağını kullanarak bu süt tozu fabrikalarını kuracaksınız,
ne zaman ki süt üreticisi dara düştü, ondan spot alım yapacaksınız. 
Et ve Balık Kurumu
bu spot alımlarını yapardı. Bakanı olduğunuz Tarım Bakanlığına şimdi bağlı
olarak çalışan bu Et ve Balık Kurumunun geçmişini, mazisini siz çok iyi
biliyorsunuz Sayın Bakan. Oraya bakarak ne yapıldığını, aynısı süt üretimiyle
ilgili olarak da geliştirmek üzere bir sistemi kurup geliştirmek zorundasınız.
Bununla damızlık yetiştiriciliğinin önündeki engelleri kaldırırsınız, ciddi
anlamda teşvik etmiş olursunuz. 
Bütün
sonuçlarıyla, bu kanun tasarısının kanunlaştıktan sonra…
(Mikrofon
otomatik cihaz tarafından kapatıldı)
ABDÜLKADİR AKCAN
(Devamla) – Tamamlıyorum Sayın Başkanım.
…milletimize
hayırlı hizmetlere vesile olmasını diliyor, yüce heyetinizi saygıyla
selamlıyorum. (MHP sıralarından alkışlar)
BAŞKAN – Teşekkür
ediyorum Sayın Akcan.
Cumhuriyet Halk Partisi
Grubu adına Burdur Milletvekili Ramazan Kerim Özkan.
Sayın Özkan,
buyurun efendim. (CHP sıralarından alkışlar)
CHP GRUBU ADINA
RAMAZAN KERİM ÖZKAN (Burdur) – Sayın Başkan, değerli milletvekilleri; Veteriner
Hizmetleri, Bitki Sağlığı, Gıda ve Yem Kanunu Tasarısı’nın tümü üzerine
Cumhuriyet Halk Partisi Grubunun görüşlerini belirtmek üzere söz almış
bulunuyorum. Yüce Meclisi saygıyla selamlıyorum.
Yapılmak istenen
tasarı Avrupa Birliğine uyumu esas almaktadır ancak bazı maddelerde bu uyumu
görememekteyiz. Şöyle ki: Avrupa Birliği müktesebatında hayvansal kökenli gıda
ve yem üreten işletmelerin onayına tabi tutulmasını zorunlu kılan bir hüküm
yoktur. Avrupa Birliği müktesebatında hayvansal kökenli gıda ve gıda
ürünlerinin sağlıklı oluşumu ve insan sağlığına uygunluğunun kontrollerinde tek
otorite veteriner hekimliktir. Durumun bu olduğu bilindiği hâlde gereksiz
tartışmalar yapılmaktadır, hatta sanki tasarı Veteriner Hekimlik Kanunu gibi
algılanmaktadır. 
Bizim isteğimiz,
bu tasarı yasalaşırken veteriner hizmetleri fonksiyonu ayrı bir yasayla, bitki
sağlığı konusu ayrı bir yasayla, gıda ve yem konusu birlikte ele alınarak ayrı
bir yasayla düzenlenmesi gerekirdi. Çalışma alanları meslek gruplarına göre
düzenlenmeliydi. 
Bu tasarıdan
gerçek anlamda ziraat mühendisleri hoşnut değildir, gıda mühendisleri hoşnut
değildir, veteriner hekimler hoşnut değildir, ziraat teknisyeni ve teknikerleri
hoşnut değildir, veteriner sağlık teknisyeni ve teknikerleri hoşnut değildir ki
bu insanlar, bu gıda ve yem üretiminde, veteriner hizmetlerinde, sağlıklı ürünü
tüketiciyle buluşturmada görev alan Türkiye'nin yetiştirdiği değerli
insanlardır. Bunu nereden anlıyoruz? Komisyonlardaki tartışmalardan. Sivil
toplum temsilcilerinin tepkileri, önerileri, uyarıları dikkate alınmamıştır.
Gerçek hayatı yaşayanların özünde olanların talepleri göz ardı edilmiştir.
Yetkilendirilmiş veteriner hekim tanımı yapılmış ancak yetkilendirilmiş
mühendis, ziraat mühendisi tanımı yapılmamıştır. 
Tasarının
gerekçesinde haksız rekabetin önüne geçileceği ifade edilmektedir. Doğru mudur?
Hayır. Neden? Çünkü Türk çiftçisi dünyanın en pahalı mazotunu, en pahalı
ilacını, en pahalı gübresini, en pahalı elektriğini kullanmaktadır. Bu girdi
maliyetleriyle Türk çiftçisi yabancı ülkelerin çiftçileriyle rekabet edebilir
mi? Mümkün değil. Tarım ve hayvancılık ülkesi olan Anadolu coğrafyasının
üreticileri yapılan ithalatlarla âdeta cezalandırılmaktadır. Örnek mi
istiyorsunuz: Etten başlayalım, canlı hayvandan başlayalım. 
Değerli
arkadaşlarım, 30 Aralık 2006 Cumartesi, Bakanlar Kurulu kararı… Bakanlar Kurulu
kararının başında canlı hayvan var, et var. Miktarları yazılmış. Kemikli
parçalar 14.100 ton. Et ve yenilen sakatat 250 ton. 
Peynir altı suyu
700 ton. Ürettiğimiz sütle övünüyoruz değerli arkadaşlarım. Peynir altı suyunu
Avrupa Birliği ülkelerinden almayı taahhüt etmişiz. Altında Sayın Tarım
Bakanımızın imzası var, Bakanlar Kurulumuzun imzası var, Sayın Başbakanın
imzası var. Yetmiyor değerli arkadaşlarım. Tereyağı… Ne kadar? İçerdiği süt
yağı oranı ağırlık itibarıyla yüzde 75’ten fazla fakat yüzde 80’den az olanlar
3.700 ton. 
Eritme peynir…
Peynir ülkesiyiz. Otlu peynirle övünüyoruz, Edirne peynirimizle övünüyoruz,
Burdur’un süt ve süt ürünleriyle övünüyoruz ama eritme peynir 300 ton;
yetmiyor, diğer peynirler 2 bin ton; yetmiyor, diğer peynirler -oranları hariç-
1.000 ton; diğerleri 75 ton. 
Çiçek soğanları…
Çiçekle övünüyoruz. Hollanda, Türkiye diyoruz. Lalemizle övünüyoruz,
karanfilimizle övünüyoruz. Ama tarım ve hayvancılık ülkesi olan, bitki üreten
ülke olan Türkiye’mizde çiçek soğanları, yumrular, yumrulu kökler, küçük
soğanlar, sürgün başları ve rizomlar 200 ton. 
Güller 100 ton.
Burdur, göller ve güller diyarı Isparta, Burdur… Gül 100 ton değerli
arkadaşlarım. Karanfiller, orkideler, yetmiyor. 
Tarım ve hayvancılık
ülkesiyiz. Zirveye çıktık. Tarımda çiftçiyi destekledik ama çiftçinin eli
hamur, karnı aç. Bunu hepinizin bilmesini istiyorum. Keşke şurada, Bakanlar
Kurulu sıralarında diğer bakanlarımız da olsaydı, AKP milletvekillerimiz burada
olsaydı, bunları duysaydı, bunları bilseydi, çiftçiyle paylaşsaydı. 
Değerli
arkadaşlarım, yetmiyor. Krizantemler -ben bilmiyorum bunu- 100 ton. Tohumluk 6
bin ton. Fasulye, fasulye… Bizim Burdur’un fasulyesi vardır İnsuyu
fasulyesi, 50 kuruştan alıcı bulamıyor. Yazın fasulyeyi sokaklara döküyoruz.
Üretiyoruz, çalışıyoruz, yoruluyoruz. Yüce Önder Mustafa Kemal Atatürk’ün
dediği veciz sözü tutuyoruz. “Çalışmadan, yorulmadan, üretmeden rahat yaşamak
isteyen toplumlar önce hassasiyetlerini, daha sonra istiklal ve istikballerini kaybetmeye
mahkûmdurlar.” diyor. (CHP sıralarından alkışlar) Biz o sözü tutuyoruz.
Üretiyoruz, çalışıyoruz ama fasulyemizi yurt dışından almayı taahhüt ediyoruz
Avrupa Birliği ülkelerine. 
Yetmiyor. Elma
1.750 ton. Değerli arkadaşlarım, bu hafta… Ben Antalya Korkuteli ilçesinde
veteriner hekimlik yaptım yirmi yıl. Burdur’umuzun Bucak’ında soğuk hava
depolarında… Meyve suyu fabrikaları da almadı elmamızı, sokaklara döktüler ama
dün bir markete gittim, markette bir elma, 15 tanesini koydular 2-3 kilo gelir diye,
tarttı, fiyatını üzerine yazdı, 15 lira 50 kuruş. Dedim ki kardeşim kuzu eti mi
veriyorsunuz, ne bu? “Beyefendi, alacaksanız alın, almayacaksanız bırakın.”
dedi. Doğru, haklısınız, çok özür dilerim dedim. Ama benim memleketimde elma 50
kuruşa alıcı bulamıyor. Bu elma ne? “Bu elma starking, ithal malı.” dedi. Bunun
yerlisi yok mu? “Golden var.” dediler. Gittim golden 2 lira 49 kuruş. Bu goldeni bizim üreticimiz 50 kuruştan satamadı değerli
arkadaşlarım. Bu hazin şeyi yaşayarak görüyoruz. Elma 1.750 ton, armut ve ayva
500 ton, şeftali nektarin bin ton; yetmiyor,
demirhindi, mahun elması -onları hep duyuyoruz,
değişik şeyler- bin ton; çarkıfelek meyvesi, karambola,
pitahaya 500 ton. 
Çilek…
Arkadaşlarım, Mersin’de çilek üretiliyor. Öyle çilek üretiliyor ki her biri
yumurta büyüklüğünde, doğal, natürel, kokusu var ama yurt dışından çilek
getiriyoruz, 100 ton taahhüt.
Çay -Rizelilere
sesleniyorum buradan Rizelilere- 200 ton. 
Buğday ve mahlut… Sayın Bakan buğday almayacağımızı söyledi. Bundan
iki buçuk ay önce et ve et ürünleri, canlı hayvan ithal etmeyeceğimizi de
söylemişti Sayın Bakan ama geldiğimiz noktada daha dün 8 bin ton canlı hayvan
yurt dışından Türkiye’ye geldi. Hans’ı düşündük,
Hasan’ı düşünmedik.
ÖZKAN ÖKSÜZ
(Konya) – Piyasayı dengeledik. 
RAMAZAN KERİM
ÖZKAN (Devamla) – Dimitro’yu düşündük, Davut’u
düşünmedik.
Piyasa
dengelemesi böyle olmaz Değerli Arkadaşım, Sayın Özkan Öksüz. Piyasa
değerlendirmesinde 40 liraya kimse et almadı bu memlekette. Bir bonfile
konuşuluyor, 40 lira. Et ve Balık Kurumu 17 liraya, 18 liraya et kesti, bu
etler 23’e, 24’e satılıyordu Türkiye’de ama en yüksek fiyattan değerlendirme
yapıldı. Zaten o etin çiftçimize maliyeti 16 liraydı. 16 liradan besi aldı
vatandaşımız, şu anda 12 liraya hayvanını kestirmek zorunda bırakılıyor. Vardı,
sayı yeterliydi, o sayıyı hep beraber değerlendirdik, saydık, veteriner
hekimler saydı, raporlar geldi Tarım Bakanlığına ve haklılığını kabul ettik ama
o dönemde Et ve Balık Kurumu 17,8’e kesiyordu.
“Değerli Türk
üreticileri, ben etin fiyatını 15 lira belirledim. Kestirirseniz, Et ve Balık
kurumları hizmetinizdedir, getirin hayvanlarınızı keselim.” deseydi, o vatandaş
15 değil, 13’e hayvanını kestirecekti çünkü “Zararın neresinden dönersen
kârdır.” anlayışını hâkim kılacaktı ama biz onu yapmadık, birden fiyatı
ayarlama adına… Tabii ki üreticimizi düşündüğümüz kadar tüketicimizi de
düşünmek zorundayız. Bugün, Et ve Balık Kurumu yine eti 12 liraya mal etti
diyelim. Vatandaş kaça yiyecek? 15 liraya, 17 liraya yedirirseniz sizi
alkışlarız ama et reyonlarında yine et 20 lira, 22 lira. Biz 2 kilo et
yiyeceğimize 1 kilo, 1 kilo yiyeceğimize yarım kilo, yarım kilo yiyeceğimize
yüz gramla köfte yapıp içine ekmek, pirinç katıp doymasını biliriz, yokluğu
biliriz, bu Türk toplumu yokluğu bilir. Ama biz bunları yapmadan, Avrupa
ülkelerine verdiğimiz taahhüdü yerine getirme adına canlı hayvan getireceğiz,
arkasından besi danası getireceğiz… Bunları biz görmüştük 2008’de, uyardık
“Gelin, bu fabrikaları kapatmayalım, bu bacasız fabrikaları kesime
göndermeyelim.” dedik. Ama ne oldu? 4 kuruş destek verdiniz, sonra onu 3,6
kuruşa çektiniz, sütte desteği, o sağmal inekler, o bacasız fabrikalar kesime
gitti. 
Burdur hayvan
pazarını hiç olmazsa ayda bir ziyaret edelim değerli arkadaşlarım. Bolvadin,
Afyon, Şuhut Burdur’dadır; Eskişehir Burdur’dadır; Kütahya Burdur’dadır, canlı
hayvan alırlar. O dönemde hayvan pazarında o ineklerden günde en az bir ton süt
sağılıyordu. Yüreklerim sızlıyordu orada. Sağıma gidiyor inek, oradaki Fatma
bacımız ineklerin göğüslerinden damacanalarını dolduruyor, bu inekler bir saat
sonra Bolvadin’de, Afyon’da, Şuhut’ta, Kütahya’da, Eskişehir’de sucuğa
sunuluyordu. Gördük bunu, uyardık. Ama bu uyarılarımız değerlendirilmedi. 
Değerli
arkadaşlarım, yine aynı şekilde yulaf… Yulafa verin, destek veriyorsunuz.
Yulafa ben destek vermeyin demiyorum, bizim üreticimiz yulafı da yetiştirir.
Yetmiyor, malt. Kabuklu; gri beyaz çizgili kabuklu. Kavrulmuş olsun olmasın.
Bin ton, 500 ton, diğerleri 1.500 ton. Ekim amacıyla kullanılan tohum ve meyve
sporları 1.050 ton, şeker pancarı tohumları 300 ton. O pancarı zaten unuttuk.
Pancar bizim her şeyimizdi, pancar Türkiye'nin gelir ve getiri kaynağıydı, Türk
çiftçisinin traktörüydü, Türk çiftçisinin okulda okuttuğu çocuğunun katığıydı,
bir eğitim, kültür yuvasıydı. Onu da unutturdunuz. Kotayı serbest bıraktınız,
fiyat vermediniz, 2002’nin fiyatlarıyla pancar değerlendirilmeye çalışılıyor.
Hakkı olmadan üzerinden fireler düşüyorsunuz, pancar üreticisi de perişan. 
Değerli
arkadaşlarım, bizim görevimiz sorun çözmek, siyasetin sorunu sorun çözmek.
Biraz sonra çözüm önerilerini sizlerle paylaşacağım. 
Değerli
arkadaşlarım, yetmiyor. Değerli çiftçi kardeşlerim, AKP’ye yüzde 47 oy
verdiniz. Bu AKP’ye yüzde 47 oy verdiniz, hoşnutsunuz, iktidar da hoşnut!
Türkiye’de bakanların Türkiye’si var, rakamların Türkiye'si var, bankaların
Türkiye’si var! Bu mevcut Hükûmet bunlarla meşgul
değil, bakanlar çok rahatlar. Bankalar da çok rahat, geçen yıl 14 milyar dolar
kâr etmişler. Bunun 9 milyar doları kamu bankalarında. Bir arkadaşım biraz önce
o kamu bankalarıyla ilgili, Ziraat Bankasıyla ilgili bir mesaj çekti değerli
arkadaşlarım. Bu üretici Bucak’tan, Alkaya köyünden
Ahmet Ali Fidan. Dört dörtlük bir insan; çalışkan, dürüst
namuslu. 13 bin tavuğu var. Diyor ki: “Yumurtanın kolisini 4 liradan mal
ediyorum, şu anda 3 liradan satıyorum.” Değerli arkadaşlarım, maaşımızdan 100
lira eksik olsa itiraz ederiz. Bu çiftçi ki kolisi 4 liraya ürettiği 30
yumurtayı 3 liradan satıyor. 10 kuruş yumurtanın tanesi. Duble yumurta. Hile
yok, haram yok, helal gıda. Helal gıdadan bahsediyoruz ya, helal gıda. Yumurta,
doğal gıda; 3 kuruşa satıyor. Her kolide 1 lira zarar ediyor. Bu arkadaşımızın
3 trilyonluk mal varlığı var. Bucak’ta evi var üç katlı, köyde. Bucak’ta arsası
var, bunları Ziraat Bankası ipotek ediyor 3 trilyonluk. Diyorlar: “Efendim, üç
katlı ev sizin köyünüzde 20 bin lira.” “E, ben bunu şu kadara mal ettim.”
diyor. “Yok” diyor. İpotek yetersizliğinden bu arkadaşımıza kredi vermiyorlar.
Kredi verilmiyor, 3 trilyonluk servetini görmezden gelip kredi verilmiyor. Bu
insan ki üretmek istiyor “Tavuklar aç, yem almak istiyorum, zarar çekiyorum şu
anda. Çünkü bizim tavukçuluğumuzda ay var yılı besler, yıl var ayı besler. Biz
bekleriz, o günü bekleriz, o bir gün bize yeter, o gün kazanırız, ama onu biz
yıla yayarız, yokluğu biliriz, yoksulluğu biliriz, ama tavuklarımızı,
piliçlerimizi diri tutmaya çalışırız, üretimden ayrılmayız. İki oğlumla beraber
çalışıyorum.” diyor.
Yine, değerli
arkadaşlarım, “Sayın Ramazan Kerim Özkan Vekilimizin dikkatine: Çeltikçi ilçe Bağsaray kasabasında seracılık yapmaktayız. Salatalık
ürettik. Fiyatı 20 kuruş, en fazla 30 kuruş. 1 ton salatalık 200 TL. Gübre
damlama 25 kilo 75 lira. İlaç, TRIPS ilacı 10 gram 50 lira -İsrail’den
alıyoruz bu ilaçları. Tohumunu da İsrail’den aldık bunların- mazot kilogram
fiyatı 3 lira. Bu şartlar altında biz çiftçiler ne yapacağız? Tarım kredi
borcumuz, Ziraat Bankası borçlarımız, bunları ödememiz için ne yapmalıyız? Grup
toplantısında dile getirirseniz seviniriz.” diyor çiftçi Hasan emmi. 
Çiftçi feryat
ediyor değerli arkadaşlarım. Bunları göz göre göre
yapmıyoruz, şu salatalığın maliyeti 50 kuruş, 20 kuruştan satıyor şu anda.
Leblebi gibi o tohumuna altından fazla para verdi, İsrail firmalarından tohum
aldı. Domateste aynı durum söz konusu, marulda aynı durum söz konusu,
patlıcanda aynı durum söz konusu, fasulyede aynı durum söz konusu, ama bunlar
yetmiyormuş gibi biz taahhüt veriyoruz Avrupa Birliği ülkelerinden mal almaya
devam ediyoruz. 
Geliyoruz sığır,
koyun veya keçi yağları 3 bin ton. Yurt dışına taahhüt etmişiz, kaçıranlar
olur. Bunlar Avrupa Birliği ülkelerinden alacağımız değerler. Ham yağlar 18.400
ton. Yine ham yağlar 10.600 ton, homojenize müstahzar
400 ton, diğerleri 80 bin ton. 
“Ayçiçeğine
destek verin.” diyoruz Trakya bağırıyor… Trakya bağırıyor. Bu ülke kabak
çekirdeğini yetiştiremiyor mu değerli arkadaşım? Bir kabak yetiştiremiyor
muyuz? Kabak çekirdeğini yurt dışından alıyoruz, bademi yurt dışından alıyoruz,
cevizi yurt dışından alıyoruz. Cilalı ayakkabı gibi, reyonlara girdiğim zaman,
o cevizi gördüğüm zaman tüylerim diken diken oluyor.
Bunlar dövizle alınıyor. Bu dövizi yaratmak için mermercilerimiz,
sanayicilerimiz olağanüstü zamanlar harcıyorlar, çalışmalar yapıyorlar,
Türkiye'nin dağlarında çoban ateşi gibi. Ee, bunun
karşılığında biz alıyoruz dövizimizi, bizim ülkemizde yetiştirilecek olan
bademe, cevize, çileğe, armuda, ayvaya yatırıyoruz. Döviz bu. Döviz kolay
kazanılmıyor. Bunun değerini bilmemiz gerekiyor, buna bir çözüm bulmamız
gerekiyor. 
Mantarlar,
diğerleri… Mantarlar ve domalan (sirke veya asetik asitten başka usullerle
hazırlanmış veya konserve edilmiş) 50 ton. 
Değerli
arkadaşlarım, Silikon Vadisi gibi, Antalya’nın Korkuteli ilçesinde bir vadi
vardır, mantar. Bu sadece orada değil, Bursa’da da aynı, Bolu’da da aynı, mantar,
kültür mantarı. Şu anda üretim maliyeti 3 lira, 2.200 liradan toptan satışı
var. 
Bu insanlar… Bütün girdileri doğal; hayvan gübresi, saman, atık, atık su. Hiçbir
şey istemiyor bizden. Yani bir ham maddesi, sokağa attığımız değerlendirilen
maddeler. O mantarı üretiyoruz ama biz mantarı yurt dışından 50 ton…
ÖZKAN ÖKSÜZ
(Konya) – O zaman maliyet nasıl 3 milyon oluyor hem dışarıdan geliyor…
RAMAZAN KERİM
ÖZKAN (Devamla) – Girdileri, onları da parayla değerlendiriyorlar; onları da
parayla alıyorlar, at gübresi parayla alınıyor.
ÖZKAN ÖKSÜZ
(Konya) – Desteksiz atıyorsun.
RAMAZAN KERİM
ÖZKAN (Devamla) – Desteksizse gider araştırırsınız. Halep
oradaysa arşın burada. Gideriz, beraber araştırırız.
Bezelye 300 ton.
Çilekten olanlar
bin ton.
Kiraz suyu…
Değerli arkadaşım,
kiraz mevsimindeyiz şu anda. Kiraz şu anda 1 lira toptan. 
ORHAN KARASAYAR
(Hatay) – Nerede?
RAMAZAN KERİM ÖZKAN (Devamla) – Her yerde, nerede istiyorsanız. Gelin, Antalya’nın… 
ÖZKAN ÖKSÜZ
(Konya) – Kafadan atıyorsun.
RAMAZAN KERİM
ÖZKAN (Devamla) – Burdur’da, bakın, 1 lira kiraz, 1 lira! Ankara’da 3 lira.
Yerine göre, dal dal… Biz toptancı fiyatını
söylüyoruz. (AK PARTİ sıralarından gürültüler)
Keşke 10 lira
olsa, keşke 10 lira olsa.
Kiraz suyu bin
ton. 
Net 100 kg ağırlık başına
kıymetli 22 euroyu geçmeyenler. Neyse o. 
Yine, köpüklü
şaraplar 750 litre.
Sirkeler ve
asetik asitten elde edilen, sirke yerine geçen maddeler 2.500 ton.
Kedi veya köpek maması. İşte. Ne kadar?
1.400 ton, diğerleri 6.700 ton.
Değerli
arkadaşlarım, bunları sizlerin değerlendirmeniz gerekiyor. Bunlar dövizle
alınacak müstahzarlar. Biz Türk çiftçisine sahip çıkalım diyoruz. Bunlar bizde
var, olmayan şey yok içinde. Sirke var bizde, duttan sirke yapılıyor, elmadan
sirke yapılıyor, üzümden sirke yapılıyor bu memlekette. 
ÖZKAN ÖKSÜZ
(Konya) – Bunlar Avrupa Birliğiyle karşılıklı, onları niye söylemiyorsun? 
RAMAZAN KERİM
ÖZKAN (Devamla) – Karşılıklı, karşılıklıysa bunun karşılığında ne veriyorsunuz?

ÖZKAN ÖKSÜZ
(Konya) – Aynı şekilde onlar da bizden alıyorlar. 
BAŞKAN – Arkadaşlar,
lütfen… Karşılıklı konuşmayalım sayın milletvekilleri.
RAMAZAN KERİM
ÖZKAN (Devamla) – Karşılığında ne satıyorsunuz? Ne satıyorsunuz tarım ve
hayvancılık ülkesi olarak karşılığında?
Karşılığında ne
satıyoruz? Araba mı satıyorsunuz, traktör mü satıyorsunuz, ne satıyorsunuz
bunun karşılığında? Bunları değerlendirmeniz gerekiyor değerli arkadaşlarım. 
BAYRAM ÖZÇELİK
(Burdur) – Tarım ürünlerinde ihracat ne kadar?
MUHARREM İNCE
(Yalova) – Ramazan Bey, bu çiftçiye bu kadar dertleniyorsun, bu Bayram Özçelik’in hiç derdi yok galiba çiftçiyle? (AK PARTİ
sıralarından gürültüler) 
BAŞKAN –
Arkadaşlar, lütfen…
RAMAZAN KERİM
ÖZKAN (Devamla) – Dert olmaz mı, dert çok. Bakın, Bakanlık olarak sağlıklı gıda
üretmek zorundayız. Bu sene… Biraz önce yine misafirlerim vardı. (CHP ve AK
PARTİ sıralarından gürültüler)
BAŞKAN – Sayın
milletvekilleri, Sayın Hatibi dinleyelim. 
RAMAZAN KERİM
ÖZKAN (Devamla) – Memleketimizde güvenli gıda yetiştirmek zorundayız. Bunu
yetiştirmek için fareyle mücadele şart. Fareyle mücadeleyi yapamadık; farenin
hakkından gelemediniz, farenin, farenin. O küçücük fare âdeta ortakçı oldu,
çiftçinin ortakçısı oldu. Zaten çiftçinin ortakçısı çoktu; karınca ortakçı,
fare ortakçı, tilki ortakçı, yetmiyor elektrik ortakçı, mazot ortakçı,
yetmiyor…
MUHARREM İNCE
(Yalova) – Hükûmet, Hükûmet…
ALİ KOYUNCU
(Bursa) – Çakal da…
RAMAZAN KERİM
ÖZKAN (Devamla) – O çakalları sen söyledin, çakal da ortakçı. E, bunlar, bu
ortakçılar çoğaldı, çiftçinin sırtında. O kadar yük bu çiftçiye zulüm değil
midir değerli arkadaşlarım? Buna rağmen yılmadı, o çiftçi direndi, hastalığını
unuttu, düğününü unuttu, mevlidini unuttu, hac farizasını bir yıl, iki yıl
erteledi ama o üretime her yönüyle sahip çıktı, üretti. Ama siz Hükûmet olarak, Adalet ve Kalkınma Partisi olarak bu
çiftçiye sahip çıkamadınız, burada sınıfta kaldınız. Bunu kabul edin değerli
arkadaşlarım. Sınıfta kaldığınızın göstergesi. 
Tarım
Bakanlığının bir kanunu görüşülüyor, Tarım Bakanına hepiniz taleplerde
bulunuyorsunuz, 200 inek, 100 inek. Nerede bu arkadaşlarım, niye gelmiyorlar
buraya? İlle yoklama olduğunda mı burada olacaklar? Destek istiyorsunuz, hibe
destek istiyorsunuz. Bakanlık koridorlarında hepinizi görüyoruz. Nerede bu
arkadaşlarımız, niye gelmiyorlar buraya? Niye getiremiyorsunuz? Niye
getirmiyorsunuz arkadaşlarınızı? 
(Mikrofon
otomatik cihaz tarafından kapatıldı) 
BAYRAM ÖZÇELİK
(Burdur) – Kuliste söylediklerin ile buradaki söylediklerin yüzde yüz ayrı, tam
tersi.
RAMAZAN KERİM ÖZKAN (Devamla) – Hepsi doğru, hepsi. Bunları anlatıyoruz.
BAŞKAN – Kerim
Bey, buyurun, konuşmanızı tamamlayınız.
RAMAZAN KERİM
ÖZKAN (Devamla) – Yasanın ülkemize hayırlı olmasını temenni ediyorum ama
yoksulluğun, yolsuzluğun biteceği, üretimin had safhaya ulaşacağı, çiftçinin
yüzünün güleceği mutlu günlerde buluşmak en büyük dileğimdir. Bu dileklerle
tümünüze saygılar, sevgiler sunuyorum. (CHP sıralarından alkışlar)
BAŞKAN – Teşekkür
ederim.
Barış ve
Demokrasi Partisi Grubu adına Şanlıurfa Milletvekili İbrahim Binici.
Sayın Binici,
buyurun efendim. (BDP sıralarından alkışlar)
BDP GRUBU ADINA
İBRAHİM BİNİCİ (Şanlıurfa) – Sayın Başkan, değerli üyeler; 498 sıra sayılı
Veteriner Hizmetleri, Bitki Sağlığı, Gıda ve Yem Kanunu Tasarısı’nın tümü
üzerinde Barış ve Demokrasi Partisi Grubu adına söz almış bulunmaktayım.
Hepinizi saygıyla selamlıyorum.
Gıda güvenliği,
halk sağlığı ve koruyucu sağlık hizmetlerindeki rolü nedeniyle, tüm dünyada
gelişmişlik düzeyinin önemli bir göstergesi olarak görülmekte, Türkiye’nin
Avrupa Birliğine uyum sürecinde önemli bir hedef olarak karşımıza çıkmaktadır.
Gıda güvenliğinin sağlanması yeterli hukuki ve teknik alt yapıya, bu alanda
çalışmakta olan personel sayısı ve niteliğinin iyileştirilmesine, bununla
birlikte süreci iyi yönetebilecek siyasi ve bürokratik irade ve anlayışa
gereksinim vardır. Bunun gerçekleştirilmesinde nesnel, bilimsel ve ülke
gerçekleriyle uyumlu, halkımızın ve ülkemizin çıkarlarını koruyan bir mevzuat
temel gerekliliktir. 
Yeni yasa
taslağı, ülkemizin kanun yapma tekniğine aykırı olarak birden fazla birbiriyle
ilintili ama bağımsız çalışma alanını aynı metin içine zoraki olarak sokma
girişiminin ruhsuzluğunu da taşımaktadır. Taslak hem içeriği hem hukuk tekniği
hem de Avrupa Birliği mevzuatına uyumu anlamında birçok yetersizlik
içermektedir. Gıda güvenliğini sağlamaya yönelik çözüm üretmek yerine, gıda
alanı, hayvansal ürünlere indirgenmekte ve taslağın tek bir mesleğin öne
çıkarılması kaygısıyla hazırlandığı izlenimini de vermektedir. Gıda güvenliği
kavramı, bilimsel içeriğinin ötesinde, bir meslek grubunun bütün gıda alanına
hâkim olma anlayışına kurban edilmek istenmektedir. Gıda alanındaki
düzenlemeler veteriner hizmetlerinin altında kaybolmuştur. Oysa veteriner
hizmetleri, gıda güvenliği temin eden unsurların sadece bir alt grubunu temsil
etmektedir. Sürecin tek bir meslek üzerinde tanımlanması, gıda güvenliğinin
sağlanması amacını daha da güçleştirecektir. Halkımız yeni tehditlerle karşı
karşıya kalacaktır. 
Taslağın bu
şekliyle yasalaşması durumunda, gıda güvenliği işlevinin azalmasına bağlı
olarak halk sağlığını olumsuz yönde etkileyecek sorunlar da oluşacaktır. Halk
sağlığı ve koruyucu sağlık hizmetlerinin tam anlamıyla uygulanması, insan
tüketimine sunulan her türlü gıda maddesinin Gıda Yasası kapsamında yer
almasıyla mümkündür. 
Taslağın tanımlar
kısmında resmî veteriner hekim yetkilendirilmiş, veteriner hekim gibi bir
mesleği işaret eden tanımların yapılması, denetim, resmî kontrol ve başka tüm
görevlerin veteriner hekimler üzerinde gerçekleştirilmesi anlamına gelmektedir.
Bu durum gıda güvenliği sürecinde görev alan diğer mesleklerin yok sayıldığının
ve Bakanlığın konuya nesnel yaklaşmadığının göstergesidir.
Resmî veteriner
hekim tanımıyla kamuda yetkilendirilmiş, veteriner hekim tanımıyla ise özel
sektörde veteriner hekimlere alan genişletme ve istihdam yaratma çabalarının
yasa aracılığıyla zorlandığı açıkça görülmektedir. 
Hayvan sağlığı,
hayvan refahı ve zootekni, veteriner sağlık ürünleri, veteriner tıbbi ürünleri
gibi bölümlerinde sadece veteriner hekimine işaret eden vurgulamalar varken,
hem yukarıdaki çalışma alanlarında hem de bitki sağlığı gıda ve yem
bölümlerinde eş değer yetkiye sahip mühendislerin yer almaması, özellikle gıda
bölümünde mühendislerin adının bile geçmemesi de düşündürücüdür. 
Taslak, veteriner
hekim ile yardımcı sağlık personeli arasında doğan bir görev ayrımı tanımlaması
yaparken aynı yaklaşımı mühendis ve yardımcı personel için göstermeyerek
mühendislik meslek disiplinlerini görmezden gelme anlayışını sürdürmektedir.
Veteriner sağlık ürünlerinin toptan satışının eczacı ve veteriner hekim
sorumluluğunda yapılabileceği ifade edilirken bitki koruma ürünlerinin
neredeyse herkes tarafından satılmasına izin verilerek bu alanda da mühendislik
meslek disiplinleri gözden kaçırılmaktadır. Taslak, veteriner tıbbi ürünler
için reçete yazma ve bunu uyguluma yetkisini yalnızca veteriner hekimlere
tanırken bitki koruma ürünlerinde reçete yazma yetkisi kamuda çalışan tekniker,
teknisyenlere de verilmekte, zirai mücadele ilaç bayilerine reçete yazma
yetkisi tanımamaktadır. 
Taslak, hayvansal
üretimle ilgili olarak genelde konuya ilişkin eğitim almış mühendislerin,
özelde ise zootekni bölümü mezunu mühendislerin özlük haklarını görmezden
gelerek bu alanda geçerli mevzuatı tanımayı âdeta reddetmektedir. Avrupa
Birliği ülkelerinde üretim koşullarıyla şekillenmiş yaygın üretim anlayışı
gereği hayvansal ürünler yüzde 70 oranında tüketilmektedir. Oysa ülkemizin
üretim yapısı ve tüketim anlayışı bunun tam tersi bir seyir izlemektedir. AB
uyum sürecinde aday olan ülkelerin kendi tüketim profilinin
ve geleneksel ürünlerin korunması çeşitli belgelerle ya da raporlarla yer
almaktadır. Ayrıca, AB’nin yayımladığı mevzuat hükümlerine göre tüm gıda
maddelerinin üretim ve dış ticaretinde “resmî kontrolör” adı altında
mühendisler imza yetkisine sahiptir. Dolayısıyla AB ülkelerinde denetim ve kontrol
hizmetlerinin tek bir meslek tarafından yürütüldüğü doğru değildir. 
Yasa taslağının
“Sorumluluklar” bölümünde “Piyasaya arz edilecek gıda ve yemlerden hangilerinin
onay alacağı, onaya tabi gıda ve yem işletmeleri, işin nevine göre, konu ile
ilgili lisans eğitimi almış en az bir personel çalıştırmak zorundadır.”
hükümleri de yer almaktadır. 
Veteriner
ürünleriyle ilgili bölümde veteriner hekimlerin görevi net biçimde
tanımlanırken gıda ve yem üretim yerlerinin hangisinin onaya tabi tutulacağına
ilişkin yetki Bakanlığa bırakılmaktadır. Söz konusu taslakta sorumlu
yöneticilik uygulamasının tamamen kaldırıldığı da görülmektedir. Taslakta
Bakanlığın kontrolör ve mücadele hizmetleriyle ilgili uygun göreceği görevler
için kurum ve kuruluşların görevlendirileceği hükmüne de yer verilmektedir.
Sayın Başkan,
değerli üyeler; resmî kontrol sosyal devlet anlayışı içinde merkezî hükûmetin yapması gereken görevlerden biridir ve devlet
olmanın gereğidir. 
Bu bağlamda,
denetim ve kontrol sistemlerinin etkin ve yaygın şekilde devlet eliyle yerine
getirilmesi gerekmektedir. Yapılacak denetim ve kontrol görevlerinin
ücretlendirilmesi, birilerinin çıkar sağlama eğiliminin dışa vurumudur. Sorumlu
yöneticilik uygulamasının sektöre yük olduğunu ve kaldırılması gerektiğini savunan
anlayışın hizmetlerin özelleştirilmesi durumunda işletmelerin çok daha büyük
bir mali yükle karşı karşıya kalacağını görmezlikten gelmesi anlamlıdır. Risk
analizi kapsamında yer alan risk değerlendirmesi, risk yönetimi ve risk
iletişimi gibi görev ve işlevler birbirinden ayrı kurumlar tarafından
gerçekleştirilmesi gerekirken taslağa göre bu görevlerin tümünü Bakanlık
üstlenmektedir. Bu taslak hazırlanırken konuyla ilgili odaların görüşleri
alınmamıştır fakat AKP Hükûmeti her alanda yaptığı
gibi sadece ilgili odaların fikirlerini alarak bu önerilerin hiçbirini de
dikkate almamıştır. Bu, tümüyle antidemokratik yaklaşım sonuçlarını bir kez
daha vahim yanlışlar içeren bir taslak ile kendisini göstermiştir. 
Bu taslak,
veteriner hekim odaklı bir çalışma düzeni kurarken ziraat mühendislerinden söz
bile edilmemektedir. Bu kanun kapsamında verilen görevleri Bakanlık adına
yapmak için resmî veteriner hekim vardır da neden aynı görevi yapmak üzere
tanımlanan resmî ziraat mühendisi yoktur? Bazı resmî görevleri yürütmek üzere
Bakanlık tarafından yetki verilen Bakanlıkta görevli veteriner hekimler
dışındaki yetkilendirilmiş veteriner hekim vardır da neden aynı görevleri
yapmak üzere yetkilendirilmiş ziraat mühendisi yoktur. Bu soruların bilim ve
meslek etiğine uygun yanıtlarını bulmak da olanaksızdır. Buna karşılık aynı
Bakanlıkta en üst düzeyde yürütülen veteriner hekim lobisinin yarattığı meslek
taassubu gıda sektörünün disiplinler arası bir çalışma alanı olduğu görmezden
gelinebilmekte, Bakanlıkta görevli yetkili ziraat mühendisi bürokratlar ise bu
duruma sadece seyirci kalmaktadırlar. 
Taslak, veteriner
hekim ile yardımcı sağlık personeli arasında doğal bir görev ayrımı tanımlaması
yaparken aynı yaklaşımı ziraat mühendisi ve yardımcı personel arasında
göstermeyerek ziraat mühendisliği mesleğine ilişkin süregelen tutum da
sürdürülmektedir.
Sayın Başkan,
değerli üyeler; bu anlayış Bakanlığın hem savcı hem yargıç olma isteğini açığa
çıkarmakta, Avrupa Birliği uygulamalarına ters düşmektedir. Avrupa Birliğinde
risk değerlendirmesi bağımsız kurumlarca yapılmakta, risk yönetimi sorumlu kamu
kurumları tarafından gerçekleştirilmektedir. 
Taslağa göre,
veteriner sağlık hizmetleri, biyolojik ürünler ile bitki sağlık ürünlerinin
üretimi, ihracatı, ithalatı ve piyasaya arzı konularında onay gerekirken, gıda
ve yemde hangi ürünlerin onaya tabi olacağının Bakanlıkça belirleneceği hüküm
altına alınmıştır. Veteriner biyolojik ürünlerin tamamının onayının bir
veteriner hekime ya da veteriner hekim çalıştırana verileceği, veteriner sağlık
ürünlerinde ise kimya mühendisi, kimyager, eczacı ya da veteriner hekime
sorumluluk verileceği kesin hükme bağlanmışken, insan yaşamının sürdürülmesinin
temel öğesi olan gıda maddelerinin üretildiği iş yerlerinde hangisine onay
verileceği belli değildir. Sadece “Onaya tabi işletmelerde işin nevine göre
konuyla ilgili en az lisans eğitimi almış personel çalıştırmak zorundadır”
hükmü, ciddiyetsiz ve sorumsuz bir anlayışı yansıtmaktadır. 
Taslak, tarım
sektörü ve ziraat mühendisliği, su ürünleri mühendisliği mesleğiyle ilgili
düzenlemeler getiren birçok yasayı yürürlükten kaldırarak, içeriğindeki yanlış
hükümlere toplumu ve mesleğimizi mahkûm etmektedir. 
Taslak, üretim
yapımız, ekolojik faktörlerimiz, mikroklima
özelliklerimiz ve genetik zenginliğimiz dikkate alınmadan, ülkemiz
gerçeklerinden uzak bir şekilde hazırlanmıştır. Taslağın, ilgili tarafların
katılımı ve işin uzmanlarıyla birlikte yeniden ele alınarak düzenlenmesi büyük
bir önem taşımaktadır. 
Sayın Başkan,
değerli milletvekilleri; Tarım ve Köyişleri Bakanlığı,
ziraat mühendisi ve ziraat teknisyeni, teknikerler arasında bir fark görmeyen
tavrını bu taslakta da sürdürmektedir. Nitekim Bakanlık, tüm ziraat teknikeri
ve teknisyenlerine, zirai mücadele bayisi açma hak ve yetkisiyle kamuda çalışan
ziraat teknikeri ve teknisyenlerine bitki koruma ürünlerinin reçete yazma
yetkisini ziraat mühendisleriyle eş bir düzeyde vermiştir. Taslak, veteriner
sağlık ürünlerinin toptan satışının eczacı ve veteriner hekim sorumluluğunda
yapılabileceğini ifade ederken, bitki koruma ürünlerinin neredeyse herkes
tarafından satılmasına izin vererek bu alanda da ziraat mühendisliği mesleğine
ilişkin saygısız tutum teyit etmektedir. İlgili yönetmeliklere dayalı olarak
da, uygulamada, aynı Bakanlıkta, bitki koruma ürünlerinin okuryazarlar, ilkokul
mezunları, ortaokul mezunları, lise mezunları, tekniker ve teknisyenler
tarafından satılmasında bir sakınca görmemektedir; oysa bu alandaki ziraat
mühendislerinin görev ve yetkileri yasa ve tüzükten ileri gelmektedir. 
7472 sayılı
Ziraat Yüksek Mühendisliği Hakkında Kanun’un 2’nci maddesi, zirai mücadele
alanında ziraat mühendislerini yetkili kılmıştır. Ziraat Mühendislerinin Görev
ve Yetkilerine İlişkin Tüzük’ün “Zirai Mücadele, Zirai Karantina ve Tarım
İlaçları” başlıklı 5’inci maddesi, her türlü hastalık ve zararlılar konusunda
teşhis, ilaç ve metot önerisi, mücadele, planlama, ithal, ihraç, depolama,
pazarlama, dağıtma, karantina alanlarında ziraat mühendislerinin münhasır görev
ve yetkilerini açıklamaktadır. Veteriner ilaçlarında veteriner hekimleri
yetkili sayan Bakanlığın, bitki koruma ürünlerinde ziraat mühendislerinin yasa
ve tüzükten ileri gelen yetkilerini yok saymaya çalışması izah edilebilir bir
nitelik taşımamaktadır. 
Sayın Başkan,
değerli üyeler; bu çifte standart dahi, Türkiye’de gıda güvenliğini korumakla
görevli Bakanlığın bu alanı doğru bir şekilde düzenleme gereğinde ne denli geri
düşmüş olduğunu açıklamaya yeterli bir göstergedir. 
Taslak, veteriner
tıbbi ürünleri için reçete yazma ve bunu uygulama yetkisini yalnızca veteriner
hekimlere tanırken, bitki koruma ürünlerinde reçete yazma yetkisini kamuda
çalışan teknikerlere, teknisyenlere de tanımakta, zirai mücadele ilaç
bayilerine reçete yazma yetkisi tanımamaktadır. Görüldüğü gibi, veteriner tıbbi
ürünlerinde tavsiyede bulunmak, reçete yazmak, uyguluma yapmak yetkilerinin
tamamı yalnızca veteriner hekimlere verilmektedir. Buna karşılık, taslakta,
bitki koruma ürünlerinin uygulamasında ziraat mühendislerinin yetkisinden söz
edilmemektedir, bunun yerine “Bakanlıkça, bitki koruma ürünleri için reçete
düzenleme yetkisi verilenler.” deyimi kullanılmaktadır. Taslak, hayvansal
üretimle ilgili konularda genelde ziraat mühendislerinin, özelde ise zootekni
bölümü mezunu ziraat mühendislerinin özlük haklarını görmezden gelerek bu alanda
geçerli mevzuatı tanımayı âdeta reddetmektedir. 
Taslağın “Canlı
hayvanlar ve hayvansal ürünlerin sevkleri ile hayvan satış yerleri ve satışa
ilişkin sağlık koşulları” başlıklı 8’inci maddesi, ticari veya değil tüm
hayvansal ürünler, sperma, ovum ve embriyo gibi üreme
ürünlerinin sevkine ilişkin hususların Bakanlıkça belirleneceği hükmünü
taşımaktadır. Kendisi bir idare olan Tarım ve Köyişleri
Bakanlığı geçerli mevzuata uymakla yükümlüdür. Mevzuatı baypas etmeye yönelik
olarak her türlü yetkiyi Bakanlığın tasarrufuna bırakan bu düzenleme, gelecekte
yapılacak yanlış işler için âdeta şimdiden zemin hazırlamaktadır. Bakanlık da
yürürlükte olan yasa ve tüzük hükümlerine uyarlı işlem tesis etmek ve düzenleme
yapmak yerine her alanda olduğu gibi bu alanda da her şeyi belirlemeyi kendi
yetki alanında görerek bilim ve hukuk yerine keyfîliği egemen kılmaya
çalışmaktadır. AKP Hükûmeti, bu keyfîlikle yetinmeyip
bu taslakta, gıda işletmelerinde sorumlu yöneticilik müessesesini kaldırarak
toplam 6.300 ziraat mühendisi, su ürünleri mühendisi ve balıkçılık teknolojisi
mühendisinin işini kaybetmesine neden olacak bir düzenlemeye imza atma cüretini
gösterebilmektedir. Bunun yanında, halk sağlığını da riske etmekten
çekinmemektir. 
Taslak, tarım
sektörü ve ziraat mühendisliği, su ürünleri mühendisliği, balıkçılık
teknolojisi mühendisliği mesleğiyle ilgili düzenlemeler getiren birçok yasayı
yürürlükten kaldıracaktır. 
(Mikrofon
otomatik cihaz tarafından kapatıldı) 
BAŞKAN – Buyurun,
konuşmanızı tamamlayınız Sayın Binici.
İBRAHİM BİNİCİ
(Devamla) – Taslağın içeriğindeki yanlış hükümler, toplumu ve ziraat, su
ürünleri ve balıkçılık teknolojisi mühendisliğini mahkûm etmektedir. Bu kanun,
birçok hükmü itibarıyla, yürürlükten kaldıracağı yasal düzenlemelerden daha
geri hükümler taşımaktadır. 
Tüm bu
değerlendirmelerle, taslağın, gerçekten katılımcı ve demokratik ortamlarda,
işin uzmanlarıyla birlikte yeniden ele alınarak düzenlenmesinin büyük önem
taşıdığı açıkça ortadadır. Şunu çok açıkça ifade ediyorum: Ziraat Mühendisleri
Odasına üye 44 bin ziraat, su ürünleri, balıkçılık teknolojisi ve tütün
teknolojisi mühendisinin özlük haklarını görmezden gelen ve gasbeden
kanunun, bu içeriğiyle kabul edilmesi düşünülmemelidir. 
Böyle bir yasal
düzenlemenin olumlu tarım hizmetleri geliştirmeyeceğini düşünüyor, Genel Kurulu
saygıyla selamlıyorum. (BDP sıralarından alkışlar)
BAŞKAN – Teşekkür
ederim.
AK PARTİ Grubu
adına Hatay Milletvekili Orhan Karasayar.
Sayın Karasayar, buyurun efendim. (AK PARTİ sıralarından
alkışlar)
AK PARTİ GRUBU
ADINA ORHAN KARASAYAR (Hatay) – Sayın Başkan, değerli milletvekilleri; 498 sıra
sayılı Veteriner Hizmetleri, Bitki Sağlığı, Gıda ve Yem Kanunu Tasarısı ile
ilgili olarak Adalet ve Kalkınma Partisi Grubu adına söz almış bulunuyorum.
Yüce heyetinizi saygıyla selamlıyorum. 
Değerli
arkadaşlar, öncelikle amacım, bu tasarı hakkında sizleri geniş bir şekilde
bilgilendirmek. Fakat burada muhalefet milletvekili arkadaşlarımın tarımla
ilgili konuşmalarını izleyince bu konuyla ilgili de bazı hatırlatmalarda
bulunmak isterim.
Değerli
arkadaşlarımız buraya çıktığı zaman çiftçimiz hakkında öyle olumsuz, bizleri
öyle karamsarlığa götürecek açıklamalarda bulunuyorlar ki ben de şahsen bir
anda kendi kendime şunu düşünüyorum: Acaba diyorum, Türk çiftçisi mazotu
karneyle almaya mı başladı? Gübre, ilaç karaborsası mı var?  
MUSTAFA ENÖZ
(Manisa) – Aynen öyle.
GÜROL ERGİN
(Muğla) – Onu da yaparsınız, onu da. Eğer kalırsanız onu da yaparsınız. 
ORHAN KARASAYAR
(Devamla) – Çiftçimiz tarlaya inemiyor mu? Tarlalarımız ekilemiyor mu? Bölgeye
bazen kara yoluyla gidiyorum, Hatay’dayım, Suriye sınırına kadar gidiyoruz.
Ankara’dan çıktığım zaman İç Anadolu’daki arazilere bakıyorum ekilmeyen bir
karış alan yok, Çukurova’yı geçiyorum ekilmeyen bir karış alan yok, Dörtyol
Amik Ovası’na gidiyorum ekilmeyen bir karış alan yok. Bakıyorsunuz Türk
çiftçisinin her yıl traktör alım gücü artmış. Traktörler de artık klimalı hâle
gelmiş. Türk tarım ürünlerinde ihracat artmış. Türk tarım ürünleri, Türk
çiftçisi damlama sulamasız alan bırakmamış. Türk çiftçisinde, Türkiye’de
üretilen tarım ürünlerinde kalite artmış, ihracat artmış…
MUSTAFA ENÖZ
(Manisa) – Niye o zaman hepsi borçlu çiftçinin?
ORHAN KARASAYAR
(Devamla) – …ve biz sürekli köylerimizde vatandaşlarımızla beraberiz. AK PARTİ
Grubunun, AK PARTİ’nin çiftçilerimize, tarıma yapmış
olduğu hizmetleri anlatmaya kalksam herhâlde burada yirmi dört saat sizlere
bunlardan bahsetmem lazım. Fakat, değerli
arkadaşlarımız tabii ki Türk çiftçisinin, tarımımızın daha ileriye gitmesini
istiyor olabilirler, biz de istiyoruz fakat gelinen noktayı da, 2002 ile şu
anki durumu karşılaştırdığınız zaman da çiftçilerimiz, aralarına gittiğimiz
zaman, her zaman Başbakanımıza, bizlere dua ediyorlar, teşekkür ediyorlar
değerli arkadaşlar.
GÜROL ERGİN
(Muğla) – Ooh! Sen dua ile bedduayı karıştırdın hemşehrim. Dua ile bedduayı karıştırıyorsun.
ORHAN KARASAYAR
(Devamla) – Bunları da tabii sizler de seçim sonuçlarında görüyorsunuz.
Değerli
arkadaşlar, mesleğim, ziraat mühendisiyim, zirai ilaç bayiliği ve tarım
makineleri bayiliği ile uğraştığım için sizlere basit bir örnek vermek
istiyorum. Değerli arkadaşlar, 2001 yılında biz, bizlere gelen firma
elemanlarından nakit para vererek ürün alamazdık, zirai ilaç alamazdık. Neden?
Firma elemanı bize şunu söylerdi: “Arkadaş, bak sen burada bugün bana bu
listeyi yapıyorsun, ben bu listeye fiyat veremiyorum. Akşam büroma gittiğim
zaman fiyatlar değişiyor.” Yani yıllık fiyatlar en az yüzde 100 değişirdi,
tohum fiyatları yüzde 100 değişirdi. Rafınızdaki bir tohum, bir ilaç o yıl
satılmayıp bir yıl sonraki sezona kaldığında, fiyatına yüzde 100 eklediğiniz
zaman yanılmıyordunuz. Fakat şu anda, değerli arkadaşlar, tarım ilaçlarının
birçoğunun fiyatları 2001’dekinden daha uygun, 2001’deki fiyatların altında.
Bunları tek tek de sizlere örnek verebilirim.
Değerli
arkadaşlar, tabii, bu konular anlatmakla bitmez. Tabii, Türk çiftçimiz, Türk
tarımımız AK PARTİ’mizin, Hükûmetimizin
çiftçilerimize yapmış olduğu hizmetleri en iyi şekilde görüyor. Bizden tabii
beklentileri var, biz de o beklentileri, çiftçilerimizin beklentilerini yerine
getirmek için hep beraber elimizden gelen gayreti göstereceğiz. İnanıyorum ki
bu tasarıyla da çiftçilerimizin ihtiyaçlarını, gıda tüketimi konusunda, gıda
üretimi konusunda, ihracat konusunda, kalite konusunda olan bazı eksiklikleri
de giderip çiftçimizin üretiminin değerini hep beraber daha da artıracağız
değerli arkadaşlar.
Değerli
arkadaşlar, görüşmekte olduğumuz Veteriner Hizmetleri, Bitki Sağlığı, Gıda ve
Yem Kanunu Tasarısı, adından da anlaşılabileceği gibi geniş bir tarımsal alanı kapsamaktadır.
Son yıllarda önemi tüm dünyada giderek daha da artan, ülke ekonomisi içerisinde
önemli bir yere sahip olan, üretici ve tüketici cephesinden bakıldığında
toplumun hemen tamamını ilgilendiren tarım konusunu AK PARTİ olarak
toplumumuzun geleceği ve gıda güvencesi bakımından stratejik olarak
değerlendiriyor ve tarıma stratejik baktığımızı konuşmamın başında belirtmek
istiyorum.
Sayın Başkan,
değerli milletvekilleri; bu kanun tasarısı çok uzun süredir üzerinde yoğun
tartışmaların yapıldığı bir tasarıdır. Bunun nedeni tasarının öneminden
kaynaklanmaktadır. Tasarı, hayvan sağlığı, hayvan refahı ve zootekni, bitki
sağlığı, gıda ve yem güvenliğiyle ilgili konulara ilişkin düzenlemeler getiren
çok geniş bir uygulama alanını kapsamaktadır. Aynı zamanda halk sağlığıyla
doğrudan ilişkisi nedeniyle toplumun tamamını ilgilendirmektedir.
Sayın Başkan,
değerli milletvekilleri; sözlerimin burasında, görüşmekte olduğumuz tasarının
amaçları ve gerekçeleri hakkında bilgi vermek amacıyla tasarının gerekçesinde
belirtilen bazı hususları burada zikretmek istiyorum. Çünkü zikredeceğim bu
hususların, tasarının amacını ve gerekçelerini daha iyi anlamamızı
sağlayacağını düşünüyorum.
Güvenilir gıda
üretimi için, gıdaların birincil üretim aşaması dâhil yem üretimi ve hayvanların
yetiştirilmesi, üretim ve dağıtımın tüm aşamaları birlikte
değerlendirilmelidir. Bu kanun ile çiftlikten sofraya gıda güvenilirliğinin
sağlanması amaçlanmaktadır.
Ülke ekonomisi
açısından büyük önem taşıyan hayvan ve bitki varlığımızın hastalık ve zararlılara
karşı korunması, mücadele yöntemleri, hayvanlardan insanlara geçen
hastalıkların önlenmesi, alınacak tedbirlerin ve uygulamaların belirlenmesi
amaçlanmıştır.
Hayvanların
sağlıklı olması ve bu hayvanlardan elde edilecek hayvansal ürünlerin sağlıklı
ve güvenilir olması, hayvanlara yedirilen yemlerin sağlıklı ve güvenilir
olmasıyla mümkündür. Bazı hastalık etkenlerinin yemlerden hayvanlara ve
hayvanlardan elde edilen ürünlerle de insanlara bulaşma riski vardır.
Hayvanlara yedirilen yemlerin sağlıklı ve güvenilirliğini sağlamak için
düzenlemeler getirilmektedir.
Hayvanların
sağlıklarının korunması, daha fazla verimin elde edilmesi ve hayvan
hastalıklarıyla mücadelede kullanılan en önemli unsurlardan biri de veteriner
sağlık ürünleridir Bu ürünlerin üretimi, piyasaya arzı ve kullanımı özel bir
önem arz ettiğinden, bunlara ilişkin düzenlemeler bu kanun kapsamında ele
alınmıştır.
Bitki ve bitkisel ürünlerin korunması ve güvenli şekilde
üretilmesi sağlık açısından önem arz etmektedir Bu nedenle, zararlı organizma
taşıma riski olan bitki ve bitkisel ürünler ve diğer maddelerle zararlı
organizmaların ülkeye girişinin ve ülke içinde yayılmasının önlenmesi amacıyla
yapılan mücadele faaliyetleri ve bu faaliyetlerde kullanılan bitki koruma
ürünlerinin üretimi, pazarlanması ve kullanımı ile ilgili düzenlemelere bu
kanun kapsamında yer verilmiştir.
Sayın Başkan,
değerli milletvekilleri; günümüzde çevrenin korunması ve hayvan refahı konuları
ulusların gündeminde yer bulmakta, bunlara ilişkin yeni düzenlemeler getirilmektedir.
Bu nedenle bu kanun taslağında bu unsurlara yer verilmiştir, tasarı kapsamında
yürütülecek tüm faaliyetlerin çevrenin korunması dikkate alınarak yürütüleceği
belirtilmektedir. Bu, ülkemiz geleceği bakımından oldukça önemlidir çünkü
yürüteceğimiz tarımsal faaliyetlerimizi çevreye zarar vermeden veya en az
zararlı ekolojik olarak yapma zorunluluğumuz vardır. 
Tasarı
kapsamındaki konularla ilgili mevcut yasal düzenlemelerin gelişen günün
koşullarına yeterince cevap vermemesi, yeni ihtiyaçların ortaya çıkması ve
dağınık bir yapı arz etmesi, mevcut yasaların yeniden ele alınarak böyle bir
yasal düzenleme yapılması ihtiyacını doğurmuştur. 
Bu kanunun
hazırlanma gerekçelerinden birisi de AB üyeliğini hedef alan ülkemizin
veteriner hizmetleri, bitki sağlığı hizmetleri, veteriner sağlık ürünleri,
bitki koruma ürünleri, gıda ve yem konularında ulusal mevzuatını AB mevzuatı
ile uyumlaştırmaktır.
Tarımsal ürün
ticaretinde gıdanın uluslararası kabul gören standartlara uygun üretimi büyük
önem taşımaktadır. Getirilen düzenlemelerle bu standartlarda üretimin
gerçekleştirilmesi ve ülke ekonomimizin geliştirilmesi hedeflenmektedir.
Gıda
güvenilirliğinde çok önemli olan izlenebilirliğin sağlanmasında birincil üretim
dâhil çiftlikten sofraya gıda zincirinin tüm aşamaları birbiri ile
bağlantılıdır. Bu nedenle, bu hususlardaki yetki ve sorumluluğun tek bir
otoritede toplanması bunu sağlayacaktır. Bu tasarı ile bu sağlanmaktadır.
Hayvan
hastalıkları ile bitki ve bitkisel ürünlerdeki zararlı organizmalarla
mücadelede resmî kontrol ve denetimlerin etkin olarak yapılabilmesinde ilgili
kamu kurum ve kuruluşlarının da Bakanlığa yardımcı olmalarını sağlamak amacıyla
iş birliği yapmaları öngörülmektedir. Bu durum, bu alanda yürütülecek
hizmetlerin daha etkin ve verimli yürütülmesine katkı yapacaktır.
Sayın Başkan,
değerli milletvekilleri; yukarıda da ifade ettiğim gibi, özetleyecek olursak,
tasarı ile veteriner hizmetleri, bitki sağlığı, gıda ve yem güvenilirliği
konularında birçok yenilik getirilmekte, ülkemiz mevzuatı bu alandaki AB
mevzuatı ile uyumlaştırılmakta, bu konularda ilgili AB standartlarına
ulaşılması hedeflenmektedir.
Sayın Başkan,
değerli milletvekilleri; tasarının getirdiği başlıca yeniliklerden bahsedecek
olursak, hayvan sağlığı ile ilgili olarak, hayvancılık işletmeleri ve
hayvanların yeni doğan ve kesilenler dâhil kayıt altına alınması, kayıtlarının
tutulması, böylelikle ülke envanteri çıkarılmış
olacaktır. 
Hayvan
varlığımızı sürdürülebilir bir şekilde korumak amacıyla, önce bir yaklaşım
benimsenerek daha hastalık görülmeden önce hastalıklarla ilgili ulusal ve yerel
acil eylem planları Bakanlığımız tarafından hazırlanacaktır. Bu planlarda
herhangi bir hastalık görülmesi durumunda kişilerin hangi görevleri yürüteceği
ve yüklenecekleri sorumlulukları ayrıntılı olarak yer alacaktır. 
Hayvan sağlığının
korunması ve hayvan hastalıklarının yayılmasında büyük rol oynayan hayvan
hareketleri kayıt altına alınmakta ve izleme getirilmektedir.
Hayvan ticareti
yapanlar, nakliyeciler ve hayvan nakilleri sırasında hayvan refahıyla ilgili
yeni düzenlemeler getirilmektedir. Getirilen bu yeni düzenlemeler ile hayvan
hareketlerinde izlenebilirlik ve denetim artırılırken hayvan nakilleri ili
ilgili yaşanan sıkıntılara çözüm getirilmektedir.
Tasarı ile hayvan
hastalıklarıyla daha etkin mücadele yapılabilmesi amacıyla, ödenen hayvan
hastalık tazminatlarında üreticinin lehine yeni düzenlemeler getirilmektedir.
Şöyle ki, önceden sadece hastalıklı canlı hayvanlara ödenen tazminat,
mezbahalarda tespit edilen ve hastalık nedeniyle imha edilen hayvanlar ile
hastalık nedeniyle imha edilen hayvansal ürünlere ve bu amaçla yapılan
dezenfeksiyon için yapılan masraflar da devlet tarafından tazmin edilecektir.
Tasarıyla ilk olarak başta insan ve hayvan sağlığı olmak üzere ve ayrıca
çevreyi de korumak amacıyla, insanlar tarafından tüketilemeyen hayvansal yan
ürünlerin yani atıkların toplanması, taşınması, depolanması, muamele edilmesi,
imha edilmesiyle ilgili düzenlemeler getirilmekte ve ilgililere sorumluluklar
verilmektedir.
Sayın Başkan,
değerli milletvekilleri; hayvan hastalıklarının önlenmesinde ve mücadelesinde
önemli bir rol oynayan veteriner sağlık ürünleriyle ilgili olarak 1928 tarih ve
1262 sayılı İspençiyari ve Tıbbi Müstahzarlar Kanunu’nda tek bir madde olarak
düzenleme yapılmışken bu tek bir maddelik düzenleme gelinen noktada gelişen
sektörün ihtiyaçlarını ve günün koşullarını karşılamaktan uzaktı. Tasarıyla
veteriner sağlık ürünlerinin üretimi, satışı, uygulanması ve kontrollerine
ilişkin günün koşullarını ve sektörün ihtiyaçlarını karşılayacak ayrıntılı
düzenlemeler getirilmiştir. 
Bitki sağlığı
alanında tasarıyla zirai mücadelede kullanılan ilaçların reçeteli satışı ve
kayıt zorunluluğu getirilmektedir. Bu da bitki ve bitkisel ürünlerde ilaç
kalıntılarını önleyecektir. Bu durum, ürünlerimizin kalıntı yönüyle daha
sağlıklı ve güvenilir olmasını sağlayacaktır. Tasarıyla daha üretim safhasında
kalıntı tespit edilmesi hâlinde kalıntının durumuna göre ürün hasadı
geciktirilecek veya sağlık yönünden imhası gerekiyorsa ürün imha edilecektir.
Bazı bitki hastalıkları ve zararlılarına karşı ruhsatlı ilaç bulunmaması
hâlinde ihtiyaca binaen bu hastalıklara karşı etkili olan ilaçların kullanımına
geçici olarak müsaade edilecektir. Burada ruhsatlı ilaç yok diye üreticimiz
çaresiz bırakılmayacaktır. 
Sayın Başkan,
değerli milletvekilleri; gıda güvenilirliği alanında ise Hükûmetimiz
gıda güvencesine ve güvenilirliğine büyük önem vermektedir. Tasarı, gıdaların
birincil üretimden başlayarak üretim, işleme, depolama, dağıtım ve satış
aşamalarıyla ilgili düzenlemeler getirmekte, gıda güvenilirliğinin etkin bir
şekilde sağlanmasında önemli bir rolü olan izlenebilirlik zorunlu hâle
getirilmektedir. Örneğin herhangi bir olumsuzluk durumunda geriye ve ileriye
doğru izlenebilirliği sağlaması amacıyla, ürün sahibi, gıdayı nereden aldığını
ve nerelere sattığını belgelemek zorundadır. 
Tasarı, insan
tüketimine sunulan tüm gıdaların insan sağlığı bakımından güvenilir olması
hükmünü getirmekte, güvenilir gıdanın sahip olması gereken özellikleri
belirtmekte ve bu özelliklerin sahip olması gereken kriterleri
ve ölçüleri vermektedir. 
Tasarı, gıda
güvenilirliğinin sağlanmasında esas sorumluluğu AB’de olduğu gibi işletme
sahibine vermektedir, kamuoyuna da denetim yetki, sorumluluğunu vermektedir. 
Gıda
üreticilerinin ürettikleri gıdanın sağlıklı ve güvenilir olması şartıyla, gıda
güvenilirliğinden taviz vermeden bürokratik işlemlerin azaltılarak
faaliyetlerinde kolaylıklar getirilmektedir. 
Tasarıyla, 5179
sayılı Kanun gereği küçük-büyük ayrımı yapılmadan bütün gıda üreten iş yerlerinde
çalıştırılması zorunlu olan sorumlu yöneticilik uygulaması yeniden gözden
geçirilerek, gerçekten çalıştırılmasında fayda görülen işletmeler için,
üretimin nevine göre en az lisans düzeyinde eğitim almış personel
çalıştırılması zorunluluğu getirilmektedir. 
Mevcut
uygulamada, gerek işletmeler gerekse bu işletmelerde çalışanlar açısından bazı
yönlerden sıkıntılar yaşanmaktaydı. Küçük işletmeler, bir mühendis veya
veteriner istihdam maliyetini karşılamakta zorlanmaktaydılar. İşletmenin
büyüklüğüne göre bir kişi beş iş yerine kadar sorumlu yönetici olarak görev
alabilmektedir. Bu, işveren ve çalışan açısından ve gerekse denetim bakımından
sıkıntılara yol açmaktadır. 
Daha önce de
ifade ettiğim gibi, bütün gıda üreten iş yerleri, büyük-küçük ayrımı yapılmadan,
bitkisel ve hayvansal kökenli olmasına bakılmaksızın, gıda güvenilirliği
bakımından fark gözetilmeden mevzuata uygun üretim yapmak, yani başka bir
ifadeyle sağlıklı ve güvenilir gıda üretimleri gerekmektedir, yani tasarıyla
getirilen yükümlülükleri yerine getirmek zorundadır. 
Yine, aynı
şekilde, tasarıya göre, büyük-küçük ayırımı yapılmaksızın bütün gıda üreten
işletmeler denetim kapsamında olup, olumsuzluk durumunda yaptırımlara
muhataptırlar. Mevcut uygulamadaki gıda iş yerlerindeki sorumlu yöneticilik
uygulaması yerine tasarıyla getirilen yeni düzenlemeye ilişkin bazı meslek
örgütlerimiz tarafından dile getirilen ve basında da yer alan sorumlu
yöneticilik konusunda birkaç hususa değinmek isterim: 
Tasarıda, gıda
üretimi iş yerlerinde olan riskleri önceden önlemek, üretim kayıplarını
azaltmak, üretim aşamasına katkı yapmaları amacıyla 30 beygir gücü üzeri motor
gücü bulunan veya 10 ve üzeri toplam personel çalıştıran iş yerlerinde işin
nevine göre personel çalıştırılmasında fayda görülmüş ve bu amaçla personel
çalıştırma zorunluluğu getirilmiştir. 
Her şeyden önce,
bazı taraflarca dile getirildiği gibi, bu tasarı bir istihdam yasası olmayıp
teknik ve sağlık önlemleriyle ilgili düzenlemeler içeren bir yasadır. Bununla
birlikte, getirilen düzenlemeyle mevcut uygulamada sorumlu yönetici olarak
görev yapan yaklaşık 20 bin civarında ziraat mühendisi, gıda mühendisi, kimya
mühendisi, kimyager, biyolog, veteriner gibi değişik mesleklere mensup
personelin istihdamında bir azalma olmayacaktır. Çünkü,
kayıtlara göre tasarıyla getirilen ölçülere uygun personel çalıştırılması
zorunlu olan işletme sayısı 20 binin üzerindedir. 
Görüleceği üzere,
yeni düzenlemeyle ilgili istihdam edilen personel sayısında azalma olmayacağı
gibi, bu kişiler sadece bir iş yerinde görev alacaklar, işlerinde hem işveren
hem de kendi meslekleri açısından daha verimli olacaklardır. Bu alanda
getirilen düzenleme, iş yerleri ve burada görev yapacak personel açısından,
ülkemiz koşullarında ekonomik, sosyal ve gıda güvenliği bakımından en makul düzenlemedir.

Sayın Başkan,
değerli milletvekilleri; tasarıyla gıdalarda olası risklerle ilgili olarak
ülkemizde ilk defa bağımsız, tarafsız, şeffaf ve bilimsel esaslara göre risk
değerlendirmesi yapmak üzere siyasi, ticari ve ekonomik kaygılardan uzak risk değerlendirme
birimleri oluşturulmaktadır. Bu birim, gıdalar konusunda gerek kamuya gerekse
halka en doğru bilgiyi verecek ve danışman görevi yapacaktır. Tasarı, birincil
üretim dâhil tüm gıda üretimi, dağıtım, satış yerlerine yönelik genel ve özel…
(Mikrofon
otomatik cihaz tarafından kapatıldı)
BAŞKAN – Buyurun
efendim, konuşmanızı tamamlayınız.
ORHAN KARASAYAR
(Devamla) – Teşekkür ediyorum Başkanım.
Tasarı, birincil
üretim dâhil tüm gıda üretim, dağıtım ve satış yerlerine yönelik genel ve özel hijyen kuralları getirmekte ve bu kurallara uymayanlara
yaptırımlar öngörmektedir. 
Bütün bu
düzenlemelerin amacı, birincil üretimden başlayarak son tüketiciye kadar, diğer
bir ifadeyle, tarladan sofraya kadar gıda güvenilirliğini etkin bir şekilde
sağlamak ve halkımıza sağlıklı ve güvenli ürünler sunmaktır. 
Sayın Başkan, değerli milletvekilleri; sözlerimi toparlayacak
olursam, bu tasarı, ister bitkisel üretim, ister hayvansal üretim olsun,
birincil üretim aşamasından başlamak üzere ve bunlardan elde edilecek ham maddenin
işlenerek ürünlere dönüştürülmesi, sağlıklı bir şekilde depolanmaları ve
dağıtılmalarını sağlamaya yönelik gerekli olan teknik ve sağlık kurallarını
belirlemek, bu konularda AB standartlarına ulaşmak, tarımsal ürünlerimizin
uluslararası kabul gören standartlara uygun üretimini sağlayarak rekabet
edebilirliğini artırmak ve ülke ekonomisinin, rekabetçi ülke ekonomisinin
gelişmesine katkı yapmak…
(Mikrofon
otomatik cihaz tarafından kapatıldı)
ORHAN KARASAYAR
(Devamla) – Bitiriyorum Sayın Başkanım…
BAŞKAN – Evet,
alayım son cümlenizi.
Buyurun.
ORHAN KARASAYAR
(Devamla) – …yetiştiricilerimizin alın teri dökerek ürettikleri ürünlerin hak
ettiği değeri bularak refah seviyelerini yükseltmek, en önemlisi halkımıza
güvenilir ürünler sunmak amacıyla hazırlanmıştır.
Tasarı
kapsamındaki faaliyetlerin yürütülmesinde, gıda güvenilirliğinden ve etkin
denetimden taviz verilmeden, bürokratik işlemler azaltılarak üreticilerin önü
açılmış, ancak tüm gelişmiş ülkelerde olduğu gibi ilgililere sorumluluk,
yükümlülükler getirilmiştir. 
Sayın Başkan,
değerli milletvekilleri; hazırlanma gerekçelerinin amacını kısaca açıklamaya
çalıştığım Veteriner Hizmetleri, Bitki Sağlığı, Gıda ve Yem Kanunu Tasarısı’nın
yasalaşması hâlinde ülkemize ve halkımıza hayırlı olmasını diler, yasanın hazırlanmasında
emeği geçenleri kutlar, yüce heyetinizi saygıyla selamlarım. (AK PARTİ
sıralarından alkışlar)
BAŞKAN – Teşekkür
ediyorum. 
Tasarının tümü
üzerinde şahsı adına Adıyaman Milletvekili Sayın Mehmet Erdoğan, buyurun
efendim. (AK PARTİ sıralarından alkışlar) 
MEHMET ERDOĞAN
(Adıyaman) – Sayın Başkan, sayın milletvekilleri; Veteriner Hizmetleri, Bitki
Sağlığı, Gıda ve Yem Kanunu Tasarısı üzerine şahsım adına söz almış
bulunuyorum. Bu vesileyle yüce heyetinizi saygıyla selamlıyorum.
Sayın Başkan,
değerli milletvekilleri; gıda ve yem güvenilirliği, hasılı
halk sağlığını ilgilendiren çok önemli bir tasarıyla karşı karşıyayız. Bu
tasarının kanunlaşması ülkemizin menfaatinedir. Gıda ve yemdeki güvenilirlik,
halk sağlığı, bitki sağlığı, hayvan sağlığı ile hayvan ıslahı ve refahı,
tüketici menfaatleri ile çevrenin korunması da dikkate alındığında, bu tasarı
beş yıllık bir çalışmayı, bir hazırlık aşamasını geçirerek nihai şeklini
almıştır. Bu süreçte resmî ve özel kuruluşlar, sivil toplum kuruluşlarının görüşleri,
birlikler, odalar ve ülke ihtiyaçlarının dikkate alınmasıyla, Avrupa Birliği
müktesebatı da taranarak titiz bir çalışma neticesinde AB müktesebatına uyumlu
bir tasarı hazırlanmıştır. 
Mevcut durum
analiz edildiğinde, mevcut kanunların uygulanmasında yaşanan sorunların
giderilmesi ve yeni ihtiyaçların karşılanması, yetki karmaşasının önlenmesi ile
yetki ve sorumluluğun tek otoritede toplanması amaçlanmakta. Tarladan sofraya
gıda güvenilirliğini sağlamak amacıyla, ilk üretim dâhil, gıdanın üretim ve dağıtımının
tüm aşamalarıyla ilgili kuralların belirlenmesi, kontrolü ve izlenebilirliğin
temini… Avrupa Birliği üyeliğini hedef alan ülkemizin veteriner hizmetleri,
bitki sağlığı, veteriner sağlık ve bitki koruma ürünleri, gıda ve yem hijyen kuralları ve bu hususlardaki resmî kontroller ile
ilgili ulusal mevzuatı AB mevzuatı ile de uyumlaştırıyoruz. Gıdaların
uluslararası kabul gören standartlara uygun üretiminin sağlanması esas
alınıyor. Hayvan ve bitki varlığının hastalık ve zararlılara karşı korunması ve
bunların mücadele yöntemleri, hayvanlardan insanlara geçen hastalıkların
önlenmesi ve insan sağlığının korunması için bu kanun tasarısının ne kadar
elzem olduğu ortadadır. 
Bu kanun
tasarısı, hayvan hastalıklarıyla mücadele, bitki zararlılarıyla mücadele, hayvan
refahı, hayvan ıslahı ve zootekni konuları, veteriner ilaçları ve bitki koruma
ürünleri, gıda ve yemin üretim ve işleme ve dağıtım aşamaları, hijyen kuralları, risk analizi, resmî kontroller ve cezai
yaptırımların da geniş kapsamlı olarak ele alındığı önemli hususları
içermektedir. 
Ayrıca, bu kanun
tasarısı çok önemli yenilikler getirmekte. Bunlardan kısa başlıklar hâlinde
sizlere bahsetmek isterim: 
Hayvan
sağlığında, hayvanların tanımlanması ve işletmelerin kayıt altına alınması,
hayvan ticaretiyle uğraşanların belgelendirilmesi, hayvan nakilleriyle ilgili
hayvan refahı kurallarının getirilmesi, hastalıklarla ilgili ulusal ve yerel
acil eylem planlarının hazırlanması, veteriner sağlık ürünlerinin üretimi,
satışı, uygulanması ve kontrolüne ilişkin yasal altyapının oluşturulması
getirilmekte. 
Yine bitki
sağlığında, Bakanlıkça belirlenen bitki ve bitkisel ürünlerle ilgili kayıt
zorunluluğunu getiriyoruz. Bitki ve bitkisel ürün nakillerinde bitki pasaportu
düzenleniyor. Bitki koruma ürünlerinin satışında reçete zorunluluğu
getiriliyor. Zararlı organizmalarla mücadelede yeni kurallar var. Bitki koruma
ürünleri kayıt altına alınıyor. Bitki koruma ürünlerinin uygulanmasına ilişkin
yeni düzenlemeler yapılmakta. 
En önemlilerinden
birisi de yine, gıdada, gıda güvenliğinde esas sorumluluğun gıda işletmecisine
verilmesi. Gıda ile ilgili yetkilerin tek elde toplanması. Üretim izni, gıda
sicili ve tescil işleri kaldırılarak yerine kayıt ve onay sisteminin
getirilmesi. Tüm gıda üreten iş yerlerinde zorunlu olan sorumlu yönetici
uygulaması yeniden değerlendirildi. Çalıştırılmasında fayda görülen, Bakanlıkça
belirlenecek onaylı ve kayıtlı işletmelerde, üretimin nevine göre, en az lisans
düzeyinde eğitim almış kişilerin çalıştırılmasının zorunluluğu getirilmekte. 
Risk değerlendirme
biriminin oluşturulması. İlk üretim dâhil, hijyenle
ilgili düzenlemeleri kanun kapsamında düzenleyerek cezai yaptırımları da
birlikte getiriyor. Geleneksel ürünler için istisnalar getiriliyor. Sınır
kontrol noktalarının kurulması ve işletilmesi sağlanmış oluyor. 
Yine, yemle
ilgili, insan ve hayvan sağlığı yönünden ticarete konu olan yemler değil, kendi
hayvanları için hazırlanan yemler de kapsama alınıyor. Yemlerin tescil
zorunluluğu, yem katkıları ve özel amaçlı yemler hariç bırakılıyor. Yem
güvenilirliği kontrollerinin risk esasına göre yapılması yine yem
güvenilirliğinde öncelikli sorumluluğun yem işletmecilerine verilmesi, yeme
ilişin analizlerin yetkilendirilmiş laboratuvarlarda
da yapılabilmesine imkân verilmesi tasarıyla getirilen yenilikler arasında.
Tabii, bu tasarı
hazırlanırken iktidar ve muhalefet partisinin milletvekilleri olarak hem
komisyonda hem alt komisyonda birlikte çalıştık. Ama ne yazık ki Türkiye'nin
tarımsal faaliyetleri, tarımsal gelirimiz hesap edildiğinde akla hayale gelmeyecek
yanlış bilgilendirmeler yapıldığı için bunları da tekrar ifade etmek ihtiyacı,
zarureti hasıl oldu. Tarım sektörünün gayrisafi yurt
içi hasılaya katkısı 2002 yılında 23,7 milyar dolar
iken AK PARTİ hükûmetleri sayesinde 57 milyar
dolarlık bir durumdayız. Tarım ürünleri ihracatımız yine 2002’de 4 milyar dolar
iken 11,2 milyar dolara çıkartılmış. Bunlar hep AK PARTİ’nin
farkı. Tarımsal kredi kullanımı ve faiz oranları, 2002’de yüzde 59’la Ziraat Bankası
çiftçimize kredi verirken, hem de yüzde 59 faizle verirken, AK PARTİ döneminde
yüzde 0-13 aralığında faiz, artı 550 bin çiftçiye 2002
yılında 529 milyon kredi kullandırılırken, bu dönemde 1 milyon 121 bin
çiftçimize 9,5 milyar TL’lik, 9,5 katrilyonluk çiftçiye kredi
kullandırılmıştır. Bunların geri ödemesini hesap ettiğiniz zaman yüzde
92-97’dir. Demek ki çiftçimiz memnundur. Toplam tarımsal desteklemeler 2002
yılında 1,868 milyar TL idi, sadece 2010 yılındaki tarımsal desteklemelerimiz
bütçede 5,6 katrilyondur. AK PARTİ döneminde toplam 35 katrilyonluk, çiftçimize
destekleme yapılmış olacaktır. 
İlk defa mazot
desteğini getiren AK PARTİ Hükümetidir. AK PARTİ hükûmetleri
dönemi boyunca toplam mazot desteklemeleri, 2010 yılı dâhil 3 milyar TL’yi
bulmuştur. 
2005’te ilk defa
gübre desteğini getiren yine AK PARTİ Hükûmetidir.
2,2 milyar TL’lik toplam gübre desteklemesi yapılmıştır.
OSMAN DURMUŞ
(Kırıkkale) – Yalandan kim ölmüş, yalandan!
MEHMET ERDOĞAN
(Devamla) – “Halep oradaysa arşın burada.” demişler ya, biz milletimize
anlatıyoruz, bırakın, muhalefet isterse dinlemesin, doğruları söylemeye devam
edeceğiz. 
Arz açığı bulunan
ve stratejik açıdan önemli on altı ürüne prim desteği devam ediyor. 
Hayvancılık
destekleri 2002’de… Deminden beri konuştunuz, 2002’ye kadar hayvancılık
anlamında ne projeniz vardı, ne politikanız vardı Allah aşkına?
OSMAN DURMUŞ
(Kırıkkale) – Siz getirdiniz değil mi? Helal olsun!
MEHMET ERDOĞAN
(Devamla) – 2002’de 83 milyon TL, 83 trilyonluk hayvancılığa olan
desteklemeniz, 2010 yılında sadece 1 katrilyon 250 milyarlık hayvancılığa desteklememiz
vardır. 
OSMAN DURMUŞ
(Kırıkkale) – Ortada, ortada…
MEHMET ERDOĞAN
(Devamla) – Yüzde 50 hibeli kırsal kalkınma desteklerimiz devam ediyor. 
OSMAN DURMUŞ
(Kırıkkale) – Hayvanlar Uruguay’dan…
MEHMET ERDOĞAN
(Devamla) – Tarımsal ürünlerin işlenmesi, paketlenmesi, ambalajlanması,
depolanması gibi ekonomik yatırımlar, alet ve ekipman
alımları, basınçlı sulama yatırımları hâlen devam ediyor. Sertifikalı tohumluk
kullanımı, tarımsal sigorta desteği, mera ıslah çalışmaları, bunlar, AK PARTİ
sayesinde muhalefetin de tanıdığı çalışmalar, buluştuğu politikalar.
OSMAN DURMUŞ
(Kırıkkale) – Yapma ya!
MEHMET ERDOĞAN
(Devamla) – Yem bitkisi ekim alanlarını 1,1 milyon hektardan 2,2 milyon hektara
taşımışız. Suni tohumlama hayvancılık için önemli. Ben veteriner hekimim. Yılda
640 bin suni tohumlama yapılırken AK PARTİ Hükûmetinde
yıllık 2 milyon 600 bin suni tohumlama yapılmıştır. 
Süt ve etçi
damızlık sığırcılık yatırımlarının desteklenmesi… Anadolu’yu gezin, bir
dolaşın, GAP ve DAP illerinde sütçü ve etçi damızlık sığırlarla ilgili yapılan
desteklemelere şöyle bir bakın, vatandaş memnun mudur, değil midir?
OSMAN DURMUŞ
(Kırıkkale) – Çok, çok memnun!
MEHMET ERDOĞAN
(Devamla) – Hububat fiyatları açıklandı. Adıyaman’dan, seçim bölgemden
kooperatif mensupları, oda temsilcileri, ziraat odası, borsa başkanımız, hepsi,
çiftçilerimiz aradılar, Sayın Bakanımıza, AK PARTİ Hükûmetine
teşekkür ediyorlar. 
VAHAP SEÇER
(Mersin) – Çok memnun, çok memnun!
OSMAN DURMUŞ
(Kırıkkale) – Elektriği aylığa bağladınız, aylık alıyorsunuz.
MEHMET ERDOĞAN
(Devamla) – Siz anlamasanız da, vatandaşımız, çiftçimiz bu durumu anladı, AK PARTİ’ye olan desteğin ve teveccühün -artırarak- devam
etmekte. 
Sayın Başkan,
değerli milletvekilleri; ülkemizin gelişmesi ve…
OSMAN DURMUŞ
(Kırıkkale) – Her ay elektrik parası alıyorsunuz.
MEHMET ERDOĞAN
(Devamla) – …halkımızın sağlıklı bir şekilde beslenmesi için…
(Mikrofon
otomatik cihaz tarafından kapatıldı)
OSMAN DURMUŞ
(Kırıkkale) – Çiftçi maaş alıyor sanki, her ay
elektrik parası alıyorsunuz.
BAŞKAN – Sayın Erdoğan,
konuşmanızı tamamlayınız efendim.
Buyurun.
MEHMET ERDOĞAN (Devamla) – …hayvansal ve bitkisel gıdaların
sağlıklı bir şekilde üretimi, hazırlanması, işlenmesi, depolanması ve nakliyesi
gerçekten büyük önem arz etmekte. 
Çağdaş medeniyet
anlayışıyla hazırlanmış olan bu kanun tasarısının hayata geçmesi ülkemizin
yararınadır. 
Bu kanunun
hazırlanmasında, başta Sayın Bakanımız olmak üzere, iktidar ve muhalefet
partisi milletvekillerine komisyonda verdikleri katkılardan dolayı ve
bürokratlarımıza, emeği geçen herkese teşekkür ediyorum. 
Kanunun
milletimiz ve memleketimiz için hayırlı olmasını diliyor, yüce heyetinizi
saygıyla selamlıyorum. (AK PARTİ sıralarından alkışlar)
BAŞKAN – Teşekkür
ederim Sayın Erdoğan.
Hükûmet adına Tarım ve Köyişleri Bakanı Sayın Mehmet Mehdi Eker.
Sayın Bakanım,
buyurun. (AK PARTİ sıralarından alkışlar)
TARIM VE
KÖYİŞLERİ BAKANI MEHMET MEHDİ EKER (Diyarbakır) – Sayın Başkan, yüce Meclisin
değerli üyeleri; hepinizi saygıyla selamlıyorum. 
Veteriner
Hizmetleri, Bitki Sağlığı, Gıda ve Yem Kanunu Tasarısı hakkında hem yüce
heyetinizi bilgilendirmek hem de konuyla ilgili değerlendirmelerde bulunmak
istiyorum.
Sayın
milletvekilleri, insanoğlu başlangıçta tarıma, tarımsal üretime geçtiği
tarihlerde kendi şahsi zatî ihtiyaçları veya mahallî ihtiyaçlar için üretim
yaparken, şehirleşmenin artmasıyla, insanların topluluklar hâlinde bir arada
yaşamaya geçmesiyle birlikte artık pazar için üretim gündeme gelmiş ve bu
giderek çok daha ileri boyutlara ulaşmıştır. Tabii, pazar için üretim söz konusu
olduğunda ham madde niteliğindeki birincil üretim yerini işlenmiş ürünlere,
bunların muhafazasına, sanayiye, bunların ambalajlanmasına, uzak pazarlara
ulaşmasına, uzun süreler için muhafaza edilmesine ihtiyaç hissettirmiştir.
Böyle bir zorunluluk ortaya çıkarmıştır. İşte esasen bu tasarının
hazırlanmasındaki temel faktörlerden bir tanesi de bu alanda ortaya çıkan
ihtiyacı, yani gıdanın, gıda maddelerinin tarladan sofraya, çiftlikten çatala,
meradan tabağa zincirin bütün halkalarında denetimini tesis etmek, bunun hijyenik ve sağlıklı olduğundan emin olmak, buna ait
düzenlemeleri, mevzuatı oluşturmak ve bunu en etkin bir şekilde uygulamaktır.
Yani dünyanın her yerinde, özellikle ekonomisi gelişmiş ülkelerde, kentleşmeyi
belli bir düzeyin üzerine çıkarmış ülkelerde bu tür bir mevzuat, esasen gerekli
bir mevzuattır.
Biz de bugüne
kadar Türkiye’de bu alanda beş ayrı kanun ile düzenlenen bu konudaki mevzuatı
şimdi hem birleştiriyoruz, bir tek yasa hâline getiriyoruz hem bu yasalardaki
birtakım, teknoloji sebebiyle eskimiş veya güncelliğini kaybetmiş veya ortaya
yeni çıkmış ihtiyaçları da dikkate almak suretiyle bunları güncelliyoruz.
Yasaları sadeleştiriyoruz, bunların uygulanabilirliğini arttırıyoruz, yani daha
pratik bir hâle getiriyoruz ve yeni bir bakış açısıyla, yeni bir anlayışla bu
alandaki mevzuat ihtiyacını gideriyoruz. 
Tabii, bu yasa
ile birlikte yürürlükten kaldıracağımız mevcut, meri mevzuatımızda beş tane
kanun var. Bunların bazıları hakikaten çok eski. Örneğin, 6968 sayılı Zirai
Mücadele ve Zirai Karantina Kanunu 1957 tarihlidir. Örneğin, Yem Kanunu 1973
tarihlidir. En yenilerden bir tanesi, 2004 tarihli 5179 sayılı Gıdaların
Üretimi, Tüketimi ve Denetlenmesine Dair Kanun’dur. Bunun dışında, yine, 1986
tarihli 3285 sayılı Hayvan Sağlığı ve Zabıtası Kanunu var ve 2001 tarihli
Hayvan Islahı Kanunu var ki 2001 tarihli Hayvan Islahı Kanunu, 1926 yılındaki
Islahı Hayvanat Kanunu’na dayanılarak düzenlenmiş ancak muhteva itibarıyla, öz
itibarıyla herhangi bir yenilik getirmemiştir.
Şimdi, biz, bütün
bunları birleştirip, bütün bunları düzenleyip ortaya -biraz önce de arz ettiğim
gibi- Avrupa Birliğinin de en son mevzuatının gerektirdiği, onunla uyumlu, ona
paralel bir yeni düzenleme… 
Bir hususu da bu
çerçevede ifade etmek istiyorum, bilginize arz etmek istiyorum: Bizim, Avrupa
Birliğiyle ilgili müzakere fasıllarından bir tanesi gıdadır, gıda güvenliğidir,
gıdaya ait fasıldır. Böyle bir düzenleme -Avrupa Birliğinin meri mevzuatıyla
uyumlu bir mevzuatın olması ve bunun tek çatı altında, tek merkezde
düzenlenmesi, bu yönde bir yeni mevzuatın oluşması- Avrupa Birliğiyle müzakere
edilecek olan gıda faslının da açılış kriterlerinden
birini oluşturuyor. Dolayısıyla bugün biz bu kanunu görüşmek suretiyle hem Türk
milletine, Türk tüketicisine ve bu ülkede yaşayan herkese daha hijyenik, daha sağlıklı gıda tüketmelerine imkân sağlayacak,
daha sağlıklı ve daha güvenilir, daha hijyenik gıda maddelerine ulaşmayı
rahatlatacak, kolaylaştıracak bir mevzuat düzenliyoruz ama aynı zamanda da
Avrupa Birliğiyle ilgili bir faslın açılış kriterini de yerine getirmiş
oluyoruz. Bu, bu bakımdan çok önemli çünkü eğer biz bugün bunu yüce
oylarınızla, yüce tensibinizle kanunlaştırırsak ve bu yayınlanırsa 30 Haziran
tarihi olmadan Avrupa Birliği ile gıda faslını da müzakereye açmış olacağız. Bu
bakımdan da önemli bir yasa tasarısı görüşmekte olduğumuz. 
Sayın Başkan,
değerli milletvekilleri; neleri kapsıyor bu tasarı? Hayvan
hastalıklarıyla mücadeleyi. Bitki zararlılarıyla mücadeleyi. Hayvan
refahını. Hayvan ıslahı ve zootekni konularını, yani hayvan
yetiştiriciliği konularını. Veteriner ilaçları ve bitki koruma
ürünlerini. Gıda ve yemin üretim, işleme, dağıtımının tüm aşamaları ve hijyen kuralları. Hızlı uyarı sistemi. Özellikle
güvenilir gıdada önemli. Acil durumlar ve bu konularla ilgili kriz yönetimi
esaslarını. Risk analizi ve risk yönetimi. İhtiyati
tedbirleri, resmî kontrolleri ve cezai yaptırımları kapsıyor bu tasarı.
Tasarının hayvan
sağlığı alanında getirdiği yenilikleri dikkate aldığımızda: Hayvanların
tanımlanması ve işletmelerin kayıt altına alınması hususu. Hayvan
ticaretiyle uğraşan yurttaşlarımızın belgelendirilmesi. Hayvan nakilleriyle
ilgili hayvan refahı kurallarının getirilmesi. Yine proaktif
bir yaklaşımla hastalıklarla ilgili ulusal ve yerel acil eylem planlarının
hazırlanması. Veteriner sağlık ürünlerinin üretimi, satışı, uygulaması ve
kontrolüne ilişkin yasal altyapı oluşturulması, bu çerçevede, hayvan sağlığı
alanında getirilen yenilikler. 
Bitki sağlığıyla
ilgili olarak da getirilen yenilikler var. Onların da sadece satır başlarını
sizlerle paylaşmak istiyorum saygıdeğer milletvekilleri.
Bakanlıkça
belirlenen bitki ve bitkisel ürünlerle ilgili kayıt zorunluluğu getirilmesi.
Bu, özellikle takipte ve bitki hastalık ve zararlılarıyla mücadelede kullanılan
pestisit ve diğer kimyasal maddelerin izlenmesi
konusunda bize büyük imkân tanıyacak bir düzenleme. 
Yine bitki ve
bitkisel ürün nakillerinde bitki pasaportu düzenlemesi zorunluluğu getiriliyor,
bu kanun içerisinde yer alıyor. 
Bitki koruma
ürünlerinin satışında reçete zorunluluğu getiriliyor. Bu da bütün
vatandaşlarımızın esasen beklediği ve arzu ettiği bir husustur.
Zararlı
organizmalarla mücadelede yeni kurallar getiriliyor ve bitki koruma ürünlerinin
uygulanmasına ilişkin keza yeni düzenlemeler getiriliyor.
Saygıdeğer
milletvekilleri, gıda konusunda, yani işlenmiş gıda konusunda gıda
güvenilirliğinde esas sorumluluğun gıda işletmecisine verilmesi getiriliyor, ki bu son derece de önemli bir husus. Çünkü
insanlar eğer imalathane sahibi iseler ve gıda işletmelerinde bir gıda maddesi
üretimi yapıyorlarsa bunun işletmecisinin bu konuda bir sorumluluğunun
bulunması gerekiyor. 
Gıdayla ilgili
yetkilerin tek elde toplanması getiriliyor, ki bu,
denetim ve koordinasyonda çok büyük kolaylık sağlayacak bir düzenleme.
Üretimin izni,
gıda sicili ve tescil işleri basitleştiriliyor, bunlar kaldırılıyor. Bunun
yerine, Avrupa Birliğinde de olduğu gibi, kayıt ve onay sistemi getiriliyor. 
Yine, gıda üreten
iş yerleri yerine, risk esasına dayalı değerlendirmeyle, Bakanlıkça belirlenen
onaylı ve kayıtlı işletmelerde üretimin çeşidine göre en az lisans düzeyinde
eğitim almış kişilerin çalıştırılması zorunluluğu getiriliyor. 
Risk
değerlendirme birimi oluşturuluyor ve birincil üretim dâhil hijyenle
ilgili düzenlemelerin kanun kapsamında ele alınarak cezai yaptırımların
getirilmesi sağlanıyor.
Geleneksel
ürünler için istisna elbette ki var.
Bir de sınır
kontrol noktalarının kurulması ve işletilmesi yine bu mevzuatla getirilen bir
husus.
Yemle ilgili
olarak da, insan ve hayvan sağlığı yönünden sadece ticarete konu olan yemler
değil, yani insanlara, başkalarına sattıklarınız değil, kendi hayvanlarınızı
beslemek için ürettiğiniz yemler bile, orada hazırlanan yemler bile bu kapsam
içerisinde değerlendiriliyor. Yani onlara, kendi hayvanlarına yedirdiğiniz yemlere
bile bir standart getiriliyor, onlar da bu kanun çerçevesinde yapılacak olan
denetim, kontrol ve standartlar içerisine alınıyor. 
Yemlerin tescil
zorunluluğu, yem katkıları ve özel amaçlı yemler hariç olarak kaldırılıyor. Yem
güvenilirliği kontrollerinin risk esasına göre yapılması sağlanıyor. Yem
güvenilirliğinde öncelikli sorumluluğun yem işletmecilerine verilmesi, bir de
yeme ilişkin analizlerin yetkilendirilmiş laboratuvarlarda
da yapılabilmesine imkân tanınıyor. 
Saygıdeğer
milletvekilleri, biraz önce de söylediğim gibi, bu tasarının aynı zamanda
Avrupa Birliğiyle müzakere fasıllarından birinin açılış kriteri olması
hasebiyle Avrupa Birliği mevzuatına uyumlu olmasına özen gösterildi ve bu
çerçevede Avrupa Birliğinin 2002/178, 2004/852, 2004/853 ve 2004/854 sayılı
tüzükleriyle, bunların resmî kontrollerine yönelik 2004/882 sayılı Tüzük’ten
oluşan “yeni hijyen paketi” olarak adlandırılan
direktifler dikkate alınarak hazırlandı ve bunlarla uyumlu olarak bu tasarı
hazırlandı. Bu süreç içerisinde Avrupa Birliği Komisyonu yetkilileriyle de
görüşmeler yapıldı. 
Taslakta yer alan
veteriner hizmetleri, bitki sağlığı, gıda ve yeme ilişkin kurallar gıda
güvenilirliğinin sağlanmasını amaçlıyor. Gıda güvenilirliğinin sağlanmasından
sorumlu Avrupa Birliğinin uygulaması doğrultusunda tek bir yetkili otorite
sağlanması hedefleniyor. Veteriner hizmetleri, bitki sağlığı, gıda ve yem
hizmetleri mevzuatının ayrı ayrı taslaklar şeklinde
düzenlenmiş olması durumunda bile Avrupa Birliği mevzuatı gereği aynı
düzenlemeleri içerecektir. 
Kanun tasarısında
dikkat edildiği üzere bu hususlar sanki ayrı kanun taslakları gibi kısımlar
şeklinde birbirinden ayrılmıştır. Kanun paketinin birlikte hazırlanması
mükerrer uygulamaları, çakışma ve çatışmaları önlemek amacıyla yapılmıştır.
Avrupa Birliğinin bu tasarıyı beklediğini tekrar ifade etmek istiyorum
saygıdeğer milletvekilleri. 
Sayın Başkan, değerli milletvekilleri; tabii tasarıyla ilgili
yapılan eleştirileri biz hep dikkate aldık ve bu tasarının hazırlanma sürecinde
-ki, uzunca bir süreç aldı bu- on bir tane bakanlık ve kamu kurum-kuruluşu, on
kamu kurumu niteliğindeki meslek kuruluşu, üniversite ve sivil toplum kuruluşu,
bir de kendileri doğrudan görüş gönderen kurum ve kuruluşlar da altı olmak
üzere, toplam asgari yirmi yedi kurum, kuruluş, sivil toplum kuruluşu, kamu
kuruluşundan destek alındı, onlardan katkı alındı, görüş alındı. Bu nedenle bu tasarının hazırlanması esnasında kimseye sorulmadığı
veya kimsenin görüşünün alınmadığı yönündeki eleştiriler çok haklı eleştiriler
değildir saygıdeğer milletvekilleri.
Değerli
milletvekilleri, arkadaşlarımız konuyla ilgili konuşurken tabii başka konulara
da değindiler ve bir arkadaşımız Türkiye’de (1/98) sayılı Ortaklık Konseyi
Kararı’na bağlı Türkiye’nin daha önceden imzaladığı ve uluslararası tarımsal
ticaretin esaslarını belirleyen, dolayısıyla da aklınıza gelebilecek ne kadar
tarımsal ürün varsa bunlarla ilgili listeleri buradan okudu. Kayıtlara
özellikle geçmesi açısından bunu açıklamayı zorunlu görüyorum, çünkü
zannedildiği gibi, orada okunan bütün ürünlerde o kadar ithalat yapılmış
değildir, böyle bir şey söz konusu değil. O 1998 yılında Türkiye-Avrupa Gümrük
Birliği arasında akdedilen anlaşma, bunun çerçevesinde Türkiye Avrupa Birliğine
gümrüksüz tarım ürünü ihraç ediyor -şimdi arkadaşımız bunları okumuyor, o
listeyi okumuyor- Avrupa Birliğinden belirli düzeydeki şartlarda ve gümrük
oranlarında alınabilecek -“alınan” demiyorum- ürünleri alınmış gibi söyleyip
bunlarla ilgili maalesef bilgiler verdi. Bunlar tabii doğru değildir. 
Esasen, tabii,
“1998 tarihinde imzalanan anlaşma yanlıştır.” da demiyorum, o günkü Hükûmet o taviz listesini karşılıklı olarak düzenledi.
Şimdi,
arkadaşlar, biz acaba şunun farkında mıyız: Yani dünyada ithalat yapmadan, bir
gram ithalat yapmadan, bir liralık ithalat yapmadan sadece ve sadece ihracat
yapabileceğimizi mi düşünüyoruz? Dünyada böyle bir ülke var mı? Bu hayal değil
mi? Eğer biz, yani satır aralarında bunu vaat ediyorsak, böyle bir cennet vaat
ediyorsak, doğrusu bunu da ben hem yüce Meclisin hem milletimizin takdirine
bırakıyorum. Bu söylenenler doğru değildir…
RAMAZAN KERİM
ÖZKAN (Burdur) – Doğru…
TARIM VE
KÖYİŞLERİ BAKANI MEHMET MEHDİ EKER (Devamla) – …çünkü bunun bir de ihracat
boyutu var, onu da söylemek lazım. Şimdi ben size onu söyleyeyim. Mesela İsrail’den
bahsedildi.
Değerli
arkadaşlarım, İsrail’e bizim tarım ürünü ihracatımız 2009’da 142 milyon lira,
ithalatımız 27 milyon lira. Yani 142 milyon liralık tarım ürünü satmışız, 27
milyon liralık da tarım ürünü almışız. Bu bir ticaret.
Şimdi, Avrupa
Birliği ülkeleriyle… Bakın, şimdi, demin liste okundu ve işte “100 ton çilek”
diyor, sanki 100 ton çilek gelmiş gibi! Yani öyle bir şey yok. Yani olmayan
ürünlerin, gerçekleşmeyen, sadece listede ismi yazılı ürünlerin, ticarete konu
olabilecek ürünlerin listesini okuyor ve diyor ki: “Niye bunu ithal
ediyorsunuz?”
Şimdi, Avrupa
Birliğine bizim sattığımız, ihraç ettiğimiz tarım ürünü 2009 yılında 4,2 milyar
dolar. Aldığımız ne? 1,6 milyar dolar.
Şimdi, 4,2 milyar
dolar 1,6’nın kaç katı? 2,6 katı. Demek ki Avrupa Birliğine biz 2,6 kat daha
fazla tarım ürünü ihraç ediyoruz. 
Genel ihracat
içinde 11,2 milyar dolar geçen yılki rakamımız ve bunun ithalatı da 9,6 milyar
dolar. Buradaki fark da net Türkiye tarım ürünü konusunda -ki bunun içerisinde
tarımsal hammaddeler de dâhildir, örneğin lif pamuk gibi, bunlar da dâhil olmak
üzere- tarım ürünü ihracatçısıdır hem dünyayla ilişkilerinde hem Avrupa
Birliğiyle ilişkilerinde ki biraz önce, demin, söyledim. 
Şimdi, sebze
meyve tohumluğu söyleniyor. Biz uyguladığımız projeyle Türkiye'nin sebze
tohumluğunda kendine yeterlilik oranını yüzde 10’dan devraldık, yüzde 10; şimdi
yüzde 35. Beş yıl içerisinde yüzde 35’e çıkardık. 
Diğer ürünleri
söylemiyorum, yani hububat tohumluğunu, diğer tohumluğu. Oralarda, mesela
ekmeklik buğdayda yüzde 95 kendi tohumumuzu kullanıyoruz, makarnalık buğdayda
yüzde 98 kendi tohumumuzu kullanıyoruz, arpada yüzde 99, diğer bakliyatta da
yüzde 100 kendi tohumumuzu kullanıyoruz; aspirde
yüzde 100, tütünde 85, fiğde yüzde 100 kendi tohumumuzu kullanıyoruz. 
Şimdi, tabii ki
Türkiye’de tarım sektörünün sorunları var, onları hep beraber çözeceğiz ama
bunları söylerken de bir insaf ölçüsüyle değerlendirme yapılmasını hatırlatmak
istiyorum, kayıtlara bu şekilde geçmesi için bunları açıklama durumunda kaldım
ve kanunumuzun, tasarımızın hayırlı olmasını diliyor, hepinizi saygıyla
selamlıyorum. (AK PARTİ sıralarından alkışlar) 
BAŞKAN – Teşekkür
ederim zamanlamanızdan dolayı. 
Şahsı adına son
konuşmacı, Aydın Milletvekili Ahmet Ertürk. 
Sayın Ertürk, buyurun efendim. (AK PARTİ sıralarından alkışlar) 
AHMET ERTÜRK (Aydın) – Sayın Başkan, değerli milletvekilleri;
Veteriner Hizmetleri, Bitki Sağlığı, Gıda ve Yem Kanunu Tasarısı ile Avrupa
Birliği Uyum Komisyonu ve Tarım, Orman ve Köyişleri
Komisyonunun hazırlamış oldukları raporları bugün Meclisimizde görüşüyoruz ve
inşallah ürettiği ürünlerle bizleri besleyen ve doyuran çiftçilerimize yeni
fırsatlar, yeni imkânlar, yeni açılımlarla, bu yasal düzenlemeyle
buluşturuyoruz, buluşturmalıyız çünkü tarım bizim geleneğimiz ve geleceğimiz. Tarımı geliştirmeden, tarımımızı hak ettiği noktaya getirmeden
ülkemizi ve ülkemiz insanlarını layık oldukları fırsatlarla buluşturamıyoruz.
Doğru projeler, doğru öneriler ve doğru sözlerle gerçekten tarımımızı hak
ettiği ve layık olduğu yere taşıyabiliriz. Tabii muhalefet partilerimizin
değerli milletvekillerinin de gerek komisyonlarda gerekse Parlamentomuzda bu
yasa tasarısına yapacakları pek çok güzel katkılar olacaktır. Örneğin dün maden
yasasını görüşürken güzellikler yaşadık. Burada zeytin ürünümüzle ilgili, maden
yasası içerisinde gerek Hükûmetimizin daha önce
tasarı olarak getirdiği ve Tarım Komisyonumuzda da olgunlaştırılan yine
beraberce olgunlaştırdığımız ve Tarım Kanunu’muzun
11’inci maddesinde şekillenen ürün konseyleri maddesinden Ulusal Zeytin ve
Zeytinyağı Konseyimiz kurulmuştu. Dün Konseyimizin değerli üyeleri de
Parlamentomuzdaydı ve onların da katkılarıyla, sivil toplum kuruluşlarımızın
katkılarıyla dün maden yasamızda zeytinliklerle ilgili bir düzenleme yapıldı.
Tabii biz katkısı olan tüm arkadaşlarımıza zeytin bölgesi bir milletvekili
olarak da teşekkür ediyoruz. 
Tabii
çalışmalarımızı sürdürüp olgunlaştırmamız lazım. Gene burada pek çok öneriler
ortaya konuldu. Doğru olan önerileri ve sözleri, talepleri mutlaka
değerlendirerek tarımımızı da sadece çiftçilerimizin üzerinden siyaset
yapılabilir durumdan mutlaka çıkarmamız lazım. Konuşan her arkadaşımız sanki
Türkiye’de tarım yokmuş… İşte Değerli Bakanımız izah etti; üretim nereden
nereye geldi, ihracat nereden nereye geldi, tarım ürünlerinin
değerlendirilmesiyle ilgili, üretim fırsatlarının artırılmasıyla ilgili neler
yapıldı. Pek çok güzel şeyler yapıldı ama sanki hiçbir şey yapılmamış gibi, yok
farz edilmiş gibi değerlendirmek de elbette doğru olan değildir.
HÜSEYİN YILDIZ (Antalya) – Aynı sizin gibi. Siz de 2002’den önceyi yok sayıyorsunuz.
AHMET ERTÜRK
(Devamla) – Burada tarımı sadece bitkisel üretim ve hayvansal üretim olarak da
görmemek lazım. Bu ürünlerin işlenmesi, değerlendirilmesiyle ilgili de pek çok
çalışmalar yapılmaktadır. 
Hayvancılıkta, tarımla geçimini sağlayan çiftçilerimizin gerek
büyükbaş gerek küçükbaş gerek kanatlı üretimini yapan çiftçilerimize
işletmelerinin devamlılığının sağlanması, üretimlerinin sürdürülebilir hâlde
olması için öncelikle sütün değerlendirilmesi, anne olan, bize süt veren ve her
sene bir canlı yavru veren ineklerimizin ahırlarımızda olabilmesi, onların
verimlerinin artırılması, her sene verdikleri canlı yavrularla kendilerinden
daha çok süt veren damızlıklar yetiştirilmesi konusunda pek çok çalışmalar
yapılıyor. Bunları arkadaşlarımız biliyor,
veteriner hekim olan milletvekili arkadaşlarımız bu çalışmaları yakinen takip
ediyorlar. Bu konuda pek çok birlikler, dernekler, sivil toplum kuruluşları
kuruldu ve gene yasalarımızda hayat bulan üretici birlikleri kuruldu, gerek
koyun-keçi birlikleri gerek damızlık yetiştirici birlikleri gerek süt üreticisi
birlikleri ve bu birliklerimizle, bu birlikler çatısı altında örgütlenen
değerli üreticilerimize, çiftçilerimize daha fazla, daha farklı fırsatlar ve imkânlar
yaratılıyor. 
Örneğin büyükbaş
süt desteği 40 lirayken, küçükbaş süt desteği 100 lira. Yani orada küçükbaş
daha zor bir üretim dalı olduğu için, ona farklı bir destekleme yapılabiliyor
ve bu desteklemelerin mutlaka örgütleri aracılığıyla yapılmasını çok
önemsiyoruz. Mutlaka, ne kadar ürettiğimizi bilebilir hâlde olmamız lazım.
Irkın iyileştirilmesi, ıslah çalışmaları da bu yasa tasarısında derlenip
toplanıyor, hepsi 10’uncu madde esprisinde bir disiplin altına getiriliyor.
Mesela suni
tohumlamada biz katma değer vergisini yüzde 1’e indirdik. Böylece hem
çiftçilerimizin hayvanlarının ırkının iyileştirilmesinde kullandıkları projenin
testinden geçmiş spermaları daha ucuz fiyattan edinmeleri ve hayvanlarındaki
sürülerinin verimini, kalitesini artırmaları imkânını getirdik.
Gene sütle ilgili
Ulusal Süt Konseyi kurduk ve Ulusal Süt Konseyi tabii emekleme aşamasında daha,
yeni yeni örgütleniyor, yeni yeni
şekilleniyor, yeni yeni neler yapabileceğini
belirliyor, tespit ediyor. Burada hem üreticilerimiz var ve onların
temsilcileri var hem sanayicilerimiz var hem tarımımız var hem hazinemiz var
hem Tarım Bakanlığımız var. Böylece sektörün tüm aktörleri Ulusal Süt Konseyi
içerisinde kendilerini temsil hakkı buluyorlar. Mesela bu sene çok güzel bir
fırsat yakaladık sütte. Geçmiş senelerde her sene bahar aylarında süt üretimi
artınca süt fiyatları durgunlaşır veya düşerdi ama bu sene Ulusal Süt
Konseyinin ve Tarım Bakanlığımızın yaptığı müşterek çalışmayla sütte regülasyon yasası çıkarıldı ve şu anda en düşük süt fiyatları
72 kuruş seviyesinde, aşağı inmedi. 72 kuruşla 85 kuruş aralığında süt
fiyatları alınıp satılıyor üreticilerimizden. Böylece… İşte, o fazla süt ne
oldu? İşte, fazla süt bu çıkan yasalarla Tarım Bakanlığımızın, TÜGEM Genel
Müdürlüğümüzün Ulusal Süt Konseyinin bir an evvel kurulması yönünde yaptığı
etkin çalışmalarla gayretlerle ve Konseyin kurulmasıyla ve onunla beraber süt regülasyonu yasası gelmesiyle önce anne olan ineklerimizin
ahırlarımızda mevcut hâlde olabilmesi imkânı getirildi ve süt fiyatları makul
bir seviyede kaldı. 
Tabii, sütle beraber, süt desteğiyle beraber hayvan destekleri 275
lira, buzağı destekleri 60 lira, brusella aşısı
yaptıranlara artı 20 lira verilmek suretiyle, Damızlık Birliğine kaydolan
hayvanlara da artı 50 lira verilmek suretiyle hem örgütlenmeyi Bakanlığımız
teşvik etti hem de çiftçilerimizin ellerinde ne kadar hayvanlar var, bu ırklar
ne kadar süt veriyor, ne kadar et verme kabiliyetine haiz gibi pek çok bilgiyi
de bu vesileyle daha kısa yoldan temin edebilir hâle geldik. Tabii bu hayvanlarımızın beslenmesiyle ilgili de kaba yem
desteklerimiz –değerli arkadaşlarımız da, konuşmacılarımız da anlattılar- devam
ediyor. Ayrıca gene kırsal kalkınma desteklerinden de hem üretim destekleri,
yatırım destekleri hem de ekipman destekleri devam
ediyor. Bu çok güzel bir projeydi. Çiftçilerimizin üretimlerini yeni teknolojik
aletlerle, ekipmanlarla sürdürebilmeleri için yüzde 50
hibe destekli bu proje şu anda bitmiş gibi görünse de süresi, yeni çalışmalarla
Tarım Bakanlığımız bunu, yeni bir çalışma yöntemiyle tekrar uzatma yönünde
çalışmayı sürdürüyor. 
Tabii sağlıklı
bitki bizim için çok önemli. İnsanlarımız tükettiği ürünlerin ne olduğunu
bilebilir hâlde olmalılar. Onun için de toprak tahlili yapan çiftçilerimize
yani ürettiği ürünü doğru gübreyle gübreleyen çiftçilerimize, toprak tahlili
yapan çiftçilerimize, sertifikalı tohum ve sertifikalı fidan, hem üreten
insanlarımıza hem de bunları kullanan insanlarımıza ayrıca desteklemeler
verildi. Damlama sulama, yağmurlama sulama yapan çiftçilerimize de sıfır faizli
tarımsal desteklemeler kullandırıldı.
Bunun dışında,
üretimde arz açığı olan ürünleri havza destekleri marifetiyle Tarım
Bakanlığımız yeni bir yapılanmaya gitti. Ülkemiz otuz bölgeye bölündü ve bu
otuz bölgede üretilmesi istenilen ülkemizin ihtiyaç duyduğu ve açık olan
ürünlerin de -mesela yağlı tohumlar gibi- daha fazla üretilebilmesi için
desteklemeler verildi, veriliyor, verilmeye devam ediliyor. Mesela, pamukta 420
liralık bir destek veriliyor ki inşallah, çiftçilerimiz bu sene biraz daha
pamuk ekmeye heves ediyorlar.
Bunun dışında,
tabii zeytinyağı gibi, soya gibi pek çok ürüne de destek veriliyor. Asıl
söylemek istediğim konu bu cümlede iyi tarım uygulamaları ve organik tarım
desteklemeleri. İyi tarım uygulamalarıyla artık insanlarımız çiftçilerimizin
ürettiği ürünlerden böyle endişe duymadan, yok “Bu hormonlu mu?” yok “Bu ilaçlı
mı?” yok “Acaba bu benim sağlığıma zarar verir mi?” endişelerinden arınmış bir
vaziyette bu ürünleri sağlıklı bir şekilde tüketebilecekler. İşte, Hükûmetimiz, Tarım Bakanlığımız bunun yönetmeliklerini,
tebliğlerini çıkarmak suretiyle iyi tarım uygulaması yapan... Yani hep
yıllardan beri bunları düşünüyorduk. Doğru üretim yapan çiftçilerimize, doğru
üretim yaparak, yani kullandığı tarım ilacını, kullandığı...
(Mikrofon
otomatik cihaz tarafından kapatıldı)
BAŞKAN – Sayın Ertürk, konuşmanızı tamamlayınız lütfen, buyurun.
AHMET ERTÜRK
(Devamla) – Teşekkür ederim efendim.
Değerli milletvekilleri, tarım ilaçlarını kullanırken
çiftçilerimiz ilaç satan insanlardan bunları alarak kullanıyorlardı, ne
olduklarını belki bilemiyorlardı ama şimdi bu iyi tarım uygulamalarıyla ve
reçeteli tarım ilacı satışıyla artık kontrollü bir üretim, derli toplu bir
üretim ve tüketen insanlarımızın da gerek iç piyasada satılan ürünlerin kendi
insanlarımızın gerekse yurt dışına yaptığımız ihracatlarda da yurt dışına giden
ürünlerimizde ürünlerimizin geri dönmemesi için alınan bu çalışmalar bu yasal
düzenlemeyle de hem veteriner hizmetleri hem bitki sağlığı hem gıda ve yem ile
derlenip toplanıyor. Kurallar ve
kaideler insanlarımız içindir. 
Doğru üretimler,
doğru çalışmalara vesile olmasını diliyorum ve bu tasarının öncelikle Türk
tarımına, üreten çiftçilerimize ve toplumumuza yararlı faydalara vesile olması
dileklerimle yüce heyeti saygıyla selamlıyorum. (AK PARTİ sıralarından
alkışlar) 
BAŞKAN – Teşekkür
ediyorum Sayın Ertürk. 
Sayın
milletvekilleri, tasarı üzerinde soru-cevap işlemi gerçekleştireceğiz. 
Sayın Ağyüz? Yok.
Sayın Durmuş?
Yok.
Sayın Enöz? Burada.
Buyurun efendim.
MUSTAFA ENÖZ
(Manisa) – Sayın Başkanım, Sayın Bakanımıza soruyorum: 
Sınırlarımızda
hayvan kaçakçılığı yapılıyor mu? Yapılıyorsa, tahminen yılda büyükbaş, küçükbaş
olarak ne miktarda hayvan giriş ve çıkışı yapılmaktadır? Bu konuda ne gibi
tedbirler almaktasınız?
İkinci sorum:
Canlı erkek dana ithalatı başladı. Bunun yanında damızlık düve ithal etmeyi
düşünüyor musunuz?
Teşekkür ederim.
BAŞKAN – Teşekkür
ederim Sayın Enöz.
Sayın Macit…
HASAN MACİT
(İstanbul) – Teşekkür ederim Sayın Başkanım.
Daha önce Sayın
Tarım Bakanımıza iki defa sorduğum yazılı bir soru önergesine alamadığım yanıt
nedeniyle tekrar sözlü olarak sormak istiyorum. 2002 ve 2009 yılları arasında
yıllar itibarıyla bitkisel üretimde ve hayvancılık sektöründe destekleme
kalemleri bazında il il toplam olarak verilen destek
miktarı ne kadardır? Destek miktarını Sayın Bakanımız verdiler ama il il vermediler. Acaba Bakanlığımızda böyle kayıt mı yoktur,
yoksa farklı bir yapı olduğu için mi verilmemektedir? 
Bir diğer sorum,
tarımsal sulamada kullanılan elektrik fiyatlarına uygulanan sübvansiyon var
mıdır veya kaldırılmış mıdır? Kaldırılmış ise hangi tarihte kaldırılmıştır?
Tarımsal sulamada
kullanılan elektrik borçları için 2009 yılının Haziran ayında getirilen yeniden
yapılandırılma sonucunda kaç tane çiftçimiz başvurmuştur? Başvuran çiftçilerden
kaç tanesi ödeme yapabilmiştir? Şu anda elektrik borçlularının son durumu...
(Mikrofon
otomatik cihaz tarafından kapatıldı)
BAŞKAN – Teşekkür
ediyorum.
Sayın Kaplan...
HASİP KAPLAN
(Şırnak) – Teşekkür ediyorum Sayın Başkan.
İstanbul Sabiha
Gökçen Havalimanı, üç kara ve iki deniz limanı ithalat kontrol sistemi ne zaman
faaliyete geçecek? Tarım ve kırsal kalkınma politikaları çerçevesinde, 8’inci
Fasıl olan, bu uyum yasaları gibi bu çıkarılan bu yasayla Kıbrıs Rum yönetimine
kayıtlı olan ya da son uğradığı liman Güney Kıbrıs olan gemilerin ve serbest
malların -uçaklar dahil- serbest dolaşımı konusunda
adım atılacak mı? Çünkü atılmadığı zaman bu fasıl geçilmemiş olacak ve şap
hastalığı, kuş gribi, Trakya bruselloz ve tüberküloz,
arilik statüsü, Newcastle
hastalığı, süngerimsi ensefalopati konusunda
yönetmelik çıkarılmasına rağmen ne ilerleme kaydedilmiş? 
Son olarak,
belediyelerin itlaflarının, hayvan itlaflarının sonu gelecek mi? Onu soruyorum.

BAŞKAN – Teşekkür
ediyorum.
Sayın Işık...
ALİM IŞIK (Kütahya) –
Teşekkür ederim Sayın Başkan.
Sayın Bakan, daha önce, Tar-Gel Projesi kapsamında, her yıl 2.500
kişi olmak üzere 2010 yılına kadar 10 bin adet ziraat mühendisi ve veteriner
hekimin istihdam edileceğine yönelik olarak kamuoyuna yapmış olduğunuz
açıklamalar doğrultusunda anılan dönemde, yani 2006-2010 yılları arasında
Bakanlığınızca istihdam edilen ziraat mühendisi ve veteriner hekimlerin
sayıları nasıldır? Bu konunda 2010
yılı programınız nedir? 
İkinci sorum da
AB istekleri doğrultusunda, âdeta Türk tarımını ve ziraat mühendisliği
mesleğini bitirmeye yönelik olan bu tasarıda, ziraat mühendisleri ve veteriner
hekimlerin özlük haklarının iyileştirilmesi yönünde ne tür düzenlemeler yer
almaktadır?
Teşekkür
ediyorum. 
BAŞKAN – Teşekkür
ederim. 
Sayın Coşkun…
HAKAN COŞKUN
(Osmaniye) – Teşekkür ediyorum Sayın Başkan. 
Sayın Bakan,
buğday üreticileri buğday taban fiyatının 64-70 kuruş açıklanacağını beklerken
55 kuruş açıklanınca büyük sıkıntıya düşmüşlerdir. 
Bir de buğdayda
bu seneki çeşitli sebeplerden dolayı verim düşüklüğü göz önüne alınarak buğday
üreten çiftçilerimizin kayıplarını giderici tedbirler almayı düşünüyor musunuz?
Düşünüyorsanız, bu tedbirleri bizlerle paylaşabilir misiniz? 
Bir de Tarım
Bakanlığının çalışan personelinin, bu kanun tasarısıyla veya gelecekte, Tarım
Bakanlığı Teşkilat Kanunu’nda özlük haklarında ne gibi düzenlemeler
yapılacaktır?
Teşekkür
ediyorum. 
BAŞKAN – Teşekkür
ederim. 
Sayın Doğru…
REŞAT DOĞRU
(Tokat) – Teşekkür ederim Sayın Başkanım. 
Kasım 2009 ile
2010 Ocak ayları içerisinde Doğu ve Güneydoğu Anadolu bölgelerinde
hayvancılığın desteklenmesiyle ilgili teşvik kararnamesi çıkartılmış ve
uygulamaya konulmuştur ancak bu bölgelere yakın olan Tokat ili ise bu teşvik
bölgesinin dışında tutulmuştur. Hayvancılık, Tokat ilinde, bitki örtüsü
noktasında olsun, diğer konularda olsun çok ciddi olarak insanların geçim
kaynakları içerisindeydi. Son yıllarda çok ciddi bir düşüş vardı hayvancılıkla
ilgili olarak. Tokat’ın da bu teşvik bölgesine alınması noktasında bir çalışma
yapılacak mıdır? Çünkü haksızlık vardır. Burada halk
tarafından bir haksızlığın giderilmesi beklenmekte. Bu noktada Sayın
Bakanın görüşlerini bekliyoruz. 
İkinci olarak da
Tokat ilinde Kazova bölgesinde büyük oranda dolu
afeti olmuştur. Dolu afetinden dolayı çiftçilerimiz perişan bir hâldedir.
Çiftçilerimize de bu yönlü olarak ne tür bir iyileştirme veyahut da bir şeyler
yapılabilecek midir?
Teşekkür ederim. 
BAŞKAN – Teşekkür
ediyorum. 
Sayın Yemişci…
TUĞRUL YEMİŞCİ
(İzmir) – Teşekkür ediyorum Sayın Başkanım. 
Aracılığınızla
Bakanımıza sormak istiyorum: Adalet ve Kalkınma Partisi İktidarından önce prim
ödemesi yapılan ürün sayısı neydi? Şimdi, kaç ürüne prim ödemesi yapılmaktadır?
Ayrıca, bu ödemelerin zamanlaması nasıl olmaktadır?
Teşekkür ediyorum.

BAŞKAN – Teşekkür
ediyorum. 
Sayın Tunç…
YILMAZ TUNÇ
(Bartın) – Teşekkür ediyorum Sayın Başkanım. 
Sayın Bakanım,
yedi buçuk yıllık AK PARTİ iktidarında her alanda olduğu gibi tarım alanında da
önemli icraatlar gerçekleştirilmiştir. Muhalefetin karamsar tablo çizmesi, bu
çabası AK PARTİ iktidarının birinci yılından itibaren başlamıştır ancak
milletimiz yapılan dört seçimde de muhalefetin dediğine değil AK PARTİ’nin icraatına bakarak oyunu kullanmıştır. 
MUSTAFA ENÖZ
(Manisa) – Soru sor, soru!
YILMAZ TUNÇ
(Bartın) – Tarım destekleri, geçmiş iktidarlarla kıyaslanmayacak derecede kat kat artmış, yeni destekler devreye alınarak tarımsal
üretimin artırılması sağlanmıştır. Bakanlığınızca Türkiye Tarım Havzaları
Üretim ve Destekleme Modeli uygulamaya konulmuştur. Bu modelin amacı ve
içeriğiyle ilgili bilgi verebilir misiniz?
Teşekkür
ediyorum.
MUHARREM İNCE
(Yalova) – Soruyla cevabı karıştırdın sen!
MUHARREM VARLI
(Adana) – Avukatlıkla çiftçiliğin ne alakası var?
AKİF AKKUŞ
(Mersin) – Sel geldiğinde her şeyi götürmeye çalışır ama kum kalır.
BAŞKAN – Sayın
Koyuncu, buyurun efendim.
ALİ KOYUNCU
(Bursa) – Teşekkür ediyorum Sayın Başkanım.
Aracılığınızla
Bakanımıza sormak istediğim soru: Daha önce cumhuriyet tarihinde uygulaması
olmayan ama 2006 yılında devlet destekli tarım sigortası uygulamasına
başlandığını biliyoruz. Bugüne kadar kesilen poliçe sayısı, devlet desteği ve
toplam sigorta bedelleri hakkında rakam verebilir misiniz? [MHP sıralarından
“Bravo(!)” sesleri] 
Teşekkür
ediyorum. 
BAŞKAN – Teşekkür
ederim.
Sayın Çırakoğlu…
LÜTFİ ÇIRAKOĞLU
(Rize) – Teşekkür ediyorum Sayın Başkanım.
Aracılığınızla
Sayın Bakanımıza sormak istiyorum: Tarımda uygulanan politikalar sonucu üretim
artışları nelerdir? Önemli ürünler için örnek verebilir misiniz?
Teşekkür ederim.
BAŞKAN – Teşekkür
ediyorum.
Sayın Çolak…
ERTEKİN ÇOLAK
(Artvin) – Teşekkür ediyorum Sayın Başkanım.
Sayın Bakanım,
2002 yılından önce IMF ve Dünya Bankasıyla yapılan anlaşmalar sonucu kaldırılan
destekleme uygulamaları var mıdır? Varsa nelerdir?
İkinci sorum:
Tarımsal ihracatımız ne kadardır ve hangi ülkelere yapılmaktadır?
Üçüncü sorum: AK
PARTİ döneminde kooperatifler aracılığıyla dağıtılan süt ineği adedi ne
kadardır?
Teşekkür
ediyorum.
BAŞKAN – Teşekkür
ederim.
Sayın Cengiz…
MUSTAFA KEMAL
CENGİZ (Çanakkale) – Teşekkür ederim Sayın Başkanım.
Sayın Bakana
soruyorum:
Çanakkale daha
çok bir tarım veya hayvancılık kenti olarak bilinmektedir. Bu vesileyle,
Çanakkale’de, 2000 ve 2010 yılları arasında, on yıllık süreçte:
1) Büyükbaş
hayvan yetiştiriciliğinde artış mı yoksa azalma mı bulunmaktadır? 
2) Küçükbaş
hayvan yetiştiriciliğinde, özellikle koyun ve keçide, on yıllık süreç nasıl
gelişmiştir? Artış mı vardır yoksa azalma mı vardır?
3) Çanakkale’de
organik et yetiştirme çalışmaları var mıdır? Varsa bu çalışmalar hangi
ilçelerimizde ve hangi merkezlerimizde gerçekleşmektedir?
4) Çanakkale
yöresinde koyun, keçi ve inek süt fiyatları bugün ne durumdadır? Bilgi verebilir misiniz.
Teşekkür ederim.
BAŞKAN – Evet,
son olarak Sayın Öksüz, buyurun.
ÖZKAN ÖKSÜZ
(Konya) – Teşekkür ederim Başkanım.
Sayın Bakanım,
2002 yılında hayvancılığa verilen desteklerin genel destekler içindeki oranı ve
miktarı ne idi? Kaç destekleme kalemi mevcuttu? Günümüzdeki durumu nedir?
2003-2008
döneminde ilk kez başlatılan destekler nelerdir? 
2003-2008 yılları
arasında kaç bin hektar arazi toplulaştırıldı?
HÜSEYİN YILDIZ
(Antalya) – Bu soruları dağıttıkları nasıl belli oldu!
ÖZKAN ÖKSÜZ
(Konya) – Türkiye’de kimyevi gübre kullanımı ne kadardır? Vergisi nedir? Gübre
desteğinden üreticinin kârı nedir?
2003-2008 yılları
arasında üretilen sertifikalı fidan adedi ne kadardır?
Teşekkür
ediyorum.
BAŞKAN – Teşekkür
ederim.
SIRRI SAKIK (Muş)
– Sayın Başkanım, bize sıra gelmedi.
BAŞKAN – Evet,
süremiz doldu.
Buyurun Sayın
Bakanım.
Eğer Sayın
Bakanın cevabından sonra tekrar süre kalırsa olur.
Arkadaşlar, her
arkadaşımız bir veya iki soru sorsa olur. Beş tane soru sorunca zaten Sayın
Bakan da ancak arada 1-2 arkadaşa cevap verebilir gibi geliyor bana.
ŞENOL BAL (İzmir)
– Yazılı cevap versin.
BAŞKAN – Buyurun
efendim.
TARIM VE
KÖYİŞLERİ BAKANI MEHMET MEHDİ EKER (Diyarbakır) – Teşekkür ediyorum. 
Sayın Başkan,
değerli milletvekilleri; Sayın Enöz’ün söylediği,
hayvan giriş çıkışıyla ilgili bilgi olup olmadığı. Tabii, zaten yakalanıyor.
Yakalandığında tespit o zaman edilebiliyor ama bizim bilgilerimize göre,
Türkiye’de özellikle sınırlardan hayvan kaçakçılığı minimal düzeyde, yok
denecek düzeyde. Bizim damızlık ithalatıyla ilgili şöyle bir uygulamamız var
-bu esasen daha önceden başlayan bir uygulama, biz de onu sürdürüyoruz- sadece
100 başın üzerinde kendi işletmesinin ihtiyacını gidermek maksadıyla damızlık
sığır ithalatı devam ediyor, gebe düve ithalatı. Bugüne kadar da 2000-2010
yılları arasında -yani son dokuz buçuk yılda diyelim- 25 bin 667 baş gebe düve
ithalatı gerçekleşmiş Türkiye’de 2000’den bu yana, 2000’den beri bu sürüyor. 
Sayın Macit’in
tabii sorusu, il il desteklemeleri söylüyor. Tabii
bunu yazılı ancak verebilirim çünkü benim elimde şu anda Türkiye'nin 81
vilayeti için il il ürünler itibarıyla ne kadar daha
önceden destek verildiği bilgisi hazır yok. Onu ben size yazılı olarak
sunacağım.
Elektrik
fiyatıyla ilgili bir sübvansiyon var mı, yok mu? Bizim Hükûmetimiz
döneminde elektrikle ilgili borçların yapılandırılması gerçekleşti 2003 yılında
ve ayrıca o tarihte borcunu ödeyenlere de bir indirim sağlandı. Yani ayrıca
-yanlış hatırlamıyorsam- 17,5 kuruş civarında bir iyileşme sağlandı, onlara da
bir indirim sağlandı. Tabii elektrik fiyatlarıyla ilgili son yapılan geçen
seneki düzenlemede kaç çiftçinin başvurduğu, bunların kayıtları bize gelmiyor,
Elektrik İdaresiyle ilişkili, Tarım Bakanlığıyla ilişkili değil, o nedenle de
bende yok. Onları biz size, temin eder ulaştırırız.
Sayın Kaplan’ın
sorusu, Sabiha Gökçen sınır kontrol noktasıyla ilgili. 2007 yılında biz orayı
faaliyete açtık, açılışını da ben yapmıştım. Orada canlı hayvan ve hayvansal
ürünlerin ithalat ve ihracatı ile ilgili yetkili bir kuruluş. 
Şimdi, şap
hastalığıyla ilgili Türkiye çok önemli bir mesafe kat etti ve o mesafe de şu:
İlk defa olarak, çok uzun sürede, bu geçen hafta 27 Mayıs tarihinde Sayın
Kaplan, 27 Mayıs tarihinde Uluslararası Salgın Hastalıklar Ofisinin Türkiye'nin
Trakya bölgesinin aşılı arilik statüsü kazandığına
dair verdiği sertifika, belge. Biz bunu temin ettik, sağladık. Bu, Türkiye için
önemli bir gelişme, önemli bir başarı. 
HASİP KAPLAN
(Şırnak) – Olumlu olumlu, burada belirtiyor; tek
olumlu şey de o zaten.
TARIM VE
KÖYİŞLERİ BAKANI MEHMET MEHDİ EKER (Diyarbakır) – 27 Mayıs, evet. Dolayısıyla
bunlarla ilgili bizim gayretlerimiz var. 
Tabii, Güney
Kıbrıs’la ilgili, onların aslında balıkçılıkla ilgili ön şartları var. Bu,
Fransa’nın da benzeri şartları var. Yani Türkiye’deki tarımla ilgili üç tane
müzakere başlığından bir tanesi gıdadır. Bu tasarıyla birlikte bunun müzakereye
açılması gündeme geliyor. Ama iki fasılla ilgili, ülkelerin özel şartları var
ve bu şartlar genellikle Kıbrıs sorununun çözümüyle ilişkili. O, tabii, diğer
alanlarda Türkiye'nin ulusal çıkarları çerçevesinde değerlendirilen, Hükûmet politikası ile diğer sektörlerle ilişkileri analiz
edilen ve ona göre tutum takınılan bir durum. O da o şekilde, söyleyeyim.
Sayın Işık’ın
Tar-Gel’le ilgili sorduğu soru: Şimdi, bir kere şunu
söyleyeyim: 2005 yılında değil, biz 2007 yılının başında zaten başladık. Yani
ilk Tar-Gel kapsamında bizim eleman alışımız 2007 yılındadır. 2.500 kişiyi 2007
yılında başlattık ve cumhuriyet tarihinde de bu bir ilk uygulamadır, iki bin
beş yüz köyde 2.500 tane ziraat mühendisi ve veteriner hekim çakılı olarak
çalışıyor. Özlük hakları itibarıyla da herhangi bir sorunları yok yani sosyal
güvenlik açısından, maaş, ücretler…
ALİM IŞIK (Kütahya) –
Toplam kaç oldu?
TARIM VE
KÖYİŞLERİ BAKANI MEHMET MEHDİ EKER (Diyarbakır) – Toplam şu anda beş bin altı
yüz civarında köyde var, 2.500 kişi de bu sene aldık, geçtiğimiz ay başladılar,
2.500 kişi daha aldık. Bundan sonraki süreç içerisinde bizim zaten hedefimiz
şuydu: Dönem sonuna kadar yani oradaki hedefimiz yasama dönemi sonuna kadar -ki
başlangıçta 2007’de bunu açıkladığımızda yasama dönemi beş yıl olarak
öngörülmüştü- dolayısıyla 2012 yılına kadar bunun 10 bine çıkarılması bizim
hedefimizdi; bu hedefimiz duruyor, şu ana kadar da yarısı gerçekleşmiş durumda.

Yine, Sayın
Coşkun’un, Bakanlığın yasa tasarısının ve bu tasarının Bakanlık çalışanlarının
özlük haklarına dair bir şey getirip getirmediğiyle ilgili bir sorusu var.
Tabii, burada özlük hakları ayrı olarak yani sadece Tarım Bakanlığının değil,
diğer bütün bakanlıklardaki teknik elemanların veya diğer personelin özlük
haklarının iyileştirilmesi yönünde Hükûmet genelinde
bir çalışma var. 
HAKAN COŞKUN (Osmaniye) – Diğer bakanlıklardan kötü.
TARIM VE
KÖYİŞLERİ BAKANI MEHMET MEHDİ EKER (Diyarbakır) – Diğer bakanlıklardan daha
kötü değil. Onlarda biliyorsunuz daha önce biz bir iyileştirme yaptık iki sene önce.
Burada, şu anda Devlet Bakanımız Sayın Hayati Yazıcı’nın
başkanlığında kamu personeliyle ilgili bir tasarı hazırlanmış ve bu tasarı
çerçevesinde de -yakında Meclis gündemine bu tasarı gelecek- burada bütün kamu
çalışanlarının özlük haklarıyla ilgili bir düzenleme gerçekleştirilecek. 
Buğdayla ilgili
olarak bize gelen bilgiler… Ki ben geçen gün size hem Çukurova’dan hem
Türkiye’nin başka bazı yerlerinden gönderilen tebrik ve teşekkür fakslarını
kürsüden, bir gündem dışı konuşma vesilesiyle yaptığım… 
ŞENOL BAL (İzmir)
– Onlar yandaşlar, yandaşlar…
TARIM VE
KÖYİŞLERİ BAKANI MEHMET MEHDİ EKER (Diyarbakır) – Onlar gerçek çiftçiler. Biz
maliyetin ne kadar olduğunu biliyoruz…
ŞENOL BAL (İzmir)
– Ne kadar?
TARIM VE
KÖYİŞLERİ BAKANI MEHMET MEHDİ EKER (Diyarbakır) – Bu maliyetin 437 lira/ton
olduğunu biliyoruz. Bunun içerisinde tarla kirası da dâhildir. Bizim verdiğimiz
fiyat 550 başlangıç için, eylül ayından itibaren her ay ton başına 10 lira
geliyor, 570-580 liraya çıkıyor; artı, 50 lira prim veriyoruz; artı, 103 lira
da -toplam için söylüyorum- tonda bizim verdiğimiz diğer destekler var.
Dolayısıyla, üreticimiz de bunu değerlendiriyor ve bunun doğru olduğunu
biliyor.
Sayın Doğru’nun
Tokat’la ilgili “Neden komşu illeri hayvancılık projesinden destekleniyor da Tokat
desteklenmiyor?” ifadesi oldu. Doğu Anadolu illerinde DAP projesi kapsamında
bir özel hayvancılık projesi uygulamaya girdi. Şu anda GAP ve DAP illerinde,
yani dokuz GAP ilinde ve on altı DAP ilinde bu uygulanıyor. Bizim şu anda
Türkiye geneliyle ilgili üzerinde çalıştığımız başka bir çalışma var ama Tokat
ilinde de gerek kredi faiz sübvansiyonlarından, ki
damızlık hayvan yetiştiriciliğinde bu yüzde 60 oranındadır, yüzde 60 oranında
kredi faiz sübvansiyonundan… 
ABDÜLKADİR AKCAN
(Afyonkarahisar) – Herkes yararlanamıyor bundan Sayın
Bakan.
TARIM VE
KÖYİŞLERİ BAKANI MEHMET MEHDİ EKER (Diyarbakır) – Yararlanabiliyor, herkes
yararlanıyor. 
Şimdi, hem
Türkiye'nin tüm bölgeleri bundan damızlık hayvancılıkta yüzde 60 faiz indirimi
hem besicilikte yüzde 50 faiz indiriminden istifade edebiliyor. Kredi faizleri
de zaten bildiğiniz gibi malum.
Çok teşekkür
ediyorum, diğer sorulara yazılı cevap vereceğim.
BAŞKAN – Teşekkür
ederim Sayın Bakan.
Tasarının
maddelerine geçilmesini oylarınıza sunuyorum…
HÜSEYİN YILDIZ
(Antalya) – Karar yeter sayısı istiyorum.
HASAN MACİT
(İstanbul) – Karar yeter sayısı…
BAŞKAN – Evet,
oylamaya sunacağım, karar yeter sayısını arayacağım.
Kabul edenler… 
Elektronik
cihazla oylama yapacağım.
İki dakika süre
vereceğim arkadaşlar.
Süreyi başlatıyorum.
(Elektronik
cihazla oylama yapıldı) 
BAŞKAN – Sayın
milletvekilleri, karar yeter sayısı yoktur.
Birleşime on
dakika ara veriyorum.
Kapanma Saati: 16.10



İKİNCİ OTURUM
Açılma Saati: 16.25
BAŞKAN: Başkan Vekili Nevzat
PAKDİL
KÂTİP ÜYELER: Bayram ÖZÇELİK
(Burdur), Murat ÖZKAN (Giresun)
BAŞKAN – Sayın milletvekilleri, Türkiye Büyük Millet Meclisinin
115’inci Birleşiminin İkinci Oturumunu açıyorum. 
498 sıra sayılı Kanun Tasarısı’nın maddelerine geçilmesinin
oylamasında karar yeter sayısı bulunamamıştı. 
Şimdi tekrar maddelerine geçilmesini oylarınıza sunacağım ve karar
yeter sayısını arayacağım. 
Kabul edenler… Kabul etmeyenler… Kabul edilmiştir. 
Komisyon ve Hükûmet yerinde. 
Sayın milletvekilleri, şimdi birinci bölümün görüşmelerine
başlıyoruz. 
Birinci bölüm 1 ila 26’ncı maddeleri kapsamaktadır. 
Birinci bölüm üzerinde Milliyetçi Hareket Partisi Grubu adına
Erzurum Milletvekili Sayın Zeki Ertugay. (MHP
sıralarından alkışlar)
Buyurun efendim. 
MHP GRUBU ADINA ZEKİ ERTUGAY (Erzurum) – Sayın Başkan, değerli
milletvekilleri; 498 sıra sayılı Tasarı’nın birinci bölümü üzerinde Milliyetçi
Hareket Partisi Grubu adına görüşlerimi arz etmek üzere söz almış bulunuyorum.
Bu vesileyle yüce heyetinizi saygıyla selamlıyorum. 
MEHMET ŞANDIR (Mersin) – Sayın Başkan, Genel Kurulda gürültü var. 
BAŞKAN – Sayın milletvekilleri, saygıdeğer arkadaşlarım, bir kısım
ifadeleri kullanmak istemiyorum, ama lütfen…
ZEKİ ERTUGAY (Devamla) – Değerli milletvekilleri, bu tasarı bu
hâliyle, Tarım ve Köyişleri Bakanlığının görev, yetki
ve sorumluluklarının çok önemli bir bölümünü kapsayan, veteriner hizmetlerinden
bitki sağlığına kadar, bitki koruma ürünlerinden gıda, yem, hijyene
kadar her biri başlı başına önemli ve ayrı disiplinler olarak ele alınması
gereken on beş ayrı konuyu bir kanunda toplamış olacaktır ve yine üretimden
tüketime, kontrolden denetime, ithalattan ihracata kadar birçok önemli konu ve
bu alanlarda çalışan meslek mensuplarının görev ve sorumlulukları da tek bir
mevzuata bağlanmış olacaktır. 
Sayın Bakanın, değerli konuşmacıların da ifade ettiği gibi, bu
tasarı yüce Meclisin gündemine Avrupa Birliğiyle görüşmelerde 12’nci faslın
açılabilmesi için, yani Avrupa Birliğinin talebi doğrultusunda getirilmiştir.
Dolayısıyla, bugün içinde bulunduğumuz şartlarda Türk çiftçinin ıztırabını dindirecek, derdine derman olacak herhangi bir
düzenleme getirmemektedir. 
Ayrıca, biraz önce de ifade etmeye çalıştığım teknik sebeplerden
dolayı, her biri ayrı ayrı ve önemli disiplinler
olarak ele alınması gereken birçok görev ve yetkinin bir mevzuatta
düzenlenmesinin büyük bir kargaşaya sebep olacağı, hizmetlerde verimliliği
düşüreceği endişesini taşımaktayım. 
Bu bakımdan, Milliyetçi Hareket Partisi olarak bu yasanın bu
şekliyle düzenlenmesine karşı olduğumuzu ifade etmek istiyorum. 
Değerli milletvekilleri, bu tasarı çıktığı andan itibaren hâlen
yürürlükte olan Gıda Kanunu, Hayvan Sağlığı ve Zabıtası Kanunu, Zirai Mücadele
ve Karantina Kanunu, Yem Kanunu ve Hayvan Islahı Kanunu yürürlükten kaldırılmış
olacaktır. Bunların birçoğu eski yasalar olmakla birlikte, hâlihazırdaki
uygulamalarda çok güzel uygulamaları olan çok başarılı kanunlar olarak
değerlendirilen birçok yasa da yürürlükten kaldırılmaktadır. Mesela, bunlardan
biri 2001 yılında 57’nci Hükûmet döneminde çıkarılan
Hayvan Islahı Kanunu’dur. Bu Kanun, bugüne kadar ihtiyaçlara cevap veren ve
başarıyla uygulanagelmiş bir yasadır. Şimdi, bu Yasa
yürürlükten kaldırılmaktadır. Niçin kaldırılıyor? Niye kaldırılıyor? Ne eksiği
var? Gerçekten bunu anlamak mümkün değildir ve çıkarılan bu yasada, şu anda
üzerinde görüştüğümüz yasada o başarılı uygulamaları olan Hayvan Islahı
Kanunu’nun bütün hükümleri yer almamaktadır. Ayrıca, Hayvan Islahı Kanunu’nda
yer almayıp da burada getirilen yeni bir düzenleme de yoktur. 
Bu bakımdan, bu yasanın eksiğinin gediğinin olmadığı, düzenli
uygulaması olan bir yasanın kaldırılması işgüzarlık olarak tarafımızdan
değerlendirilmektedir.
Değerli milletvekilleri, bakın buradan söyleyeyim: Sorunsuz
işleyen bir mevzuatı değiştirmek yanlıştır. Bu mevzuata göre oluşmuş birimleri
tedirgin edecektir ve bu tedirginlik ülkede birçok soruna da yol açacaktır. Bu
bakımdan mevzuatın toplulaştırılması gerekçeniz yanlıştır, tutarsızdır.
Değerli milletvekilleri, aynı yanlışlıklar ve tutarsızlıklar diğer
mevzuattan kaldırılan yasalar, onlar için de geçerlidir. Hayvan Sağlığı ve
Zabıtası Kanunu için de geçerlidir, Gıda Kanunu için de geçerlidir, Yem Kanunu
için de Zirai Mücadele Kanunu için de geçerlidir.
Bu oluşturulmaya çalışılan yeni yapıyla, günümüzün en önemli
konusu olan gıda güvenliğini sağlamanız, ülke ihtiyaçlarına cevap vermeniz
mümkün değildir ve bu yasanın mutlak surette bu hâlinin, bu yapısının
değiştirilmesi gerekir. 
Bize göre doğrusu şudur: Veteriner hizmetlerinin, hayvan
refahının, hayvan sağlığının, hayvan ıslahı ve zootekniğinin,
hayvan hareketlerinin, veteriner sağlık ürünlerinin ayrı bir yasada. Bitki
sağlığı, zirai mücadele, zirai karantina, bitki hastalık ve zararlıları, bitki
koruma ürünlerinin ayrı bir yasada, gıda ve yemin ayrı bir yasada ele
alınmasıdır. 
Bakın değerli milletvekilleri, devletin en önemli görevlerinden
biri olan halkın gereği gibi beslenmesi hususu bu yasada yer almamaktadır.
Hâlbuki kaldırılan 5179’da, yani önceki Gıda Yasası’nda açıkça halkın gereği
gibi beslenmesini sağlamak biçiminde devlete bu sorumluluk yüklenmiştir. 
Yine çok önemli bir konu olarak gördüğümüz bir diğer husus da
tüketici haklarının korunmasına dair tasarıda bir cümle dahi yoktur. Reklamlara
ve tüketicilerin yanıltılmasının önlenmesine dair ortaya konulan hükümler de
son derece yetersizdir. 
Değerli milletvekilleri, yine yasada kontrol, denetim, ithalat ve
ihracat konularına, canlı hayvan ve hayvansal ürünlerle ilgili hususlara
ayrıntılı olarak yer verilmesine rağmen bitki sağlığı, gıda ve yem konuları
birkaç madde içerisinde toplanmış ve genel bir ifadeyle geçiştirilmiştir. 
Bu bakımdan, bu sayılan konuların hiçbirinin diğerinden daha
önemli veya daha önemsiz olduğunu düşünmediğimiz için bu düzenleme yetersizdir.
Değerli milletvekilleri, bir diğer husus: Avrupa Birliğinde her
üyenin kendisine ait bağımsız bir gıda otoritesi bulunmaktadır. Ayrıca, Avrupa
Birliğinin bir üst organı olarak faaliyetlerini bağımsız biçimde yürüten yine
bir Avrupa Gıda Güvenliği Otoritesi bulunmaktadır. Bu konuda bugün önümüze
getirilen yasa da yine son derece yetersizdir zira ülkemizde gıda güvenliği
konusunda bağımsız bir gıda otoritesi bulunmamaktadır. Bağımsız bir gıda
otoritesinin ve -altını çizerek ifade ediyorum- ayrı bir risk değerlendirme
biriminin oluşturulması çok büyük önem arz etmektedir. Bu birimin
oluşturulması, görev tanımı ve yetkilerinin açıkça yazılarak tasarının
içerisine mutlak surette konulması gerekir. Bu, tasarının olmazsa olmazıdır.
Diğer taraftan, risk değerlendirmesi ile denetim ayrı ayrı
konulardır. Yapılması gereken en önemli düzenleme bu yasada olmayacaksa bir
gıda otoritesi, bağımsız bir gıda otoritesi kurulamayacaksa bu yasanın hiçbir
anlamı olmayacaktır. 
Sayın Başkan, zannediyorum bu arada biraz vaktimiz gitti, ben
biraz da müsamahanıza sığınarak, bugün Türkiye tarımının içinde bulunduğu
durumdan bahsetmek istiyorum.
Her vesileyle ifade ettiğimiz gibi sekiz yıllık AKP İktidarı,
tarım sektörünü ve tarım kesimini bitirme noktasına getirmiştir. Buna dair, bu
hususlara dair, üreticinin içler acısı durumunu, çaresizliğini, kendi toprağını
terk edişini ve bugün Türkiye'de büyük bir trajedi olarak yaşanan işsizlikteki
temel patlamanın esas nedeninin tarımdan kopuş, tarımdan ayrılış, tarımdan terk
ediliş olduğunu defalarca ifade ettik çünkü tarım, işsizliği absorbe eden önemli sektördür. Bunları defalarca ifade
ettik ama Sayın Bakan, Bakanlık, Hükûmet hiç duymadı,
duymaya da zannediyorum niyeti yok.
Sayın Bakana tavsiyemiz, elbette ki bu yasal düzenlemeler de
önemli ancak tek marifet mevzuat düzenlemek değildir. Bunun için Türk çiftçisine
hizmeti ön plana alan ve üretimi artıracak, üretim ekonomisine geçişi
sağlayacak tedbirlerin alınması hayati önem taşımaktadır. Bakın, Sayın Bakan,
Türkiye’yi getirdiğiniz noktaya bir örnek vereyim: Bugün hayvancılıkta gelinen
nokta son derece karanlık bir noktadır. On beş yıldır 1 gram et ithal etmeyen bu
ülke et ithalatının kapısına gelmiştir. 
Çok net olarak ifade ediyorum: Bu ithalat kararının telaffuz
edildiği andan itibaren Türkiye'nin temeline iki temel dinamit konulmuştur.
Birincisi, bu ülkede besici öldürülmüştür. Siz belki besicinin, Türkiye
genelindeki birçok yerdeki besicinin sesini duymayabilirsiniz ama ben,
Türkiye'nin her yerinden bu feryatları duyuyorum. Önemli geçim kaynağı olan,
yegâne geçim kaynağı olan hayvancılık bölgesi kendi seçim bölgem Erzurum’dan
bunu biliyorum, Sayın Bakan, ithalat kararıyla birlikte besici ahırını
boşaltmıştır. 1 tek dana, hayvan bırakmamacasına “Fiyatlar düşecek.” diye,
canhıraş bir şekilde pazara çıkarmıştır. 
Talihsiz bir beyanınız var; Türkiye’de, beceriksizliğiniz ve
politikasızlığınız sonucu getirdiğiniz bu vahim noktanın sorumlusu olarak 3-5
spekülatörü hatta besiciyi sorumlu tutmanız, tersinden, besici aleyhine bir spekülasyon olmuştur. Nasıl olduğunu da ben size söyleyeyim:
Bu kararla birlikte bir taraftan besici ahırını boşaltmıştır, bir taraftan da
gelecek için, bugünü kurtarma pahasına attığınız bu yanlış adımla Türkiye
hayvancılığını öldürdünüz; sonucu budur. 
Ben size söyleyeyim: Besici kimdir, ne iş yapar, buna bir bakmanız
lazım. Besici spekülasyon yapar mı? Yapmaz Sayın
Bakan, yapamaz çünkü -siz de gayet iyi biliyorsunuz- besi hayvanının bir süresi
vardır.
(Mikrofon otomatik cihaz tarafından kapatıldı) 
BAŞKAN – Buyurun Sayın Ertugay,
konuşmanızı tamamlayınız.
ZEKİ ERTUGAY (Devamla) – Teşekkür ederim.
Dokuz aysa dokuz ay, on iki aysa on iki ay, besi süresi dolduğu
andan itibaren bir gün bile ahırda hayvanını bekletmez, derhâl elinden çıkarır
çünkü bilir ki geçirdiği her bir saat, her bir gün, yapılan masraf ete ve süte
dönüşmeyeceği için kendisi için bir kayıptır. Bu bakımdan, bu noktadan meseleyi
ele almanızda ve bu vahim karardan dönmenizde fayda var.
Bakın, ben size bir şey daha söyleyeyim, bu kararın çok önemli bir
sonucu da şudur: Et ithalatı pirinç ithalatına benzemez. Bu kapıyı bir defa
açtınız mı geriye döndürmeniz son derece mümkün değildir ve zordur. Gelecek on
yılları, hem besiciliğin hem ülkenin hem Türkiye hayvancılığının gelecek on
yıllarını çok büyük bir sıkıntıya soktunuz. Sık sık
milat olarak belirlediğiniz o 2002 yılından önce, yok saydığınız, ekonomide,
tarımda çökme olarak nitelediğiniz o 2002 yılı öncesi dönemde Türkiye hiç bu
noktaya gelmemişti. 
(Mikrofon otomatik cihaz tarafından kapatıldı) 
BAŞKAN – Bir kez daha uzatayım Sayın Ertugay,
bu dakikanın sonunda bitiriniz efendim konuşmanızı. 
Buyurun.
ZEKİ ERTUGAY (Devamla) – Sayın Bakan, bir hususu daha ifade etmek
istiyorum: Şu spekülasyon kararınızı ve kanaatinizi,
sık sık başvurduğunuz bu yorumunuzu lütfen gözden
geçirin. Eğer “Bu ülkede spekülasyon yapılıyor.”
derseniz, birileri de çıkar sorar: “Siz orada ne iş yapıyorsunuz? Niye bu spekülasyona fırsat veriyorsunuz?” Kaldı ki biz bu
hareketlerin spekülatif hareketler olmadığını da
defalarca söyledik. Nitekim, Türkiye’de Rekabet Kurumu
Başkanı da sizi yalanlamıştır. 
Bir diğer husus, bu gelinen noktada hayvancılığın içine düştüğü bu
dramdan çıkışın tek yolu derhâl bu ne idiği belirsiz
hayvan ithalatını durdurmanızdır ve ithalat yapacaksanız bu kadar gebe düve ve
süt sığırı ithal edin. Şu kısa dönemde problemi çözmek için kapalı ahır sistemi
yerine -onun da devam etmesi mümkün olabilir- açık besiciliğe geçin ve kısa
zaman içerisinde, bu size göre spekülatif ama bize
göre bu talihsiz dönemi bu şekilde belki önleyebilirsiniz. 
Değerli milletvekilleri, Sayın Bakan…
(Mikrofon otomatik cihaz tarafından kapatıldı) 
BAŞKAN – Sayın Ertugay, teşekkür etmem
lazım size.
ZEKİ ERTUGAY (Devamla) – Sayın Başkanım, çok sürem gitti yani üç
dakikam gitti. Söyleyecek çok şeyimiz var. 
BAŞKAN – Efendim, ben zaten bir dakika ilave süre verdim.
Buyurun efendim, lütfen konuşmanızı tamamlayınız.
ZEKİ ERTUGAY (Devamla) – Son bir dakika daha.
Şimdi, benim elimde ihracatla, ithalatla ilgili rakamlar var. Bu
rakamlarla ilgili biraz önce söyledi. Gerçi Sayın Bakanın verdiği rakamlarda
zannediyorum dâhilde işleme rejimi çerçevesinde işlenen ürünler var. Ben
doğrudan doğruya toprak ürünü, tarımsal ürün ithalat ve ihracatında gelinen
noktayı söylüyorum: 2002 yılında tarımsal ihracatımızın yani doğrudan doğruya
ham ürünlerimizin ihracat fazlası 102 milyon dolardır yani 102 milyon dolar
fazla bir ihracatımız var. Bugün, 2009 rakamlarında da durum
kötü de 2008 daha vahim olduğu için onu söylüyorum, 2008 rakamlarında
Türkiye'nin ham ürün olarak, toprak ürün olarak, işlenmemiş ürün olarak
tarımsal ihracatı 4 milyar 168 milyon dolardır, ithalatı ise 6 milyar 433
milyon dolardır yani Türkiye 2 milyar 265 milyon dolarlık toprak ürünü, ham
ürün fazladan ithal etmiştir. 
(Mikrofon otomatik cihaz tarafından kapatıldı)
ZEKİ ERTUGAY (Devamla) – Bunu da yeniden değerlendirmenizi dikkatlerinize
sunuyor, hepinizi saygıyla selamlıyorum. (MHP ve CHP sıralarından alkışlar)
BAŞKAN – Teşekkür ediyorum Sayın Ertugay.
Barış ve Demokrasi Partisi Grubu adına Batman Milletvekili ve Grup
Başkan Vekili Sayın Bengi Yıldız. 
Buyurun efendim. 
BDP GRUBU ADINA BENGİ YILDIZ (Batman) – Sayın Başkan, değerli
milletvekilleri; 498 sıra sayılı Kanun Tasarısı hakkında Barış ve Demokrasi
Partisi Grubunun görüşlerini sunmak üzere söz aldım. Yüce heyeti saygıyla
selamlıyorum. 
Sayın Başkan, değerli milletvekilleri; gerçekten, Adalet ve
Kalkınma Partisinin Sayın Bakanını ve milletvekillerini izlediğimizde nasıl bir
sanal ortam içerisinde olduğumuzu bir kez daha gözlemlemiş oluyoruz. 1990’lı
yıllarda tek kanallı televizyondan çok kanallı televizyonlara geçtiğimizde pembe
diziler vardı, mesela Brezilya’dan getirilmiş Yalan Rüzgârları ve Mariannalar vardı. Daha sonra, tabii, bunu izleyen diziler
oldu. Bir ara köye gittiğimde, saat on civarlarında insanlarımızın tarladan eve
doğru koştuğunu gördüm, kadın, çoluk çocuk. Evdekilere sordum “Ne oluyor?”
diye, dediler ki: “Vallahi Marianna dizisi başlıyor,
Yalan Rüzgarı başlıyor” onu izlemeye koşuyor halkımız.

Şimdi, tarım politikası, hayvancılık politikasını buradan
izleyince, 1990’ların o dizilerini hatırlıyorum, aklıma geliyor çünkü Sayın
Bakanla aynı bölgenin insanlarıyız ve her hafta sonu bölgeye gidiyoruz. Tarımda
ne oluyor, hayvancılıkta ne oluyor? Gerçekten, çatışmalı ortam döneminde bile
bölgenin vermiş olduğu göçten daha fazla göçü bu neoliberal
mi, liberal politikalar mı, adına ne derseniz deyin, bu dönemde insanlar
köyünü, işini, aşını bırakıp batı illerine göç etmek zorunda kaldı. Hani, yine
o liberal teorisyenlerin dediği gibi, görünmez bir el var ve bu şeyi idare
ediyor; o görünmez el aslında tarım ve hayvancılıkla uğraşanların cebine
giriyor, oradaki mevcut parayı da alıp bir başka kanala aktardığını
söyleyebiliriz ve çok görünen somut bir eldir bu el.
Sayın Bakan, bütün kanun tasarılarında ve Anayasa’da da olduğu
gibi, bu yasayı da aslında kimseyle konuşmadan, tartışmadan geçiriyorsunuz
Parlamentodan. Gerçi Sayın Bakanım biraz önce dedi ki, şu kadar kuruluşla,
kurumla diyalog içerisinde olduk, hepsini dinledik. Anayasa tartışmaları
sırasında da bu Parlamentoda bir ay boyunca konuştuk, bizi dinlediniz…
TARIM VE KÖYİŞLERİ BAKANI MEHMET MEHDİ EKER (Diyarbakır) – Görüş
aldık.
BENGİ YILDIZ (Devamla) – …birçok kesimi de dinliyor gibi yaptınız
ama en sonunda kendi istediğinizi yaptırdınız, bu kanun tasarısı da böyle bir
şeydir. Bunun böyle olduğunu, bu tasarıdan en çok etkilenen, bu tasarının
kanunlaştığı hâlde en çok aktörü olacak Veteriner Hekimler Derneğinin elimde
yazısı, belgesi var. Bu Derneğin Başkanı Sayın Profesör Şakir
Doğan Tuncer, bu tasarının ne getirip ne götürdüğüne
ilişkin eleştirilerini sunuyor. Devletimizin de altına imza
attığı, kanunlaştırdığı uluslararası sözleşmelerin es geçildiğini, bunların
dikkate alınmadan bir yeniden yapılanmaya gidildiğini, özellikle Anayasa’nın
90’ıncı maddesine de atıfta bulunarak uluslararası sözleşmelerin kanunların da
üstünde olduğunu belirtiyor ve ne yazık ki 1984’te bu neoliberal
politikaların devreye girdiği dönemden itibaren kanun hükmünde kararnamelerle
hem kanunları hem uluslararası sözleşmeleri pas geçip düzenlemeler yapmışız. Şimdi
de özellikle, Hükûmet, bu politikayı yürütecek, bu
politikanın esas aktörleri olacak yasanın taşra teşkilatını, merkez teşkilatını
bir tarafa bırakarak, onları yok farz ederek yeni bir düzenlemeye gidiyor ve
binlerce yeni işsiz yaratılmasının zeminini yaratıyor değerli arkadaşlar. 
Bu yasanın gerekçesine baktığımızda, gerçekten yine o demin
belirttiğimiz hiç kimsenin karşı koyamayacağı gerekçeler sıralanmış. “Sağlıklı
bir toplumun oluşturulmasında, halk sağlığı, hayvan sağlığı, bitki sağlığının
korunması, halkın yeterli gıdayla beslenmesi büyük önem arz etmektedir.” Bunun
gibi, hiç kimsenin karşı çıkmayacağı gerekçeler ortaya konmuş. Peki, bunu kim
hayata geçirecek? Hangi organizasyonla bunu hayata geçireceksiniz? Bunun bir
açıklaması, pratik, somut bir verisi yok.
Sayın Başkan, değerli arkadaşlar; iyi şeyler olacak... Bu yasa
metninde de belirtildiği gibi “İyi şeyler yapacağız, iyi şeyler olacak”la
başlayan süreçleri çok iyi biliyoruz. Bu dönemde pratik yaşamımıza baktığımızda
toplumun giderek toplumsal bir çürümeyle karşı karşıya olduğunu görüyoruz.
Mesela, her gün basını açtığımızda, özellikle bölgemizde, son zamanlarda
özellikle yaygınlaşmaya ve açığa çıkmaya başladı: Siirt, Van, Batman’da, dün
bir partinin il yöneticisinin de içine karıştığını, çocuk yaştaki öğrencilerin,
çocukların -burada telaffuz etmek istemediğim kavramlarla- onurlarının,
haysiyetlerinin kırıldığını hepimiz izliyoruz. 
Bu işin faillerine baktığımızda, özellikle devlet organizasyonu
içerisinde yer alan, özellikle de korucuların çok belirleyici bir rol aldığı
bir süreci görüyoruz değerli arkadaşlar. Canımızı, malımızı korumakla görevli
olan korucuların, 71 bin korucunun… Bugüne kadar Genelkurmay Başkanlığının
açıklamalarına göre, 5 bin-6 bin civarında suça karışmış köy korucusu var ve
her gün bu işleri, bu suçları işlemeye devam ediyorlar. Diğer taraftan da bizim
güvenliğimiz ile bizim canımızı, malımızı, ırzımızı korumakla görevli
olduklarından bahsedilen bir organizasyon… Bunlar, bu failler eğer yeterli
derecede cezalandırılmış olsaydı, bu olaylar bu insanların şahsında bugün de
devam ediyor olmazdı. 
Yine, askerde ölümler basında çokça yer almaya başladı değerli
arkadaşlar. Dünkü, bir önceki günkü gazetede, bir gazetemizde… Muhafazakâr bir
gazete bile artık bu işe el atmaya başladı. Bölgede onlarca insanın her gün
kendi ailelerine cenazeleri gidiyor ve bunların askerde intihar ettikleri
söyleniyor.
Değerli arkadaşlar, buna ilişkin sorular soruyoruz -bu işin
sorumlusu başta Başbakan olmak üzere Millî Savunma Bakanıdır- ama gizlilik adı
altında bu sorularımıza cevap verilmiyor. Eğer bir ülkenin bir bölgesine
cenazeler gidiyorsa ve raporlarda da bunların birçoğunun şüpheli ölümler olduğu
söyleniyorsa, o ülkede hükûmet olan bir iktidarın,
bir partinin bunları görmezden gelen, üstünü örten bir yaklaşım sergilemesini
kamuoyunun vicdanına bırakıyoruz.
Başka bölgelere ne kadar cenaze gidiyor? Niye sadece doğu ve
güneydoğuda yaşayan insanlara bu cenazeler gidiyor meselesini iktidarın
sorgulaması ve sorumlularını bir an önce açığa çıkarması gerektiğine
inanıyoruz. 
Cezaevleri… Değerli arkadaşlar, 50 bin insanın cezaevinde olduğu
bir dönemden, şu anda 120 bin insanın cezaevinde olduğu bir döneme geçmiş
bulunuyoruz ve Sayın Adalet Bakanına “Bu konuda ne yapacaksınız?” diye
sorduğumuzda, çok ilginçtir, bundan sonra bu Hükûmetin
ülkemizi nereye taşımak istediğinin göstergesi olan cevaplar veriyor: Yeni
cezaevleri. Nasıl cezaevleri değerli arkadaşlar? 
(Mikrofon otomatik cihaz tarafından kapatıldı) 
BAŞKAN – Sayın Yıldız, buyurun, konuşmanızı tamamlayınız efendim.
BENGİ YILDIZ (Devamla) – Teşekkürler Sayın Başkan.
2002 yılından 2010 yılına kadar 52 yeni cezaevi yapılacak, bu
cezaevlerinin kapasitesi 35.570 kişiymiş. 2010 yılıyla 2015 yılı arasında 86
yeni cezaevi yapılacakmış, bunun da kapasitesi 42.422 kişi olacakmış. 
SIRRI SAKIK (Muş) – Kendileri de girecek hiç korkma, sadece biz
girmeyeceğiz.
BENGİ YILDIZ (Devamla) – Yani Hükûmetin
politikasında 2015 yılına kadar 150 bin insanı cezaevinde barındıracak kadar
bir iyileştirme gerçekleştirilecek ve bunun maliyeti 1 milyar 796 bin 604
liraymış. Yani sadece bu parayı herhâlde suçu işleyen insanların rehabilitasyonuna ve iş sahibi yapmak konusuna harcasaydı
120 bin insan bugün cezaevinde olmayacak veyahut 2015 yılının cezaevi
projelerini çizmemiş olacaktı.
Bu duygu ve düşüncelerle yüce heyetinizi sevgi ve saygıyla
selamlıyorum. (BDP sıralarından alkışlar)
BAŞKAN – Teşekkür ediyorum Sayın Yıldız.
AK PARTİ Grubu adına Bursa Milletvekili Sayın Ali Koyuncu.
Sayın Koyuncu, buyurun efendim. (AK PARTİ sıralarından alkışlar)
AK PARTİ GRUBU ADINA ALİ KOYUNCU (Bursa) – Sayın Başkan, değerli
milletvekilleri; öncelikle hepinizi sevgiyle, saygıyla, dostlukla selamlıyorum.
Veterinerlik ve gıda kanunu hakkında grup adına söz almış
bulunuyorum. Tabii, bizden önce çok değerli partilerimizin sözcüleri,
temsilcileri çok önemli konuşmalar yaptılar, o konuşmaları ben de çok dikkatli
bir şekilde dinledim. Dinlediğimde Bursa’nın Mustafakemalpaşa ilçesinin Ormankadı köyüne gittim, gittiğimde aklıma şunlar geldi: AK
PARTİ Hükûmetinden önce bizim köyde -bilmiyorum sizin
köylerde nasıldı da- icra arabaları, icra memurları köy yollarında
çarpışırlardı, kaza yaparlardı, sık bir şekilde kaza yaparlardı, onlar aklımıza
geldi. 
VAHAP SEÇER (Mersin) – Şimdi köyde yapıyorlar, köyde!
RAMAZAN KERİM ÖZKAN (Burdur) – Şimdi hapishane yollarında
yapıyorlar!
ALİ KOYUNCU (Devamla) – Hatta bir tane icra memuru da kaza
yapmıştı bizim köy yolunda, onu da yaralı olarak kurtarmıştık. Onun akabinde
yine aynı şekilde…
VAHAP SEÇER (Mersin) – Seyyar mahkemeler var şimdi!
ALİ KOYUNCU (Devamla) – …bizim köydeki köylü, çiftçi
vatandaşımızı, kardeşimizi hapishaneye, mapushaneye
götürmek için de yine aynı şekilde jandarma arabaları da köy yollarında yoğun
bir şekilde giderlerdi, gelirlerdi. Beni oralara götürdünüz, oralara götürdünüz
konuşmalarınızla.
AHMET DURAN BULUT (Balıkesir) – Adalet Bakanına sor, en çok artan
daire icra dairesi!
ALİ KOYUNCU (Devamla) – Tabii ki neden böyleydi? Müteselsil
kefillikler vardı hatırlar mısınız, tarım kredi kooperatiflerinde. Tarım kredi
kooperatiflerine gidersiniz. Ne almak için? Gübre almak için. Mazot zaten
satmıyorlardı, bizim dönemimizde mazot satışları başladı. Faizler mi? Faizleri
sorma, yüzde 59’du o dönemde, temerrüde girersen “Yandım anam Allah” türküsünü
çalardın! Onları hep biz gördük, yaşadık. Ve o dönemde müteselsil kefilliklerle
birlikte siz o gün alışveriş yaptığınızda yandınız. 20 kişi, 30 kişi zincirleme
kefil olursunuz birbirinize. Tanımazsınız. Ahmetleri, Mehmetleri birbirine
kefil edersiniz, ondan sonra bir gün bakarsınız ki, bugüne kadar hiç icraya
düşmemiş benim Ahmet Amcamın, Mehmet Amcamın evine icralar gelir. 
RAMAZAN KERİM ÖZKAN (Burdur) – Ali, şimdi hapisteler!
ALİ KOYUNCU (Devamla) – Bunları yaşadık, bunları gördük. Masal,
hikâye anlatmıyoruz, gerçekleri anlatıyoruz. 
GÜROL ERGİN (Muğla) – Ali, hikâye değil de roman oldu roman!
ALİ KOYUNCU (Devamla) – Değerli kardeşlerim, sonra ne oldu? 
MEHMET ALİ SUSAM (İzmir) – Bugünün gerçekleri!
ALİ KOYUNCU (Devamla) – Bak, anlatıyorum. Sonra 2002 seçimleri
oldu, adam gibi adam Recep Tayyip Erdoğan Başbakan oldu. (AK PARTİ sıralarından
“Bravo” sesleri, alkışlar) Hemen çiftçinin 2,7 katrilyon borcunun 1,2 katrilyon
lirasını sildik. Köylerde çocuklar sofraya oturduklarında babasız bir şekilde
oturuyordu, hapishaneler dolmuştu. 
M. NURİ YAMAN (Muş) – Hâlen dolu hâlen.
ALİ KOYUNCU (Devamla) – Savcılar, hâkimler artık bunların,
hükümlülerin cezalarını nerede çektireceğiz? Acaba okullarda mı çektirelim
diye… Köylünün yarısı içeride, yarısı dışarıdaydı. Bunları hep birlikte gördük.

MEHMET ŞEVKİ KULKULOĞLU (Kayseri) – Şimdi de 70 binlik
cezaevlerinde 120 bin kişi yatıyor. 
ALİ KOYUNCU (Devamla) – Sonra 1,2 katrilyon lirasını sildik. 
TARIM VE KÖYİŞLERİ BAKANI MEHMET MEHDİ EKER (Diyarbakır) – 1,5
katrilyon…
RAMAZAN KERİM ÖZKAN (Burdur) – Yalan söyleme!
MUHARREM İNCE (Yalova) – 1,5 katrilyonun lafı mı olur Ali bak,
siliver!
ALİ KOYUNCU (Devamla) – 1,5 katrilyon lirasını sildik, geri
kalanında da üç yıl vadeyle çiftçilerin borçlarını ödemesini sağladık.
Ayrıca…
SUAT KILIÇ (Samsun) – Faizlerden de bahset. 
ALİ KOYUNCU (Devamla) – Tabii ki, faizler yüzde 59’du. Şimdi kaç
biliyor musunuz arkadaşlar? 
RAMAZAN KERİM ÖZKAN (Burdur) – Haram haram!

ALİ KOYUNCU (Devamla) – Bak ben söyleyeyim. 
RAMAZAN KERİM ÖZKAN (Burdur) – Aliciğim haram, sıfır yapacaksın!
Haram yine de. 1 de olsa, 2 de olsa haram, sıfır yapacaksın. 
ALİ KOYUNCU (Devamla) – Ramazan Bey, Burdurlu kardeşim, bu
insanlar artık 5,2’yle hayvancılık kredileri alıyorlar. (AK PARTİ sıralarından
alkışlar) 
MUHARREM İNCE (Yalova) – Faiz haram, haram!
RAMAZAN KERİM ÖZKAN (Burdur) – Bunun 1’i de bir, bini de bir.
ALİ KOYUNCU (Devamla) – İşletme sayılarına baktığınızda da bunu
böyle göreceksiniz. Hani “Türkiye’de tarım bitti, çiftçi öldü, gitti…”, böyle
bir şey yok. Siz sanal âlemde yaşıyorsunuz. Ben daha bu hafta yine köyden
geldim. Tarladan geldik dedik daha önce, yine aynı şeyi söylüyorum. Ben burada
masal falan anlatmıyorum, yaşadıklarımı anlatıyorum. 
AHMET DURAN BULUT (Balıkesir) – Kadıköy’den mi!
ALİ KOYUNCU (Devamla) – Şimdi bakıyorsunuz değerli kardeşlerim,
Tarım Kanunu bizden önce var mıydı? AK PARTİ İktidarından önce bu ülkede Tarım
Kanunu yoktu.
HÜSEYİN YILDIZ (Antalya) – Siz gelmeden tarım bile yoktu!
MUHARREM İNCE (Yalova) – Elektrik bile yoktu!
ALİ KOYUNCU (Devamla) – Yoktu. Üretici Birlikleri Kanunu yoktu,
tarımda planlama yoktu, tarımda strateji yoktu. Biz geldik dedik ki… 2002-2010
arasında tarım strateji belgelerini ortaya koyduk mu? Koyduk. Bunları hep
birlikte gördük. Ayrıca, şimdi burada birtakım rakamlar verildi, denildi ki:
“Tarımsal ihracat.”
Değerli arkadaşlar, verilen rakamlar bizim elimizde de var. Evet,
2009 yılında ithalat, hani ithalatı çok seviyorsunuz ya önce ithalattan
başlayayım da gönlünüzü hoş edeyim sizin.
VAHAP SEÇER (Mersin) – Siz seviyorsunuz, bizim ne alakamız var.
ALİ KOYUNCU (Devamla) – 9 katrilyon 621 trilyon lira ithalatımız
oldu. İhracatımız ne kadar? Eski parayla 11 katrilyon 190 trilyon. Bizden önce…
VAHAP SEÇER (Mersin) – Bir yıl önceye git, 2008’e…
ALİ KOYUNCU (Devamla) – …ihracat ne kadardı? 3,8 milyar dolardı
değerli arkadaşlar. 3,8 milyar dolar mı daha büyük 11 katrilyon 190 trilyon
lira mı daha büyük, bunu da sizin takdirlerinize sunuyorum değerli arkadaşlar.
(CHP sıralarından gürültüler)
AHMET DURAN BULUT (Balıkesir) – Senin yaşın kaçtı sekiz yıl önce?
Sekiz senede sen de büyüdün ama.
ALİ KOYUNCU (Devamla) – Ayrıca, tarımsal desteklemelere
baktığınızda total anlamda ne kadardı? 1,8 katrilyon liraydı. Bugün ne kadar
veriyoruz? 5,7 katrilyon lira destek veriyoruz. Hayvancılığa baktığınızda,
hayvancılıktan bahsediyorsunuz, 83 trilyon liraydı değerli kardeşlerim. 83
trilyon lira, total hayvancılığa verdiğimiz destek 83 trilyon. 
RAMAZAN KERİM ÖZKAN (Burdur) – Niye canlı hayvan alıyorsunuz o
zaman, niye hayvan geliyor?
ALİ KOYUNCU (Devamla) – Şimdi ne kadar veriyoruz? 1,251 trilyon
lira, yani 1 katrilyon 251 trilyon lira hayvancılığa destek veriyoruz değerli
arkadaşlar.
RAMAZAN KERİM ÖZKAN (Burdur) – Neden alıyoruz o zaman canlı
hayvan?
ALİ KOYUNCU (Devamla) – Şimdi, Ramazan Bey, bizden önce inekler ne
kadar süt veriyordu biliyor musunuz? Bir inek ne kadar süt veriyordu? Sen
anlıyorsun benim ne demek istediğimi. Bakın, bir inek doğumdan doğuma
-verimlilikten bahsediyorum, veteriner olduğu için o anlıyor- 1.705, yani 1.705 litre verirken,
şimdi 2.802 litre
süt veriyor. İnekler bile sütü artırdı değerli arkadaşlar bizle birlikte. Bunu
da biliyorsunuz. (CHP sıralarından alkışlar[!])
RAMAZAN KERİM ÖZKAN (Burdur) – 45 litre veriyordu.
NECATİ ÖZENSOY (Bursa) – Bu konuşmaları Kemalpaşa’da yap göreyim
seni.
ALİ KOYUNCU (Devamla) – Değerli kardeşlerim, tabii ki süt verimine
baktığınızda, 8,4 milyon tondan 12,5 milyon tona süt verimi çıktı.
RAMAZAN KERİM ÖZKAN (Burdur) – Ee, niye…
ALİ KOYUNCU (Devamla) – Daha önce kayıt var mıydı sütte? Kayıt
yoktu. 
Bakın, değerli arkadaşlar, biz ilk defa Türkiye’de Ulusal Süt
Kayıt Sistemini kurduk. (CHP ve MHP sıralarından gürültüler) Yani Burdur’da,
Ramazan Bey’in köyünde, amcasının, dayısının, akrabasının, cep telefonundan
İnternet’e girdiğimde, ne kadar inek sütü veriyor, ne kadar keçi sütü, ne kadar
koyun sütü, kime satıyor, kaç liraya satıyor, bakteri oranı nedir, somatik
hücre sayısı nedir, bunların hepsini biliyoruz.
RAMAZAN KERİM ÖZKAN (Burdur) – Bunu bilmek sorun değil, karnı aç
çiftçinin.
ALİ KOYUNCU (Devamla) – İşte, biz bu Gıda Kanunu’yla, Veterinerlik
Kanunu’yla da şunu yapmaya çalışıyoruz…
RAMAZAN KERİM ÖZKAN (Burdur) – Bunu bilmek sorun değil. Bunları
bilsen ne olur.
ALİ KOYUNCU (Devamla) – …diyoruz ki: Ey Türk milleti, biz size
bundan sonra içtiğiniz sütün nerede üretildiğini, hangi çiftlikte üretildiğini,
somatik hücre değerinin ne olduğunu, bakteri sayısının ne olduğunu bilmeniz
için bu kanunları getiriyoruz.
RAMAZAN KERİM ÖZKAN (Burdur) – Bunu bilmek sorun değil, bunlar
karın doyurmuyor.
ALİ KOYUNCU (Devamla) – Sizin sağlığınızı düşünüyoruz,
çocuklarımızın sağlığını düşünüyoruz diye bu kanunları çıkartmaya çalışıyoruz.
RAMAZAN KERİM ÖZKAN (Burdur) – Karın doyurmuyor bunlar.
ALİ KOYUNCU (Devamla) – Çünkü bundan sonra tüketici, evde almış
olduğu sütü nereden aldığını izlenebilirlikle göreceksiniz. Bunlar daha önce
var mıydı? Yoktu değerli arkadaşlar. (CHP ve MHP sıralarından gürültüler)
Tabii ki üretime baktığınızda -mısır üretimi- bitkisel üretimde de
çok ciddi anlamda bu ülke tarımında önemli gelişmeler oldu. 2 milyon ton biz
mısır üretiyorduk. 2 milyonun dışında da 2 milyon ton da ithal ediyorduk.
Şimdi, 4 milyon tonun üzerinde mısır üretiyoruz AK PARTİ’nin
geliştirmiş olduğu tarım politikaları sayesinde. 
ŞENOL BAL (İzmir) – Sadece mısır. Diğerlerini de söylesene.
ALİ KOYUNCU (Devamla) – Sıfır faizli damlama sulama sistemleri…
Bunları biliyorsunuz yani her anlamda üretimin arttığını, bitkisel üretimin
arttığını da biliyorsunuz. 
Tabii ki artık bitti “Kim ne veriyorsa…” Yem bitkilerinde… (CHP
sıralarından gürültüler) 
Biliyorlar, biliyorlar, onları biliyorlar zaten de.
Şimdi, yem bitkilerinde her anlamda, her alanda tabii ki üretim
arttı. Sıfır faizli damlama sulama sistemleri veriyoruz dedik. Tabii, daha önce
“Kim ne veriyorsa ben beş fazlasını veririm.” politikaları artık bitti. Plan
var, program var. Sürdürülebilirlik için dünyayla rekabet edebilen bir tarım
politikasını ortaya koyuyor Tarım Bakanımız ve Tarım Bakanımızın çalışanları, Hükûmetimiz. (AK PARTİ sıralarından alkışlar) 
Tabii biz bu ülkede şunları da gördük değerli arkadaşlar: Köylere
gelip de bu insanların koyunlarını, kuzularını sayan, danalarını, ineklerini
sayan, hatta köpeklerini, merkeplerini sayan, ondan sonra da o insanlara vergi
çıkaran hükûmetler dönemini de gördük. 
RAMAZAN KERİM ÖZKAN (Burdur) – Sen şimdi oturduğun yerden
sayıyorsun. Sen oturduğun yerden sayıyorsun Aliciğim. 
ALİ KOYUNCU (Devamla) – Üretmeden, o dönemde traktör yoktu, açlık
dönemleri, sefalet dönemlerinde…
HÜSEYİN YILDIZ (Antalya) – Ali, o dönemde cep telefonu da yoktu. 
ALİ KOYUNCU (Devamla) – …dedelerimizin bize anlattıkları, yaşım
genç ben hatırlamıyorum ama dedemin bize anlattıkları…
(Mikrofon otomatik cihaz tarafından kapatıldı) 
HÜSEYİN YILDIZ (Antalya) – İnternet bile yoktu…
MUHARREM İNCE (Yalova) – Deden de senin gibi yalancıymış. 
BAŞKAN – Sayın Koyuncu, bir dakika süre vereceğim, konuşmanızı
tamamlayınız. 
Buyurun. 
ALİ KOYUNCU (Devamla) – Öküz arabalarıyla, üretmedikleri buğdayı
alan zihniyetleri de bu Türk çiftçisinin gördüklerini çok iyi biliyorsunuz. 
Ayrıca, değerli kardeşlerim, 2007 seçimlerinde bir kahvede
oturuyoruz. Bir tane siyasi partinin lideri çıkmış anlatıyor: “Ey Türk
çiftçisi, mozotu ben 1 TL’ye vereceğim.” diyor.
ALİM IŞIK (Kütahya) –
Mazot, mazot…
ALİ KOYUNCU (Devamla) – Yanımızda da yedi yaşında bir çocuk var,
hiç beklemedim, dedi ki: “Adam amma atıyor ya, adam amma atıyor.” 
RAMAZAN KERİM ÖZKAN (Burdur) – Gemicileri söyle; Ali, gemicileri
söyle, alıyor mu almıyor mu? 
ALİ KOYUNCU (Devamla) – Son günlerde gene atmalar başladı. 
RAMAZAN KERİM ÖZKAN (Burdur) – Gemi sahiplerine sor. 
ALİ KOYUNCU (Devamla) – Birtakım insanlar birtakım insanların
söylemlerini görünce Cem Uzan’ı hatırlatıyorlar bana.
Desteksiz atmayın kardeşim, bu mozotu falan böyle
bedava veremezsiniz. Bunun kaynağını göstermezseniz yedi yaşında çocuk bile der
ki: “Adam amma atıyor.” Tamam, kendinizi yedi yaşındaki çocuğa bile
güldürürsünüz değerli kardeşlerim. 
Ayrıca, bu çiftçinin oyuyla akademisyenlerin oyunun bir
olmadığını, “bir olmaz” dediniz 22 Temmuzdan sonra ve köylümüz bundan üzüldü.
(Mikrofon otomatik cihaz tarafından kapatıldı) 
AKİF AKKUŞ (Mersin) – Onu sen söyledin Ali, sen. 
ALİ KOYUNCU (Devamla) – Köylüden bir özür dileyin.
Hepinizi saygılarımla selamlıyorum. Her şey gönlünüzce olsun,
Allaha emanet olun. 
BAŞKAN – Sayın Koyuncu, teşekkür ederim efendim. (AK PARTİ sıralarından
alkışlar) 
MUHARREM İNCE (Yalova) – Sayın Başkanım… 
AKİF AKKUŞ (Mersin) – Aliciğim, yalan makinesi diyorlar sana. 
MUHARREM İNCE (Yalova) – Sayın Başkanım… 
BAŞKAN – Efendim? 
MUHARREM İNCE (Yalova) – Sayın Milletvekili, bir siyasi parti
liderinin mozotu 1 liraya vereceğini söyledi. O
siyasi parti lideri mazotu 1 liraya vereceğini söylemişti, mozotu
değil, düzeltiyorum. (CHP sıralarından alkışlar)
ALİ KOYUNCU (Bursa) – Sayın Grup Başkan Vekilim, düzeltmeniz için
çok teşekkür ediyorum.
BAŞKAN – Cumhuriyet Halk Partisi Grubu ve şahsı adına Mersin
Milletvekili Sayın Vahap Seçer, buyurun efendim. (CHP
sıralarından alkışlar)
CHP GRUBU ADINA VAHAP SEÇER (Mersin) – Sayın Başkan, sayın
milletvekilleri; hepinizi saygıyla selamlıyorum.
Sayın Koyuncu aslında kendi söylediklerine kendi inanmıyor. Kendi ütopik dünyasında bir Türk tarımı hayal ediyor, yazıyor,
çiziyor orada; geliyor buraya, onu gerçekmiş gibi sizlere aktarmaya çalışıyor.
Tabii biz de burada doğruları sizlere söylemeye çalışacağız. 
Değerli arkadaşlarım, 498 sıra sayılı kanun hakkında grubum
Cumhuriyet Halk Partisi adına ve şahsım adına söz almış bulunmaktayım. 
Avrupa Birliği sürecinde otuz beş faslın üçünü oluşturan, tarıma
ilişkin üçünü oluşturan fasıllardan biri olan 12’nci faslın, gıda güvenliği,
veterinerlik ve bitki sağlığı faslının açılması için bu yasa tasarısının
Türkiye Büyük Millet Meclisinden bir an önce geçmesi gerektiğini biliyoruz.
Dolayısıyla bu anlamda da bu yasa tasarısının geçmesi için Cumhuriyet Halk
Partisi olarak elimizden gelen katkıyı vermeye çalışacağız. 
Tabii konuştuğumuz konular önemli konular. Hayvan
sağlığından bitki sağlığına, gıda ve yem güvenilirliğinden halk sağlığına,
çevre sağlığına değişik konu ve fonksiyonları içeren bir tasarı. Tabii
Avrupa Birliği müzakere süreci ağır aksak gidiyor. Burada tabii Avrupa
Birliğinin öne sürdükleri, özellikle bizlere de aykırı gelen, düşündürücü gelen
birtakım siyasi kriterler, örneğin Kıbrıs Rum kesimine
limanlarımızı açma konusundaki yaptığı birtakım dayatmalar, birtakım teknik talepler,
kriterler, tabii ki bu sürece yani bu maceraya bakarsanız benim yaşımla eşit
aşağı yukarı Avrupa Birliği macerası. Tabii bu süreç içerisinde sekiz yıllık
AKP İktidarının, Avrupa Birliğine bir an önce girme arzusu, isteğiyle yola
çıkan AKP’nin özellikle 2007’den sonra bu alanda ayağını gazdan çekmesi bu
müzakere sürecini sıkıntılara sokmakta. Umut ediyorum, bizim de Cumhuriyet Halk
Partisi Grubu olarak desteklediğimiz ve bir medeniyet projesi olarak
değerlendirdiğimiz Avrupa Birliği müzakere sürecinin hız kazanması ve bir an
önce Türkiye Cumhuriyeti’nin Avrupa Birliğine dâhil olması, üye olması.
Değerli arkadaşlarım, bu yasa tasarısını desteklerken, elbette ki
gözümüzden kaçmayan birtakım aksaklıklardan sizlere -ya da eksikliklerden-
bahsetmek istiyorum. Sayın Bakan mesleği itibarıyla veteriner hekim. İşin
açıkçası, bu yasa tasarısında biraz veteriner mesleğinin taassubunu -maalesef
üzülerek söylüyorum- görüyorum, izlenimlerim bunu gösteriyor. Örneğin, bakın,
yasa tasarısının “Tanımlar” başlıklı 3’üncü maddesinin seksen birinci
fıkrasında “yetkilendirilmiş veteriner hekim” tanımı var. Bu ne yapacak?
Veteriner hekimler, Bakanlık dışında görevli veteriner hekimlerin… Resmî
görevleri yürütmek üzere Bakanlık tarafından yetki verilen veteriner hekimlere
biz bu sıfatı veriyoruz, “yetkilendirilmiş veteriner hekim” ancak yine aynı
görev ve yetkiyle Bakanlık dışında bazı yetki ve görevleri kullanacak
mühendislere “yetkilendirilmiş mühendis” tanımını vermiyoruz. Burada açıkça
ortaya çıkıyor, veteriner hekimler mesleki anlamda bana göre bir taassup
içerisinde.
Yine tasarının “Veteriner tıbbi ürünlerin uygulanması”
başlıklı 14’üncü maddesine bakıyoruz; burada, üçüncü fıkrada, “Veteriner
biyolojik ürünleri uygulama yetkisi veteriner hekim veya yardımcı sağlık
personeline verilmiştir ve Bakanlığın programlı ve projeli çalışması için
uygulayıcılara, hayvan sahipleri tarafından Bakanlıkça belirlenen uygulama
ücretleri şartı getirilmiştir.” diyor ama aynı olay bitki hastalık ve
zararlılarıyla mücadelede uzman ve bir mühendis gözetiminde yapılmasını
öngörmüyor. 
Oysa ki, biliyorsunuz,
özellikle Türkiye’nin önemli üretim kalemlerinden olan yaş sebze meyvede
ihracatta çok önemli sıkıntılar yaşıyoruz. Kimyasal zirai ilaçların
kullanımından kalan kalıntılar dolayısıyla ürünlerimiz, yaş sebze ve
meyvelerimiz gümrük kapılarından dönüyor. Uygulamada da… Bunu burada açıkça
ifade etmek istiyorum, Türk çiftçisi tabii ki teknik olarak, bilimsel olarak
çok iyi yetişmiş ya da bu konuda bilinçli bir kesim değil. Uygulamada
görüyoruz, hiçbir şekilde yaş sebze ve meyvede kullanılmayacak zirai ilaçlar,
insan sağlığına son derece zararlı olan zirai ilaçların bilinçsizlikten dolayı
yaş sebze ve meyvede kullanıldığını, zirai mücadelede kullanıldığını görüyoruz.
Dolayısıyla, biz bunu, tüketiciler olarak, yaş sebze ya da meyveyi direkt
olarak alıp tüketiyoruz ve bu bizim sağlığımıza ciddi anlamda tehdit
oluşturuyor. Dolayısıyla, bu mücadelelerin yapılmasında mutlaka bu konuda
uzmanlar, ziraat mühendisleri çiftçiye refakat etmeli, onlara teknik destek
götürmeli ve bu mücadelelerin onların gözetiminde olması gerektiğini
düşünüyorum.
Değerli arkadaşlarım, tasarının en önemli konularından bir tanesi
özellikle gıda ve yem üreten işletmelerde daha önce sorumlu müdürler ya da
sorumlu personeller çalıştırılıyordu ve bir yönetmelikle o kriterler
düzenlenmişti. Mevcut uygulamada 60 beygir motor gücünün üzerinde bulunan ve 10
tane personelden fazla personel çalıştıran işletmelerde mutlaka sorumlu bir
yönetici istihdam edilmek zorundaydı. Ayrıca bu limitin yani 60 HP motor gücü
ve 10 personelin aşağısında kalan mikro işletmeler ya da küçük işletmeler
olarak tabir ettiğimiz işletmelerin her 5 tanesi bir tane böyle, bir sorumlu
müdür ya da sorumlu personel istihdam etmek durumundaydı. Ama yeni yapılan
düzenlemede bu kriterler 30 beygir gücü ve yine 10
personel olarak bırakıldı orada. Bunun üzerindeki büyük işletmelerde sorumlu
mühendis ya da personel istihdam zorunluluğu devam edildi. Bunun altında kalan
işletmelere böyle bir zorunluluk ortadan kaldırılmış oldu. Daha önceki
uygulamanın daha altında, gıda güvenilirliği açısından, çevre sağlığı
açısından, insan sağlığı açısından bir önceki yönetmelikle yapılan düzenleme
ile bugün bu tasarıdaki düzenlemeyi mukayese ettiğiniz zaman önceki düzenlemeye
göre daha geride bir düzenleme olduğunu buradan gözlemliyoruz.
Değerli arkadaşlarım, Türkiye’de 40 bin civarında gıda işletmesi
var. Bunlar yem üretebiliyor ya da insani gıdalar üretebiliyor. Pastaneler,
fırınlar ya da yemek üreten büyük işletmeler ya da sucuk imal eden işletmeler,
bunun gibi onlarca, binlerce işletmenin, yaklaşık olarak 40 bin işletmenin
yüzde 80’i burada koyduğumuz kriterlerin yani 30
beygir gücü ve 10 eleman istihdam eden işletmelerin altında işletmeler, yüzde
80’i yani küçük işletmeler, mikro işletmeler. Biz, yaklaşık olarak bu 40 bin
işletmenin yüzde 80’ine tekabül eden 32 bin işletmede gıda güvenliği açısından,
halk sağlığı açısından bir tedbirin alınmamasının doğal olmadığını düşünüyoruz
bu tasarıyla. Gerçekten bugünkü koşullarda Avrupa Birliği sürecinde bu mantaliteyi ben şahsen aykırı buluyorum. Dolayısıyla, bu
konuda da, tabii ki bu bir istihdam yasa tasarısı değil ama mevcut yapıyla 20
bin mühendisimiz -bu ziraat mühendisidir, gıda mühendisidir- bu işletmelerde
halk sağlığı adına, gıda güvenilirliği adına hizmet veriyor. Bu insanların da
bu yeni düzenlemeyle işsiz kalacağını düşünürsek gerçekten çok yanlış bir iş
yaptığımızı daha net görmüş oluruz. Oysaki birçok üniversitemiz ziraat
mühendisi yetiştiriyor, birçok üniversitemiz, fakültelerimiz gıda mühendisi
yetiştiriyor, mezun ediyor. Bu insanlara niçin biz yıllarca yatırım yapıyoruz,
onların bu anlamda eğitim görmesini, tahsil görmesini sağlıyoruz? İşte bu konularda bize yardımcı olsunlar diye, ziraat alanında daha
sağlıklı bir zirai mücadele yapsınlar diye, gıda sektöründe insan sağlığına,
çevre sağlığına tehdit oluşturmayacak gıda üretimine katkı sunsunlar diye biz
bu insanlara yatırım yapıyoruz, yıllar yılı bunların eğitiminin devam etmesi ya
da onların eğitimini bitirme adına devlet kesesinden milyonlarca lirayı öğretim
bütçesine koyuyoruz.
Değerli arkadaşlarım, yasa tasarısıyla ilgili görüşlerimi sizinle
paylaştım. Geçtiğimiz günlerde Sayın Bakan birkaç kez burada bizlere hitap
etmek durumunda kaldı, gündem dışı konuşmalara yanıtlar verdi. Bu vesileyle de
Türk tarımını değerlendirdi. Bakanlığın yaptığı icraatlardan, Türk tarımının
geldiği noktalardan bahsetti. Dün de burada, -çok güncel bir konu olduğu için
sizinle paylaşmak istiyorum- Milliyetçi Hareket Partisi Grubundan bir arkadaşım
gündem dışı konuşma almıştı. Gübretaş firmasının, Gübretaş gübre fabrikasının
-ki, tarım kredi kooperatifleri Gübretaş
ortaklarından bir tanesidir- iki Türk ortağı ve bir İranlı ortağıyla Vakıfbank
ve Halk Bankasından 80 milyon avro kredi alarak İran’da bir gübre fabrikası
satın aldığını ve bu iki Türk şirketinin de sanki bu iş için kurulduğunu, çok
yeni firmalar olduğunu, bu konuda geçmişe dönük -bu sektörle ilgili- herhangi
bir faaliyetin olmadığı konusunda ve bu ilişkilerin kirli ilişkiler olduğunu,
bu ilişkilerden pis kokuların geldiğini burada ifade etti. Sayın Bakan
da bu konuda cevap verdi. O cevabı sırasında Avrupa Birliğine üye ülkelerle
Türkiye arasındaki gübre fiyatlarını, mazot fiyatlarını, hülasa tarımsal girdi
fiyatlarını karşılaştırdı ve ben yerimden kendisine bu karşılaştırmanın yanlış
olduğunu söyledim. Nihayetinde, Türkiye’de artık kamu iktisadi teşekkülleri
gübre üretmiyor, yani bu piyasalara direkt ya da endirekt müdahale etme şansı
yok artık. Biliyorsunuz, bu fabrikalar, Türkiye’de kamuya ait gübre fabrikaları,
İstanbul’da İstanbul Gübre Sanayisi, -daha doğrusu Kocaeli Körfez’de-
özelleştirildi. Kütahya, Gemlik, Samsun, TÜGSAŞ’a
bağlı kompoze ve nitrat fabrikaları özelleştirildi. 
Sayın Bakan dedi ki bana... Ben dedim ki: “Siz fabrikaları
sattınız, gübre fabrikalarınızı; artık üretim özel sektörün elinde ve ithalat
yapıyoruz.” Dedi ki: “Sen bilmiyorsun -işaret etti- bizim dönemimizde değil,
daha önceki dönemde o fabrikalar özelleştirildi.” Şimdi, ben onları çıkardım,
acaba benim bilgilerim yanlış mı diye. Bakıyorum, İGSAŞ, İstanbul Gübre
Sanayisi Türkiye’nin tek üre üreten fabrikasıdır. Önemli bir tesistir.
Limanıyla, alanıyla, teknik donanımıyla 100,5 milyon dolara (A) firmasına, 2004
yılında, 18 Mart 2004 tarihinde sözleşme yaparak satılmış. Bakınız, iyi dinleyiniz.
TÜGSAŞ Gemlik Gübre Fabrikası, 9/12/2003 tarihinde
yapılan ihalede (A) firmasına, aynı (A) firmasına 83 milyon dolara satılmış,
83,1 milyon dolar. Yine TÜGSAŞ Kütahya Fabrikası, yine (A) firmasına, aynı (A)
firmasına, 18/10/2004 tarihinde sözleşme yapılmış ve o
da satılmış. Yani AK PARTİ iktidarları döneminde demek ki bu fabrikaları biz
özelleştirmişiz. Bunun tabii ki özelleştirme kararı, bir önceki hükûmetler, koalisyon hükûmetleri
döneminde alınmış olabilir. Ama nasıl Et-Balık Kurumunu özelleştirme
kapsamından çıkartma gereği duydunuz, bu fabrikaların da hiç olmazsa stratejik
olan bir İGSAŞ’ı, Türkiye’de tek üre üreten fabrikayı
satmayabilirdiniz ve böyle düşük rakamlara da satmayabilirdiniz. Gerçekten o
fabrikaları bilen arkadaşlarım, gören arkadaşlarım bu fiyatlarla mukayese
ettiği zaman, maalesef, Türkiye'nin yıllarca el emeği göz nuruyla inşa ettiği,
kurduğu, bugünkü noktalara getirdiği fabrikaları, tüyü bitmemiş yetimlerin
hakkını kimlere peşkeş çektiğimizi daha iyi görecektir. Bunu tüm samimiyetimle
söylüyorum, siyaset yapma adına söylemiyorum değerli arkadaşlarım.
Değerli arkadaşlarım, güncel konulardan bir tanesi de hububat
fiyatlarıydı. 
(Mikrofon otomatik cihaz tarafından kapatıldı) 
BAŞKAN – Sayın Seçer, konuşmanızı tamamlar mısınız.
Buyurun efendim. 
VAHAP SEÇER (Devamla) – Geçtiğimiz hafta bunları da tartışmıştık.
Tabii, Değerli, Sayın Bakanımız ve burada AK PARTİ’yi
temsilen konuşan arkadaşlarımız üreticilerden tebrik faksları, tebrik
telefonları aldıklarını söyledi. 
Değerli arkadaşlarım, insanları yanıltmayalım. Sayın Bakana
teşekkür faksı gelen bölge Akdeniz Bölgesi, benim bölgem. O bölgenin toprakları
zaten -yani bizim o yörenin tabiriyle, orada buğday üretimi yapmak günahtır-
birinci sınıf topraklardır, yani çok daha katma değeri yüksek ürünler
yetiştirebileceğiniz alanlardır. Dolayısıyla, orada buğday üretimi yaptığınız
zaman çok ciddi, yüksek miktarlarda ürün alırsınız. Orada, Orta Anadolu’ya
göre, Güneydoğu Anadolu Bölgesi’ne göre, Trakya’ya göre daha düşük maliyetlerde
buğday üretimi yapabilirsiniz. 
Şimdi, tabii, Türkiye’de buğday üretimi devam ediyor. Ben ısrarla
bir şeyin altını çizmek istiyorum. Sayın Bakanın beklentisi, bu yıl Türkiye’de
ürün miktarının çok yüksek olacağı ya da birim alana çok yüksek verim alacağı
yönünde.
(Mikrofon otomatik cihaz tarafından kapatıldı) 
VAHAP SEÇER (Devamla) – Son bir dakika rica ediyorum, hemen
bitireceğim.
BAŞKAN – Buyurun efendim.
VAHAP SEÇER (Devamla) – Ben ısrarla altını çiziyorum. Türkiye’de
bugüne kadar hasadı biten, Akdeniz Bölgesi’nde hasadı devam eden… Güneydoğu
Anadolu Bölgesi’nde, Ege Bölgesi’nde, Trakya Bölgesi’nde verimde bir düşüş var,
yüzde 20 civarında bir düşüş var. Verim düşüşü demek aynı zamanda kalite
düşüşünü de beraberinde getirir. Dolayısıyla, üreticinin… Belki fiyatlar, dünya
fiyatlarıyla, üretimle, maliyetlerle değerlendirme yaptığınız zaman uygun gibi
görülebilir -birinci sınıf ekmeklik buğdaya verdiğiniz 55 kuruş alım fiyatı ya
da tona 550 TL fiyat- ancak birim alana alınan ürünle bu hesabı yaptığınız
zaman üreticinin bu yıl da para kazanamayacağını göreceksiniz. Dolayısıyla ben
Sayın Bakanı tekrar ikaz etmek istiyorum: Destekleme primlerini mutlaka ama
mutlaka artırmak durumundasınız, yoksa Türk üreticisi bu sezonu da mağduriyetle
tamamlayacaktır diyorum.
Hepinize teşekkür ediyorum. (CHP sıralarından alkışlar)
BAŞKAN – Teşekkür ediyorum Sayın Seçer.
Bölüm üzerinde son konuşmacı, şahsı adına İstanbul Milletvekili
Sayın Hasan Macit, buyurun efendim.
HASAN MACİT (İstanbul) – Sayın Başkan, sayın milletvekilleri;
şahsım ve Demokratik Sol Parti adına yüce heyetinizi saygılarımla selamlıyorum.
Veteriner Hizmetleri, Bitki Sağlığı, Gıda ve Yem Kanunu Tasarısı üzerinde
şahsım adına söz almış bulunuyorum. 
Değerli milletvekilleri, bu kanun uzun bir evreden sonra,
tartışılarak, birçok konu -ilintili olması bir gerçek ama- iç içe konularak bir
kanun tasarısı hâlinde önümüze getirilmiş bir kanundur. Aslında bu kanun
değişik adlar altında getirilseydi daha sağlıklı olurdu diye düşünüyorum. Önce
2006 yılında dörtlü hijyen paketi hâlinde dört kanun
tartışıldı, tepkiler üzerine geri çekildi; daha sonra veteriner hizmetleri
şekliyle 2009 yılında yeni bir, bitki sağlığı ve zootekni, hayvan sağlığı da
eklenerek getirildi ama su ürünlerini, madem hepsini bir araya getiriyoruz
bunları da eklememiz gerekiyordu. Böylelikle, bitki yetiştirme ve ıslahı ayrı
tutularak bir kanun hâlinde getirilmiş oldu. 
Aslında bu kanunun veteriner hizmetleri ayrı, bitki sağlığı ve
hizmetleri ayrı, gıda ve yem hizmetleri kontrolleri ayrı olarak getirilmesi, üç
ayrı kanun hâlinde getirilmesi daha sağlıklı olurdu, Türk tarımına daha fazla
katkı koyardı. Bu hâliyle getirildiğinde bunun altında birtakım amaçlar gizli
gibi geliyor. Çünkü, kanun incelendiği zaman Tarım
Bakanlığının hizmetlerini özelleştirmeye yönelik maddeler var, ücret almaya
yönelik maddeler var, devletin ana görevi olan konuların ücreti mukabilinde
şahıslara hizmet karşılığı verilmesi maddeleri var ama beş dakika içerisinde ne
konuşacağımızı da bilemiyoruz, gerçekten, Türk tarımını konuşmak için saatler
gerekiyor. Biraz önce de arkadaşlarımız burada AKP İktidarı döneminde
yapılanları anlattılar ama bu AKP döneminde yapılanları acaba, odalarımıza
bırakmışlar, devletin resmî istatistik kurumunun verilerinden tarımı bir
incelemişler mi? AKP iktidara geldiğinde veriler neymiş, bugünkü rakamlar ne
olmuş, bir incelemişler mi? Merak ettim ve bu nedenle bunu buraya getirdim.
Sayın Bakanımız, her fırsatta işte, 5 milyar 200 milyon civarında
destek verdiklerini ve işte, 30 milyar civarında, geldiklerinden bu tarafa
destek verdiklerini açıklıyor. Bu destekler acaba nerelere gitti merak
ediyoruz. Çünkü bu destekler amacı doğrultusunda kullanılmış olsaydı, tarımın
bir noktadan belirli bir noktaya gelmiş olması gerekirdi. Yani, iyi bir noktaya
gelmiş olması gerekirdi. 
Zaman da hızla geçiyor, ben buradan, ekilen alanları okumak
istiyorum, geldikleri noktadan bu noktada ekilen alanlarda ne kadar daralma
var, üretilen ürün miktarlarını okumak istiyorum, toplam, geldikleri noktada
Türkiye üretim olarak kaç ton üretim yapıyormuş, bugün kaç ton üretim yapıyor?
Merak eden AKP milletvekili arkadaşlarım bunlara bakarlarsa, Türk tarımının
hangi noktaya geldiğini net biçimde göreceklerdir. Sayılar, istatistikler
yanılmaz diye düşünüyorum, buradan, zamanım çok az, okumuyorum, sizlere
okumanızı tavsiye ediyorum.
Değerli arkadaşlar, “Gübreye destek verdik.” diyorsunuz. Şöyle bir
vicdanınızı yoklayın, gübre sizin iktidara geldiğinizde kaç liraydı, şimdi kaç
lira? Türk çiftçisi gübreyi kullanamıyor arkadaşlar, burada 10 milyon tondan 7 milyon
tona düşmüş, yazıyor. Neden düştü acaba destek veriyorsunuz bu kadar gübreye
de?
ORHAN KARASAYAR (Hatay) – Toprak analizi yapıp öyle kullanıyor.
HASAN MACİT (Devamla) – Gelir, burada konuşursunuz.
Acaba destek veriyorsunuz da bu gübre miktarı niçin azalıyor da
artmıyor? 
Değerli arkadaşlar, sizin döneminizde -tabii gübrenin çok değişik
isimler altında çok değişik miktarları var- 250 lira olan bir gübre 770 liraya
çıkmış, 373 lira olan bir gübre 920 liraya çıkmış, 206 lira olan bir gübre 600
liraya çıkmış yani 3 kat fiyat farkı oluşmuş. Bu 3 kat fiyat farkını kullanılan
gübreyle çarptığınız zaman, 3,5 milyar lira, sadece gübrede, AKP İktidarında
oluşan fiyat farkına verilen miktardır. Yani sizin tüm bir yılda Türk
çiftçisine verdiğiniz 5 milyar lira desteğin 3,5 milyar lirası, bir yılda Türk
çiftçisinin kullandığı gübrenin zammına gidiyor, daha geriye 1,5 milyar diğer
desteklere para kalıyor. Mazot 3 kat artmış. Tarımsal sulama…
(Mikrofon otomatik cihaz tarafından kapatıldı)
BAŞKAN – Sayın Macit, konuşmanızı tamamlar mısınız.
Buyurun efendim.
ORHAN KARASAYAR (Hatay) – Desteklemelerin ne olduğunu biliyor mu
acaba?
HASAN MACİT (Devamla) – Ben desteklemeleri biliyorum sevgili
arkadaşım. Gelir, burada konuşursun, bire bir de sizinle istediğiniz yerde
tartışırız, istediğiniz kanalda…
ÖZKAN ÖKSÜZ (Konya) – Sizin iktidarınızda varili kaç liraydı,
şimdi kaç lira?
BAŞKAN – Sayın Öksüz, lütfen…
HASAN MACİT (Devamla) – Sizin yandaş kanallarınız var, hangi
kanalı istiyorsanız sizinle değil Tarım Bakanınızla tartışırım bu konuları,
istediğinizle tartışırım, oradan laf atmayla değil… Anladınız mı?
ORHAN KARASAYAR (Hatay) – Laf atmıyoruz, size anlatıyoruz.
HASAN MACİT (Devamla) – Sayın Bakan, burada, biraz önce sorduğum
soruya “Veriler elimde değil.” diyor. Tarımsal elektrikle ilgili, bütçe
görüşmelerinde “2002 yılında sübvansiyon kaldırıldı.” dedi. Evet, 2002 yılında,
tarımsal elektriğe verilen yüzde 30 sübvansiyon Aralık 2002’de AKP İktidarı
tarafından kaldırıldı…
HASAN ANGI (Konya) – Hayır, doğru söyle.
HASAN MACİT (Devamla) – Sen doğru söylüyorsan, burada söylersin.
…ve Haziran 2009’da tarımsal sulamayla ilgili, yeniden
yapılandırmayla ilgili, değerli arkadaşlar, 122 bin 380 abonemiz borçlu, bunun
9 bin 200 kişisi yapılandırmaya müracaat ediyor, yüzde 10 bile değil ve yapılandırmaya
müracaat edenler de borçlarını ödeyemeyerek kalıyor.
BAŞKAN – Sayın Macit, süremiz tamamlandı. Teşekkür için
mikrofonunuzu açayım, lütfen efendim…
Buyurun.
HASAN MACİT (Devamla) – Yapılandırmada dahi çiftçi elektrik
borcunu ödeyemiyorsa -biraz önce duyduklarınız- acaba hayal âleminde mi
yaşıyoruz yoksa Türk çiftçisinin durumu bizim anlattığımız gibi mi, sizin
anlattığınız gibi mi? Ben bu yorumu, bu değerlendirmeyi Türk çiftçisine havale
ediyorum. 
Hepinize saygılar sunarım. 
BAŞKAN – Teşekkür ediyorum efendim. 
Saygıdeğer milletvekili arkadaşlarım, birinci bölüm üzerindeki
görüşmeler tamamlanmıştır. 
Şimdi, soru-cevap işlemine geçiyoruz on beş dakika süreyle. 
Sayın Öksüz, buyurun efendim.
ÖZKAN ÖKSÜZ (Konya) – Teşekkür ediyorum.
Sayın Bakanım, deminki konuşmacıyı dinlediniz. 2002 yılında
petrolün varili ne kadardı? Şu anda ne kadar? 
Gene, gübreyle ilgili soruyorum: Türkiye’de kimyevi gübre
kullanımı ne kadardır? Vergisi nedir? Gübre desteğinde üreticinin kârı nedir? 
Kooperatiflere verilen destek miktarı nedir? 2003-2008 döneminde
kaç projeye ne kadar destek verildi? Bu kooperatiflerde kaç kişi istihdam
ediliyor? 
2002 yılında tarımsal kredi faiz oranları neydi? Şu anda nedir?
Kullanılan tarımsal kredi miktarı ne kadardır?
2002 yılında Ziraat Bankasından çiftçiye ne kadar kredi verildi?
Şu an nedir? 
(Mikrofon otomatik cihaz tarafından kapatıldı) 
BAŞKAN – Teşekkür ediyorum Sayın Öksüz.
RAMAZAN KERİM ÖZKAN (Burdur) – Genel Müdürün maaşını bir sor.
BAŞKAN – Sayın Bakanım, notları arkadaşlar almışlardır. 
Sayın Cengiz? Yok.
Sayın Akkuş, buyurun.
AKİF AKKUŞ (Mersin) – Teşekkür ediyorum Sayın Başkan.
Sayın Bakan;
1) Ülkemizin birçok kesiminde süt inekçiliği desteklenmiş ve
vatandaşlara binlerce damızlık hayvan pazarlanarak süt üretimi artırılmak istenmiştir
ancak süt fiyatlarının düşük olması ve desteğinin az olmasından dolayı süt
inekleri satılmaya başlanmıştır. Bu da inek alan vatandaşın borcunu
ödeyememekle karşı karşıya kalmasına sebep olmuş. Süt inekçiliğinin ivme
kaybetmemesi için ne gibi tedbirler almayı düşünüyorsunuz?
2) Yem bitkileri üretim desteği 2007’de 404.470 TL, 2008’de
676.095 TL iken 2009 yılında 288.320 TL’ye inmiştir, sebebi nedir?
BAŞKAN – Teşekkür ediyorum Sayın Akkuş.
Sayın Macit, buyurun.
HASAN MACİT (İstanbul) – Teşekkür ederim Sayın Başkanım.
Görüşülmekte olan Veteriner Hizmetleri, Bitki Sağlığı, Gıda ve Yem
Kanunu Tasarısı’nda, Bakanlığın, hayvan sağlığı alanında hizmetlerini yürütmek
üzere “resmî veteriner hekim”, bu yetkilerin özel çalışan veteriner hekimler
tarafından yürütülmesi için “yetkilendirilmiş veteriner hekim” müessesesi var
da tasarı da neden “resmî mühendis”, “yetkilendirilmiş mühendis” müessesesi
yok? Burada bir dengesizlik, bir adaletsizlik yok mudur? Bu bir meslek taassubu
mudur?
BAŞKAN – Teşekkür ediyorum Sayın Macit.
Sayın Paksoy…
MEHMET AKİF PAKSOY (Kahramanmaraş) – Teşekkür ederim.
Sayın Bakan, et ithalatı Türkiye'nin yeni karşılaştığı,
sonuçlarını ve etkilerini bilmediği bir konu değildir ama yaklaşık on beş yıl
öncesinin unutulmuş olması kaygı vericidir. Gerçekten Türkiye 1995 ve 1996
yılları arasında yaklaşık 125 bin baş gebe düve, 470 bin baş kasaplık sığır ve
50 bin ton et ithal etmiştir. Bu süreçte, bunu izleyen yıllarda pek çok besici
iflas etmiş, sayısız üretici hayvansal üretimden çekilmiştir. Sayın Bakan,
üretici sizi en başarısız Tarım Bakanı olarak hatırlayacaktır diyor… Bu projeksiyona katılıyor musunuz?
Teşekkür ederim.
BAŞKAN – Teşekkür ederim Sayın Paksoy.
Sayın Işık…
ALİM IŞIK (Kütahya) –
Teşekkür ederim Sayın Başkan.
Sayın Bakan;
1) 1 Ocak-15 Mayıs 2010 tarihleri arasında sel afetine
maruz kalan on yedi ildeki çiftçilerin tarım kredi kooperatifleri ve Ziraat
Bankasına olan borçlarının bir yıl süreyle ertelenmesine ilişkin Bakanlar
Kurulu kararında, Kütahya iline komşu Afyon, Manisa, Uşak, Bursa illeri dâhil
edildiği hâlde, bu illerin tam ortasında bulunan Kütahya ilinin aynı dönemde
selden etkilenmesine rağmen kapsama dâhil edilmemesinin gerekçesi nedir? Kütahya’nın da bu kapsama dâhil edilmesi yönünde bir çalışmanız
var mıdır?
2) Kütahya Tarım İl Müdürünün bir hafta önce görevden alınmasının
sebebi nedir? Bu konuda siyasi müdahalelerin olduğu iddiaları doğru mudur? 
3) Kütahya Tarım İl Müdürlüğünün, başta ziraat mühendisi ve
veteriner hekim olmak üzere özellikle teknik personel açığı ne zaman kapatılabilecektir?
BAŞKAN – Sayın Ağyüz, buyurun efendim.
Yok mu?
Sayın Kahya…
ABDÜLHADİ KAHYA (Hatay) – Sayın Başkanım,
teşekkür ediyorum.
Sayın Bakanım, Kırsal Kalkınma Yatırımlarının Desteklenmesi
Programı kapsamında sulamaya destek veriliyor mu? Bugüne kadar kaç üreticiye ne
kadar destek verilmiş, bu desteklerle ne kadar alan sulamaya açılmıştır?
Teşekkür ediyorum.
BAŞKAN – Teşekkür ediyorum.
Sayın Bakanım, buyurun efendim.
ALİM IŞIK (Kütahya) –
Daha vakit vardı Sayın Başkan.
TARIM VE KÖYİŞLERİ BAKANI MEHMET MEHDİ EKER (Diyarbakır) –
Teşekkür ediyorum.
Sayın Başkan, değerli milletvekilleri; Sayın Öksüz’ün
sorusuyla başlıyorum. 
2002 yılında, petrolün varili 20 küsur dolar idi ve AK PARTİ’nin göreve geldiği gün, 18 Kasım günü, Hükûmeti devraldığı gün, mazotun litresi 1 milyon 250 bin
lira idi. Bugün de 2,90 ile 3 lira arasında değişiyor. Dünyada, bu arada tabii,
2007-2008 yıllarında bir anormal…
AKİF AKKUŞ (Mersin) – Sayın Bakan, üzümün fiyatı hiç değişmedi,
500 lira.
TARIM VE KÖYİŞLERİ BAKANI MEHMET MEHDİ EKER (Diyarbakır) –
…anormal biliyorsunuz, 140 dolarlara kadar varili çıktı, çok fahiş fiyatlara
çıktı. Bundan da tabii bütün dünya gibi Türkiye'nin de petrol faturası, ithalat
faturası oldukça arttı. 
Şimdi, Türkiye'nin kimyevi gübre üretimi yaklaşık 3 milyon tondur.
3 milyon ton, 2 milyon ton da ithal edilir, 5-5,5 milyon ton arasında
Türkiye'nin kimyevi gübre -çeşitli ürünlerdeki gübre- üretimi var. Tabii,
burada şunu söylemek lazım: Türkiye’de üretilen ve ithal edilen gübrelerin ham
maddelerinin tamamı, yaklaşık yüzde 95’i ithal ediliyor. Çünkü azotlu
gübrelerin temel ham maddesi amonyaktır, amonyağın kaynağı doğal gazdır ve
doğal gaz ithal edilir. Bunun dışında, diğer fosfatlı gübrelerin de, örneğin,
nitelikli kaya fosfatı, keza, fosforik asit vesaire. Bütün bunlar ham madde
olarak ithal ediliyor. Yani Türkiye'nin verdiği, mesela bazı ülkeler için
uyguladığı gümrük vergisi gübrede yüzde 6 civarında, yüzde 18 de katma değer
vergisi var. 
Hükûmetimiz döneminde, 2002
yılından önce, o süreçte kaldırılmış olan, bizden önceki Hükûmet
döneminde birçok destek gibi kaldırılmış olan kimyevi gübre desteğini de yine
kimyevi gübre desteği altında biz tekrar uygulamaya koyduk ve geçtiğimiz yıl
700 milyon lira civarında bir destek ödemesi yaptık. Bunu da üç kategoride
veriyoruz. Tarla ürünleri için ayrı, yani hububat ve grubu için ayrı,
meyve-sebze grubu için ayrı ve diğer endüstri bitkileri için ayrı. 
Hükûmetimiz döneminde
tarımsal kalkınma kooperatifleri çok ciddi bir artışla cumhuriyet tarihinin en
yüksek düzeyine ulaştı. Burada, genel bütçede, genel bütçe imkânlarıyla 703
tane tarımsal kalkınma kooperatifi desteklendi. Kırsal Alanda Sosyal Destek
Projesi’nden 1.007 tane, toplam 1.710 tane tarımsal kalkınma kooperatifi
desteklendi. Buraya ödediğimiz destek 1,5 milyar lira yani eski parayla 1,5
katrilyon lira. Bizden önceki dönemle bunun mukayesesini yapacak olursak bizden
önce uygulanan -ki elimde bütün bunların verileri var- toplam kooperatif
desteği 280-287 civarında ve burada çok cüzi bir para destek olarak ödenmişti. 
Tarımsal kredi miktarı: Geçtiğimiz yıl içerisinde 9 milyarın
üzerinde bir tarımsal kredi uygulandı, ödendi çiftçilere ve bunun geriye dönüş
oranı da yüzde 97,5. Yani Türk çiftçisi aldığı 100 lira kredinin, zirai
kredinin 97,5 lirasını da geri ödedi. 2002 yılında bunun geriye dönüş oranı
yüzde 38’di. Yani Türk çiftçisi Ziraat Bankasından o tarihte aldığı kredinin,
100 liranın sadece 38 lirasını geri ödüyordu. Bugün 97,5’unu geri ödüyor. Bu ne
demektir? Alım gücünün de, ödeme gücünün de çok yükseldiğini gösteriyor ve bu
miktar kredi daha önce Ziraat Bankasının sadece 550 bin çiftçiye ödediği para
da 227 milyon lira idi 2002 yılında. 227 milyon lira çıktı 9 milyar liraya ve 9
milyar lira 1 milyon 100 bin çiftçiye veriliyor, faizler de yüzde 59’dan -bildiğiniz
gibi- yüzde 12-13 düzeyine düştü. Ancak bu ödenen kredinin yüzde 90’ının
üzerindeki kısmı da sübvansiyonludur yani yüzde 30 ila yüzde 60 arasında
değişen oranlarda faiz indirimine tabidir. Bunun da bazılarında -biraz önce
bazı milletvekillerimiz de sordu- damla sulama kredilerinde örneğin, kredi faiz
oranı sıfırdır yani faizsizdir. Bunları ödedik. 
Kırsal kalkınma yatırımlarının desteklenmesi projesindeki sulama
projeleriyle -bir değerli milletvekilimizin sorusuydu- bugüne kadar 2,5 milyon
dekarın üzerinde alanda damla sulama kredisi kullandırıldı ve bu krediyle 2
milyon 558 bin dekar alanda damla sulama sistemi kuruldu. 2 türlü damla sulama
kredisi veriyoruz. Birisi zirai kredi kapsamında, faizsiz; bir de Tarım
Bakanlığının Kırsal Kalkınma Yatırımlarının Desteklenmesi Projesi kapsamında
ödediğimiz yüzde 50 hibe destek. Hem Ziraat Bankası veriyor hem de bizler bunu
sağlıyoruz. 
Saygıdeğer milletvekilleri, Sayın Akkuş’un süt inekçiliğine destek
verilmesiyle ilgili sorusu: Süt fiyatlarının düşük olması sebebiyle işte
ineklerin kesildiğini söyledi. Tabii, süt fiyatları şu anda mesela Avrupa’da
18-20 euro senttir. Bu da Türk parasıyla 36-40 kuruş
arasında değişiyor ama Türkiye’de şu anda 72,5 kuruş ortalama sütün litre
fiyatı. Biz buna ayrıca 4 kuruş da litre başına destek veriyoruz. Dolayısıyla
76,5 kuruş ortalama Türkiye’de şu anda inek sütünün fiyatı. Koyun sütüne bizim
verdiğimiz destek ise inek sütüne göre 2,5 kat daha fazladır. 10 kuruş orada
destek veriyoruz. Hem yem desteği hem hayvan başına ödediğimiz destek hem de
süt primi desteğiyle süt sığırcılığı Türkiye’de gelişiyor. 
Esasen Türkiye’de hayvancılıkla ilgili söylenecek temel gösterge
şudur: Türkiye’de süt üretimi 2002 yılında 8,4 milyon ton iken bugün 12,5
milyon tondur Türkiye'nin süt üretimi. Bu rakam 8 milyon tonlardan 12 milyon
tonlara geldiyse Türkiye’de hayvancılık gelişmiş demektir. Bunun hiç başka bir
yolu yok. 
Bir göstergesi daha vardır, o da çok önemlidir. 2002 tarihinde
içinde 50’den fazla büyükbaş hayvan bulunan işletme sayısı, hayvancılık işletme
sayısı Türkiye’de sadece 4.500’dür ama bugün 18 bin 650 civarında, 18 bin 650
tane Türkiye’de içinde 50’nin üzerinde büyükbaş hayvan bulunan işletme var. Bu
şu demektir: Türkiye ölçek ekonomisine…
ALİM IŞIK (Kütahya) –
Hangi illerde Sayın Bakan?
TARIM VE KÖYİŞLERİ BAKANI MEHMET MEHDİ EKER (Diyarbakır) – Bütün
Türkiye’de bu var, hızla yayılıyor, hızla büyüyor. Türkiye’de artık geleneksel
olarak hayvancılık yapanların yanında, diğer sektörlerden insanlar da
hayvancılığa yatırım yapıyor. Mesela Türkiye’de başka sektörlerde çalışan
insanlar, örneğin halıcılık yapanlar veya -ne bileyim- iplik işiyle uğraşanlar
da artık hayvancılık sektörüne girip yatırım yapıyor ve verimli hayvancılık
faaliyetleri de gerçekleştiriyorlar. 
Gerek et üretimiyle gerek süt üretimiyle, ikisiyle de ilgili
olarak da Türkiye’de hem hayvan başına verim artmıştır hem üretim miktarında
artış meydana gelmiştir. Spekülasyonlara da biz fırsat vermemek maksadıyla da
bir miktar kasaplık canlı hayvan ithalatı gerçekleştirdik ve onunla da
Türkiye’de bugün yüzde 20’ler civarında tüketici fiyatlarında azalma oldu ama
tüketim miktarında yüzde 25 artış oldu. Bu da yapılan işin doğru olduğunu
gösteriyor. Daha Türkiye’de hiç hayvan ithalatı yapılmamışken bile fiyatlarda
yüzde 20’nin üzerinde bir düşüşün meydana gelmesi bizim teşhisimizin de, çözüm
önerimizin de doğru olduğunu gösteriyor.
Sayın Başkanım, sürem doldu, kalan sorulara yazılı cevap
vereceğim.
Teşekkür ediyorum.
BAŞKAN – Teşekkür ederim.
Saygıdeğer arkadaşlarım, grup başkan vekili arkadaşlarım ve Genel
Kurulda olan milletvekili arkadaşlarımla bir hususu paylaşmak istiyorum yani
müşahedelerimle, yıllara dayanan gözlemimle: Şimdi, arkadaşlarımız bir dakika
içerisinde, seri bir şekilde tabii ki gündemlerinde olan soruları soruyorlar.
Bunlar bazen üç, dört, beş olabiliyor. Şimdi, sayın bakanlar cevap verirken
-benim gördüğüm, müşahede ettiğim, gözlemlediğim- bu sorulara cevap vermekte
zorlanıyorlar. Sadece iki arkadaşa cevap verirse bütün süre doluyor. Eğer
arkadaşlarımız soruları tek tek veya azami iki
civarında sınırlarlarsa sayın bakanlar daha çok arkadaşa cevap verme imkânına
sahip olurlar diye düşünüyorum. Takdirlerinize sunmak istedim.
Şimdi 1’inci madde üzerinde dört adet önerge vardır. Önergeleri
okutuyorum:
Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanun Tasarısının 1. maddesinden “ile hayvan ıslahı”
ifadesinin çıkarılmasını arz ve teklif ederiz.






Abdülkadir Akcan





Muharrem Varlı


Yılmaz Tankut







Afyonkarahisar





Adana


Adana







Hakan Coşkun





Alim Işık


Mümin İnan







Osmaniye





Kütahya


Niğde













Akif Akkuş
















Mersin






TBMM Başkanlığına
Görüşülmekte olan 498 sıra sayılı tasarının 1 inci maddesinin
“hayvan ıslahı” ibaresinden sonra gelen “ve refahını” ibaresinin kaldırılmasını
arz ve teklif ederiz.






Hasip Kaplan





Sırrı Sakık


Nuri Yaman







Şırnak





Muş


Muş







İbrahim Binici








M. Nezir
  Karabaş







Şanlıurfa








Bitlis



T.B.M.M Başkanlığına
Görüşülmekte olan 498 sayılı tasarının 1. maddesinde “hayvan
ıslahı ve refahını, tüketici” ibaresinden sonra “üretici” ibaresinin
eklenmesini arz ve teklif ederiz.






Gürol Ergin





R. Kerim Özkan


Ahmet Küçük







Muğla





Burdur


Çanakkale







Osman Kaptan








Rasim Çakır







Antalya








Edirne



Türkiye Büyük Millet Meclisi Başkanlığına
Görüşülmekte olan Veteriner Hizmetleri, Bitki Sağlığı, Gıda ve Yem
Kanunu Tasarısının 1 inci maddesinin aşağıdaki şekilde değiştirilmesini arz ve
teklif ederiz.
MADDE 1- (1) Bu Kanunun amacı, gıda ve yem güvenilirliğini, halk
sağlığı, bitki ve hayvan sağlığı ile hayvan ıslahı ve refahını, üretici ve
tüketici menfaatleri ile çevrenin korunması da dikkate alarak korumak ve halkın
gereği gibi beslenmesini sağlamaktır.
 Zeki
Ertugay
 Erzurum
BAŞKAN – Sayın Komisyon önergeye katılıyor musunuz? 
TARIM, ORMAN VE KÖYİŞLERİ KOMİSYONU BAŞKAN VEKİLİ MEHMET ERDOĞAN
(Adıyaman) – Katılmıyoruz Sayın Başkanım.
BAŞKAN – Hükûmet?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan.
BAŞKAN – Sayın Ertugay, buyurun efendim.
(MHP sıralarından alkışlar)
ZEKİ ERTUGAY (Erzurum) – Teşekkür ederim Sayın Başkan.
Sayın milletvekilleri, görüşülmekte olan bu yasanın 1’inci
maddesiyle ilgili bir önergemiz var, onun üzerinde söz almış bulunuyorum.
Bu önergede, biraz önceki konuşmamda da ifade ettiğim gibi, halkın
sağlığının korunması ve halkın gereği gibi beslenmesinin sağlanması için buraya
bir hüküm eklenmesi gerektiğini ifade ettik. Bunun önemini yüce Meclisin çok
iyi takdir ettiği kanaatindeyim çünkü önemli olan insanımızın beslenmesidir.
Türk insanının beslenmesinde çok temel önemli problemler vardır, halkın gereği
gibi beslenmesinde ciddi bir protein açığı bulunmaktadır. Yani bugün Türkiye’de
aşağı yukarı kişi başına hayvansal protein miktarı, kullanılan miktarlar 21-22 gram civarındadır ama
Avrupa Birliği ortalaması 63 gramdır. Dolayısıyla bu konuda bu yasanın amacına
uygun olarak beslenme vurgusunun, beslenmenin öneminin mutlak suretle yasaya
girmesinin doğru olduğunu düşünüyorum.
Şimdi, değerli milletvekilleri, biraz önce hayvancılıkla ilgili,
sürem yetmediği için, bazı ifade etmeye çalıştığım hususlar eksik kaldı. Sayın
Bakan da biraz önce yine konuşmasında hayvancılıkta ne kadar iyi durumda
olduğumuzu -şu anda bir soruya cevaben- tekrar ifade etti. 
23/2/2010 tarihinde bu
yüce Mecliste ben bir konuşma yapmıştım ve o konuşmamda artan et ve süt
fiyatlarına, azalan hayvan varlığına, düşen üretime dikkat çekmiştim. Yani,
Türkiye’de fiyatlar artıyor çünkü artık üretici, hayvan üreticisi, besici…
Hatta besiciyi de iki kısımda değerlendirmek lazım. Bir, ahırında köylünün,
bizzat çiftçinin ürettiği bir hayvan var bir de onu yetiştiren bir besici var;
bir de o hayvanları toplayarak besicilik yapmaya çalışan ve belki de toplu bir,
daha büyük bir sermayeyle Türkiye genelinde piyasada rol oynamaya çalışan
birtakım kişiler var. Çiftçiyi burada mutlak suretle ayırt etmek lazım. Ben
köylünün, çiftçinin, Karslının, Erzurumlunun ahırındaki durumun çok vahim
olduğunu ve bu insanların bir kısmının da o toplayıcılar tarafından istismar
edildiğine ve çok perişan bir manzaranın olduğuna dikkatinizi çekmiştim. Şimdi,
böyle bir konuşmaya Sayın Bakan o tarihte bir cevap vermişti: “9 milyon 800 bin
baş civarında büyükbaş hayvan varlığı var 2002 tarihinde.” Ki bu rakam doğru
değil, 12 milyon civarında bir büyükbaş hayvan varlığı var ve Türkiye o tarihte
büyükbaş hayvan varlığı bakımından Avrupa Birliğinde 4’üncü sırada, sığır
varlığı bakımından 4’üncü sırada, koyun ve keçi varlığı bakımından 1’inci ve
2’nci sırada. Bu verilen rakam da haddizatında doğru değil, yani Sayın Bakanın
9 milyon 800 bin baş olarak verdiği rakam doğru değil ve devam ediyor: “2009
yılında bu 10 milyon 391 bin. Şimdi o kadar önemli bir nokta ki hem Türkiye’de
gerçekte hayvancılığın lokomotif alanı olan büyükbaş hayvancılık ve damızlık
süt sığırcılığı kan kaybetmemiş, aksine ileri bir noktaya gitmiş hem de hayvan
başına elde edilen ürün miktarında süt ve et miktarında çok ciddi artışlar
olmuştur.”
Şimdi, Sayın Bakan, Türk halkının protein açığı meydandayken,
Türkiye’de kişi başına et tüketiminde ciddi değil hiçbir artış olmamışken,
halkın refah düzeyinde bir gelişme olmamışken, Allah aşkına, böyle bir talep
artışı yokken bu tabloyu, bugün gelinen tabloyu nasıl izah ediyorsunuz? Yani bu
artış var da niçin hayvan, canlı hayvan ve et ithal etme noktasına geldiniz?
Bizi sebepler ilgilendirmiyor şu an itibarıyla, sonuç
ilgilendiriyor. Sonuç, idare ettiğiniz Türk tarımını getirdiğiniz nokta
meydanda ve Türkiye on beş yıldır et ithal etmiyordu, bugün et ithal ediyor ve
bu da hem üretici açısından hem tüketici açısından hem çiftçi açısından hem de
geniş kitleler açısından son derece vahim bir noktadır. 
TARIM VE KÖYİŞLERİ BAKANI MEHMET MEHDİ EKER (Diyarbakır) – Canlı
hayvan, et değil.
ZEKİ ERTUGAY (Devamla) – Bunu lütfen kabul edin ve verdiğiniz
rakamlarla vatandaşımızı, insanımızı yanıltmayın. 
Türkiye, hayvancılık noktasında çok ciddi manada gerilemiştir.
Besici, üretici ağır maliyetler altında ezilmektedir. Süt üretiminde de çok
ciddi istikrarsızlıklar vardır ve ağır maliyetler altında üretim…
Bugün, söyler misiniz, kasapta 35-40 milyona aldığınız eti, Et ve
Balık Kurumuna veya toplayıcıların, gerçek hayvan üreticisinden kaç liraya et
aldığını? Çok büyük bir çaresizlik yaşanmaktadır ve lütfen burada
başarılarınızdan bahsederken Türk milletini…
(Mikrofon otomatik cihaz tarafından kapatıldı) 
BAŞKAN – Sayın Ertugay, konuşmanızın
tamamlayınız.
Buyurun.
ZEKİ ERTUGAY (Devamla) – …Türk çiftçisini de hiçbir şey bilmiyor,
ne yapsak kabul ettiririz gibi saf yerine koymayın.
Yüce heyetinizi saygıyla selamlarım. (MHP sıralarından alkışlar) 
BAŞKAN – Teşekkür ediyorum Sayın Ertugay.
Önergeyi oylarınıza sunuyorum: Kabul edenler... Kabul
etmeyenler... Kabul edilmemiştir.
Diğer önergeyi okutuyorum:
T.B.M.M Başkanlığına
Görüşülmekte olan 498 sayılı tasarının 1. maddesinde “hayvan
ıslahı ve refahını, tüketici” ibaresinden sonra “üretici” ibaresinin
eklenmesini arz ve teklif ederiz.
 Gürol
Ergin (Muğla) ve arkadaşları
BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU BAŞKAN VEKİLİ MEHMET ERDOĞAN
(Adıyaman) – Katılmıyoruz Sayın Başkanım.
BAŞKAN – Hükûmet? 
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan.
BAŞKAN – Buyurun Sayın Ergin. (CHP sıralarından alkışlar) 
GÜROL ERGİN (Muğla) – Teşekkür ederim Sayın Başkan.
Sayın Başkan, değerli milletvekilleri; görüştüğümüz tasarının
1’inci maddesi için verdiğim önerge dolayısıyla söz almış bulunuyorum.
Sözlerime başlarken sizleri ve yüce Türk ulusunu saygıyla selamlıyorum.
Ben burada Sayın Bakanın iki gün önce bu kürsüde değindiği konular
ile AKP sözcülerinin değindiği konular üzerinde gerçek bilgileri vermek üzere
söz aldım. Böylece tarımda yaşanan fiyaskoyu da sizlere gösterme şansı
bulacağımı düşünüyorum.
Değerli milletvekilleri, rakamlardan söz ediyordu Sayın Bakan ve
TÜİK rakamlarını gündeme getiriyordu. Ben de TÜİK rakamlarını söylüyorum: 2002
yılında 23 milyon 994 bin hektar olan işlenen tarım alanı 2008 sonunda 21
milyon 555 bin hektara, ekilen tarım alanı 18 milyon 123 bin hektardan 2008
sonunda 16 milyon 460 bin hektara inmiştir. Hububat ekim alanı 13 milyon 414
bin hektardan 11 milyon 990 bin hektara, buğday ekim alanı 9 milyon 300 bin
hektardan 8 milyon 90 bin hektara düşmüştür. Hububat ekilen alan ile buğday
ekilen alanda yaklaşık 1,5 milyon hektar azalma olurken yağlı tohum ekim alanı Sayın
Bakanın iddiasının aksine hemen hiç artmamış, artış yalnızca 20 bin hektar
olmuştur. 2002 yılında 657 bin hektar olan yağlı tohum ekim alanı 2008 yılında
677 bin hektardır. 
Yem bitkilerine gelince: En önemli yem bitkileri yonca ve
korungadır. Bunların ekim alanları 2002’de 359 bin hektar, 2008’de 690 bin
hektardır yani 340 bin hektar artma vardır, bu doğrudur. 
Tüm bu rakamlara baktığımız zaman, Sayın Bakanın önceki gün
söylediğinin aksine hububat ekiminden vazgeçilen alanlarda yağlı tohum ekiminin
olmadığını, yem bitkisi üretim alanlarındaki artışın da ekilmeyen araziler
karşısında son derece önemsiz kaldığını görmekteyiz. Kaldı ki aynı yıllarda
hububat yanında şeker pancarı, tütün ve pamuk ekim alanları da azalmış, en
önemli endüstri bitkisi olan pamuk ekim alanı 721 bin hektardan 495 bin hektara
düşmüştür, çünkü çiftçi AKP döneminde para kazanmadığından tarlasını ekmekten
vazgeçmiştir. 
Hayvancılıkta durum farklı mıdır? Sayın Bakan, 1986 ile 1996
yılları arasında yaklaşık 1,5 milyon kasaplık canlı hayvan ithalatı
gerçekleştirildiğini söylüyor. Bu rakam doğru olabilir. O zaman Sayın Bakana
sormazlar mı: “1,5 milyon kasaplık hayvan getirenler Türkiye'nin hayvancılık
sorununu çözdüler mi ki siz bugün yeniden kasaplık hayvan getiriyorsunuz? Eğer
o gün yapılan yanlış idiyse bugün niye aynı yanlışı tekrarlamaktasınız?” 
Sayın Bakan bu kürsüden yaptığı konuşmada, hayvancılık konusunda
doğru bilgilendirme yapmamıştır. Sayın Bakan “Türkiye'de üretim artmıştır.”
diyor. Oysa kırmızı et üretimine baktığımızda, 2007’de 575 bin olan üretimin
2008’de 482 bin tona, 2009’da 412 bin tona indiğini görüyoruz. 2002’deki üretim
ise 435.365 tondu. Yani 2009 üretiminin üzerindeydi. Gerçek durum budur. 
Türkiye'de 2001 ila 2009 yılları arasında büyükbaş hayvan
sayısındaki artış yalnızca 125 bindir, ancak 2007’den itibaren büyükbaş hayvan
sayıları sürekli azalmıştır. 
Küçükbaş hayvan sayılarına gelince: Asıl yıkım burada olmuştur.
2001 yılında 33 milyon 994 bin olan küçükbaş hayvan sayısı 7 milyonun üzerinde
azalarak bugün 26 milyon 877 bindir. 
AKP döneminde sığır sayısı yalnızca 125 bin artarken, küçükbaş
hayvan sayısında azalış 7 milyon 117 bindir. Sayın Bakanın müthiş destekler
vererek yarattığını ifade ettiği tablo budur. 
Hayvancılığa eskiye kıyaslanmayacak kadar büyük destekler verildi
ise ve gelinen durum bu ise, o zaman Sayın Bakana “Bu destekler nereye gitti,
kimler yedi ya da çarçur edildi?” diye sormak ve yanıtını ama gerçek, doğru
yanıtını istemek hakkımızdır. 
AKP döneminde çiftçilerimiz, tarımsal girdi kullanımında, tarımsal
alet, makine, traktör alımlarında da frene basmıştır.
(Mikrofon otomatik cihaz tarafından kapatıldı) 
BAŞKAN – Sayın Ergin, konuşmanızı tamamlayınız. 
Buyurun efendim. 
GÜROL ERGİN (Devamla) – 2008 yılında traktör satışları yüzde 39
azalırken 2009 yılında azalma yüzde 50’yi aşmış, 2009 yılının tamamında satılan
traktör sayısı 7.290 olmuştur. Oysa, o beğenmediğiniz
1998 yılında traktör satışı 48.568’dir. 
Sizin TARSİM Genel Müdürü Sayın Bülent Bora, 6 Haziran 2010’da
-dört gün önce- “Devlet primin yarısını karşılasa bile çiftçi yine de prim
ödemede zorlandığı için mi sigorta tabana yayılmıyor?” sorusuna şu yanıtı
veriyor: “Prim yüksek değil ama çiftçimizin durumu da iyi değil.” 
Sayın Bakan, buna ben ne ekleyeyim? 
Tarım Sigortaları Genel Müdürünüz de bunu böyle söylüyor. 
Şu sözü hiç unutmayın: “Bütün insanları belli bir süre, kimi
insanları her zaman kandırabilirsiniz, ama tüm insanları her zaman asla
kandıramazsınız.” diyorum, hepinizi tekrar saygıyla selamlıyorum. (CHP
sıralarından alkışlar) 
BAŞKAN – Teşekkür ediyorum. 
Önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir. 
Diğer önergeyi okutuyorum: 
TBMM Başkanlığına
Görüşülmekte olan 498 sayılı tasarının 1 nci
maddesinin “hayvan ıslahı” ibaresinden sonra gelen “ve refahını” ibaresinin
kaldırılmasını arz ve teklif ederiz.
 Hasip Kaplan (Şırnak) ve arkadaşları 
 
BAŞKAN – Komisyon önergeye katılıyor mu? 
TARIM, ORMAN VE KÖYİŞLERİ KOMİSYONU BAŞKAN VEKİLİ MEHMET ERDOĞAN
(Adıyaman) – Katılmıyoruz Sayın Başkanım. 
BAŞKAN – Hükûmet? 
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan. 
BAŞKAN – Buyurun Sayın Kaplan. 
HASİP KAPLAN (Şırnak) – Sayın Başkan, değerli milletvekilleri;
Avrupa Birliği eğer bunu böyle yapın demese kendi iç dinamiklerimizle bu
ülkede, Türkiye, bir tarım, bir hayvancılık ülkesi deyip, yakın zamana kadar
ihracat yapan bir ülke deyip, kendi geleceğimizi, artan nüfusumuzu, 72 milyon
insanımızı düşünerek bu Mecliste kanun çıkarmayacağız demektir. 
Bakın, kanunun gerekçesini okuyorum: “Avrupa Birliğinin uyum
referansı doğrultusunda.” Evet. 
Peki, Avrupa Birliğinin gördüğü ve Hükûmeti
notlandırdığı İlerleme Raporu’nda ne diyor? Kontrol kapılarından başlıyor,
getiriyor… Ben demin bir soru sordum Bakana: Şap hastalığı konusunda hakikaten
ilerleme kaydetmişler, tebrik ediyorum. Yani çalışma yaptıkları konuda doğruysa
doğru ama gelin ondan sonraki noktalara bakalım. Trakya konusunda bu ilerleme
kaydedilmiş zaten ve notlara da geçiyor. Bruselloz ve
tüberkülozdan, arilik konusundan, bulaşıcı süngerimsi ensefalopati hastalığına kadar bakın, oradan geliyor.
Şimdi, burada çok ilginç bir noktaya denk getiriyoruz. Gıda ve yem pazarında
diyor ki “Hijyen paketi, hâlâ Türkiye’de bunun uygulaması yok.” Gıdalar, hijyen paketleme diye bir sistem var. 
Yine geliyoruz “Etiketlenme ve sunum konusunda ilerleme
kaydedilmemiştir.” diyor. 
Yine geliyoruz “Aroma maddelerine zararlı şeyler katılıyor. Bunun
düzenlemesi yoktur.” diyor. “Üstelik aflatoksin ile
ilgili olanlar başta olmak üzere etkin önlemler alınmamıştır.” diyor. 
Şimdi, bunların hepsi insan sağlığını, direkt, gıda olayını, tarım
olayını, hayvancılığı ilgilendiriyor. 
Şimdi soruyorum: Kardeşim, Türkiye, dışarıya et ihraç eden, tarım
ürünleri ihraç eden bir ülke iken, Doğu ve Güneydoğu Anadolu Bölgesi’nde,
Erzurum’da, Kars’ta, Ağrı’da, Van’da, o bölgelerde Et ve Balık Kurumunun olduğu
dönemlerde, orada üretici etlerini orada rahatlıkla satıp, devletin, kamunun
gözetiminde alınıp satıldığı zaman et ithal edilmiyordu. Ucuzdu et. Ama ne oldu
birdenbire? Şimdi, Şırnak’ta, Van-Hakkâri-Şırnak arasındaki Faraşin
Yaylası’nda 500 bin baş küçük hayvan her sene yaylaya gider. Artık oradaki
korucular da illallah etti çünkü yaylaya gidemiyorlar. 500 bin baş hayvanın
nasıl gideceği konusunda yollarda sıkıntı çıkarılıyor, engel çıkarılıyor. En
sonunda Jirki aşireti bile “Biz bu silahları
bırakacağız artık.” deme noktasına geldi.
Şimdi, bir yandan bu. Diğer yandan, GAP projesinde 1 milyon hektar araziyi siz sulamaya
açmadığınız, planlamadığınız, bütçesini oluşturmadığınız zaman, orada tarımı
üretmediğiniz zaman, gıdayı üretmediğiniz zaman, kendi ürününüzü üretmediğiniz
zaman nereye satacaksınız söyler misiniz? Şimdi, et ithal ediyoruz. Ne demiş
Avrupa Birliği raporunda? Okuyorum aynen: “Hayvan ve hayvansal ürünlerin
ithalat koşulları hâlâ Avrupa Birliği ile ilgili … uyumlu değildir.” Ne diyor? “Fiilî et yasağı hâlâ devam
etmektedir.” Fiilî et yasağı uygulanan bir ülkede Hükûmet
kalkıp sekiz yıl iktidar olduktan sonra, dışarıdan da et ithal ettikten sonra
başarıyı konuşmasın, kimseyi kandırmasın. Dışarıdan et geliyor. Buranın insanı,
buranın kekiklerinden, meralarından beslenen hayvanların etleriyle büyüdü.
Saman gibi etleri ithal ederek buradaki insanların önüne koyduğunuz zaman,
sandıkta bunun hesabını sorarlar size arkadaşlar. Bu kadar basit değil.
Bakın, hayvan haklarıyla ilgili yasayı da kaldıracaksınız. Zaten
evcil hayvanlar, süs hayvanları, köpekler, kediler, her gün bunların hepsi
itlaf ediliyor. Bunların doğru dürüst barınakları yok. E, bir de ötenaziyi
koyuyorsunuz. İnsanlarda ötenaziyi çözdünüz de hayvanlarda mı ötenaziyi
koyuyorsunuz? Söyler misiniz, zaten ötenazi mi arıyorlar belediye ekipleri rak rak rak
vurduğunu vuruyor hayvanların ya da zehirliyor hayvanları? Al sana ötenazi! Al
sana yargı! Al sana karar! Bütün hayvanlara mahkeme mi kuracaksınız?
Kurullarınız mı ötenaziyi konuşacak?
Bakın, samimi olun. Eğer bir iş yapmak istiyorsanız ülkenizde,
sizin dışınızda bu işin erbapları vardır, Veterinerler Odası vardır, bir de
gıda mühendisleri vardır, kimya mühendisleri vardır, ziraat mühendisleri
vardır. Bunların üyeleri 10 binlerledir. Bunların mesleği, eğitimi, işi budur.
(Mikrofon otomatik cihaz tarafından kapatıldı)
BAŞKAN – Sayın Kaplan, konuşmanızı tamamlar mısınız.
HASİP KAPLAN (Devamla) – Bunlar, durmadan Hükûmete,
Sayın Bakana, hepinize mektup yazıyorlar. İşte, mektupları
burada üçünün. Diyor ki: “Gıda güvenliği zaten küçük işletmelerde
başlar, 10 ve altında çalışanlarda. E, fırındı, kasaptı, ekmekti, çikolata
üretendi, bilmem neydi… Diyor ki: Sizin getirdiğiniz bu yasa tasarısıyla
7.500’ü aşkın ziraat mühendisi, 5 bine yakın kimya mühendisi, 8 bini aşkın
yönetici, sorumlu konumunda, 20 bin civarında uzman, eğitilmiş mühendis açıkta
kalıyor, işsiz kalıyor. Sizin işiniz gücünüz, Avrupa Birliğine makyaj iki yasa
çıkarıp 20 bin tane üniversite mezunu insanımızı işsizliğe mi itmektir? E,
biraz vicdan, biraz izan gerekiyor bu işlerde. 
Sizin tarım politikanız yok, Hükûmet
programını açın bakın, yok. Hükûmet programında tarım
politikası yok, bütün bütçeleme olaylarında yok. Bana bir tane kalem çıkarın,
tarımın üç yılıyla ilgili, deyin ki: “Bunları yapacağız.” Yok
kardeşim, sizin önünüzü gördüğünüz yok, önünüzü görmüyorsunuz ve gerçekten bu
tarım politikası Türkiye için hayatidir. 
(Mikrofon otomatik cihaz tarafından kapatıldı) 
HASİP KAPLAN (Devamla) – Türkiye’deki insanları düşünenlerin
özellikle bunu planlaması gerekir diyorum. 
Teşekkür ederim. (BDP sıralarından alkışlar)
BAŞKAN – Teşekkür ediyorum Sayın Kaplan.
Önergeyi oylarınıza sunuyorum: Kabul edenler… Kabul etmeyenler…
Kabul edilmemiştir.
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanun Tasarısının 1. maddesinden “ile hayvan ıslahı” ifadesinin
çıkarılmasını arz ve teklif ederiz.
  Abdülkadir
Akcan (Afyonkarahisar) ve arkadaşları
BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU BAŞKAN VEKİLİ MEHMET ERDOĞAN
(Adıyaman) – Katılmıyoruz Sayın Başkanım.
BAŞKAN – Hükûmet?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan.
BAŞKAN – Sayın Tankut, siz mi
konuşacaksınız?
Buyurun efendim. (MHP sıralarından alkışlar)
YILMAZ TANKUT (Adana) – Sayın Başkan, değerli milletvekilleri;
görüşülmekte olan 498 sıra sayılı Kanun Tasarısı’nın 1’inci maddesiyle ilgili
olarak vermiş olduğumuz değişiklik önergesi hakkında söz almış bulunuyorum. Bu
vesileyle hepinizi saygıyla selamlıyorum.
Değerli arkadaşlar, vermiş olduğumuz bu önergeyle bu maddeden
“hayvan ıslahı” ifadesinin hiçbir anlam ifade etmediğini düşündüğümüz için
çıkartılmasını istiyoruz. Çünkü, zaten 2007 yılında
pek çok bölümü yenilenmiş bir Hayvan Islahı Kanunu mevcuttur ve böyle bir
ifadeye de gerek yoktur. Esasen, hangi kanun teklif ve tasarısı getirilirse
getirilsin, bize göre, yönetim anlayışı değişmediği müddetçe, büyük emek ve
mesailerle çıkartılan bu ve benzer kanunların hiçbirisi aziz milletimizin
sıkıntılarını giderebilme adına pek de bir mana ifade etmemektedir. Çünkü sekiz
yıldan beri tek başına ülkemizin ve insanımızın mevcudiyetine hükmetmeye
çalışarak iktidarda bulunan AKP zihniyetinin temelinde bulunan insanlarımızı
oyalama, aldatma ve sadece kendi siyasi saltanatını devam ettirme anlayışı
değişmediği için bugün Meclisimizde çıkartılmaya çalışılan bu tasarının da bize
göre hiçbir anlamı olmayacaktır. 
Sayın milletvekilleri, bugün özellikle son beş altı yıldan beri
uygulanan yanlış tarım ve hayvancılık politikaları ne yazık ki köy hayatını,
köylülüğü ve dolayısıyla çiftçilik ve hayvancılığı bitirmiştir. Oysa köylülük,
bir hayat tarzıdır ve toplumumuzun millî ve manevi dokusunun hemhâl olduğu ve
asla vazgeçemeyeceğimiz çok önemli ve kuvvetli ekonomik bir sosyal
gerçeğimizdir; aynı zamanda kültürdür, emektir, yardımlaşmadır, tükettiğini
kendisi üretmektir. Köy demek müzik demektir, folklor demektir, el sanatı
demektir. Ancak, maalesef, Türkiye'nin yarım asırdan beri ve özellikle de son
yedi yıldır karşılıksız ve iflah olmaz bir Avrupalı olma sevdası yüzünden köy
hayatımız ve ona bağlı olarak hayvan varlığımız ve gıda üretimimiz sistematik
bir şekilde kademe kademe yok edilmektedir. İşte bu anlayışın neticesinde de köylülük bitirilmiş ve artık yeni
halk oyunlarımız oynanamaz, yeni Türkülerimiz söylenmez, yeni kilimlerimiz,
yeni halılarımız dokunmaz olmuştur çünkü bütün bunları çok değil, yaklaşık daha
yedi sekiz yıl öncesine kadar üreten, yetiştiren, geliştiren, söyleyen ve ilmek
ilmek dokuyan milletin efendisi olan köylümüz, bugün
âdeta köle ve dilenci durumuna düşürülmüştür. 
Bugün, AKP İktidarı, Avrupa Birliği maskesi altında bir taraftan
bölücü hainleri Habur’da kahramanlar gibi
karşılatırken, diğer taraftan üretmeden tüketen, tüketerek borçlanan,
borçlarını da ne var ne yok satarak ödemeye çalışan vahim bir Türkiye tablosuna
aziz milletimizi ve onun efendisi olan köylümüzü mahkûm etmiş bulunmaktadır.
Dolayısıyla, bu onulmaz AB sevdası uğruna köyler boşaltılarak üretime darbe
vurulmuş, hayvan varlığımız çok önemli ölçüde azaltılarak zengin bir kültür ve
yaşam biçimi âdeta yok edilmiştir.
Evet, değerli arkadaşlar, bugün yıllardan beri uygulanan ve içi
boş sloganlarla geçiştirilen popülist, yanlış ve
vizyonsuz tarım politikaları yüzünden nüfusumuz 2 kat fazlalaşırken, ne yazık
ki hayvan varlığımız yarı yarıya azalmıştır. Türkiye, Avrupa’yı besleyecek
tarımsal potansiyele sahip bir ülke iken bugün Avrupa ve diğer ülkelerden et
ithal etme durumuna düşmüştür. 
Değerli arkadaşlar, bakınız, 1980’de Türkiye'nin nüfusu yaklaşık
45 milyon iken hayvan varlığı 83 milyon 557 bin baş idi; 2009’da nüfus 72
milyon 561 bin olmuş, hayvan varlığı 41 milyon 512 bin başa inmiştir. Yani
nüfus yaklaşık 2 katına yükselirken hayvan sayısı yüzde 50 azalırsa tabii ki et
30 lira olacak ve Türkiye et ithal etmek zorunda kalacaktır. 
Sayın milletvekilleri, gerçekler böyle iken bugün hayvancılığımızı
geliştirecek köklü çözümler üretmek yerine popülist
bir yaklaşımla en üst düzeyde et ithalatının yeniden gündeme getirilmesi ve
ithalata başlanması, tek kelimeyle, hayvancılığımıza vurulan büyük bir
darbedir. AKP İktidarının bu anlayışı hem köylülerimizi hem besicilerimizi hem
Türk veteriner hekimlerini hem de tarım camiasının diğer mensuplarını büyük bir
endişeye sevk ederek hayal kırıklığına uğratmıştır çünkü bu film daha önce
görülmüştür ve bu bir kısır döngüdür. 1991 yılında 60 milyonun üzerinde olan
küçükbaş hayvan sayısı 2009 yılında 30 milyonun altına düşmüştür. Dolayısıyla,
mevcut et fiyatlarını spekülatif fiyat artışı olarak
değerlendirmek kadar yanlış bir yaklaşım da -bize göre- olamaz. Serbest piyasa
ekonomisi şartlarında tüm emtia ve gıda fiyatları arz talep dengesi içerisinde
meydana gelmektedir. Muhafaza ve stok şartlarının zorluğu nedeniyle fiyatı
üzerinde spekülasyon yapılabilecek en son ürün ettir.
Etin kaynağı olan besisini almış canlı hayvanı spekülatif
amaçla bekletmek her türlü bilimsel yaklaşımla ters olduğu gibi ekonomik de
değildir. Bugün fiyatlar yüksek bulunuyorsa bunun bir tek nedeni vardır.
(Mikrofon otomatik cihaz tarafından kapatıldı)
BAŞKAN – Buyurun Sayın Tankut. 
YILMAZ TANKUT (Devamla) – O da özellikle başta küçükbaş hayvan
olmak üzere arz eksikliğidir ve bunun sebebi de uygulanan yanlış hayvancılık
politikalarıdır. Piyasada arz darlığı nedeniyle besilik materyal fiyatları
yükselmiştir, buna bağlı olarak karkas et maliyetleri de fazlalaşmıştır.
Üretici ve besici hiçbir zaman için aşırı bir kazanç temin edememiştir. Bunun
yanında, Et ve Balık Kurumu bugünkü yapısı ve uygulama politikasıyla piyasadaki
fiyat dengesini sağlama görevini de yerine getirememektedir. 
Sonuç olarak, et ithalatı hayvancılığımızın gelişmesine telafisi
mümkün olmayan ziyanlar verecektir. İthal et, halk sağlığımız ve hayvan
sağlığımız açısından önemli riskler ortaya koyacaktır. Et
ithalatının, halk sağlığı, hayvan sağlığı ve hayvancılığımız açısından ortaya
koyduğu bu sıkıntılar nedeniyle biz, Milliyetçi Hareket Partisi olarak AKP Hükûmetinin bu politikasına sonuna kadar karşı olacağımızı
buradan bir kez daha hatırlatıyoruz ve Hükûmetin bu
yanlış ve tehlikeli uygulamalardan bir an önce vazgeçerek, hayvancılığımızı,
siyasi mülahazalardan uzak bir devlet politikası şeklinde ele alarak
kalkındırması lazım geldiğini belirtiyor, önergemizi desteklemenizi temenni
ediyor, hepinize saygılar sunuyorum. (MHP sıralarından alkışlar)
BAŞKAN – Teşekkür ederim Sayın Tankut.
Önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir.
Maddeyi oylarınıza sunuyorum: Kabul edenler… Kabul etmeyenler…
Kabul edilmiştir.
Birleşime beş dakika ara veriyorum.
Kapanma Saati: 18.16


ÜÇÜNCÜ OTURUM
Açılma Saati: 18.29
BAŞKAN: Başkan Vekili Sadık YAKUT
KÂTİP ÜYELER: Fatih METİN (Bolu),
Murat ÖZKAN (Giresun)
BAŞKAN – Sayın milletvekilleri, Türkiye Büyük Millet Meclisinin
115’inci Birleşiminin Üçüncü Oturumunu açıyorum. 
498 sıra sayılı Tasarı’nın görüşmelerine devam edeceğiz.
Komisyon ve Hükûmet yerinde.
2’nci madde üzerinde üç adet önerge vardır, geliş sırasına göre
okutup aykırılıklarına göre işleme alıyorum.
Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki Sağlığı , Gıda ve Yem Kanun Tasarısının 2. maddesinde yer
alan “zootekni konularını” ifadesinin madde metninden çıkarılmasını arz ve
teklif ederiz. 






Mehmet Şandır





Abdülkadir Akcan


Alim Işık







Mersin





Afyonkarahisar


Kütahya







Hakan Coşkun





Mümin İnan


Akif Akkuş







Osmaniye





Niğde


Mersin













Muharrem Varlı
















Adana






TBMM Başkanlığına
Görüşülmekte olan 498 sıra sayılı tasarının ikinci maddesinde
“yemlerin üretim” ibaresinden sonra gelmek üzere “tüketim” ibaresinin
eklenmesini arz ve teklif ederiz. 






R. Kerim Özkan





Gürol Ergin


Esfender Korkmaz







Burdur





Muğla


İstanbul







Ahmet Küçük








Rasim Çakır







Çanakkale








Edirne



TBMM Başkanlığına
Görüşülmekte olan 498 sıra sayılı tasarının 2 nci
maddesinin “bitkisel” ibaresinden sonra “ve hayvansal” ibaresinin eklenmesini arz
ve teklif ederiz.






Hasip Kaplan





Sebahat Tuncel


İbrahim Binici







Şırnak





İstanbul


Şanlıurfa







Sırrı Sakık








Nuri Yaman







Muş








Muş



BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU BAŞKANI VAHİT KİRİŞCİ (Adana)
– Katılmıyoruz Sayın Başkan.
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan.
BAŞKAN – Önerge hakkında söz isteyen Sebahat Tuncel,
İstanbul Milletvekili.
Buyurun Sayın Tuncel. (BDP sıralarından
alkışlar)
SEBAHAT TUNCEL (İstanbul) – Sayın Başkan, değerli milletvekilleri;
498 sıra sayılı Kanun Tasarısı’nın 2’nci maddesi üzerinde vermiş olduğumuz
önerge hakkında söz almış bulunmaktayım. Hepinizi saygıyla selamlıyorum.
Kanun tasarısının genel gerekçesinde sağlıklı bir toplum için halk
sağlığı, hayvan sağlığı ve bitki sağlığının sağlanması, halkın yeterince
güvenli gıdayla beslenmesi gerektiği vurgulanmış ve bunun için devletin
sorumluluk sahibi olması gerektiği ifade edilmiştir. Bu genel gerekçenin gerçek
anlamda yaşam bulabilmesi için, İktidarın, ekolojik
bir perspektife sahip olması gerekir ama ne yazık ki Hükûmet,
bugüne kadar çıkardığı yasalarda olduğu gibi, bu yasada da ekolojik bir
perspektiften yoksun, sadece Avrupa Birliği uyum yasaları çerçevesinde ev
ödevlerini yapmak üzerinde olayı ele alan ve bu konuda kanun tasarısı çıkaran
bir noktadadır. Üstelik, bu kanun tasarısını
çıkarırken birbiriyle ilgili ama bağımsız konuları da olan konuları birlikte
ele alarak daha kapsamlı ele alınmasını da engellemektedir. 
Mevcut taslak, gıda ve yem maddeleri yanında, insan tüketim amaçlı
olmayan bitkisel ürünler, hayvansal ürünler, embriyo, semen ve veteriner sağlık
ürünleri gibi çok farklı yaklaşımlara ve bu tür ürünlere yer vermesi nedeniyle
uygulanabilirlikten uzak durumdadır. Bitki sağlığı, hayvan yetiştiriciliği ve
sağlığı, hayvan refahı, hayvan hareketleri, veteriner sağlık ürünleri, gıda ve
yem farklı disiplinler oluşturmaktadır. Dolayısıyla, bu 5 maddenin daha farklı
kapsamda ele alınması gerekirken, AKP İktidarı bu tasarıda bunların hepsini iç
içe almış durumdadır. Biraz önce de ifade ettiğimiz gibi, bütün bunlar, yasalar
ele alınırken, demokratik, ekolojik bir toplum
perspektifinden ele alınmadığından sadece kâr amaçlı olarak ele alınmaktadır,
bunun sonucu olarak da insan sağlığı, toplum yaşamı, ekolojik denge hiçe
sayılmaktadır.
Bildiğiniz gibi bu hafta Çevre Koruma Haftası’dır. 5 Haziran Dünya
Çevre Günü Türkiye de bunu Çevre Koruma Haftası olarak kutlamaktadır. Çevre
sorunlarının başında hava, su ve toprağın kirlenmesi yatmaktadır. Ekolojik
sorunlar bugün insanlığın geleceğini tehdit etmektedir. O nedenle, buradan
yasalar çıkartılırken demokratik ve ekolojik bir
yaşamın olanakları ve sürdürülebilir bir yaşam standardı düşünerek ele alınmak
zorundadır. Aksi takdirde, çıkartılan yasalar yaşamımızı kolaylaştırmamakta,
aksine, daha sonradan çok daha ciddi sorunlara neden olmaktadır. Ancak, AKP Hükûmeti, nasıl daha çok kâr elde ederim ilkesine göre
davranmakta, birçok yasa teklifini buna göre ele almaktadır. Önümüzdeki
günlerde buraya nükleer santrallere ilişkin de yasa teklifi gelecektir. Yine HES’ler konusunda AKP İktidarının yaklaşımı ortadadır.
Çevre örgütlerinin, çevrecilerin itirazlarına rağmen, çevreye zararlı konularda
AKP Hükûmeti yasalar çıkarmaya devam etmektedir.
Üstelik bu yasaları çıkartırken de bu konuyla ilgilenen kurumlarla, kişilerle,
mühendis odalarıyla diyaloğa geçme konusunda da ne
yazık ki ketum davranmakta, özellikle görmemektedir; bu ciddi bir problemdir.
Şimdi bu sorunlar herkes tarafından biliniyor. Dolayısıyla, bu yasa da,
aslında, ne hayvan sağlığını ne insan sağlığını gerçek anlamda sağlayacak bir
yaklaşım değildir, bunu belirtmek istiyorum.
Diğer bir konu, sevgili arkadaşlar, bugün bir gazetede vardı, TMK
mağduru çocuklar için dünyaca ünlü Noam Chomsky, Zizek ve Immanuel Wallerstein Taksim
Meydanı’nda açlık grevine oturacaklarmış. Şimdi bu ne kadar
doğru bilmiyorum ama bu Türkiye'nin temel bir sorunu olan insan hakları ve
özgürlükleri konusunda ve bir yıldır AKP İktidarının “Gündeme alıyoruz,
düzelteceğiz, tartışacağız, Terörle Mücadele Kanunu’nda çocukları kapsam dışına
çıkaracağız.” söylemlerinin aslında ne kadar gerçek dışı olduğunu bir kez daha
öğrendik ve bu konuda çocuklar için adalet çağrıcıları birçok eylem, etkinlik
yaptı, Sayın Başbakanla görüştü. Sayın Başbakan onlara da söz vermişti
“Bu düzenlemeyi bu dönemde çıkaracağız.” diye ancak yasama dönemi bitiyor, AKP
İktidarının gündeminde TMK mağduru çocukların mağduriyetini giderecek herhangi
bir şey yok ama buna karşı Diyarbakır’da aileler çocuklarının durumuna dikkat
çekmek için eylemdeler, oturma eylemi yapıyorlar.
Diğer bir konu: Bazı düzenlemeler yapılacağı konusundaki
duyumlarımızın aslında hangi düzenlemeler olduğunu biz kısa süre önce anladık,
meğer AKP İktidarı yedi tane yeni cezaevi açacakmış. Yani düzenlemesi
çocukları…
(Mikrofon otomatik cihaz tarafından kapatıldı) 
BAŞKAN – Sayın Tuncel, lütfen
tamamlayınız sözlerinizi.
SEBAHAT TUNCEL (Devamla) – Teşekkür ederim Sayın Başkan.
Yani AKP İktidarı, Terörle Mücadele Kanunu’ndan mağdur olan
çocukların hak ve özgürlüklerini sağlamak, bu ülkede gerçek anlamda barış ve
demokrasiyi sağlamak yerine yeni cezaevleri açacak, yedi tane cezaevi açacak ve
muhtemel ki yeni çocuklar Terörle Mücadele Kanunu kapsamında yeni cezaevlerine
konulacaktır. Bunun aslında herkes tarafından görülmesi gerekiyor. AKP
İktidarı, bu ülkenin temel sorunlarını görmezden gelerek gerçek anlamda
demokrasi ve özgürlükleri ötelemek durumundadır. Sanırım önümüzdeki dönem bunu
herkes görecektir. Biraz önce sayın AKP’li
milletvekili burada konuşurken seçim meydanında konuşuyormuş gibi ifade
ediyordu. Sanırım, seçimlere de az kaldı, herkes bir şekilde bu kürsüyü
propaganda aracı hâline getirmeye çalışıyor. Sanırım halkımız da bu gerçekleri
görüyor, AKP’nin gerçek niyetini görüyor ve en kısa sürede de sandıkta da bunu
gösterecektir diye düşünüyorum. 
Sayın milletvekilleri, son bir şeyi daha ifade etmek istiyorum.
Bugünkü yaşanan vahim bir durum, dün Dersim’in Ovacık
ilçesinde…
(Mikrofon otomatik cihaz tarafından kapatıldı) 
BAŞKAN – Teşekkür ediyorum Sayın Tuncel.
SEBAHAT TUNCEL (Devamla) – Bitiriyorum Sayın Başkan.
BAŞKAN – Lütfen Sayın Tuncel, benim öyle
bir uygulamam yok.
Önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir.
Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte olan 498 sıra sayılı tasarının ikinci maddesinde
“yemlerin üretim” ibaresinden sonra gelmek üzere “tüketim” ibaresinin
eklenmesini arz ve teklif ederiz. 
  Ramazan Kerim Özkan (Burdur)
ve arkadaşları
BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU BAŞKANI VAHİT KİRİŞCİ (Adana)
– Katılmıyoruz Sayın Başkan. 
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan. 
BAŞKAN – Önerge üzerinde söz isteyen Burdur Milletvekili Kerim
Özkan.
Buyurun Sayın Özkan. 
RAMAZAN KERİM ÖZKAN (Burdur) – Sayın Başkan, değerli
milletvekilleri; yüce heyeti saygıyla selamlıyorum. 
Verdiğimiz önergeyle üretici ve tüketici birlikteliğini
düşünmekteyiz. 
Değerli arkadaşlarım, biraz önce -tabii ki tarımı konuşuyoruz,
Türkiye konjonktürünü konuşuyoruz- Sayın Ali Koyuncu
arkadaşımız öyle bir tablo çizdi ki, yani evlere şenlik, her şey tozpembe! Ben
de mutlu oldum. Soyadını çok seviyorum. “Koyuncu” soyadı toprakla iştigal eden,
koyunla iştigal eden anlamında değerlendirilir. Demek ki atalarında toprağa
sahip çıkanlar varmış, koyuna sahip çıkanlar varmış. Ama bugünlerde hem toprağa
sahip çıkan yok hem koyuna sahip çıkan yok. Biz ne diyoruz: “Toprakla koyun,
gerisi oyun.” Değerli Arkadaşım… Toprağa sahip çıkacaksın. Bakın, üç yıldır
milletvekilisin.
BAŞKAN – Sayın Özkan, lütfen Genel Kurula hitap edin. 
RAMAZAN KERİM ÖZKAN (Devamla) – “Okul sütü” dediniz, başaramadınız,
“okul elması” dediniz başaramadınız. Bu sütü niçin çocuklarla buluşturmadık,
niçin askerle buluşturmadık? Tarım ve hayvancılığın birinci girdisi, temel
girdilerinde yem var, yem maddeleri var ama çıktı olarak et var, süt ürünleri
var. Tarımda da aynı şekilde. Üretim materyalimiz olan
elma Türkiye’de büyük bir sektöre, büyük bir çiftçi kitlesine hitap ediyor. Elma üreticisi perişan, süt üreticisi perişan. Bu
perişanlığı dile getirmediniz. 
“Traktör satışları arttı.” Değerli arkadaşlarım, traktör satışları
arttı da… Benim Burdur’umda bir tane yediemin deposu vardı. Orada icra
takibinde ya bir buzdolabı ya bir çamaşır makinesi veya bir televizyon
bulunurdu. Şu anda Burdur’da beş tane yediemin deposu var sadece merkezde. On
ilçemin onunda da yediemin deposu var. Bunlarda neler var biliyor musunuz?
Biçerden tutun tarım alet ve makinelerinden, pulluktan sabana kadar icradan
alınmış malzemeler var. Tarım ve hayvancılık o kadar güzel de, bu materyaller
niçin icra kapılarından yediemin depolarına düştü. Bu sorunun cevabını
istiyorum sizlerden. 
Sayın Başbakan Denizli’de aynı Sayın Ali Koyuncu gibi Denizli
halkına anlatıyordu. Dedi: “Şahlandı. Tarım şahlandı da şu kadar destek verdik,
mazot desteği verdik, gübre desteği verdik, süte destek verdik, düveye destek
verdik.” Acıpayamlı Mustafa Emmi dile geldi: “Sayın Başbakan, maval okuma, bunları külahıma anlat.” dedi. Ama ne yazık ki
Mustafa Emmi polisle karşılaştı, kendisini karakolda buldu. 
Değerli arkadaşlarım, bunları söylemek zorundayız. Bizler Türk
toplumunun, Türkiye’de üreten insanların temsilcileriyiz. Böyle bir tablo var,
bu tabloyu yadsıyamayız. Öyle tablo sayın arkadaşımın söylediği gibi “Faizler
düştü…” “Faizin her türlüsü haramdır.” diyordunuz. 1 lirası da haram, 10 lirası
da haram. Niye sıfır faiz değil de yüzde 10 faiz o zaman? Bunu değerlendirin.
Verin. “Faizsiz kazanç kutsaldır.” diyordunuz. “Kâr ortaklığı” diyordunuz, ne
oldu o kâr ortaklıkları YİMPAŞ’ta KOMBASSAN’da?
Türkiye üreticilerinin paraları haraç mezat harcandı, perişan edildi; bunları
dile getirin, bunlara çözüm bulalım. Arkasından “Faizler düştü…” Vatandaş bana
şunu diyor: “Yavrum, her şey çok güzel, her şey güzel oldu, dünya bal oldu ama
kaşığın sapı kırıldı. Biz bir türlü, ürettiğimiz üründen artı değer
üretemiyoruz. Artı değer üretemediğimiz gibi, ürettiğimiz ürünleri üretim
maliyetinin altında satmak zorunda bırakılıyoruz.” “47 kuruş” dedi Sayın Bakan
buğdayın üretim maliyetini. Bu, Akdeniz Bölgesi için, Adana için geçerli
olabilir, ama Türkiye genelinde bunun üretim maliyetinin 62 kuruş olduğunu
herkes biliyor. Kilogramı 62 kuruş olan buğdayı 55 kuruştan şu anda alım
kampanyası başlattınız. Ama toprak mahsulleri ofisleri çalışıyor mu? Bölgelerde
toprak mahsulleri ofislerine kaynak aktardınız mı? Aktardığınız kaynak yeterli
mi alım için? Bunları hiç konuşmuyorsunuz. Tamam, kara gün dostuydu, ama toprak
mahsulleri ofislerinin kara gün dostu olmadığını gelin Burdur’da, Antalya’da,
Muğla’da, Denizli’de görün değerli arkadaşlarım. O ofisleri çalıştırmak
zorundasınız. Tarım kredilerden bahsediyorsunuz, tarım kredilerden… Tarım kredi
çalışanlarının ne kadar bir maaş aldığını, yönetim kurulu üyelerinin ne kadar
maaş aldıklarını niçin değerlendirmiyorsunuz? Halkın üzerinden, tarım kredideki
gübrenin fiyatının serbest piyasadan daha ucuz olması gerekirken serbest
piyasadan daha yüksek olduğunu niçin değerlendirmiyorsunuz? Vatandaşlar şu anda
tarım kredilere girmek istemiyor, tarım kredilerin önünden geçmek istemiyor.
Bunları hep beraber değerlendirmemiz gerekiyor.
Bu duygularla yüce Meclise saygılar sunuyorum. (CHP sıralarından
alkışlar)
BAŞKAN – Teşekkür ediyorum Sayın Özkan.
Önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir.
ALİ KOYUNCU (Bursa) – Sayın Başkan…
BAŞKAN – Buyurun Sayın Koyuncu.
ALİ KOYUNCU (Bursa) – Sayın Başkanım, az önce konuşan, ismimi de
zikrederek…
RAMAZAN KERİM ÖZKAN (Burdur) – Sevdiğimizi belirttik Ali Bey. 
ALİ KOYUNCU (Bursa) – …benimle ilgili birtakım yanlış söylemlerde
bulundu, yanlış ifadeler kullandı. Bunu düzeltmek için 69’a göre söz istiyorum.

BAŞKAN – Sayın Koyuncu, sataşma söz konusu değil, onun için uygun
görmüyorum.
ALİ KOYUNCU (Bursa) – Ama Sayın Başkan…
BAŞKAN – Lütfen Sayın Koyuncu…
RAMAZAN KERİM ÖZKAN (Burdur) – Aliciğim, sevdiğimizi belirttik,
“Koyuncu” soyadını seviyoruz dedik, “Koyunu seviyoruz.” dedik, “Toprağı
seviyoruz.” dedik. 
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanun Tasarısının 2. maddesinde yer alan “zootekni
konularını” ifadesinin madde metninden çıkarılmasını arz ve teklif ederiz. 
 Alim Işık (Kütahya) ve arkadaşları
BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU BAŞKANI VAHİT KİRİŞCİ (Adana)
– Katılmıyoruz Sayın Başkan.
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan.
BAŞKAN – Önerge üzerinde söz isteyen Alim
Işık, Kütahya Milletvekili.
Buyurun Sayın Işık. (MHP sıralarından alkışlar)
ALİM IŞIK (Kütahya) –
Sayın Başkan, çok değerli milletvekilleri; öncelikle hepinizi saygıyla
selamlıyorum.
Tabii, Sayın Bakan, değerli iktidar partisi sözcüleri burada
konuşunca, haklı olarak vatandaşlarımız da bizi “Bazı soruları lütfen bizim
adımıza sorar mısınız?” diye aradılar. Biraz sonra, ayrıca gelen mesajı da Ali
Bey için okuyacağım. Şimdi, bizim Kütahya ilinin Dumlupınar ilçesinin Ağaçlı
köyünden Mustafa Amcam. Aynen şöyle: “Oradan, benim dediklerimi okuyabilir
misiniz Sayın Vekilim.” diye telefonla bana iletti. “AKP İktidarı döneminde
elimizdeki inekler Allah’ın rahmetine kavuştu. Bizler de mezarlarımızı
kazdırdık, ölmek üzereyiz. Eğer seçimlere kadar onlar bizi bu mezarlara
gömmezler ise ilk seçimde biz onları, bol keseden atanları sandığa gömmek
zorundayız…”
MUSTAFA ÇETİN (Uşak) – Hayal bunlar, hayal. 
ALİM IŞIK (Devamla) –
Hayal falan değil. Aynen okuyorum buradan bakınız, mesajı da vereceğim. 
KAYHAN TÜRKMENOĞLU (Van) – Kendin yazdın, kendin okuyorsun. 
ALİM IŞIK (Devamla) –
Vereceğim kardeşim, telefonunu da vereceğim. 
“…Sayın Hocam, o AKP’li kır saçlı vekil…”
OKTAY VURAL (İzmir) – Kim, kim o? 
ALİM IŞIK (Devamla) –
Yani, beyaz saçlı demek istiyor, Sayın Ali Bey’i kastediyor tahmin ediyorum.
“...’Biz gelmeden motor yoktu, merkepler ile çiftçilik yapılıyordu.’
dedi. Bunu diyeceğine ‘Elindeki motorları biz sattırdık, mazotu 3 kat, gübreyi
3 kat çıkardık, köylüyü geçinemez hâle biz getirdik.’ deseydi çok doğru
söylemiş olurdu.”
Ali Beyciğim, sana vereceğim bunu.
“Çok teşekkür ederim.” 
KAYHAN TÜRKMENOĞLU (Van) – Selamı yok mu?
ALİM IŞIK (Devamla) –
Selamı da var, “Selamlar, selamlar.”
ALİ KOYUNCU (Bursa) – Bize de geldi teşekkür mesajları. 
ALİM IŞIK (Devamla) –
Evet, onu… Tamam…
BAŞKAN – Sayın Işık, lütfen Genel Kurula hitap ediniz. 
AHMET KÜÇÜK (Çanakkale) – Ali, getir bakalım. Ali, getir de
okuyalım... 
ALİM IŞIK (Devamla) –
Şimdi, yine, bazı vatandaşlarımız soruyorlar ki: “Bakanımıza sorabilir misiniz,
Türkiye’de sadece Sayın Bakanın da seçim bölgesi olan Diyarbakır ve diğer
Güneydoğu ve Doğu Anadolu illerinde mi tarım ve hayvancılık yapılmaktadır?
Tarım Bakanı sadece bu illerin mi bakanıdır? Niçin o bölgede yapılan tarım
destekleri, hayvancılık destekleri Anadolu’nun diğer illerinde yapılmamaktadır?
Lütfen bizim adımıza bunu da iletir misiniz.” diyenler var. 
Sayın Bakanım, özellikle son dönemde basında et ithalatıyla ilgili
olarak çıkmış olan bazı şaibe, endişe ve iddiaları mutlaka
cevaplandırmalısınız. İthalatçı firmaların kimler olduğunu ve Türkiye’den
kimlerle bağlantılarının bulunduğunu kamuoyuna açıklamak zorundasınız, aksi
takdirde bu et ithalatı sizi de götürür, İktidarınızı da götürür. Bunu
açıklamanız lazım. 
TARIM VE KÖYİŞLERİ BAKANI MEHMET MEHDİ EKER (Diyarbakır) – Onu
zaten biliyor. Açık, açık… Herkesin gözü önünde. 
ALİM IŞIK (Devamla) –
Değerli milletvekilleri, ülkemizde birçok insanımızın gıdaya erişme hakkından
yoksun olduğu…
S. NEVZAT KORKMAZ (Isparta) – Sayın Başkan, böyle bir şey olur mu?
Sayın Bakan laf atıyor. 
ALİM IŞIK (Devamla) –
…her 4 kişiden 1’inin yoksulluk sınırının altında yaşadığı gerçeği göz önüne
alındığında, vatandaşlarımızın günümüz şartlarında artan ve çeşitlenen gıda
taleplerinin…
OKTAY VURAL (İzmir) – Sayın Başkan, Sayın Bakan laf atmasın,
meşgul ediyor Hatibi. Söyler misiniz, uyarır mısınız?
ALİM IŞIK (Devamla) –
…güvenli ve sürdürülebilir olarak karşılanması ve herkes için adaletli şekilde
gıdaya erişim hakkının temin edilmesi konusunda yasal her türlü düzenlemelere
destek vermek elbette ki bu çatı altında bulunmamızın önemli gereklerinden
birisidir. Ancak ülkemizin gerek Avrupa ülkelerine gerekse Rusya’ya sattığı
malları sağlık standartları gerekçesiyle iade edilen ve günlerce gündemden
düşmeyen ülkemiz için, üreten ve satan işletmelerin kontrol ve denetimi, gıda
maddelerinin ve gıdayla temasta bulunan madde ve malzemelerin teknik ve hijyenik şekilde üretilmesi, muhafaza edilmesi, depolanması
ve pazarlanmasının sağlanması, tüketici sağlığı ve ülkemizin uluslararası
güvenilirliği açısından çok büyük önem arz etmekte. Fakat
sadece AB uyum sürecinin bir gerekliliği, 12’nci faslın açılabilmesi için ön
şart gibi nedenler öne sürülerek beş temel kanunun tamamen, dört kanunun bazı
maddelerinin yürürlükten kaldırılması, beş kanunun da bazı maddelerinde
değişiklik yapılması suretiyle tam on dört kanunu ilgilendiren bir alanı bir kanunun
içerisine toplayarak mevcut eksiklikleri gidermek sadece bir hayal olabilir. Diğer
taraftan, eğer bu işi bilerek yapıyorsanız Türk tarımını bitirme görevinizi mi
yerine getirmektesiniz? Bunu buradan sormadan geçemeyeceğim.
Özellikle
birinci bölümde veteriner hizmetlerinin, hayvan refahının, hayvan sağlığının,
hayvan ıslah ve zootekninin, hayvan hareketlerinin, veteriner sağlık
ürünlerinin bir yasada; ikinci grup olan bitki sağlığı, zirai mücadele, zirai
karantina, bitki hastalık ve zararlıları ile bitki koruma ürünleri bir yasada;
üçüncü grupta da gıda ve yem ayrı bir yasada ele alınmak zorundadır. Aksi
takdirde, bu, sadece bir yasak savmaktan ileri giden kanundan öteye
gitmeyecektir.
(Mikrofon otomatik cihaz tarafından kapatıldı)
BAŞKAN – Sayın Işık, lütfen tamamlayınız. 
Buyurun.
ALİM IŞIK (Devamla) –
Bu bağlamda, kanunun kapsamını belirleyen ve tasarının 2’nci maddesinde sayılan
konulardan “zootekni konularını” ifadesinin metinden çıkarılması gerekir.
Önergenin de aslı budur çünkü bu konuda Almanlarla ortak yürütülen GTZ projesi
kapsamında 1995 yılında kurulan ve bugün ülke geneline yayılarak dikey
teşkilatlanmasını tamamlamış olan damızlık sığır yetiştiricileri birlikleri
profesyonel bir yaklaşımla tüm işlemlerini yürütmektedirler. 2001 yılında çıkarılan
4631 sayılı Yasa ve yönetmelik bu alandaki boşluğu doldurmaktadır. 
Dolayısıyla sözlerimin sonunda, Türk tarımını ve ziraat
mühendisliği mesleğini bitirme adına yaptığınız bu girişimin yeniden
değerlendirilmesini talep ediyor, önergemize desteklerinizi isteyerek
saygılarımı sunuyorum. (MHP sıralarından alkışlar)
BAŞKAN – Teşekkür ediyorum.
III.- Y O K L A M A
(MHP sıralarından bir grup milletvekili ayağa kalktı)
OKTAY VURAL (İzmir) – Toplantı yeter sayısı istiyoruz.
BAŞKAN – Önergeyi oylarınıza sunacağım ancak toplantı yeter sayısı
talebi vardır, arayacağım.
Sayın Korkmaz, Sayın Vural, Sayın Şandır, Sayın Bal, Sayın Yıldız,
Sayın Varlı, Sayın Aksoy, Sayın Günal, Sayın Coşkun,
Sayın Işık, Sayın Uslu, Sayın Orhan, Sayın Ayhan, Sayın Ergun,
Sayın Tankut, Sayın Enöz,
Sayın Sipahi, Sayın Homriş, Sayın Ural, Sayın Kumcuoğlu.
Yoklama için üç dakika süre veriyorum.
(Elektronik cihazla yoklama yapıldı)
BAŞKAN – Sayın milletvekilleri, toplantı yeter sayısı vardır. 
VI.- KANUN TASARI VE TEKLİFLERİ
İLE KOMİSYONLARDAN 
GELEN DİĞER İŞLER (Devam)
A) Kanun
Tasarı ve Teklifleri
(Devam)
4.- Veteriner Hizmetleri, Bitki
Sağlığı, Gıda ve Yem Kanunu Tasarısı ile Avrupa Birliği Uyum ve Tarım, Orman ve
Köyişleri Komisyonları Raporları (1/806) (S. Sayısı:
498) (Devam)
BAŞKAN – Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
Maddeyi oylarınıza sunuyorum: Kabul edenler… Kabul etmeyenler…
Madde kabul edilmiştir. 
3’üncü madde üzerinde iki adet önerge vardır, geliş sırasına göre
okutup aykırılıklarına göre işleme alacağım. 
Okutuyorum: 
Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanun Tasarısının 3. maddesinin 15. paragrafında
“gösteren” kelimesinden sonra ve vasıflı kelimesinden önce olmak üzere
“hastalıklardan ari” ifadesinin ve 84. paragrafında
“üreme ve çoğalma” kelimelerinden sonra gelmek üzere “hastalıklardan korunma”
ifadesinin eklenmesini arz ve teklif ederiz. 






Mehmet Şandır





S. Nevzat
  Korkmaz


Muharrem Varlı







Mersin





Isparta


Adana







Prof. Dr. Abdülkadir Akcan





Hakan Coşkun


Alim Işık







Afyonkarahisar





Osmaniye


Kütahya







Akif Akkuş








Mümin İnan







Mersin








Niğde



Türkiye Büyük Millet Meclisi Başkanlığı'na
Görüşülmekte olan 498 Sıra Sayılı Veteriner Hizmetleri, Bitki
Sağlığı, Gıda ve Yem Kanun Tasarısı'nın 3. maddesinin 50. fıkrasının aşağıdaki
gibi değiştirilmesini, 51, 52 ve 53. fıkraların ilave edilmesini, tasarıda
sonra gelen fıkraların buna göre teselsül ettirilmesini arz ve talep ederim.
"50) Gıda üreten işyeri: Gıda maddelerinin ham maddeden
başlayarak; depolama, tasnif, işleme, değerlendirme, dayanıklı hale getirme,
ambalajlama işlerinden bir veya birkaçının yapıldığı ve gıda maddeleri satış
yerlerine gönderilmek üzere depolandığı tesisler ile bu tesislerin
tamamlayıcısı sayılacak yerlerin tamamını,"
"51) Gıda maddeleri satış yeri: Her türlü ham, yarı mamul ve
mamul gıda maddelerinin toptan veya perakende dağıtım ve satışının yapıldığı ve
bunların satış için depolandığı yerleri,
52) Gıda maddeleri üreten ve satan işyeri: Gıda maddelerinin ham
maddeden başlayarak depolama, tasnif, işleme, değerlendirme, dayanıklı hale
getirme, ambalajlama işlemlerinden bir veya bir kaçının yapıldığı ve her türlü
ham, yarı mamul ve mamul gıda maddelerinin toptan veya perakende dağıtım ve
satışının yapıldığı ve bunların satış için depolandığı yerleri,
53) Toplu tüketim yeri: Gıda maddelerinin tekniğine uygun şekilde
işlendiği, üretildiği ve aynı mekânda tüketime sunulduğu yerleri,"






Mehmet Ali
  Susam





Osman Kaptan


Vahap Seçer







İzmir





Antalya


Mersin







Mevlüt Coşkuner





Ramazan Kerim
  Özkan


Ensar Öğüt







Isparta





Burdur


Ardahan



BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU BAŞKANI VAHİT KİRİŞCİ (Adana)
– Katılmıyoruz Sayın Başkan. 
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan. 
BAŞKAN – Önerge üzerinde söz isteyen, İzmir Milletvekili
Mehmet Ali Susam.
Buyurun Sayın Susam. (CHP sıralarından alkışlar)
MEHMET ALİ SUSAM (İzmir) – Teşekkür ederim Sayın Başkan.
Değerli milletvekilleri, görüşülmekte olan 498 sıra sayılı
Veteriner Hizmetleri Kanunu’yla ilgili söz aldım. 3’üncü maddesinde değişiklik
yapılmasıyla ilgili olarak da bir önerge verdik. Önerge okunurken dikkatle
Sayın Bakanı da izledim, Komisyon Başkanımızı da izledim. İnanıyorum ki Sayın
Bakanım bu verdiğimiz önergede ne demek istediğimizi hem dinlemedi hem anlamadı
ve o anlamıyla da rutin bir şekilde dedi ki: “Reddediyoruz.” 
NURİ USLU (Uşak) – Nereden biliyorsun anlamadığını?
MEHMET ALİ SUSAM (Devamla) – Ben gözlemimi aktarıyorum, sen de
dinle. Ben gözlemimi söylüyorum çünkü söylediğim şey o kadar çok doğru ki.
Verdiğimiz önerge, bir kurumun başkanı olarak, bir bakanlığın başkanı olarak bu
yasayı çıkartırken, tanımlamalarda gıda konusunda iş yerlerinin
sınıflandırılmasının bu şekilde yapılmasının hem kanunun işlemesi açısından hem
denetimi açısından hem cezalandırılması açısından kendisine de büyük faydalar
sağlayacağını, üzerinde incelerse, okursa görecektir. Çok net bir önerge
verdik. 
Değerli arkadaşlarım, burada bunu verirken amacımız… Perakende piyasası çok güçlü bir piyasa. Özellikle gıda
perakende piyasası yaklaşık 300 milyar Türk liralık bir cironun döndüğü yıllık
bir piyasa. Bu piyasada üretim ayrı, üretimden satışa kadar olan işletmeler
var, sadece üretim ve depolamanın yapıldığı işletmeler var, üretimi yapılmış
satış yapan noktalar var, bütün bunların dışında, üretim dışında, toplu tüketim
yeri dediğimiz noktalar var. 
Şimdi, eğer bunları ayırmazsanız, büyük bir entegre
süt fabrikasıyla bir yufka imalathanesini aynı kategoride görme durumunda
olacaksınız. Büyük bir sucuk fabrikasıyla bir kasabı aynı noktada görme
durumunda olacaksınız. Bunu, zaten kanunun ruhunda çok net bir şekilde cezalara
ve denetimlere baktığınızda görüyorsunuz. Hatta muhalefet şerhlerine
baktığınızda, benim gibi düşünen Erzurum Milletvekili Arkadaşımızın yazmış
olduğu muhalefet şerhinde de görüyorsunuz. Yani bu tanımlamada bu ayrımları
yapmazsanız işletmenin sermayesi kadar ceza yazabileceğiniz uygulamalarla karşı
karşıya kalacaksınız. Onun için, bu kanunun ruhunda başta tanımlamalarda
işletmeleri sınıflandırmak zorundayız. Onun için dedim, bunu Sayın Bakan okusa,
bürokrat arkadaşlar okusalar bunun yararlı olacağını görürler ve bu doğrultuda
bu önergeye katkı koyarlardı. 
Değerli arkadaşlar, bu kanun, Avrupa Birliği uyum yasaları
çerçevesinde, Avrupa Birliği müktesebatından bize çevrilerek düzenlenmeye
çalışan ve en az dört kanunda olması gereken değişimi bir kanun içerisinde
toparlamış ve bu nedenle de gerçekten bütün yetkileri Tarım Bakanlığının
uhdesine almış; bu nedenle de uygulaması, işleyişi ve bu konuda çıkacak
sorunları çözüm anlamında çok zor bir kanun olma noktasına gelmiştir. 
Sayın Bakanın, bu kanunu, Avrupa Birliğinden çevrildiği şekliyle uygulamak
ve buraya yazmak yerine yapması gereken şuydu. Bu kanunu,
Avrupa Birliğindeki genel çerçeveye alarak bu ülke şartlarına uyarlayarak, bu
ülkenin gıda sektörünün, bitkisinin, veterinerliğin, hayvancılığın ve benzeri
tüm alanların kendine özgü koşullarını, o sektörün içinde bulunan sivil toplum
örgütleri ve meslek örgütleriyle birlikte baştan aşağıya bir değerlendirip bu
kanunu ona göre dörde böler ve o şekilde içerisinde değerlendirmeler yaparak
sağlıklı bir kanun çıkartırdı. 
(Mikrofon otomatik cihaz tarafından kapatıldı) 
BAŞKAN – Lütfen sözlerinizi tamamlayınız Sayın Susam. 
MEHMET ALİ SUSAM (Devamla) – Maalesef, bu kanun, ana hatlarıyla bu
içerikten yoksundur. 
Önergede zamanım kısıtlı olduğu için diğer konulara değinmeyeceğim
ama daha sonraki önergelerimde devam edeceğim. Bu anlamıyla Sayın Bakandan şunu
rica ediyoruz: Bu önergeyi okumadan reddetmek yerine, bir okuyun, getireceği
yararları bir tartın ve bu önergeye destek verirseniz, bundan sonraki süreçte
bu yasanın işleyişi açısından doğabilecek bir sürü sıkıntıyı ortadan kaldırmaya
yönelik önemli bir katkıdır. Meslek örgütlerinin ve sektörün görüşleri alınarak
yapılmış bir öneridir. Buna dikkatinizi çekiyorum ve önergemize destek
istiyorum. 
Hepinizi saygıyla selamlıyorum. (CHP sıralarından alkışlar) 
BAŞKAN – Teşekkür ediyorum Sayın Susam.
Önergeyi oylarınıza sunuyorum: Kabul edenler…Kabul
etmeyenler… Önerge kabul edilmemiştir.
Diğer önergeyi okutup işleme alıyorum: 
Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanun Tasarısının 3. maddesinin 15. paragrafında
“gösteren” kelimesinden sonra ve vasıflı kelimesinden önce olmak üzere
“hastalıklardan ari” ifadesinin ve 84. paragrafında
“üreme ve çoğalma” kelimelerinden sonra gelmek üzere “hastalıklardan korunma”
ifadesinin eklenmesini arz ve teklif ederiz.
 Alim Işık (Kütahya) ve arkadaşları
BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU BAŞKANI VAHİT KİRİŞCİ (Adana)
– Katılmıyoruz Sayın Başkan.
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan.
BAŞKAN – Önerge üzerinde söz isteyen Nevzat Korkmaz, Isparta
Milletvekili.
Buyurun Sayın Korkmaz. (MHP sıralarından alkışlar)
S. NEVZAT KORKMAZ (Isparta) – Sayın Başkan, değerli
milletvekilleri; Milliyetçi Hareket Partisi olarak verdiğimiz değişiklik
önergemiz hakkında görüşlerimi açıklamak üzere söz almış bulunuyorum. Yüce
heyetinizi saygıyla selamlıyorum. 
Bu önergemizde, 3’üncü maddenin 15’inci paragrafında
“hastalıklardan ari” ifadesinin yer almasını, 84’üncü
paragrafına da “hastalıklardan korunma” ifadesinin eklenmesini istiyoruz.
Neden? Çünkü, bir hayvanın damızlık olarak
nitelendirilmesi ve kullanılabilmesi için istenen özelliklere sahip olması
yetmez, kendisinden üreyecek nesle de hastalık aktarmaması şarttır. Öte yandan,
zootekni faaliyeti bir yetiştirme faaliyetidir. Yetiştirme ortamındaki
hayvanların her türlü hastalıklardan korunması da bu faaliyetin bir parçasıdır.
Dolayısıyla, tasarının bir eksikliğini kapatacak bu önerimizin kabulünü temenni
ediyoruz.
Değerli milletvekilleri, milletvekillerinin, seçildikten sonra tüm
ülkeyi temsil ettikleri hususu bir Anayasa hükmüdür. Ancak her milletvekilinin
de kendisini seçen iline karşı bir boyun borcu, bir vefası olmalıdır.
Isparta’nın haklarının savunulması hususunda da tüm Ispartalı milletvekillerine
görev ve sorumluluk düşmektedir. Bu sorunlar karşısında susmak, görmemezlikten
gelmek ya da ilgileniyor gözükerek taşın, kovuğun arkasına saklanmak Isparta ve
Ispartalıya vefasızlık etmek demektir. Hele hele
Isparta’ya hizmet konusunda yetkilendirilmiş iktidar milletvekillerinin çok
daha büyük mesuliyetleri olduğunu söylersek ancak malumu ilan etmiş oluruz. AKP
İktidarı döneminde Isparta’ya gerekli ehemmiyet gösterilmemiş, istihdam
kapıları, Isparta’yı merkez yapan kamu kurumları birer birer
kapatılmış, ekonomik ve siyasi manada Isparta irtifa kaybetmiştir. 
AKP Hükûmetinin uyguladığı yanlış teşvik
sisteminden dolayı Isparta organize sanayisinin üçte 2’si boşalmış, çalışan
işçiler kendilerini sokakta bulmuşlardır. Isparta’nın tekstil sanayisi, inşaat
sanayisi çökmüş, yaklaşık 4 bin kişi işsiz kalmıştır. Kamgarn,
Kotex, Sümerhalı kapanmış
ya da Hükûmetinizce kapatılmış, Afyon’daki teşvikten
dolayı Üçtuğ Afyon’a taşınmış ve Isparta Mensucat
ayakta kalma mücadelesi vermektedir. Isparta’da İŞKUR’a
kayıtlı işsiz sayısı 11 bini bulmuştur. Bu rakam daha 2005’te 5.352 idi. 
Bunlar yetmezmiş gibi, Isparta’yı diğer illere göre merkez hâline
getiren kamu kurumlarının Isparta temsilcilikleri kapatılmış ya da Isparta’dan
diğer illere taşınmıştır.
Değerli milletvekilleri, bunlara tesadüf diyebilir misiniz yahut
tesadüf ise, tüm bu olup bitenler neden hep Isparta’nın başına gelmektedir?
Isparta’nın iktidar nezdinde hukukunu koruyacak AKP’li milletvekillerimizi
yapılan yanlışlara karşı çıkmaya çağırırsak kendilerinden çok şey mi istemiş
oluruz? 
Ispartalı AKP İktidarı döneminde kendisini kenara itilmiş
hissediyor iken, şimdi de Eğirdir ilçemizin de içinde olduğu ve ülkemizde
sadece dört yerde bulunan Su Ürünleri Araştırma Enstitüsü Müdürlüğü
kapatılmaktadır. İktidara sorulduğunda, “Efendim, Antalya Akdeniz Su Ürünleri
Enstitüsüne bağlı bir şeflik durumuna gelmekte, kapatılmamaktadır.” diyorlar.
Ancak hiç eğmenin, bükmenin manası yok, Kayseri’den Balıkesir’e, Bilecik’ten
Yozgat’a kadar tam yirmi ilin bağlı olduğu Müdürlük Isparta Eğirdir’den
alınmakta ve teşkilat, hem kullandıkları kaynak, sahip oldukları yetki ve hem
de istihdam edilen personel sayısı açısından küçülmekte, şeflik pozisyonuna
düşürülerek sıradanlaştırılmaktadır.
AKP İktidarı döneminde, Eğirdir Kemik Hastalıkları Hastanesi başta
olmak üzere Isparta merkez ve ilçelerinde kapatılan kurumların başına gelenler
Su Ürünleri Enstitüsüne de uygulanmaktadır. Buradan uyarmakta fayda görüyorum:
Bu olup bitenlere Isparta AKP milletvekilleri, AKP il ve ilçe teşkilatları,
hatta AKP’li Eğirdir Belediyesi seyirci kalabilir, ancak Ispartalı ve Eğirdirli sessiz kalmayacak ve demokratik tepkisini en sert
ve seri bir biçimde ortaya koyacak, hakkını arayacaktır. 
Sayın Tarım Bakanı buradayken kanayan bir yarayı daha gündeminize
getirmek istiyorum: Isparta’da bulunan 7 sulama birliğinin -ki bunlar Şarkikara-ağaç, Hoyran,
Senirkent, Atabey, Eğirdir, Yenişarbademli ve Gelendost’tur- TEDAŞ’a toplam borçları 25 trilyon 175 milyar liraya
ulaşmıştır. Biliyoruz ki, bu sorun tüm illerdeki sulama birliklerinin ortak
sorunudur. Çiftçimiz zor durumda-dır; üretememekte,
ürettiğini satamamaktadır. Böyle olunca borcunu ödeyemez hâle gelmiştir. Ancak
sulama yapamaz, ürününü yetiştiremez ise bu kısır döngü, gittikçe onları
çıkmaza sürükleyecektir. Bu borçlar da 36 taksitte ödenmesi şeklinde revize
edilmiştir.
(Mikrofon otomatik cihaz tarafından kapatıldı)
BAŞKAN – Sayın Korkmaz, lütfen tamamlayınız.
S. NEVZAT KORKMAZ (Devamla) – Teşekkür ederim Başkanım.
Ancak, çiftçi o kadar zor durumdadır ki, bu borcunu faizleriyle
birlikte ödeyememekte, haciz işlemlerine maruz kalmaktadır. Borçlarının
ödenebilir olarak yeniden yapılandırılması, borç faizlerinin silinmesi ama bir
an önce sulama faaliyetlerine devamın sağlanması gerekmektedir.
Bu vesileyle, Hükûmet ve Tarım
Bakanlığından bir an önce yanlıştan dönerek Su Ürünleri Enstitüsünü
kaldırmamasını, sulama birliklerini rahatlatmasını, hiç olmazsa, bu kez
Isparta’ya hayırlı bir iş yapmasını, Isparta’yı şefkatle kucaklamasını
beklediğimizi ifade ediyor, yüce heyetinizi saygıyla selamlıyorum. (MHP
sıralarından alkışlar) 
BAŞKAN – Teşekkür ediyorum Sayın Korkmaz.
Önergeyi oylarınıza sunuyorum: Kabul edenler… Kabul etmeyenler…
Önerge reddedilmiştir. 
Maddeyi oylarınıza sunuyorum: Kabul edenler… Kabul etmeyenler…
Madde kabul edilmiştir.
4’üncü madde üzerinde iki adet önerge vardır, gelişlerine göre
okutup aykırılıklarına göre işleme alıyorum.
Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanun Tasarısının 4. maddesinin (ç) bendine “tazminat
oranları” ifadesinden sonra gelmek üzere “hayvan sahiplerini mağdur etmeyecek
şekilde” ibaresinin eklenmesini ve (d) bendinde yer alan “veya belirli bir
bölgesinden” ifadesinin kanun tasarısı metninden çıkarılmasını arz ve teklif
ederiz.






Prof. Dr. Abdülkadir Akcan





Hakan Çoşkun


Mustafa Enöz







Afyonkarahisar





Osmaniye


Manisa







Muharrem Varlı





Alim Işık


Mümin İnan







Adana





Kütahya


Niğde







Akif Akkuş








Mehmet Şandır







Mersin








Mersin



Türkiye Büyük Millet Meclisi Başkanlığına
Görüşülmekte olan 498 Sıra Sayılı Veteriner Hizmetleri, Bitki
Sağlığı, Gıda ve Yem Kanunu Tasarısının 4’üncü maddesinin 1’inci fıkrasının “a”
bendindeki “ve koruma tedbirlerini” ibaresinden sonra “yıllık rutin kontroller
yapmakla” ifadesinin eklenmesini arz ve teklif ederiz.






İbrahim Birinci





Hasip Kaplan


Nuri Yaman







Şanlıurfa





Şırnak


Muş







Ufuk Uras





Nezir Karabaş


Sırrı Sakık







İstanbul





Bitlis


Muş



BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU BAŞKANI VAHİT KİRİŞCİ (Adana)
– Katılmıyoruz Sayın Başkan.
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) – Katılmıyoruz
Sayın Başkan.
BAŞKAN – Önerge üzerinde söz isteyen Sırrı Sakık,
Muş Milletvekili.
Buyurun Sayın Sakık.
SIRRI SAKIK (Muş) – Selam arkadaşlar.
Tabii burada uzun süredir tartışmalar devam ediyor. Biz özellikle
iktidar partisi temsilcilerini burada dinlerken, çok güllük gülistanlık bir
ülkede olduğumuzu ve… Sevgili Ali yok burada, Bursa’da geçmiş dönem
iktidarlarında, icra memurlarıyla jandarmaların kafa kafaya geldiğinden, halkı
tutukladıklarından bahsediyor. Oysaki bizde icra memurları değil, şimdi de gidin,
JİTEM’le terörle mücadele birimleri kafa kafaya
gelirler, Ergenekoncular kafa kafaya gelirler. 3.000 çocuk şu an içeride.
Hayatın bir kısmını görmeyen bir milletvekili, bir iktidar bu ülkede hukuku ve
demokrasiyi inşa edemez. Ülkenin bir bölümünde bunlar yaşanıyor. Nasıl ki bütün
düşüncelerin anası düşünce özgürlüğü ise, aslında bu ülkenin temel sorunu da
Kürt sorunundan kaynaklanıyor. Siz Kürt sorununu çözmediğiniz müddetçe,
efendim, burada hangi yasaları değiştirirseniz değiştirin sonuç alamazsınız. 
Sayın Bakanım, siz bölgeyi iyi bilirsiniz. Ben 1980 yıllarında
Gaziantep’te, Mersin’de, Adana’da ihracat yapıyordum ve Orta Doğu ülkelerine
her gün binlerce canlı hayvan ihraç ediyorduk. Bunların büyük bir çoğunluğu
-biz zaman zaman “Kürt coğrafyası” deyince
kızıyorsunuz- doğu ve güneydoğuda Antep’e gelirdi, oradan ihraç edilirdi ama
yasal olup yasa dışı iş yapan… Ordusundan yargısına ve siyaset dünyasına,
oradaki köyleri yaktılar, yaylaları yasakladılar ve orada on yedi yıldır hâlen
gidilemeyen köyler var. Oradan Antep’e, Mersin’e her yıl binlerce canlı hayvan
gelirken bugün o yaylalarda tek canlı hayvan yok, hâlâ yayla yasağı var, hâlâ
köyleri yakılan insanlar devletin… Ve bu işte sorumlu devlettir, yakan da
devlettir, devletin güvenlik güçleridir; bunu siz de bilirsiniz, biz de
biliriz, Tanrı da bilir ama bunun gereğini yapmadınız, o insanlar hâlen mağdur,
o insanlar, sizden, bir an önce o zararların tazmin edilmesini istiyor. Eğer
gerçekten bu temel sorunu çözerseniz Türkiye'nin bütün sorunlarını çözmüş
olursunuz. İşte budur ki, şu an siz, yurt dışından canlı hayvan ve et ithali
gibi bir süreçle karşı karşıyasınız. Orta Doğu’nun bütün ülkelerine canlı
hayvan ve et ihraç eden bir ülke eğer bugün bu noktaya gelmişse ve dönüp temel
sorunu tespit edemiyorsa, neyi değiştirirseniz değiştirin hiçbir şey hayata
geçmez ve hep böyle “keşke”, “ah” diyorlar ya, şu Siyasi Partiler Yasası ve
Seçim Kanunu’nun gözü kör olsun. Eğer gerçekten Siyasi Partiler Yasası ve Seçim
Kanunu böyle olmamış olsaydı, iktidar milletvekilleri sadece kendi lider
kadrolarına mesaj vermek değil, halka hesap verebilecek noktada olmuş
olsalardı, çıkıp buradan güllük gülistanlık bir Türkiye’yi sunmazlardı. Aslında
bunları sunduklarında kendileri de çok iyi biliyor ki, Türkiye bu noktada
değil. 
Bakın, benim seçim bölgemde, “tarım” diyorsunuz; tütünü
yasakladınız, pancar belli bir kotaya geldi, canlı hayvan sıfır noktasında,
“alternatif ürün” diyorsunuz, ortada hiçbir şey yok, ama burada, Türkiye’de,
tarım noktasında toplumun çok rahat bir nefes alıp verdiğini söyleyen
arkadaşlarımız dönüp o bölgeye gidebilmelidirler.
Sayın Bakanım, birkaç kez size buradan soru olarak sormuştum.
Bakın, üreticiler o bölgede hâlen kendi arazilerini bir teminat olarak bu
devlete sunamıyor. Devlet oradaki arazileri teminat olarak kabul etmiyor,
gayrimenkulleri kabul etmiyor. Sizin yaşadığınız Bismil ilçesinde üreticilerin
hiçbirinin tarım arazileri teminat olarak kabul edilmiyor ama batıda nasıl bir
uygulama var çok net bilmiyorum ama o bölgedeki uygulamanın adil olmadığını
eminim ki siz de biliyorsunuz. Eğer bir bölgede kendi topraklarınızı teminat
olarak kabul edemiyorsanız o zaman iflas etmişsinizdir, o zaman sizin o bölgede
çıkıp bir şey söyleme hakkınız yoktur. O vesileyle batıda farklı bir hukukla,
burada farklı bir hukukla bu ülkede demokrasiyi inşa edemeyiz. Bu olup
bitenlerin asıl nedeni… 
(Mikrofon otomatik cihaz tarafından kapatıldı)
BAŞKAN – Sayın Sakık, lütfen
tamamlayınız. 
Buyurun.
SIRRI SAKIK (Devamla) – Teşekkür ediyorum Başkan.
Gerçekten -başta da belirttim- bu sorunları çözeceksek, iç
barışımızı inşa edebilirsek, yani topa, tüfeğe, silaha, çatışmaya giden
paraları ekonomiye, eğitime, sağlığa, tarıma, hayatın diğer alanlarına
yayabilirsek sorunlarımızı çözebiliriz. Hep de söylüyorum, yani gündüz vakti gözünü
kapatıp “Ben, gündüzü geceye çevirdim.” diyen bir vatandaş ancak kendisini
yanıltabilir. Siz iktidarlar da bu sorunun karşısında gözlerinizi kapatarak “Bu
ülkede sorun yoktur.” diyorsanız ve bu Parlamento, bütün siyasi partiler aynen
gündüzün ortasında gözünü kapatan vatandaş gibi davranıyorsa bu ülkede
gerçekten sorunlarımızı çözemeyiz. Burada sorunlarımız var. Sorunlarımızı
çözmeliyiz çünkü bu, hayatın her alanına yansıyor. Sorunun çözüm adresi Türkiye
Büyük Millet Meclisidir ve Türkiye coğrafyasıdır. Onun için herkesin yürekli
olması gerekir. Küçücük oy uğruna bu halkın geleceğini kimse heba etmemelidir. 
Teşekkür ediyorum. (BDP sıralarından alkışlar)
BAŞKAN – Teşekkür ediyorum.
Önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir.
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanun Tasarısının 4. maddesinin (ç) bendine “tazminat
oranları” ifadesinden sonra gelmek üzere “hayvan sahiplerini mağdur etmeyecek
şekilde” ibaresinin eklenmesini ve (d) bendinde yer alan “veya belirli bir
bölgesinden” ifadesinin kanun tasarısı metninden çıkarılmasını arz ve teklif
ederiz.
   Abdülkadir
Akcan (Afyonkarahisar) ve arkadaşları
BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU BAŞKANI VAHİT KİRİŞCİ (Adana)
– Katılmıyoruz Sayın Başkan. 
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan. 
BAŞKAN – Önerge üzerinde söz isteyen Faruk Bal, Konya
Milletvekili.
Buyurun Sayın Bal. (MHP sıralarından alkışlar)
FARUK BAL (Konya) – Sayın Başkan, değerli milletvekilleri; yüce
heyeti saygıyla selamlıyorum.
Üzerinde konuştuğumuz kanun tasarısı, Türkiye'nin nüfusunun önemli
bir bölümünü kapsayan, sosyal yönü olan, ekonomik yönü olan bir kanun
tasarısıdır. Bu tasarının iyileştirilmesi için ciddi çaba sarf eden
milletvekili arkadaşlarımızın gayretlerine, gerek Hükûmetten
gerek Komisyondan sürekli olumsuz oyların kullanılmış olması, AKP klasiğinin bu
kanunda da değişmediğini ortaya koymaktadır. Parmak demokrasisini bir kez daha
yaşıyor ve bu parmak demokrasisini tarımla uğraşan bütün vatandaşlarımıza
şikâyet ediyorum.
Şimdi, Sayın Bakan, sizin sekiz yıl içerisinde Türkiye’yi ve Türk
tarımını ve Türk köylüsünü, Türk çiftçisini getirdiğiniz yeri rakamlarla ortaya
koyacağım. Ondan sonra, bir seyahatin sonuçlarını sizlerle paylaşmaya
çalışacağım.
Siz bu Hükûmeti devraldığınızda, 2002
yılında, bir kilo buğday ile mazot karşılaştırmasını sizinle paylaşmak
istiyorum: 1 litre
mazot alabilmek için 3,1 kilo buğday satıyordu çiftçimiz, şimdi 6,24 kilo
buğday satıyor, yani 2 mislinden daha fazla buğday vererek ancak 1 litre mazot elde
edebiliyor. Traktör alırken de aynı şekilde, 44 ton 857 kilo buğday satarak bir
traktör alabiliyordu, şimdi 79 ton 66 kilo buğday satarak bir traktör
alabiliyor. 
TARIM VE KÖYİŞLERİ BAKANI MEHMET MEHDİ EKER (Diyarbakır) – Tam
tersi.
FARUK BAL (Devamla) – Sulama ücretlerinde, yine, aynı şekilde 2
kat artış var. Gübrede, ürede, 1 kilo buğday ile 0,72 kilo üre alabiliyordu,
şimdi 1,40’lık bir artış var, yani 2 kattan fazla bir durum var. Bu, devri
iktidarınızda çiftçinin yüzde 50 oranında fakirleştiğine bir işarettir. Bu
fakirleşme böyle olduğu içindir ki Türkiye’de bir rekoru gerçekleştirdiniz. Bu
rekor da işsizlik rekorudur, tarımdan boşalan işsizlik rekorudur.
Sayın Bakan, zatıaliniz beni
dinlemiyorsunuz efendim.
TARIM VE KÖYİŞLERİ BAKANI MEHMET MEHDİ EKER (Diyarbakır) – Buyurun,
dinliyorum ama söyledikleriniz yanlış, verdiğiniz bilgiler yanlış.
FARUK BAL (Devamla) – İşsizliğin farklı sebepleri var. Esnafı
çökerttiniz, verimsiz ve kalitesiz ürün üretmeye mahkûm ettiğiniz sanayiyi
çökerttiniz ama asıl olan, tarım boşaldı. Bugün, köylerde “tarım” dediğimiz
hadise, verimsizlik nedeniyle, kârsızlık nedeniyle nüfusun şehirlere
boşalmasına netice verdi. Bunun sonucu olarak da maalesef bir işsizlik külfeti
ekonominin üzerindedir.
Sayın Bakan, biz geçtiğimiz haftalarda 15 milletvekiliyle
-Milliyetçi Hareket Partisi milletvekiliyle- Konya’yı ziyaret ettik. Cihanbeyli
ilçesinde, Taşpınar Belediyesinde, Karabağ
Belediyesinde, Ilgın’ın merkezinde ve tüm belde ve köylerinde, Akşehir’in
merkezinde ve tüm belde ve köylerinde, Yunak’ın, Çeltik’in tüm merkezlerinde ve
belde ve köylerinde halkı ziyaret ettik. Bu ziyarette, altı tane ilçe ve yüz
elliye yakın köy ve beldedeki çiftçilerimizle ve hayvan üreticilerimizle 15
milletvekili yüz yüze görüştük. Sonucu size ifade ediyorum: Çiftçi sizin devri iktidarınızda
fakirleşmiştir ve çiftçi sizin devri iktidarınızda, bir daha gelmemek üzere bir
an önce bu iktidardan uzaklaşmanızı dört gözle beklemekte ve sizlerin oraya
gitmenizi bekleyerek doğrudan size bunları anlatabilme arzusunda,
heyecanındadırlar. İnsanlarımızın birbirine çay ısmarlamamak için, karşı
karşıya geldiklerinde “yol değiştiriyoruz” diyecek kadar çay parasını ikram
aracı olarak kullanamayacak şekilde sosyal hayatın bozulmasına şahit olduk,
bunu dile getiriyorlar.
Diğer taraftan elektrikle ilgili çok ciddi sorunlar vardır.
Elektriğin özelleştirilmesi neticesinde, özellikle Konya bölgesinde “peşin
ödeme” diye adlandırılan aylık taksitler hâlinde elektrik borcunun tahsil
edilmesi…
(Mikrofon otomatik cihaz tarafından kapatıldı) 
BAŞKAN – Sayın Bal, lütfen tamamlayınız.
Buyurun.
FARUK BAL (Devamla) – Bunu lütfen Sayın Bakanım ilginize rica
ediyorum. Not alırsanız ve ilgilenirseniz sevinirim.
Özelleştirilen elektriğin bedelini her ay tahsil etmek istiyor
şirket. Her ay çiftçinin geliri yoktur. Bundan dolayı icralar yoğunlaşmıştır.
Köye bir sarı taksi geldiğinde icra memuru geldi diye herkes kaçacak yer
aramaktadır.
İkincisi, özelleştiren şirket, tarımsal sulama amacıyla kurulmuş
olan tesisleri kırk dokuz yıllığına 1 lira bedelle devredilmesi için zorlamaktadır.
Bu gasptır. Gasbedilen mal köylünün kendi malıdır. Gasbeden kişi de sizin özelleştirmeyle vermiş olduğunuz
şirkettir. 
Diğer taraftan, tarımsal amaçlı sulamayla ilgili yeni bir sistem
başlatılmış. Buna göre, o gün suyunu kullanacak olan kişinin şartelinin açılabilmesi için parayı peşin talep
etmektedirler. Dolayısıyla bu uygulama, zaten ödeme gücü olmayan, zaten
fakirleşmiş olan köylüye “üretim yapma” demek anlamını taşımaktadır. Bu konuya…
(Mikrofon otomatik cihaz tarafından kapatıldı) 
BAŞKAN – Teşekkür ederim Sayın Bal.
FARUK BAL (Devamla) – Sayın Başkanım, selamlamak için…
BAŞKAN – Lütfen Sayın Bal…
FARUK BAL (Devamla) – Peki, teşekkür ederek önergemize desteğinizi
rica ediyorum. (MHP sıralarından alkışlar)
BAŞKAN – Teşekkür ediyorum.
Önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir. 
Maddeyi oylarınıza sunuyorum: Kabul edenler… Kabul etmeyenler…
Kabul edilmiştir. 
5’inci madde üzerinde iki adet önerge vardır, geliş sırasına göre
okutup aykırılıklarına göre işleme alacağım. 
Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanun Tasarısının 5. maddesinin 1. fıkrasından “bütçe
imkânları” ibaresinin çıkarılmasını arz ve teklif ederiz.






Abdülkadir Akcan





Hakan Çoşkun


Akif Akkuş







Afyonkarahisar





Osmaniye


Mersin







Alim Işık





Mehmet Serdaroğlu


Mümin İnan







Kütahya





Kastamonu


Niğde







Mehmet Şandır








Muharrem Varlı







Mersin








Adana



Türkiye Büyük Millet Meclisi Başkanlığına
Görüşülmekte olan 498 sıra sayılı tasarının 5 inci maddesinin 5
inci fıkrasındaki “yönetmelikle belirlenir” ibaresinden sonra gelen cümlenin
çıkarılmasını arz ve teklif ederiz.






Hasip Kaplan





Nuri Yaman


M. Nezir
  Karabaş







Şırnak





Muş


Bitlis







Sırrı Sakık








Bengi Yıldız







Muş








Batman



BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU BAŞKANI VAHİT KİRİŞCİ (Adana)
– Katılmıyoruz Sayın Başkan. 
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan. 
BAŞKAN – Önerge üzerinde söz isteyen Nuri Yaman, Muş Milletvekili.

Buyurun Sayın Yaman. (BDP sıralarından alkışlar) 
M. NURİ YAMAN – Teşekkür ederim Sayın Başkanım. 
498 sıra sayılı Veteriner Hizmetleri, Bitki Sağlığı, Gıda ve Yem
Kanunu Tasarısı’nın 5’inci maddesiyle ilgili değişiklik önergemiz üzerine söz
almış bulunuyorum. Bu nedenle hepinizi en içten duygularla selamlıyorum. 
Değerli milletvekilleri, gerçekten bugün ekranları başında
bizi izleyen ve kendilerini çok yakından ilgilendiren bir yasa tasarısı
üzerinde çiftçilerimiz buradan hayırlı haberler bekliyor ve yıllardır çekmiş
oldukları sıkıntıların sanki yapılacak olan bu düzenlemeyle bir noktada
düzeleceği ve nefes alacağı umudu içinde ama ne yazık ki bu yapılmak istenen
değişiklikler, Avrupa uyum yasaları kapsamındaki düzenlemeler, ne bu kapsamdaki
amaçlanan düzenlemeleri yerine getiriyor ve ne de büyük umutlarla bekleyen
çiftçilerimiz gelecek günlerine umutla bakacak bir çalışmanın sonucunu bu yasa
tasarısında görememektedir. 
Bilindiği gibi, sağlıklı toplum ve halk sağlığının sağlanması,
sağlıklı gıda ve hayvan yetiştiriciliğinden geçer. Bu, aynı zamanda beslenme
bakımından da sağlıklı çevre ve sağlıklı bitkinin yetiştirilmesiyle mümkündür.
Güvenilir gıda üretimi de iyi bir organizasyonla yapılan ciddi bir denetim
sonucunda ancak sağlanabilir. Bugün Avrupa Birliği ülkeleri hayvansal ve
bitkisel gıdaların tümünü bu şekilde denetim altına almışken, bunun yanında
çevre ve yetiştirilen çiçeklerde dahi belli denetim ve kontrol sistemlerini
kurmuştur. Bu denetim ve kontrol sistemleri, deyim yerindeyse, tehlike analizi
ve kritik kontrol noktaları olarak ifade edilen HACCP sistemi ve koyduğu
ilkeler düzeninde gıda güvenlikleri buralarda sağlanmıştır, ama ne yazık ki, bu
yapılan düzenlemelerle ilgili buna ait bir umut, buna ait bir ışık
görememekteyiz. 
Değerli arkadaşlar, ülkemizin bilhassa Kürt coğrafyası olarak
değerlendirdiğimiz Doğu ve Güneydoğu Anadolu bölgelerindeki insanlarımızın
temel geçim kaynakları tarım ve bunun önemli bir kolu olan hayvan
yetiştiriciliğidir. Her ne kadar yıllardan beri bu ülkede, çeşitli hükûmetler tarafından çok çeşitli adlar altında çekici
birtakım isimlerle bunları özendiren birtakım projeler uygulandıysa da,
bunların, ne yazık ki uygulamalarının ve denetimlerinin sağlıklı yapılmaması
sonucunda da, o konuyla ilgili uğraşan insanlar büyük sıkıntılara ve iflaslara
gitmişlerdir. Hâlen Tarım ve Köyişleri
Bakanlığınca bu coğrafyada DAP projesi (Doğu Anadolu Projesi), GAP projesi,
Tar-Et ve Tarımsal Kalkınma Kooperatifleri Projesi bu illerde uygulanır gibi
görülmektedir ve üzülerek belirtmek istiyorum ki -Sayın Bakanımın da dikkatini
çekmek istiyorum- bunlarla ilgili o kadar güzel böyle kitapçıklar, çekici
yayınlar yapılıyor ve bunlar, sanki köylü yapılmış olan bu dağıtılan
kitapçıkların içindekilerin gerçekliğine inanır gibi bu tarım il
müdürlüklerine, ilçe müdürlüklerine koşuyor. Ama koşup da gördükleri
manzara karşısında da yaptıkları projelerden nasıl geri döndükleriyle, nasıl
başarısız olduklarıyla bölgede yaptığımız bütün temaslarımızda birebir
karşılaşıyoruz.
Sayın Bakanım, siz Tar-Et Projesi’ni Türkiye çapında yirmi
sekiz ilde uyguladınız ama bu projede bir konuyu unuttunuz: Bu halkın büyük bir
çoğunluğunun, bu proje kapsamında yetiştirdiği 5 tane büyük baş hayvana rağmen
bunun kayıt kuyut altına alınmasından dolayı öte
taraftan sağlık sigortasından yararlandığının ve bir bakıma onun için önemli
sağlık sigortası olan yeşil karttan da mahrum bırakıldığının bilmiyorum
farkında mısınız?
(Mikrofon otomatik cihaz tarafından kapatıldı) 
BAŞKAN – Sayın Yaman, lütfen tamamlayınız. 
M. NURİ YAMAN (Devamla) – Çünkü yeşil kart uygulaması sonucunda bu
kayıt kuyut altına alınmasından dolayı bu
vatandaşlarımız artık sizin bu Tar-Et Projesi ile hiç ama hiç ilgilenmemektedir
çünkü siz bir yandan kaş yapayım derken öte yandan da göz çıkarıyorsunuz. Lütfen bu Tar-Et Projesiyle ilgili olarak, 5 büyükbaş hayvandan
tutun 250 büyükbaş hayvana kadar uygulanan bu projede o küçük düzeyde, kendi
aile geçimini, kendi ailesinin gıdasını temin etmekle bu hayvanları besleyen
kişilere bu yeşil kart uygulamasının böyle bir varlığa sahip olmadan dolayı yok
sayılmaması konusunda gerekli düzenlemeyi yapın diyorum ve bu konudaki
önlemlerin, alınacak çalışmaların hayırlı olması dileğiyle hepinizi saygıyla
selamlıyorum. (BDP sıralarından alkışlar)
BAŞKAN – Teşekkür ediyorum.
Önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir.
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanun Tasarısının 5. maddesinin 1. fıkrasından “bütçe
imkânları” ibaresinin çıkarılmasını arz ve teklif ederiz.
  Mehmet Serdaroğlu
(Kastamonu) ve arkadaşları
BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU BAŞKANI VAHİT KİRİŞCİ (Adana)
– Katılmıyoruz Sayın Başkan.
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan.
BAŞKAN – Önerge üzerinde söz isteyen Mehmet Serdaroğlu,
Kastamonu Milletvekili.
Buyurun. (MHP sıralarından alkışlar)
MEHMET SERDAROĞLU (Kastamonu) – Sayın Başkan, değerli
milletvekilleri; 5’inci maddede değişiklik yapılması için verdiğimiz önerge
üzerinde söz aldım. Sizleri saygıyla selamlıyorum.
Önergemiz, madde metninde yer alan “bütçe imkânları” ibaresinin
metinden çıkarılmasını içermektedir. Tazminatlı bir hastalık nedeniyle
kesilmesi ya da itlaf edilmesine karar verilen hayvanların tazminat
bedellerinin bütçe imkânlarına bağlanması gerçekten haksızlıktır. Bugüne kadar
tarımsal destekleme ödemeleriyle pek çok ödemeyi bir yıl, hatta bazen iki yıl
geciktirerek yaptınız. Şimdiyse köylünün hastalanan 2 hayvanının parasını
ödememek için kanunla yol aramaktasınız. Zaten köylümüz geçimini sağladığı
malını kaybetmiş, devlet olarak üç kuruş tazminat vereceksiniz, onu da bütçe
imkânlarının içine almaktasınız. Böylece, bu gariban vatandaşın bütçe imkânı
nedir, onu düşünmüyorsunuz. Eğer 3-5 hayvanın parasını bir iki yıl geciktirerek
ödeyecekseniz vay bu Hükûmetin hâline!
Sayın Başkan, değerli milletvekilleri; son aylarda et fiyatlarında
yaşanan artış ve Hükûmetin et ithalatı yapması sekiz
yıllık AKP İktidarının ne büyük bir plansızlık, programsızlık ve beceriksizlik
içinde olduğunun hamdolsun en açık göstergesidir!
Bakın, iktidarınızın içine düştüğü en büyük yanlış 2002’ye
takılıp, patinaj yapıp, yerinizde saymanızdır. Bütün icraatlarınızın
mukayesesini 2002’ye göre yapmanın yanılgısı içindesiniz. Tabii ki 2002,
1992’den, 1992, 1982’den farklı olacaktır, 2010 da 2002’den mutlaka farklı
olacaktır. Şayet sizin sekiz yıllık tek başına iktidarınızda bu fark olmadıysa,
bugün buralarda övüneceğinize, caka satacağınıza,
başınızı taşlara vurup, dövünmelisiniz ve bu büyük milletten özür
dilemelisiniz.
Her fırsatta eleştirdiğiniz 2001 yılında büyükbaş hayvan sayısı 10
milyon 500 bindir. 
MEHMET ŞANDIR (Mersin) – 12 milyon.
TARIM VE KÖYİŞLERİ BAKANI MEHMET MEHDİ EKER (Diyarbakır) – 11
milyon şu anda. 
MEHMET SERDAROĞLU (Devamla) – 2010 yılına geldiğimizde hayvan
sayısının 2 milyon 200 bine düştüğünü görmekteyiz. İktidarınız döneminde bu
ülkede 8 milyon 300 bin büyükbaş hayvan yok olmuştur. 
TARIM VE KÖYİŞLERİ BAKANI MEHMET MEHDİ EKER (Diyarbakır) – Doğru
değil. 
MEHMET SERDAROĞLU (Devamla) – Soruyorum: Bundan daha büyük bir
beceriksizlik olur mu? Çiftçisine ve köylüsüne sizden daha büyük zarar veren
başka bir iktidar var mıdır? 
Değerli milletvekilleri, peki bu hayvanlar nereye gitti? Nereye
gidecek; hepsi bir bir satılarak banka, gübre, yem ve
mazot borçları ödenmeye çalışıldı. 
Çok değerli milletvekilleri, TÜİK’in
resmî rakamlarına göre geçen yıl ülkemizde at sayısı yüzde 7, eşek sayısı yüzde
14, katır sayısı yüzde 17 azaldı. Bu azalmanın size göre bir anlamı var mıdır
bilmiyorum. Bakın, toynaklı hayvan sayısındaki bu azalma hepsinin organize bir
şekilde kesilerek etinin satıldığını göstermektedir. 
TARIM VE KÖYİŞLERİ BAKANI MEHMET MEHDİ EKER (Diyarbakır) –
Rakamlar yanlış. 
MEHMET SERDAROĞLU (Devamla) – Bununla ilgili haberleri de sıkça
duymaktayız.
MALİK ECDER ÖZDEMİR (Sivas) – Eşek sayısı azalmamış, Sayın Bakan
itiraz ediyor, çoğalmış!
MEHMET SERDAROĞLU (Devamla) – Neticede iktidara gelirken çay,
simit hesabıyla refah vaat ettiğiniz bu millete at, eşek, katır eti yedirildiği
kamuoyunun malumudur ve mal da meydandadır. Milletine toynaklı hayvan etini
reva gören AKP İktidarının övündüğü başarının ölçüsü budur. 
Değerli milletvekilleri, etin kilosu Bulgaristan’da 5 lira,
Yunanistan’da 6 lira, bizde ise 30 liradır. Aradaki bu devasa fark, yıllardır
uyardığımız AKP İktidarının yanlış politikalarının sonucudur. En son yanlışınız
da terörü bahane ederek yirmi beş vilayete destek verip diğer altmış altı
vilayeti defterden silmenizdir. Bunu büyük milletimin takdirlerine sunuyorum ve
bu yanlış asla ve asla affedilir bir yanlış değildir.
Bakın, tarım ürünleri ithalatını 3 milyar dolardan 10 milyar
dolara çıkardınız, Türk çiftçisini desteklemek yerine…
(Mikrofon otomatik cihaz tarafından kapatıldı) 
BAŞKAN – Sayın Serdaroğlu, lütfen
tamamlayınız.
MEHMET SERDAROĞLU (Devamla) – …elin çiftçisine her yıl 10 milyar
dolar aktarmaktasınız. Bu 10 milyar dolar Türk çiftçisinin cebine girseydi
bugün ne tarımımız ne de hayvancılığımız bu hâlde olurdu ve ne de milletimiz
30-40 liradan et yemek zorunda kalırdı.
Milliyetçi Hareket Partisi olarak üç yıldır “Tarım ve hayvancılığı
bitiriyorsunuz.” diye diye dilimizde tüy bitti.
Yaptığınız yanlışları düzeltmek için önergeler verdik, kanun teklifleri verdik
ama siz “Dediğimiz dedik, çaldığımız düdük” dediniz.
Bakın sayın iktidar, şunu iyi bilin, Türk tarımına ve Türk
milletine verdiğiniz zarar kolay kolay telafi
edilecek gibi değildir. Bu vesileyle rakamlarla tescillenen her alandaki
başarısızlığınızın faturasını ödeyen bu milletimiz bu sefer de KDV’li olarak
sandıkta size bu faturayı kesecektir diyor, hepinize saygılar sunuyorum. (MHP
ve CHP sıralarından alkışlar)
BAŞKAN – Teşekkür ediyorum Sayın Serdaroğlu.
Önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir.
Maddeyi oylarınıza sunuyorum: Kabul edenler… Kabul etmeyenler…
Madde kabul edilmiştir. 
Sayın Bilgiç, bir söz talebiniz var. 
SÜREYYA SADİ BİLGİÇ (Isparta) – Sayın Başkan, İç Tüzük 60’a göre
bir söz talebim var. Çok kısa. 
BAŞKAN – Ne için istiyorsunuz Sayın Bilgiç?
SÜREYYA SADİ BİLGİÇ (Isparta) – Az önce Milliyetçi Hareket Partisi
adına konuşan sayın milletvekili Isparta milletvekilleri ve Isparta’yla ilgili
bir kısım değerlendirmelerde bulunmuştur. Ona katkıda bulunmak istiyorum. 
BAŞKAN – Sayın Bilgiç, sayın hatip önerge üzerinde söz
istemişlerdir ve konuşmuşlardır. İç Tüzük’te böyle bir uygulama yok. Talebinizi
yerine getiremiyorum. 
6’ncı madde üzerinde bir adet önerge vardır. 
SÜREYYA SADİ BİLGİÇ (Isparta) – Efendim…
BAŞKAN – Lütfen Sayın Bilgiç… 
SÜREYYA SADİ BİLGİÇ (Isparta) – Sayın Başkan, direkt Isparta
milletvekillerini hedef alarak konuşmuştur. 
BAŞKAN – Sordum size “Ne için istiyorsunuz?” diye. Onu
açıklamadınız Sayın Bilgiç. 
SÜREYYA SADİ BİLGİÇ (Isparta) – Evet, Isparta milletvekillerini
hedef almıştır. 
BAŞKAN – Teşekkür ediyorum. 
6’ncı madde üzerinde bir adet önerge vardır, okutup işleme
alıyorum: 
Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanun tasarısının 6. Maddesinin 1. paragrafının son
kısmında bulunan Bakanlıkça ve ifadesinin madde metninden çıkarılması ve
“tedbirler” kelimesinden sonra gelmek üzere aşağıdaki şekilde düzenlenmesini
arz ve teklif ederiz. 
“mevzuatı gereği bu hususta yetki ve sorumlulukları bulunan Sağlık
Bakanlığı, Çevre ve Orman Bakanlığı ve İçişleri Bakanlığı ve Gümrük
Müsteşarlığının bağlı olduğu Devlet Bakanlığı’nın da görüşleri alınarak
Bakanlıkça belirlenir.”






Abdülkadir Akcan





Alim Işık


Hakan Coşkun







Afyonkarahisar





Kütahya


Osmaniye







Yılmaz Tankut





Muharrem Varlı


Mümin İnan







Adana





Adana


Niğde













Mehmet Şandır
















Mersin






BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU BAŞKANI VAHİT KİRİŞCİ (Adana)
– Katılmıyoruz Sayın Başkan. 
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan. 
BAŞKAN – Önerge üzerinde söz isteyen, Osmaniye Milletvekili
Hakan Coşkun.
Buyurun Sayın Coşkun. (MHP sıralarından alkışlar)
HAKAN COŞKUN (Osmaniye) – Teşekkür ediyorum Sayın Başkan. 
Sayın Başkan, değerli milletvekilleri; görüşülmekte olan 498 sıra
sayılı Kanun Tasarısı’nın 6’ncı maddesi üzerinde vermiş olduğumuz önerge
üzerinde söz almış bulunuyorum. Hepinizi saygıyla selamlıyorum. 
Değerli milletvekilleri, 27 Mayıs 2004 tarihinde gıda konusunda
yetkilendirilen Tarım ve Köyişleri Bakanlığının geçen
altı yıllık süre içerisinde gerekli tedbirleri almadığı görülmektedir. Bu
kanunla da bu tedbirlerin alınmadığını bir defa daha ifşa etmektedir. Bu
önergemizle teklif edilen değişiklik ile ithalat ve ihracatın konu edildiği
madde metninde Gümrük Müsteşarının bulunmadığı uygulamada eksikliklerin ortaya
çıkabileceği düşünülmektedir. 
Yine metinde ilgili bakanlıkların görüşü alınarak bakanlıkça
yapılacak uygulamaların daha sağlıklı ve koordineli olacağı, tek bir otoritenin
muhatap olacağı, yetki ve sorumluluğun ve bunun sonucunda mesuliyetin de tek
bir kurumda toplanmış olması sağlanacaktır. 
Değerli milletvekilleri, 2-3 Mayıs 2010 tarihinde Osmaniye
ilimizin Kadirli ilçesinde merkez ve sekiz köyünde aşırı yağıştan dolayı dolu
felaketi meydana gelmiştir. Altını bir defa daha çiziyorum, aşırı yağıştan
dolayı dolu felaketi meydana gelmiştir. Kayasuyu
köyümüz başta olmak üzere Yeniköy, Oruçbey, Yukarıçiyanlı, Aşağıbozkuyu, Karakütük, Sofular, Bekereci
köylerimizde yaklaşık 8 bin dekar alan yüzde 100’e yakın hasar görmüştür.
Bununla ilgili tutanakları ilçe tarım müdürlüğümüz, mühendis, tekniker,
muhtarımız ve çiftçimiz tutarak ilgili mercilere iletmiştir. Ağırlıklı olarak
buğday, arpa, karpuz, pamuk, ayçiçeği, zeytin, sebze ve meyveler yüzde 100
hasar görmüştür. Ancak bu tutanakta 2090 sayılı Kanun’a göre yapılabilecek bir
işlem olmadığı ilave edilmiştir. Buradan Sayın Bakanıma ve Hükûmet
yetkililerine bu sekiz köyümüzle ilgili çok fazla tarımsal arazisinin
bulunmadığını, bunların gelirlerinin tümünün, tamamına yakınının bu aşırı yağış
ve dolu felaketi sonucunda ellerinden gittiğini ve devletimizin yardımını
beklediğini bildirmek istiyorum.
Önerimizde, 2090 sayılı Kanun’daki “aşırı yağış” olarak
düşünülerek, dolu felaketi bertaraf edilip aşırı yağıştan kaynaklanan
sebeplerden dolayı 2010 yılında meydana gelen sel felaketi nedeniyle zarar
gören gerçek ve tüzel kişi üreticilerinin Türkiye Cumhuriyeti Ziraat Bankası ve
tarım kredi kooperatiflerine olan tarımsal kredi borçlarının ertelenmesine
ilişkin karar kapsamında değerlendirilmesi ve karara Osmaniye ilinin de
eklenmesini talep ediyorum.
Ayrıca, ikinci olarak da Başbakanlık Acil Yardım Fonu’nun 2090
sayılı Kanun hükmünden çıkarılması için… Bu felaketin de
aşırı yağıştan dolayı olduğu göz önünde bulundurularak -daha önce Balıkesir
ilinde yine dolu felaketinden dolayı olan bir hasardan Başbakanlık Acil Yardım
Fonu devreye girmiş, tahsis konusuna “aşırı yağıştan” ibaresi konularak oradaki
çiftçilerimizin sorunlarını gidermişlerdi- inşallah, Başbakanlık Acil Yardım
Fonu Kadirli ilçemizin sekiz köyündeki bu sıkıntıları da giderecektir,
gidermesini temenni ediyorum. Yoksa, değerli milletvekilleri, daha
önceki uygulamalarda olduğu gibi, 2007 yılındaki kuraklıkta çıkan kararnamede
-çevre illerimizi sayarsak- Maraş, Hatay, Adana, Aksaray, Konya, Kayseri
kuraklıkta, Allah’ın ne hikmetiyse Osmaniye kuraklık kapsamı dışında
değerlendirildi.
(Mikrofon otomatik cihaz tarafından kapatıldı) 
BAŞKAN – Sayın Coşkun, lütfen tamamlayınız.
Buyurun.
HAKAN COŞKUN (Devamla) – Yine, çevre amaçlı tarım arazilerinin
kullanılmasıyla ilgili ÇATAK Projesi -dört yıldan bu yana uğraşmamıza rağmen-
çevre amaçlı tarım arazilerinin kullanılması, çevreye zarar veren, kimyasal
kullanan bölgelerde ağırlıklı uygulanıyor. 82 yılından bu yana da iki ürün
uygulanılan, ağırlıklı kimyasal gübre kullanılan bölgeme talep etmemize rağmen
yine Kahramanmaraş, Adana, Aksaray, Niğde, Kayseri, Konya var, ama ne yazık ki
yine Osmaniye yok. Bu konuda, Genel Başkanımızın bölgesi olduğu için mi ayırt
ediliyor? Bu, kafamızda bir soru işareti olarak bizim ve hemşehrilerimizin
bulunmakta. 
Birinci derecede sekiz köyümüzdeki insanımızın zararının
giderilmesi için devleti göreve çağırıyor, ikinci derecede de ÇATAK Projesi’nde
de Osmaniye ilimizi görmek istiyor diyor hepinizi saygıyla selamlıyorum. (MHP
sıralarından alkışlar) 
BAŞKAN – Teşekkür ediyorum Sayın Coşkun. 
Önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir. 
Maddeyi oylarınıza sunuyorum: Kabul edenler… Kabul etmeyenler…
Madde kabul edilmiştir. 
7’nci madde üzerinde bir adet önerge vardır, okutup işleme
alıyorum: 
Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanun Tasarısının 7. maddesinin 2. paragrafındaki
“araçlarının” kelimesinden sonra gelen kısmının aşağıdaki şekilde
değiştirilmesini arz ve teklif ederiz.
“uygulama ücretleri Bakanlıkça belirlenir ve hayvan sahipleri veya
bakıcılar tarafından uygulayıcılara ödenir.”






Abdülkadir Akcan





Hakan Çoşkun


Beytullah Asil







Afyonkarahisar





Osmaniye


Eskişehir







Muharrem Varlı





Alim Işık


Mümin İnan







Adana





Kütahya


Niğde







Akif Akkuş








Mehmet Şandır







Mersin








Mersin



BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU BAŞKANI VAHİT KİRİŞCİ (Adana)
– Katılmıyoruz Sayın Başkan. 
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan. 
BAŞKAN – Önerge üzerinde söz isteyen Abdülkadir
Akcan, Afyon Milletvekili.
Buyurun Sayın Akcan. (MHP sıralarından alkışlar)
ABDÜLKADİR AKCAN (Afyonkarahisar) –
Sayın Başkan, değerli milletvekilleri; görüşülmekte olan tasarının birinci
bölümünde yer alan 7’nci maddeyle ilgili vermiş olduğumuz önerge üzerinde söz
almış bulunuyorum.
Önergemiz açık. Yapılması gereken mücadelede sonuç alabilmek için
devlete alan külfeti de asgariye indirmeyi hedef alan bir önerge ama
reddedilmiş durumda. Tabii, buna bağlı olarak az sayıda iktidar milletvekili de
olsa ret söz konusu olacağı için biz de bu durumu değerlendirerek Türkiye'nin
güncel konularını dile getirmeye çalışıyoruz. 
Konuyla ilgili iki hususu hazır buradayken ifade etmek istiyorum:
İlki, değerli milletvekilleri, hayvansal üretim üretici para kazandığı sürece
yapılır. Son et ithalatında, biraz önce televizyondan izlediğim kadarıyla, 12
TL’ye tahakkuk edeceği ifade edilmektedir fiyatın ve bu fiyat bizim ülkemize
nasıl geliyor? Bu fiyat bizim ülkemizdeki üretim maliyetinin altında. Değerli
milletvekilleri, bununla ilgili olarak da vatandaşa öyle bilgi aktarılıyor ki
işte, Avrupa’da bunu üretici nasıl 12 TL’nin altında üretiyor, mal ediyor da
Türkiye’ye bu rakamlarda verilebiliyor? 
Bu rakamlarda destekleri ifade edeyim. Bir, her bir Avrupa Birliği
ülkesinde millî bütçeden bu üretim destekleniyor. Aynı üretim AB birlik
bütçesinden destekleniyor. Bu ürün o ülkeden bize ihraç edildiği için ihracat
teşviki alınıyor. Bu ürün yurt içinde sağlanan katma değer vergilendirildiğinden
yurt dışına çıktığında vergi iadesi alınıyor ve sonuçta bu katma değer vergisi
de iade edildiği için bizim ülkemize veya herhangi bir ülkeye girdiğinde o
ülkenin üretim maliyetinin altında oluyor. Yani ülkenin üreticileri
destekleniyor bir biçimde. Bizde bu destekleme bu boyutta olmadığı için… Sayın
Bakan biraz önce ifade ettiler: “O bölgede de çalışıyoruz.” Sayın Bakan,
2008’den beri -yirmi sekiz il veya yirmi altı il- Tar-Et programı kapsamında
uygulama yaptığınız illerde önce 1 lirayla başlayan kilo başı karkas teşvik
primi 1,5 lira olarak uygulanmaya devam edilirken, siz, o yirmi sekiz ilin
dışında kalan öteki illerde hâlâ bir arayış içerisindesiniz.
Değerli milletvekilleri, üretim maliyetinin yüksek olmasında rol
oynayan faktörlerden birini de ucuz besiye alınacak hayvan olarak telakki
ediyoruz. Besiye alınacak hayvanın ucuz olması hâlinde üretim maliyeti de
düşecek. Bunu sağlamak için yurt dışında -öğrendiğimiz kadarıyla- yakında ihale
yapılacakmış, kasaplık hayvan üretmek için besiye alınacak materyali yurt
dışından ithal edeceğiz. 
Biraz önce beni Kars’tan aradılar. Sayın Bakan, idare ettiğiniz
ülkenin seksen bir ilinden birisi olan Kars’ta en önemli geçim kaynağı
hayvancılık, bir ay içerisinde pazarlanan besi danası sayısı 146. Gidin,
kayıtlarınızdan kontrol ettirin. Koskoca ilde 146 tane besi danası satılmış,
besiye almak için bunu almışlar. Almama nedenleri, hiç merak etmeyin, Hükûmet nasıl olsa yakında bize besiye alınacak hayvanı da
ithal edeceği için diyerek. Bununla ilgili olarak talep var, 200 bin baş besiye
alınacak besi danası talebi size yapılmış durumda. Bu imkânı açmasaydınız,
Kars’ta yetiştirilmiş besiye alınacak besi danası satılacaktı. Bunu satan
vatandaşımız ihtiyacını karşılayacaktı, borcunu ödeyecekti, senedini
ödeyecekti, icra kapısını çalmayacaktı ve böylece kendi iç kaynaklarımızı katma
değer yaratarak, onu daha fazla değer hâline getirerek, kesime hazır hâle
getirerek, ihtiyacımız olan ve arz darlığının yarattığı fiyat artışının önüne
geçecek üretimimizi yapmış olacaktık. 
Şimdi, biz besi sonunda kesime gelmiş hayvanı ithal ediyoruz,
besiye alacağımız danayı da ithal ediyoruz, ondan sonra da Türk tarımının ve
tarımsal üretimin en önemli boyutu olan hayvancılığı geliştirdiğimizi iddia
ediyoruz. Karkas ağırlığını 180 kilodan 280 kiloya çıkarmak bir gelişimin
ölçüsü olabilir. Bu parametreyle sizin fert başına 20 kilo olan et üretimini,
15 kilo olan et üretimini 30 kiloya çıkarmış olmanız lazım, bu da yok. Sayı
azalıyor, verim artıyorsa ihtiyaç karşılanmıyor, karşılanması gereken ihtiyacımızı…
(Mikrofon otomatik cihaz tarafından kapatıldı)
BAŞKAN – Sayın Akcan, lütfen tamamlayınız, buyurun.
ABDÜLKADİR AKCAN (Devamla) – Tamamlıyorum Sayın Başkanım.
İhtiyacımız olan eti dışarıdan ithal ediyorsak hâlâ, bu ne biçim
tarımsal üretim geliştirilmesidir?
İşte, mesele bu. Şu anda, Kars’tan
beni arayanlar ağlamaklı arıyordu. “Elimizdekini pazara çıkarıyoruz, kapış kapış giden besiye alınacak hayvanımı satamıyorum. Sayı da
146 oldu bir ay içerisinde.” diye ifade ediyor. Eğer biz bu
vatandaşlarımıza bu şekilde sırtımızı dönersek, onların pazarlama şansını
ortadan kaldırır, bunun yerine Avrupa Birliği ülkesi vatandaşlarının ürettiği
besi danasının pazarı hâline getirirsek ülkemizi, biz, bunu sürekli kılar,
sürekli dışarıdan et alma noktasına gideriz, süt alma noktasına gideriz,
yumurta alma noktasına gideriz ve bu, tarıma da, bu boyutta, bu millete en
büyük zararı vermiş oluruz diyor, hepinizi saygıyla selamlıyorum. (MHP
sıralarından alkışlar) 
BAŞKAN – Teşekkür ediyorum Sayın Akcan. 
Önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir. 
Maddeyi oylarınıza sunuyorum: Kabul edenler… Kabul etmeyenler…
Kabul edilmiştir. 
Sayın milletvekilleri, birleşime 20.30’a kadar ara veriyorum. 
Kapanma Saati: 19.55


DÖRDÜNCÜ OTURUM
Açılma Saati: 20.36
BAŞKAN: Başkan Vekili Sadık YAKUT
KÂTİP ÜYELER: Bayram ÖZÇELİK
(Burdur), Fatih METİN (Bolu)
BAŞKAN – Sayın milletvekilleri, Türkiye Büyük Millet Meclisinin
115’inci Birleşiminin Dördüncü Oturumunu açıyorum. 
498 sıra sayılı Tasarı’nın görüşmelerine kaldığımız yerden devam
edeceğiz.
Komisyon ve Hükûmet yerinde.
Şimdi, 8’inci madde üzerinde iki adet önerge vardır. Önergeleri
geliş sıralarına göre okutup aykırılıklarına göre işleme alıyorum. 
Okutuyorum:
Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanun Tasarısının 8. maddesinin 1. paragrafına “Bakanlıkça
belirlenen” kelimelerinden önce gelmek üzere “üretici ve nakliyeciye ilave
külfet getirmeyecek şekilde” ifadesinin eklenmesini arz ve teklif ederiz.






Abdülkadir Akcan





Hakan Coşkun


Mümin İnan







Afyonkarahisar





Osmaniye


Niğde







Alim Işık





Muharrem Varlı


Mustafa Enöz







Kütahya





Adana


Manisa







Akif Akkuş








Mehmet Şandır







Mersin








Mersin



Türkiye Büyük Millet Meclisi Başkanlığına
Görüşülmekte olan “Veteriner Hizmetleri, Bitki Sağlığı,
Gıda ve Yem Kanunu Tasarısı”nın “Hayvanlar ve Hayvansal Ürünlerin Sevkleri ile
Hayvan Satış Yerleri ve Satışa İlişkin Sağlık Koşulları” başlıklı 8. maddesinin
2. fıkrasından gelmek üzere aşağıdaki fıkranın 3. fıkra olarak eklenmesini ve
bundan sonraki fıkraların buna göre teselsül ettirilmesini arz ve talep ederiz.






R. Kerim Özkan





Malik Ecder Özdemir


Ahmet Küçük







Burdur





Sivas


Çanakkale



“(3) Ticari amaçla hayvan ve hayvan maddesi sevkleri mesai dışı ve
resmi tatil günlerinde de yapılır. Bu sevkler için sevki yapan personele her
yıl Bakanlıkça belirlenecek ücret ödenir.”
BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU BAŞKANI VAHİT KİRİŞCİ (Adana)
– Katılmıyoruz Sayın Başkan. 
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan. 
BAŞKAN – Önerge üzerinde söz isteyen Ahmet Küçük, Çanakkale
Milletvekili.
Buyurun Sayın Küçük. (CHP sıralarından alkışlar)
AHMET KÜÇÜK (Çanakkale) – Sayın Başkan, değerli milletvekilleri;
498 sıra sayılı yasanın 8’inci maddesiyle ilgili verdiğimiz önerge hakkında söz
almış bulunuyorum. Bu vesileyle yüce Meclisi sevgi ve saygılarımla
selamlıyorum.
Değerli arkadaşlarım, önergemiz, canlı hayvanlar ve hayvansal
ürünlerin sevkleri ve hayvan satış yerleri, satışa ilişkin sağlık koşullarıyla
ilgili maddenin üçüncü bendiyle ilgili. “Ticari amaçla hayvan ve hayvan maddesi
sevkleri mesai dışı ve resmî tatil günlerinde de yapılır. Bu sevkler için sevki
yapan personele her yıl Bakanlıkça belirlenecek ücret ödenir.” demektedir. Bu,
çok doğru olduğuna inandığımız, olmazsa olmaz bir durumdur çünkü hayvan
sevkiyatında tatil günü kavramı olmamalıdır ve bu sevkiyatla ilgili olarak meydana
gelebilecek aksilikler ve sakıncalar giderilmelidir ve bununla ilgili görev
yapan personele de mutlaka ücret ödenmelidir ve mutlaka Bakanlıkça bu ödemenin
belirlenen miktarda yapılması gerekmektedir. Bu mağduriyetin bu şekilde
düzeltilmesini amaçladık önergemizde.
Değerli milletvekilleri, bu Mecliste en çok bu dönem kanun
çıkarılan ve sorunları dile getirilen yurttaşlarımız tarım kesimindeki
yurttaşlarımızdır. Burada en çok konuşulan konu, tarım
kesiminde gerek bitkisel tarımla gerek hayvancılık tarımıyla ilgili, uğraşan
vatandaşlarımızın karşılaştığı sorunlar, çektiği sıkıntılar, bu sorunların
giderilmesiyle ilgili önerilerde bulunuyoruz ve duyarlılıkları dile
getiriyoruz; ısrarla bunları söylüyoruz ama maalesef, bu sorunları Türkiye’de
en az çözülen kesim de bu kesimdir yani hayvancılık ve bitkisel tarımla uğraşan
insanlardır. Türkiye’de zaten tarımla uğraşan kesimin önemli bir kısmı
da, bitkisel tarımla uğraşan hayvancılıkla da uğraşmaktadır. Zaten başka
türlüsü de mümkün değildir. Çünkü eğer bitkisel üretim yapan özellikle küçük
işletmeler, hayvansal üretim yapmazlarsa yani hayvanları bir fabrika hâline
getirip süt ve et üretmezlerse zaten işin içinden çıkmaları mümkün değildir. 
Bakın, AKP Hükûmeti iktidara
geldiğinde, 2002’nin başlarında 400 veya 40 kuruş olan -bugünkü parayla- süt
fiyatları uzun süre bu fiyatın altında ve üstünde dalgalanmalarla son
zamanlarda 56, 57 kuruşlar seviyesindeydi ve bütün dikkati çekmemize rağmen,
hayvan sayısındaki ciddi artış ve bu kesime yapılan desteklerin yetersiz ve yersiz
yapılması, doğru yapılmaması, yönlendirici olmaması nedeniyle hayvansal
üretimde ciddi eksiklikler oluştu; hem süt eksikliği oluştu hem et eksikliği
oluştu ve sonuçta, hepimizin bildiği gibi, 2009’un Ekim, Kasım, Aralık
aylarında süt fiyatlarında bir yükselme oldu. Uzun süre hayvanlarını beslemekten artık yorulup, usanıp veya
besleyemeyip kasaba vermek zorunda kalan ve hayvan fiyatları hızla düşen
insanlar bir nefes aldılar, umutlandılar, hayvan fiyatlarında bir yükselme
oldu, geleceğe dönük umutları arttı, et fiyatları biraz kıpırdadı. Burada, Hükûmet, bu yönelimi, bu artışı
desteklemek veya hayvansal üretimin artışı şeklinde bunu yönlendirmek yerine,
maalesef, her zaman olduğu gibi “çiftçiyi köyünden kovma politikası” diye
nitelendirdiğimiz çiftçiyi ezme, tüketme anlayışı içerisinde hemen, hem süt
fiyatlarına dolaylı yoldan hem de et fiyatlarına direkt olarak, ithalat yoluyla
müdahale ederek çiftçinin üç kuruşunda gözü kaldı değerli arkadaşlar. 
Şimdi, uçak uçak hayvan getiriliyor, et
ithalatı gerçekleştiriliyor, et fiyatları dibe düştü. O, büyük bir heyecan
içerisinde, et ve süt fiyatlarının artışıyla artan hayvan fiyatları nedeniyle
5-6 bin liralara inek alan yurttaşlarımız bugün yanmış vaziyettedir çünkü
bunların çoğu cebinden para verip almadı bunları, borçlanarak aldılar, gelecek
yıllarını bağladılar. Şimdi aynı ineklerin fiyatları, 6 bin liraya alınan
inekler 2.500-3 bin lira arkadaşlar. Şimdi bunu satsa satamaz, üretse zarar
ediyor, işin içinden çıkamaz. Yani kısacası, bu çiftçiyi köyünden kovma
politikasının sonucunda başınıza geleceği ben söyleyeyim Sayın Hükûmet: Köylü de sizi, sandığa gittiğinde köyünden
kovacak…
(Mikrofon otomatik cihaz tarafından kapatıldı) 
BAŞKAN – Sayın Küçük, lütfen tamamlayınız.
AHMET KÜÇÜK (Devamla) – …ve bu aldığı, parasını ödeyemediği
ineklerin ve zarar etmesinin bedelini size sandıkta ödetecek ama -bu AKP gider,
önemli değil. Zaten yolunu aldı, artık bavulunu topluyor, bunu herkes görüyor
da- değerli arkadaşlarım, önemli bir kesim, çiftçi kesimi, 20 milyon, 25 milyon
insan çocuklarını besleyemiyor, bırakın hayvanlarını çocuklarının eğitimini,
geleceğini kuramıyor, geleceği kararıyor, kendine bakamıyor, sağlığını
düşünemiyor. Dolayısıyla değerli arkadaşlarım, bu memlekete, bu memlekette
yaşayan 25 milyon çiftçiye verdiğiniz zararın bedelini sandıkta ödeyeceksiniz,
bu kesin ama inanın, o çocuklarının içemediği sütlerin, tedavi ettiremediği
hastalıklarının faturasını da öbür dünyada ödeyeceksiniz, bunu da böyle bilin.
Hepinize saygılar sunuyorum. (CHP sıralarından alkışlar)
BAŞKAN – Teşekkür ediyorum Sayın Küçük.
Önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir.
Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanunu Tasarısının 8. maddesinin 1. paragrafına
“Bakanlıkça belirlenen” kelimelerinden önce gelmek üzere “üretici ve
nakliyeciye ilave külfet getirmeyecek şekilde” ifadesinin eklenmesini arz ve
teklif ederiz.
  Abdülkadir Akcan (Afyonkarahisar) ve arkadaşları
BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU BAŞKANI VAHİT KİRİŞCİ (Adana)
– Katılmıyoruz Sayın Başkan.
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan.
BAŞKAN – Önerge üzerinde söz isteyen Mustafa Enöz,
Manisa Milletvekili.
Buyurun Sayın Enöz. (MHP sıralarından
alkışlar)
MUSTAFA ENÖZ (Manisa) – Sayın Başkan, sayın milletvekilleri;
görüşülmekte olan 498 sıra sayılı Veteriner Hizmetleri, Bitki Sağlığı, Gıda ve
Yem Kanunu Tasarısı’nın 8’inci maddesi üzerinde vermiş olduğumuz önergeyle
ilgili olarak söz almış bulunmaktayım. Yüce heyetinizi saygıyla selamlıyorum.
Verdiğimiz önergeyle tasarının 8’inci maddesinin birinci
paragrafına “Bakanlıkça belirlenen” kelimelerinden önce gelmek üzere “üretici
ve nakliyeciye ilave külfet getirmeyecek şekilde” ifadesinin eklenmesini teklif
ediyoruz. 
Gerekçesinde de belirttiğimiz gibi, hâlen bu hususu düzenleyen
mevzuata göre üretici, tüccar ve nakliyeci haksız yere mağdur edilmekte ve
sıkıntı çekmektedir. Önerge, düzenlemeler yapılırken bu mağduriyetin
kaldırılması hususunun dikkate alınmasını sağlamak amacıyla verilmiştir. Önerge
kabul edilirse zaten çok zor durumda olan nakliyeci esnafının mağduriyeti
giderilmiş olacaktır. Bugün nakliyecilerin de, aynı şekilde çiftçilerin de,
mazotun pahalı olması sebebiyle, maalesef, kamyonlarında, traktörlerinde mazot
yerine 10 numara yağ kullandıkları bilinmektedir. Bu da ilk defa olarak sizin
devrinizde yapılan bir uygulamadır. Önergemizin buna göre değerlendirilmesini
rica ediyoruz.
Sayın milletvekilleri, hayvan ve hayvansal ürün ihracatçısı
durumunda olan ülkelere bakıldığında hepsinin gelişmiş ülkeler olduğu ve
hayvancılığın tarım içindeki paylarının yüzde 50’lerin üzerinde olduğunu
görüyoruz. Ülkemizde ise hayvancılığın, tarım içindeki payı maalesef yüzde 25
civarındadır. Bu oran artırılmadığı ve buna uygun politikalar üretilmediği
müddetçe, ülkemiz her geçen gün, daha büyük damızlık hayvan ve et ithalatçısı
konumuna düşecektir. 
Ülkelerin gelişmişlik ölçütlerinden birini de fert başına yıllık
et tüketim oranları oluşturmaktadır. Her devletin, halkına sağlıklı ve yeterli
kırmızı et tüketebileceği şartları oluşturmak temel görevidir.
Ülkemizin 1980-84 yılları arasında toplam ihracatı 5 milyar dolar
iken, Orta Doğu ülkelerine yılda 300-400 milyon dolarlık kırmızı et ihracatı
gerçekleştirilmekteydi. Günümüzde, ülkemizde kırmızı et fiyatıyla ilgili
tartışma, maalesef ithalat kararıyla sonuçlanmıştır. 
Sayın milletvekilleri, dünyada bine yakın hayvan hastalığı
bulunmakta ve bunlardan 400 tanesi insanlara bulaşabilmektedir. Avrupa Birliği
ülkelerinden et ithalatı yapılmasıyla, yıllardan beri deli dana hastalığı
nedeniyle ithalatın yapılmadığı Avrupa Birliğine böylece et ithalat kapıları
açılmış olacaktır. 
Et veya canlı hayvan ithalatının başlaması, iç piyasada yükselen
kırmızı et fiyatını düşürebilir. Et fiyatının düşmesi ilk bakışta önemli bir
adım olarak görülebilir. Daha ucuza et yiyen tüketiciler de bu durumdan memnun
olacaktır. Ancak tüketiciyi kısa vadede memnun edecek et ithalatı, hayvancılık
sektörüne çok büyük darbe vuracak, birçok besi işletmesi kapanacak, süt
inekleri kesime gidecek ve Türkiye’nin hayvan varlığı azalacağı için, bir süre sonra
et fiyatı bugünden daha da yüksek olabilecektir. Bu durumda sürekli ithalat
gündeme gelecek, bu kısır döngüde bir de bakmışsınız ki, Türkiye sadece et ve
canlı hayvan değil, et ve et ürünlerini, süt ve süt ürünlerini ithal etmek
zorunda kalabilecektir. Dolayısıyla, yerli üretim azalacak, ülkemiz
hayvancılığı tamamen dışa bağımlı bir hâle gelecektir. Buna benzer bir süreç
1980’li yılların başında yaşandı. O dönemde de sadece hayvancılıkta değil,
tarımın pek çok alanında yerli üretimin ithalatla terbiye edilme anlayışı
benimsendi, birçok ürüne kapılar açıldı, canlı hayvan, et, peynir ve diğer
hayvansal ürünler ithal edildi. Yapılan ithalatla Türkiye'de hayvancılık
sektörü çöktü. Sonraki yıllarda, pek çok destek paketi açılmasına rağmen
hayvancılıkta istenen üretim ve verim düzeyine ulaşılamadı. Takip eden yıllar
itibarıyla hayvan varlığının azalması ve buna bağlı olarak et üretiminin
düşmesi sonucunda et fiyatı da yükseldi.
(Mikrofon otomatik cihaz tarafından kapatıldı)
BAŞKAN – Sayın Enöz, lütfen tamamlayınız.
MUSTAFA ENÖZ (Devamla) – Teşekkür ederim.
Sayın milletvekilleri, besiciler için en önemli girdi kalemi olan
yemde çok ciddi sorunlar yaşanmaktadır. 2007 ve 2008’de yaşanan büyük kuraklık
sonucunda arpa ve diğer yem ham maddesi ürünlerde üretim azaldı, fiyat arttı,
bu dönemde pek çok besi işletmesi kapandı. Besicilikte bu sıkıntılar yaşanırken
benzer bir süreç süt hayvancılığında da yaşandı. Çiğ süt fiyatı 2008’de 45
kuruşa kadar düştü, çok sayıda süt hayvanı kesime gitti, hayvan varlığı azaldı.

Hükûmet kaçakçılığı
önlemek için yeterli tedbirleri de almıyor. Yıllardır sınırlarımızdan ülkeye
kaçak et ve canlı hayvan girmektedir. Yine, yıllardan beri, çok konuşulmasına
rağmen, sağlıklı bir kayıt sistemi de oluşturulamamıştır. Var olan kayıt
sistemine Tarım Bakanlığının kendisi bile inanmamakta çünkü Bakanlık sürekli
hayvan sayımı yapmaktadır. 
Bu duygu ve düşüncelerle, önergemizin kabulü yönünde oy
kullanmanızı bekler, yüce heyetinizi saygıyla selamlarım. (MHP sıralarından
alkışlar)
BAŞKAN – Teşekkür ediyorum Sayın Enöz.
Önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir.
Maddeyi oylarınıza sunuyorum: Kabul edenler… Kabul etmeyenler…
Madde kabul edilmiştir.
9’uncu madde üzerinde iki adet önerge vardır, geliş sıralarına
göre okutup aykırılıklarına göre işleme alacağım.
Okutuyorum:
Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanun Tasarısının 9. maddesinin 4. fıkrasının “kesimi
sırasındaki” kelimelerinden sonra gelmek üzere “inanç faktörü de göz önüne
alınarak” ifadesinin eklenmesini arz ve teklif ederiz. 






Abdülkadir Akcan





Necati Özensoy


Muharrem Varlı







Afyonkarahisar





Bursa


Adana







Mümin İnan





Hakan Coşkun


Hasan Çalış







Niğde





Osmaniye


Karaman







Akif Akkuş





Alim Işık


Mehmet Şandır







Mersin





Kütahya


Mersin



Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanunu Tasarısının 9’uncu maddesinin 3. Fıkrasının ilk
cümlesinin “hayvanlara ötenazi uygulamak ancak şu şartlarda mümkündür” şeklinde
değiştirilmesini ve “ancak” ibaresinin çıkarılmasını arz ve teklif ederiz. 






İbrahim Binici





Hasip Kaplan


M. Nuri Yaman







Şanlıurfa





Şırnak


Muş







Mehmet Ufuk
  Uras








Mehmet Nezir
  Karabaş







İstanbul








Bitlis



BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU BAŞKANI VAHİT KİRİŞCİ (Adana)
– Katılmıyoruz Sayın Başkan. 
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) – Katılmıyoruz
Sayın Başkan. 
BAŞKAN – Önerge üzerinde söz isteyen Nezir Karabaş, Bitlis
Milletvekili. 
SIRRI SAKIK (Muş) – Sayın Nezir Karabaş, Sayın Vekilim.
BAŞKAN – Buyurun Sayın Karabaş. 
MEHMET NEZİR KARABAŞ (Bitlis) – Sayın Başkan, değerli
milletvekilleri; verdiğimiz önerge üzerinde söz almış bulunmaktayım. Hepinizi
saygıyla selamlıyorum. 
Tabii, bu tür yasalarda, genelde Hükûmetin
ve yetkili bakanın gerekçeleri hep aynı oluyor. Sayın Bakanı dinledik,
özellikle Sayın Ali Koyuncu’yu da dinledik.
Türkiye’de tarım, gıda sektörü ve hayvancılıkla ilgili gerçekten Avrupa
Birliğine girmeye hazır olduğumuza yönelik açıklamalar yaptılar. 
Biz de hayvancılığın bizzat göbeğinden gelmiş… Ben kendim koçerim. Koçerler bir ara Türkiye'nin
hayvancılığının bel kemiğiydi, canlı hayvancılığının ve ben kendim bizzat hem
bunun ticaretini hem çobanlığını yapmış kişiyim ama Sayın Bakan ve Sayın AKP’li
hatipler açıklama yaptıkları zaman, ben dedim herhâlde bizde bir yanlışlık var
veya bizim coğrafya, bizim bulunduğumuz, yaşadığımız coğrafya Türkiye
coğrafyasının dışında, sanırım başka coğrafyadan bahsediyorlar. 
Tabii, bu yasaya baktığımız zaman, birincisi -dün Maden Yasası’nda
da dile getirdim- bu ülkede üniversiteler açıyoruz, insanlarımızı eğitiyoruz,
mühendis yapıyoruz, avukat yapıyoruz, işletmeci yapıyoruz ama işe geldiği
zaman, bu insanların iş bulma olanaklarının önünü tıkıyoruz veya daha da
sınırlıyoruz. Mesela, bugün Türkiye’de gerçekten birçok ülkenin ortalamasının
üzerinde veteriner var, ziraat mühendisi var, gıda mühendisi var; bunların
birçoğu işsiz. Sizler de bilirsiniz, geçmiş hükûmetler
döneminde de uzun bir süre veterinerler, ziraat mühendisleri belediyelerde
kadro alıp veya geçici çalışıp oranın üzerinden Bakanlığa, Tarım Bakanlığına
geçiş yapıyorlardı çünkü Tarım Bakanlığı kadro açmıyordu. Şimdi de Tarım ve Köyişleri Bakanlığı başta olmak üzere veteriner, ziraat
mühendisi, gıda mühendisi ile ilgili alanların bulunduğu bakanlıklarımızın ve
kurumlarımızın birçoğunda açık varken bu mesleği yapan mühendisler iş bulma
sıkıntısı yaşıyor. 
Bu yasanın mantığına baktığımız zaman, hele özellikle “30 beygir
motor gücü bulunan ve 10 işçinin üzerinde işçi çalıştıran işletmeler, mühendis
çalıştırmak zorundadır.” gibi getirilen kıstas, birincisi: Bu eğitim görmüş, bu
konuda, bu alanda eğitimli insanlarımızın istihdamını sınırlarken diğer
taraftan da… Şimdi, 10 işçinin altında çalıştırdığınız zaman hiçbir özelliği
olmayan, hiçbir vasfı olmayan insanları çalıştırabilirsiniz. Bu konuda serbest;
gıda üretiyorsun, gıda işletmeciliği yapıyorsun, insanın sağlığını, toplumun
sağlığını ve geleceğini belirleyecek bir iş yapıyorsun ama mühendis
çalıştırmayabilirsin. Burada, Sayın Bakan da belirtti, tasarının başında da
belirtiyor, aslında biz, Türkiye’de gıda sağlığı, Türkiye’de ciddi hayvancılık,
tarım ve bunu geliştirme gibi bir derdimiz yok, Avrupa Birliği uyum yasaları
çerçevesinde bizden talep edilenler var. Ha şimdi, bu düzenlemeler ne için
gereklidir? Biz ihracat yaptığımız zaman, ihracat yaptığımız ülkelerin belli
standartları var, o standardın altında işletmeler ve onların ürettiği ürünler
olduğu zaman ihraç edemiyoruz. İki: Türkiye’de talep eden bir kesim var artık,
yani belli bir kesim, yüzde 20’yi bulmayan. Belli garantisi olan gıdaların ve
sağlıklı hayvanın tüketilmesi konusunda talebi var. Biz, onlara yönelik bu
yasaları çıkarıyoruz. Yoksa onun dışında, hayvan sağlığıymış, gıda sağlığıymış,
sağlıklı gıdayı vatandaşa ulaştırmakmış, öyle bir derdimiz yok. 
Şimdi, Sayın Ali Koyuncu, hayvan üretiminden ve hayvancılığın
durumundan bahsettiği zaman, hayvan sayısını, üretilen hayvan sayısını, onun
kaç kilo süt verdiğini, sütün ne kadarının inek sütü, koyun sütü, keçi sütü
olduğunu söyledi. Sayın Bakana soruyorum bölge milletvekili olarak…
(Mikrofon otomatik cihaz tarafından kapatıldı) 
BAŞKAN – Sayın Karabaş, lütfen tamamlayınız.
MEHMET NEZİR KARABAŞ (Devamla) – Evet, iddia ediyorum, hem bundan
önceki hükûmetler hem bu Hükûmet,
bırakın bölgede özellikle koçerin hayvan sayısını,
koyun sayısını, kuzu sayısını, keçi sayısını, iddia ediyorum, çocuk sayılarını
bilmiyor, onların çocuk sayısı bile doğru sayılmış değil. Şimdi, bu mantıkla
çıkıp bunları burada iddia ettiğiniz zaman, siz, toplumun belli bir kesimini
sayıyorsunuz; belli bir büyüklükte olan, devletten teşvik alan, devletten kredi
alan ve bu konuda işletmesi de büyük olduğu için bu olanakları yaratmış olan,
ihracat yapan, ihracat yaptığı için de zaten bu standartları yakalamış olan
kesimler. Zaten bu yasanın mantığına baktığımız zaman, toplumumuzun yüzde 80’i,
bu 10 işçinin altında işçi çalıştıran küçük işletmelerde çalışıyor ve bizim,
halkımıza yönelik sağlıklı gıda üretme ve denetleme gibi bir derdimiz yok.
Bizim ihracatı gerçekleştirme ve toplumun yüzde 20’sinin talebini yerine
getirme gibi bir mantığımız var. Onun için, bu konuda gerçekten tüm sivil
toplum örgütlerini, meslek örgütlerini ve mühendisleri katan bir çalışmanın
yapılması gerektiğini söylüyorum.
(Mikrofon otomatik cihaz tarafından kapatıldı) 
(BDP sıralarından alkışlar)
BAŞKAN – Teşekkür ederim Sayın Karabaş. 
Önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir. 
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanun Tasarısının 9. maddesinin 4. fıkrasının “kesimi
sırasındaki” kelimelerinden sonra gelmek üzere “inanç faktörü de göz önüne
alınarak” ifadesinin eklenmesini arz ve teklif ederiz. 
 Muharrem
Varlı (Adana) ve arkadaşları
BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU SÖZCÜSÜ ORHAN KARASAYAR
(Hatay) – Katılmıyoruz Sayın Başkanım.
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkanım.
BAŞKAN – Önerge üzerinde söz isteyen Muharrem Varlı, Adana
Milletvekili. (MHP sıralarından alkışlar) 
Buyurun Sayın Varlı.
MUHARREM VARLI (Adana) – Sayın Başkan, değerli milletvekilleri;
vermiş olduğumuz önerge üzerinde söz aldım. Hepinizi saygıyla selamlıyorum.
Bugün, yine, tarımla ilgili bir yasa görüşüyoruz. İsterdik ki çiftçimizin, rahat, huzur içerisinde, sıkıntısı bitmiş,
problemleri çözülmüş bir şekilde bu yasaları görüşelim, onlar da bizleri böyle
kafa rahatlığı içerisinde dinlesinler ama Sayın Bakanı ve AKP sözcülerini
dinlediğimiz zaman, sanki çiftçinin sırtı berk, cebi dolu, midesi dolu, hiçbir
problemi yok, hiçbir sıkıntısı yok, her şey güllük gülistanlık, o kadar güzel
ki, çiftçi Türkiye'nin âdeta en rahat insanı. Ama gerçekte böyle mi? Ya
biz bu ülkede yaşamıyoruz ya siz bu ülkede yaşamıyorsunuz. 
Gerçekte böyle değil değerli milletvekilleri. Gelin, bir, halkın
içerisine gidelim, onların sıkıntılarını, dertlerini bir dinleyelim. Yani bugün
buğday biçimi başladı, buğday biçimi Çukurova’da bitti, ondan sonra buğday
fiyatı açıkladınız. Çiftçi elindeki buğdayını 450 bin liradan, 470 bin liradan
sattı, ondan sonra siz buğday fiyatı açıkladınız, çiftçinin elinde buğday yok.
Açıkladığınız fiyat da yeterli değil de, siz masrafı kendinize göre nasıl 437
bin lira hesap ediyorsunuz onu da bilemiyorum. Ben kendim çiftçiyim, ekip
diken, biçen bir insanım. Buğdayın masrafı nasıl 437 bin lira? Bunu kim size
hesap edip veriyor? Kim sizi bu şekilde yanıltıyor? Bunu da anlamak mümkün
değil.
TARIM VE KÖYİŞLERİ BAKANI MEHMET MEHDİ EKER (Diyarbakır) –
Üniversite hocaları, uzmanlar, Bakanlık uzmanları.
MUHARREM VARLI (Devamla) – Üniversite hocaları, üniversite
hocaları hangi tarlayı takımı ekmişler Sayın Bakan? Hangi tarlada çalışmışlar?
Hani alın terini dökmüşler de bu mahsulün bu parayı edeceğini biliyorlar?
Gelsinler de bana sorsunlar, üreticiye sorsunlar. Siz eğer üniversite
hocalarına hazırlatırsanız daha çok yanılgı içerisine girersiniz. 
TARIM VE KÖYİŞLERİ BAKANI MEHMET MEHDİ EKER (Diyarbakır) – Konunun
uzmanları…
ALİM IŞIK (Kütahya) –
Yani uygulamadan gelmiyorlar. 
MUHARREM VARLI (Devamla) – Şimdi TMO’nun depoları dolu. İçerisinde buğday alacak depo yok, hazırlık yok. Yani buğday
almamak için, çiftçiyi mağdur edebilmek için…
AHMET ERTÜRK (Aydın) – Nerede dolu kardeşim?
MUHARREM VARLI (Devamla) – Dolu, hepsi dolu depoların, ben
biliyorum depoların dolu olduğunu.
Şimdi buraya çıkıp bazı arkadaşlarımız siyasi şov yapıyorlar. İşte
“çiftçi üzerinden siyaset yapmayın.” diyorlar. Ben kendim çiftçiyim, şov falan
yapmıyorum, ben yüreği yanan bir insanım. Bu işin sıkıntısını, çilesini çeken
bir insanım. 
FAZLI ERDOĞAN (Zonguldak) – Aynen öyle.
MUHARREM VARLI (Devamla) – Şimdi, şovu kim yapıyor? Şovu siz
yapıyorsunuz. Yani Ahmet emmimden, Hasan emmimden bahsedip güya köylü
insanımızın ruhunu, sırtını okşuyorsunuz ama Ahmet emmimle Hasan emmim öldü,
mezarda şu anda. Keşke onlara sağken sahip çıkabilseydiniz, keşke onların
ürettiklerini değerlendirebilip de onları yaşatabilseydiniz, esas o zaman
“Ahmet emmim, Hasan emmim” deme hakkınız vardı. Şimdi o hakkınız yok ne yazık
ki. Onun için siyasi şov yaparak, efendim “çiftçi üzerinden siyaset yapmayın.”
diyerek bir yere varamazsınız. Çiftçinin sıkıntılarını anlatıyoruz biz,
çiftçinin derdini anlatıyoruz. Bizzat yaşayan, bilen bir insanım ben. 
Şimdi, değerli milletvekilleri, hepimiz evimizde bulgur pilavı
yeriz lezzetle; hepimiz unlu mamuller yeriz, ekmek poğaça; hepimiz…
VAHAP SEÇER (Mersin) – Pasta yeriz!
MUHARREM VARLI (Devamla) – “Ekmek bulamazlarsa pasta yesinler.” bu
Hükûmetin zihniyeti o.
Şimdi, hepimiz afiyetle karpuz yeriz, sebze yeriz, meyve yeriz.
Acaba bunlar nasıl üretiliyor ya, nasıl üretiliyor? Sabahın beşinde kalkıyor
çiftçi, tarlasına gidiyor, akşamın sekizine dokuzuna kadar tarlada takımda o
meyveyi, o sebzeyi üretmek, yetiştirmek için alın teri döküyor. Helal kazanç, çiftçinin ürettiği her şey helal kazanç. Alnının
teriyle üretiyor onun hepsini. (MHP sıralarından alkışlar) Ama siz o alın
terinin hakkını bile veremiyorsunuz ne yazık ki. (AK PARTİ sıralarından
gürültüler) 
BAŞKAN – Sayın milletvekilleri, lütfen… 
MUHARREM VARLI (Devamla) – Şimdi, değerli milletvekilleri, bakın
“Çiftçi yeni traktör alıyor.” diyor Sayın Başbakan, Sayın Bakan. Doğru, çiftçi,
yeni traktör alıyor ama gel sen çiftçiye sor bakalım nasıl alıyor bu yeni
traktörü. Nasıl alıyor? Eski traktörünün borcu bitmiş, kışın gelmiş dama demiş,
kıpırdayacak hâli kalmamış, cebinde beş kuruş parası yok, yeni ekim dönemi
gelmiş, mısır ekemeyecek, pamuk ekemeyecek, tohum alamayacak, satıyor elindeki
traktörü -bankalar da zaten ipotekli kredi vermeye hazır- gidiyor yeniden
traktör alıyor. 
ÜNAL KACIR (İstanbul) – Traktörü kim alıyor? 
MUHARREM VARLI (Devamla) – Kardeşim, sen kaç dönüm tarla ekiyorsun
ya? 
ÜNAL KACIR (İstanbul) – Onu satınca traktörü kim alıyor? 
MUHARREM VARLI (Devamla) – Sen ne anlarsın çiftçinin hâlinden, sen
ne bilirsin çiftçiyi ya? 
BAŞKAN – Sayın Varlı, lütfen Genel Kurula hitap eder
misiniz. 
MUHARREM VARLI (Devamla) – Senin konuşmaya hiç hakkın yok bunları,
sen sus, sen sus! Sen git KİT Komisyonunda KİT’lerle ilgili işlerine bak. Sen boşver… Sen tarımdan ne anlarsın, çiftçilikten ne anlarsın
sen ya? 
(Mikrofon otomatik cihaz tarafından kapatıldı) 
BAŞKAN – Sayın Varlı, lütfen sözlerinizi tamamlayınız. 
FAHRETTİN POYRAZ (Bilecik) – Resmen üflüyorsun…
BAŞKAN – Sayın milletvekilleri, lütfen… 
MUHARREM VARLI (Devamla) – Bakın, değerli milletvekilleri, siz
çiftçiyi öldürdünüz, duasını okumaktan da acizsiniz, bari duasını okuyalım
beraber ya. Yapmayın, Allah aşkına, duasını okuyalım bari. 
Şimdi, Sayın Bakan çıktığı zaman prim desteklerinden bahsediyor.
Doğru, evet, prim destekleri, bunu da ilk icat eden biziz, biz verdik ilk defa
çiftçiye. Siz belki bir miktar artırmış da olabilirsiniz, bunu da kabul ederiz
ama siz “Avrupa Birliği, Avrupa Birliği” diyorsunuz, bu yasayı da Avrupa
Birliği istediği için çıkarıyorsun. Gelin, çiftimize Avrupa Birliği değerinde
prim desteği verelim, o zaman çiftçiden mücadele etme şansını, o zaman
çiftçiden mücadele etme hakkını isteyelim. 
TARIM VE KÖYİŞLERİ BAKANI MEHMET MEHDİ EKER (Diyarbakır) – Avrupa
prim vermiyor. 
BAŞKAN – Sayın Bakan, lütfen… Lütfen Sayın Bakan. 
MUHARREM VARLI (Devamla) – Oo, Sayın
Bakan, yapmayın gözünüzü seveyim, yapmayın. Yani bunu siz söylerseniz, vallahi,
Sayın Bakan, bunu siz söylerseniz çok yanlış olur. 
Ben, bu duygu ve düşüncelerle çiftçinin korunması, üreticinin
korunması adına hepinize, hepimize görev düştüğünü vurgulayarak hepinize
saygılar sunuyorum. (MHP ve CHP sıralarından alkışlar) 
BAŞKAN – Teşekkür ediyorum Sayın Varlı. 
Önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir. 
Maddeyi oylarınıza sunuyorum: Kabul edenler… Kabul etmeyenler…
Madde kabul edilmiştir.
10’uncu madde üzerinde üç adet önerge vardır, geliş sıralarına
göre okutup aykırılıklarına göre işleme alıyorum.
Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanunu Tasarısının 10. maddesinin 5. fıkrasında yer alan
“veya uygulatır” ibaresinin kaldırılmasını arz ve teklif ederiz. 






İbrahim Binici





Hasip Kaplan


Nuri Yaman







Şanlıurfa





Şırnak


Muş







Sırrı Sakık





M. Nezir
  Karabaş


Ufuk Uras







Muş





Bitlis


İstanbul



TBMM Başkanlığına
Görüşülmekte olan 498 sıra sayılı Kanun Tasarısının “Zootekni”
başlıklı 10. maddesinin 1. fıkrasında yer alan “hayvan gen kaynaklarının
korunmasını” ibaresinden sonra gelmek üzere “doğal ırkların” ibaresinin
eklenmesini arz ve teklif ederiz. 






Vahap Seçer





R. Kerim Özkan


Tekin Bingöl







Mersin





Burdur


Ankara







Ergün Aydoğan








M. Ali Susam







Balıkesir








İzmir



Türkiye Büyük Millet Meclisi Başkanlığına
Görüşülmekte olan Veteriner Hizmetleri, Bitki Sağlığı, Gıda ve Yem
Kanunu Tasarısının, 10 uncu maddesin dördüncü fıkrasının aşağıda belirtilen
şekilde değiştirilmesini arz ve teklif ederiz.
(4) “Bakanlık, damızlık hayvanların ve üreme ürünlerinin genetik
özelliklerinin değerlendirilmesi, performanslarının izlenmesi ve sağlık
şartları ile ilgili usul ve esasları belirler.” 






Bekir Bozdağ





Ayhan Sefer
  Üstün


Abdülkadir Akcan







Yozgat





Sakarya


Afyonkarahisar







Beytullah Asil





Mehmet Müezzinoğlu


Alim Işık







Eskişehir





İstanbul


Kütahya







Mustafa Enöz








Hakan Coşkun







Manisa








Osmaniye



BAŞKAN – Komisyon önergeye katılıyor mu? 
TARIM, ORMAN VE KÖYİŞLERİ KOMİSYONU SÖZCÜSÜ ORHAN KARASAYAR
(Hatay) – Takdire bırakıyoruz Sayın Başkanım. 
BAŞKAN – Hükûmet katılıyor mu? 
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılıyoruz Sayın Başkan. 
BAŞKAN – Gerekçeyi okutuyorum. 
Gerekçe: 
Damızlıkta kullanılacak hayvanlar ile üreme ürünlerinin
verimleriyle ilgili damızlık vasıfları yanında, beklenen verimleri gösterebilmeleri
ve sürü sağlığının sürdürülebilirliği bakımından bunların sağlıklı olmaları
gerekmektedir. Bazı hayvan hastalıklarının yayılmasında ve gelecek nesillere
taşınmasında, damızlıkta kullanılan erkek ve dişi hayvanlar ile üreme ürünleri
büyük rol oynamaktadırlar. Bu hastalıkların yayılmasının önlenmesi için,
damızlıkta kullanılacak hayvanlar ve üreme ürünleri hastalık etkeni taşımayıp
sağlıklı olmalıdırlar. Bu nedenle, damızlık hayvanlar ve üreme ürünleri ile
ilgili, belirtilen diğer özellikler yanında, sağlık şartları ile ilgili
aranacak hususları belirlemek.
BAŞKAN – Önergeyi oylarınıza sunuyorum: Kabul edenler… Kabul
etmeyenler… Önerge kabul edilmiştir.
Diğer önergeyi okutuyorum:
TBMM Başkanlığına
Görüşülmekte olan 498 sıra sayılı Kanun Tasarısının “Zootekni”
başlıklı 10. maddesinin 1. fıkrasında yer alan “hayvan gen kaynaklarının
korunması” ibaresinden sonra gelmek üzere “doğal ırkların” ibaresinin
eklenmesini arz ve teklif ederiz. 
  Ramazan Kerim Özkan
(Burdur) ve arkadaşları
BAŞKAN – Komisyon önergeye katılıyor mu? 
TARIM, ORMAN VE KÖYİŞLERİ KOMİSYONU SÖZCÜSÜ ORHAN KARASAYAR
(Hatay) – Katılmıyoruz Sayın Başkan. 
BAŞKAN – Hükûmet katılıyor mu? 
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan. 
BAŞKAN – Önerge üzerinde söz isteyen Vahap
Seçer, Mersin Milletvekili.
Buyurun Sayın Seçer. (CHP sıralarından alkışlar)
VAHAP SEÇER (Mersin) – Sayın Başkan, sayın milletvekilleri;
hepinizi saygıyla selamlıyorum.
10’uncu maddede verdiğimiz değişiklik önergesindeki amacımız,
ülkemizdeki doğal ırkların korunması, tabii ki doğal ırklarımız kaldıysa mevcut
iktidarın uyguladığı hayvancılık politikaları sonucunda. 
Değerli arkadaşlarım, Türkiye’de hayvancılık gelişmiş ülkelerdeki
gibi yapılmıyor. Elbette ki istiyoruz Türkiye’de daha modern bir hayvancılık
yapılmasını, üretimde modern hayvancılık kurallarının, kaidelerinin dünyanın
gelişmiş ülkelerine uygun şekilde yapılmasını.
Avrupa Birliği üye ülkelerinin tersine… Tarımsal üretimde,
genelde, Avrupa Birliğine üye ülkelerde, baktığınız zaman, bitkisel üretim
oranı hayvansal üretim oranından daha düşük. Ortalama olarak, Avrupa Birliğine
üye ülkelerde tarımsal üretimde hayvansal üretimin oranı yüzde 50-yüzde 70
arasında değişirken, Türkiye’de bunun tersine, bitkisel üretim oranı yaklaşık
olarak yüzde 70 civarlarında, hayvansal üretim miktarı da yüzde 30
civarlarında. 
Tabii, Türkiye’de yapılan hayvancılık ile gelişmiş ülkelerde
yapılan hayvancılık arasında ciddi farklar var. Bunun ana sebeplerinden bir
tanesi, Türkiye’nin tabii ki sosyolojik açıdan ya da sosyoekonomik açıdan diğer
ülkelere göre farklılık oluşturmasından kaynaklanıyor. Biliyorsunuz, özellikle
Doğu ve Güneydoğu Anadolu Bölgesi’nde orada yaşayan yurttaşlarımızın,
vatandaşlarımızın gelir kaynaklarından en önemlisi hayvancılıktı bu yıllara
kadar. Genelde küçük aile işletmeciliği şeklinde yapılan hayvancılık.
Hayvanların genelde meralarda, dağlarda, otlaklarda otlatılarak gelişmesi
sağlanabiliyordu ama özellikle 1990’lı yıllardan sonra ülkemizde, dolayısıyla,
Doğu ve Güneydoğu Anadolu Bölgesi’nde hüküm süren terör, çatışma ortamı,
oradaki yurttaşlarımızın hayvancılık yapmasını da güçleştirmiştir. O ya da bu
şekilde, doğru ya da yanlış, orada asayişi sağlama ya da güvenliği kontrol etme
amaçlı binlerce köy boşaltıldı, binlerce insan orada yerinden, yurdundan,
yuvasından edildi, ocağı dağıtıldı, belki de süregelen hayatlarına artık
kırsalda değil, şehirde devam etme ihtiyacı hasıl
oldu. Bu da, tabii ki, özellikle o bölgelerde hayvancılığı etkileyen en önemli
etkenlerden bir tanesiydi. Ama asıl önemli olan, asıl önemli etkenler, tabii
ki, iktidarın bu konuda uyguladığı politikalardır.
AK PARTİ hükûmetleri işbaşına geldiğinde
sadece hayvancılık konusunda değil, genel anlamda tarımsal üretimde “Bırakalım
gelişmiş ülkeler, bu konuda tarımı gelişmiş, tarımsal üretimi ya da bitkisel
üretimi gelişmiş ülkeler bu ürünleri üretsinler, bizim için gelişmişlik
göstergesi sanayide gelişmek, hizmet sektöründe gelişmek, inşaat sektöründe
gelişmektir.” anlayışıyla tarımsal üretimi maalesef dışlamışlardı. Baktılar ki
2007 krizinde özellikle, dünyada yaşanan gıda krizinde post pahalı. Yani ülke
olarak siz en azından kendinize yetecek temel gıda maddelerini üretemiyorsanız,
böyle kriz durumlarında ciddi sıkıntılarla karşı karşıya kalabiliyorsunuz. 
Hayvancılık politikaları genelde köylü tarımına yönelik
hayvancılığın teşviki yönünde değil de daha çok daha büyük işletmelere, modern
işletmelere yönelik teşvikler mevcut iktidar hükûmetleri
tarafından uygun görülen politikalar oldu. Dolayısıyla küçük aile işletmeleri
ortadan kalktı. Bu hayvancılığa sağlanan destekleri -ki
buraya her AKP sözcüsü çıktığı zaman bunu gururla, onurla söylüyor- 2002 ile
2008 hayvancılık desteklerini mukayese ettikleri zaman yaklaşık olarak 15 kat
artırdıklarından söz ediyorlar ama şimdi burada da bir yaman çelişki ortaya
çıkıyor: 80 milyon liralardan 1,250 milyar liraya çıkan bu hayvancılık
destekleri belki rakamsal anlamda doğru olabilir ama bu sağlanan desteklerin
gerçekten yerli yerine gittiği düşüncesi gerçekten bende şüphe uyandırıyor. Bakıyorsunuz,
o günden bugüne hayvancılık belki rakamsal anlamda göstergeleri önünüze
koyduğunuz zaman, destek rakamları anlamında “Türkiye’de hayvancılık gelişiyor,
Hükûmet bunları destekliyor.” gibi görünebilir ama
hayvan sayılarına bakıyorsunuz, büyükbaş hayvan varlığımızda ciddi düşüşler söz
konusu, küçükbaş hayvan sayısında ciddi düşüşler söz konusu.
(Mikrofon otomatik cihaz tarafından kapatıldı) 
BAŞKAN – Sayın Seçer, lütfen tamamlayınız.
VAHAP SEÇER (Devamla) – İşte, bakıyorsunuz, üç yıl önce, 2007-2008
dönemlerinde süt sektöründe süt inekçiliği yapan işletmeler ciddi sıkıntılarla
karşı karşıya kaldı, hayvanlarına yem sağlayacak imkândan yoksun kaldılar, o
dönemlerde milyonlarca baş belki süt ineği mecbur kalındı kesilmek zorunda
kaldı. Nihayetinde bu bir makine değil, bu bir canlı hayvan, makine değil ki
şalteri kapatıp işi bitiresiniz. Dolayısıyla sürekli beslemeniz gerekiyor, ona
yem vermeniz gerekiyor, sürekli cebinizden para harcamanız gerekiyor. Tabii,
üreticiler bunun karşısında uzun süreli dayanamadılar ve binlerce, milyonlarca
baş, büyükbaş hayvan kesilmek zorunda kaldı. İşte, hemen geçtiğimiz günlerde
yaşanan et piyasasındaki dalgalanmaları da Türkiye’de, maalesef, hayvancılığın
iyi idare edilemediğinin kesin kanıtları olarak ben düşünüyorum. 
Bu vesileyle önergemize destek vereceğinizi umut ediyor, hepinize
saygılar sunuyorum. (CHP sıralarından alkışlar)
BAŞKAN – Teşekkür ediyorum Sayın Seçer. 
HÜSEYİN YILDIZ (Antalya) – Karar yeter sayısı istiyorum. 
BAŞKAN – Önergeyi oylarınıza sunacağım ancak karar yeter sayısı
istenmiştir, yoklama…
Kabul edenler… Kabul etmeyenler… 
Sayın milletvekilleri, karar yeter sayısı yoktur. 
Birleşime beş dakika ara veriyorum. 
Kapanma Saati: 21.18



BEŞİNCİ OTURUM
Açılma Saati: 21.29
BAŞKAN: Başkan Vekili Sadık YAKUT
KÂTİP ÜYELER: Bayram ÖZÇELİK
(Burdur), Harun TÜFEKCİ (Konya)
BAŞKAN – Sayın milletvekilleri, Türkiye Büyük Millet Meclisinin
115’inci Birleşiminin Beşinci Oturumunu açıyorum. 
Mersin Milletvekili Sayın Vahap Seçer ve
arkadaşlarının önergesinin oylamasında karar yeter sayısı bulunamamıştı. 
Şimdi önergeyi tekrar oylarınıza sunacağım ve karar yeter sayısı
arayacağım: Kabul edenler… Kabul etmeyenler… Karar yeter sayısı vardır ve
önerge kabul edilmemiştir.
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanunu Tasarısının 10. maddesinin 5. Fıkrasında yer alan
“veya uygulatır” ibaresinin kaldırılmasını arz ve teklif ederiz. 
 İbrahim
Binici (Şanlıurfa) ve arkadaşları
BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU SÖZCÜSÜ ORHAN KARASAYAR
(Hatay) – Katılmıyoruz Sayın Başkanım.
BAŞKAN – Hükûmet katılıyor mu?
ÇALIŞMA VE SOSYAL GÜVENLİK BAKANI ÖMER DİNÇER (İstanbul) –
Katılmıyoruz Sayın Başkanım.
BAŞKAN – Gerekçeyi okutuyorum:
Gerekçe:
Gen kaynaklarının korunmasının bakanlık faaliyetleri dışına
çıkması neticesinde ortaya çıkacak negatif durumların önlenmesi amaçlanmıştır.
BAŞKAN – Önergeyi oylarınıza sunuyorum: Kabul edenler… Kabul
etmeyenler… Kabul edilmemiştir.
Daha önce kabul edilen önerge doğrultusunda maddeyi oylarınıza
sunuyorum: Kabul edenler… Kabul etmeyenler… Madde kabul edilmiştir.
11’inci madde üzerinde iki adet önerge vardır, geliş sırasına göre
okutup aykırılıklarına göre işleme alıyorum.
T. B. M. M Başkanlığına
Görüşülmekte olan 498 sıra sayılı tasarının 11. maddesindeki
“hayvan hastalıkları teşhis” ibaresinden sonra gelmek üzere “tedavi”
kelimesinin eklenmesini arz ve teklif ederiz.






Ramazan Kerim
  Özkan





Vahap Seçer


Ergün Aydoğan







Burdur





Mersin


Balıkesir







Tekin Bingöl





Yaşar Ağyüz


Sacid Yıldız







Ankara





Gaziantep


İstanbul



Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanun Tasarısı’nın 11. maddesinin 2. fıkrasının madde
metninden çıkarılmasını arz ve teklif ederiz.






Abdülkadir Akcan





Erkan Akçay


Necati Özensoy







Afyonkarahisar





Manisa


Bursa







Muharrem Varlı





Hakan Coşkun


Alim Işık







Adana





Osmaniye


Kütahya







Mümin İnan








Mehmet Şandır







Niğde








Mersin



BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU SÖZCÜSÜ ORHAN KARASAYAR
(Hatay) – Katılmıyoruz Sayın Başkanım.
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkanım.
MEHMET ŞANDIR (Mersin) – Erkan Akçay...
BAŞKAN – Önerge üzerinde
söz isteyen Erkan Akçay, Manisa Milletvekili.
Buyurun Sayın Akçay. (MHP sıralarından alkışlar)
ERKAN AKÇAY (Manisa) – Sayın Başkan, değerli milletvekilleri;
11’inci madde üzerine verdiğimiz önerge hakkında söz aldım. Muhterem heyetinizi
saygıyla selamlıyorum.
Değerli milletvekilleri, Türkiye’de mayıs ayı itibarıyla yıllık
enflasyon 9,1 olarak gerçekleşmiştir. Son birkaç yıldır enflasyonu artıran
nedenlerin başında ise tarım ürünleri fiyatlarındaki artışlar etkili olmuştur. 
Peki, ne oldu da tarım ürünlerinin fiyatları bu kadar arttı? Bunun
bir tek temel cevabı var: AKP Hükûmetinin uyguladığı
yanlış tarım ve hayvancılık politikasıdır. 
Değerli milletvekilleri, Sayın Başbakan diyor ya “Nereden nereye
geldik.” Bakalım, tarımda AKP hükûmetleri döneminde
nereden nereye gelmişiz: 2000 yılından 2009 yılına kadar Türkiye’de nüfus
toplamda yüzde 11,2 artarken, aynı dönemde tarım ürünleri artışı yüzde 9,5’da
kalmıştır. Tarım ürünleri katma değeri 2000 yılında 8,6 milyar Türk lirası iken
2009 yılında ancak 9,4 milyar Türk lirası olabilmiştir. Gayrisafi yurt içi hasıla içinde tarımın payı 2002’de yüzde 11,9 iken 2009’da
yüzde 8’e gerilemiştir. Reel tarımsal katma değerin büyüme oranı 2002’de yüzde
9,3 iken 2009’da yüzde 3,3 olmuştur. Tarımda 2002’de 7,5 milyon kişi istihdam
edilirken istihdam 5,7 milyon kişiye düşmüştür. Tarımın istihdam içindeki payı
2002 yılında yüzde 35 iken 2009 yılında yüzde 26’ya gerilemiştir. Aynı dönemde
kırsal alanda işsizlik oranı 2002’deki yüzde 5,7’den 2009 yılında yüzde 10,3’e
çıkmıştır. Tarımsal ürün ithalatı 2002-2009 döneminde 1,7 milyar dolardan 4,6
milyar dolara çıkmıştır. Tarım ve gıda ihracatının toplam ihracat içindeki payı
2002 yılında yüzde 10,4 iken 2009 yılında yüzde 8’e gerilemiştir. 
Değerli milletvekilleri, Türk çiftçisi bugün dünyanın en pahalı
mazotunu kullanmaktadır. Türk çiftçisi dünyanın en pahalı elektriğini
kullanmaktadır. Türk çiftçisi dünyanın en pahalı gübresini kullanmaktadır. Yine
Türk çiftçisi dünyanın en pahalı ilacını kullanmaktadır. Dolayısıyla, yüksek
girdi maliyetleri altında ezilen Türk çiftçisi borç batağı içine saplanmıştır.
Bugün borcu olmayan çiftçi hemen hemen kalmamıştır.
Her 10 çiftçiden 3’ü icra takibi altındadır. 
Manisa’nın 75 bin nüfuslu Saruhanlı ilçesinde 17 bin kayıtlı
çiftçi vardır. Bu çiftçilerimizin 16 bininin icra dosyası bulunmaktadır. Saruhanlılı çiftçilerimiz arazilerinden yılda 220 milyon
Türk lirası gelir elde ederlerken 350 milyon Türk lirası borçlanmışlardır. 2002
yılı Aralık ayında çiftçilerin tarımsal kredi borcu 4,2 milyar Türk lirasıdır.
Bu borç miktarı 2010 yılında 16 milyar Türk lirasına ulaşmıştır. Bu kredilerden
946 milyon Türk lirası takiptedir. Çiftçiler bankalardan kredi çekerken
arazisini ipotek göstermektedir. Dolayısıyla, çoğu yabancı sermayeli bankalar
kredi borcunu ödeyemeyen çiftçilerin arazilerini ellerinden almaktadır. 2002
yılı Aralık ayı itibarıyla çiftçilerin yabancı bankalardan kullandıkları
tarımsal kredi borcu 9 milyon Türk lirasıdır. 2010 yılı itibarıyla ise tam 251
kat artarak 2,3 milyar Türk lirasına ulaşmıştır. Yabancı bankalardan
kullandırılan bu kredinin 177 milyon Türk lirası da takiptedir. 
Son birkaç yılda et ve süt piyasasında spekülatif
fiyat dalgalanmaları yaşanmaktadır. Her dalgalanmada hayvan varlığı
azalmaktadır. 2002 yılında 32 milyon küçükbaş hayvan varlığı 2009 yılında 25
milyona düşmüştür. 2002 yılında 10 milyonu geçen küçükbaş hayvan sayısı şimdi
10 milyonun altındadır. Yerli üretim yeterli olmayınca 1980 öncesinde canlı
hayvan ve et ihraç eden Türkiye ithalatçı olmuştur. Aynı dönemde sektörde
piyasayı düzenleyici iki kuruluş olan Süt Endüstrisi Kurumu ile Et ve Balık
Kurumunun özelleştirilmesi…
(Mikrofon otomatik cihaz tarafından kapatıldı)
BAŞKAN – Sayın Akçay, lütfen tamamlayınız. 
Buyurun.
ERKAN AKÇAY (Devamla) – Bu özelleştirmeler hayvancılıkta bir
çöküşe neden olmuştur. 80’li yılların başında tarımın her alanında olduğu gibi
hayvancılıkta da yerli üretim ithalatla terbiye edilmek istenmiştir. Bu amaçla
canlı hayvan ve hayvansal ürünlerin ithalatına kapılar sonuna kadar açılmıştır.
Peki, sonra ne oldu? Türkiye’de hayvancılık sektörü çöktü. Sonraki yıllarda pek
çok destek paketi açılmasına rağmen hayvancılıkta istenilen üretim ve verim
düzeyine ulaşılamamıştır. Yapılan her ithalat hayvancılık sektörünü geriletti.
Türkiye dünyanın en pahalı etini tüketmeye mahkûm edilmiştir. 
Tarım ve Köyişleri Bakanı Sayın Eker
pirinçte olduğu gibi, et fiyatındaki artışı da ithalatla düşüreceğini söylüyor.
Tarım Bakanının bu sözleri bir talihsizliktir. Sayın Bakan pirinç ithalatı ile
et ithalatını eş değer görüyorsa eyvah tarımın hâline diyor ve hepinize
saygılar sunuyorum. (MHP sıralarından alkışlar)
BAŞKAN – Teşekkür ediyorum Sayın Akçay.
Önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir.
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 498 sıra sayılı tasarının 11. maddesindeki
“hayvan hastalıkları teşhis” ibaresinden sonra gelmek üzere “tedavi”
kelimesinin eklenmesini arz ve teklif ederiz.
  Ramazan Kerim Özkan
(Burdur) ve arkadaşları
BAŞKAN – Komisyon önergeye katılıyor mu? 
TARIM, ORMAN VE KÖYİŞLERİ KOMİSYONU SÖZCÜSÜ ORHAN KARASAYAR
(Hatay) – Katılmıyoruz Sayın Başkanım. 
BAŞKAN – Hükûmet katılıyor mu? 
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan.
BAŞKAN – Önerge üzerinde söz isteyen Ergün Aydoğan,
Balıkesir Milletvekili.
Buyurun Sayın Aydoğan. (CHP sıralarından
alkışlar)
ERGÜN AYDOĞAN (Balıkesir) – Teşekkür ederim.
Sayın Başkan, değerli milletvekilleri; görüşülmekte olan 498 sıra
sayılı tasarının 11’inci maddesi üzerine verdiğimiz önergeyle ilgili söz almış
bulunuyorum. Yüce Meclisi saygıyla selamlıyorum.
Değerli arkadaşlar, değerli milletvekilleri; çıkardığımız kanunlar
gerçekten bu sektörün sorunlarını, vatandaşın sorunlarını çözüyor olsa…
Baktığımızda, özellikle tarım ve hayvancılıkta ciddi sorunların
yaşandığı bir dönem içerisindeyiz ama Sayın Bakan maalesef, aynı kanaatte
olmadığını, tarımda sorun olmadığını sıklıkla ifade ediyor. Dönemlerinde tarım
ve hayvancılığı desteklediklerini, desteklerin arttığını her konuşmasında ifade
ettiğini görüyoruz. Oysa, vermesi gereken yasal
desteğin verilmediğini; çeşitlilikten bahsettiğini, oysa önemli olan
çeşitliliğin değil, gerçekten tarım ve hayvancılığa verilen destek miktarıdır.
Şu anda yasal olarak verilmesi gereken, gayrisafi millî hasılanın
yüzde 1’i verilmesi gerekirken, şu anda ancak yarısı verilmektedir ama Sayın Bakan
biraz önce de ifadesinde, Avrupa’nın bu konuda prim vermediğini, destek
vermediğini ifade etti. Peki Sayın Bakan, buradan
soruyorum: Döneminizde temel tarım ürünlerini ithal noktasına gelmemizin nedeni
nedir acaba? Pamuk, buğday, arpa gibi, mısır gibi temel tarım ürünlerini
Türkiye ithal noktasına niçin geldi? Peki Sayın Bakan,
siz kısa süre önce “Et ithalatına gerek yok.” demediniz mi? Peki şu anda
Türkiye et ithal ediyor mu, etmiyor mu? Kısa bir süre önce sizin kendi ifadeniz
var, Türkiye’de et ithalatına gerek olmadığını ifade ettiniz. Şimdi, tarım ve
hayvancı bir ülke Türkiye et ithalatı noktasına geldi ve et ithal ediyor. 
Peki Sayın Bakan,
ülkemizin bu noktaya gelmesi gerçekten Türkiye topraklarının verimsizliği midir
yoksa Türk insanının tembelliği midir, çalışmazlığı mıdır? Yani burada
toprağımız var, insanlarımız var, işsizliğimiz inanılmaz boyutlara gelmiş ama
Türkiye temel tarım ürünlerini ithal etme noktasına geldi, Türkiye et ithal
ediyor. Yoksa bu tabloya gelmemizin temel nedeni acaba Hükûmetinizin
uyguladığı politikalar mıdır? Bunu buradan soruyorum. 
Yine Sayın Bakan, tarım politikalarında Avrupa Birliğinin hedef
olarak gösterdiği, tarımdaki nüfusu hangi oranda azaltmayı planlıyorsunuz?
Yoksa bu yaşadığımız sorunun temelinde Avrupa Birliğinin bize dayatmaları
sonrasında mı tarımda ve hayvancılıkta bu sorunları yaşıyoruz? Yine tarım ve
hayvancılıkta Avrupa Birliği standartlarında destek projemiz var mıdır, yoksa
biraz önce dediğiniz gibi “Avrupa tarıma, hayvancılığa destek vermiyor.” mu diyorsunuz?

Değerli arkadaşlar, değerli milletvekilleri; gerçekten ülkemizin
tarım ve hayvancılığında çok ciddi sorunlar var ama maalesef AKP döneminde bu,
tarımdaki ve hayvancılıktaki sorunların çözülmesi yerine bu sorunların her
geçen gün arttığını, Türk çiftçisinin toprağı ekmekten vazgeçtiğini, toprağa
küstüğünü görüyoruz. Artık Türk çiftçisi hızla toprağını terk etti, kente göç
etmek zorunda kaldı. Peki “Kente göç ettiğinde iş
bulabiliyor mu?” yani “Kente geldiğinde kendisini doyurabiliyor mu?” diye baktığımızda
açlığın ve sefaletin hızla yükseldiği tabloyla karşı karşıyayız. Gerçekten,
eğer AKP Hükûmetinin, sizlerin uyguladığı politikalar
doğru ise Türkiye neden bu temel tarım ürünlerini ithal ediyor, niye Türkiye
Yunanistan’dan pamuk ithal ediyor, niye Türkiye bir başka ülkeden mısır ithal
ediyor, niye Türkiye adını bile bilmediğimiz başka ülkelerden et ithal ediyor?
Değerli arkadaşlar, değerli milletvekilleri; bu konudaki
yetkililer, özellikle Sayın Tarım Bakanı her çıktığında tarımda ve
hayvancılıkta çeşitliliğin arttığını söylüyor. Yine, burada, AKP’li
milletvekili arkadaşlarımızın, tarım ve hayvancılığın sorunlarından bahsederken
müstehzi şekilde güldüklerini görüyoruz. Peki, bu ülkede birlikte yaşamıyor
muyuz? Gerçekten, Türkiye’de, tarımda ve hayvancılıkta sorun yok mu, sorun
olmadığı için mi biz bunları ithal ediyoruz? Türk insanı tembel olduğu için mi,
Türk toprakları verimsiz olduğu için mi biz bunları ithal ediyoruz?
(Mikrofon otomatik cihaz tarafından kapatıldı)
BAŞKAN – Sayın Aydoğan, lütfen tamamlayınız.
Buyurun.
ERGÜN AYDOĞAN (Devamla) – Teşekkür ediyorum Sayın Başkan.
Sayın Başkan, değerli milletvekilleri; gerçekten, ülkemizin
özellikle tarım ve hayvancılığında çok ciddi sorunlar var. Doğru, akılcı
politikalarla bu sorunlar çözülebilir. Muhalefetin de önerilerini dikkate
alarak bu sorunları hep birlikte çözelim. Türkiye, ithal eden ülke olmaktan
vazgeçsin. Türkiye, üreten bir ülke; Türkiye, çalışan bir ülke olma durumuna
mutlaka gelmelidir ama sizin anlayışınızla değil, doğru tarım ve hayvancılık
politikalarıyla. 
Bu konuda önergemizin kabulünü istiyor, yüce Meclisi saygıyla
selamlıyorum. (CHP sıralarından alkışlar)
BAŞKAN – Teşekkür ediyorum Sayın Aydoğan.
Önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir.
Maddeyi oylarınıza sunuyorum: Kabul edenler... Kabul etmeyenler...
Madde kabul edilmiştir.
12’nci madde üzerinde bir adet önerge vardır, okutup işleme
alıyorum.
Türkiye Büyük Millet Meclisi Başkanlığına
Görüşülmekte olan 498 Sıra Sayılı Veteriner Hizmetleri, Bitki
Sağlığı, Gıda ve Yem Kanun Tasarısının 12. maddesinin (3) fıkrasına, “Veteriner
Sağlık ürünlerinin onayını Kimyager, Kimya Mühendisi, Eczacı veya Veteriner
Hekim” ibaresinden sonra gelmek üzere “Biyolog” ibaresinin eklenmesini arz ve
talep ederiz. 26 Mayıs 2010






Oktay Vural





Nevzat Korkmaz


Şenol Bal







İzmir





Isparta


İzmir







Kemalettin Nalcı





Ahmet Orhan


Mehmet Şandır







Tekirdağ





Manisa


Mersin



BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU SÖZCÜSÜ ORHAN KARASAYAR
(Hatay) – Katılmıyoruz Sayın Başkan. 
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan. 
BAŞKAN – Önerge üzerinde Şenol Bal, İzmir Milletvekili.
Buyurun Sayın Bal. (MHP sıralarından alkışlar) 
ŞENOL BAL (İzmir) – Sayın Başkan, değerli milletvekilleri; vermiş
olduğumuz değişiklik önergesi üzerine söz almış bulunmaktayım. Yüce Meclisi
saygılarımla selamlıyorum.
Şimdi, değerli milletvekilleri, bu 12’nci maddenin (3)’üncü
fıkrasında “Veteriner sağlık ürünlerinin onayını, kimyager, kimya mühendisi,
eczacı veya veteriner hekim olan gerçek kişiler veya bu kişilerden birini
istihdam eden tüzel kişiler alabilir.” diyor, biyolog yok.
Yine, 18’inci maddenin (7)’nci
fıkrasında “Bitki koruma ürünleri, ziraat mühendisleri, kimya mühendisleri veya
kimyagerlerin sorumluluğunda üretilir.” deniyor, ama yine biyologlar yok.
Yine, 22’nci maddenin (7)’nci fıkrasına
bağlı, gıda ve yem işletmelerinden üretimin nevine göre personel çalıştırmak
zorunda olan işletmeler ve bu işletmelerde çalışabilecek meslek mensuplarını
belirleyen ek (1) listesinde maalesef yine biyologlar yok, sadece göstermelik,
hayvan beslemede kullanılan biyoproteinler gibi
belirli bazı ürünler lütfedilerek konmuş.
Yine, 31’inci maddesine bağlı olan -bu yasa tasarısının- üretim,
işletme ve dağıtım aşamalarında resmî kontrollerden sorumlu meslek mensupları
ek (2) listesinde yine biyologlar yok.
Sayın Bakan, lütfen dinlemenizi rica ediyorum.
TARIM VE KÖYİŞLERİ BAKANI MEHMET MEHDİ EKER (Diyarbakır) – Ben
dinliyorum zaten.
ŞENOL BAL (Devamla) – Bu meslek grupları içinde biyologlar neden
yok sayın milletvekilleri?
Tarım ve Köyişleri Bakanlığı merkez ve
taşra teşkilatlarında birçok biyolog hâlihazırda uzman olarak çalışmaktadır.
Bakanlığın Tarımsal Araştırmalar Genel Müdürlüğü, Tarım İşletmeleri Genel
Müdürlüğü, Tarımsal Üretim Genel Müdürlüğü ve Koruma Kontrol Genel Müdürlüğü
birimlerinde ve bu birimlere bağlı araştırma enstitülerinde birçok biyolog
çalışıyor. Biyologlar bu kurumlarda genetik kaynakların korunması, bitki ve
hayvan ıslahı, zirai mücadele ve bitki koruma, biyolojik çeşitlilik, transgenik bitki ve hayvanlar, GDO’lar
gibi pek çok alanda uzman olarak görev yapıyor. Ayrıca ulusal gıda referans laboratuvarlarında GDO analizleri, toksikolojik
analizler, mikrobiyolojik analizler, biyoteknoloji ve
moleküler biyoloji uygulamaları gibi alanlarda başarıyla görev yapıyorlar. 
Daha da önemlisi, bu kanun tasarısının kapsamında olan görev ve
sorumlulukların pek çoğu hâlihazırda biyologlar tarafından zaten yürütülmüyor
mu Sayın Bakan? Öyle bakıyor Sayın Bakan.
Bu tasarıyla, biyologlar geri dönülmez bir şekilde bir haksızlığa
uğruyor, mağdur ediliyor. Biyologlar her konuda haksızlığa uğruyor zaten.
Sağlık Bakanlığı, belli temel konularda TUS imtihanlarına girmeyi de yasakladı.
Her türlü eşitsizlik, maaş yönünden, teknik ve sağlık alanında çalışan
biyologlara bugüne kadar yapıldı. Tüm dünyada önemi ve saygınlığı giderek
artan, hatta birçok ülkede en popüler meslek grupları araştırmalarında ilk beş
sırada yer alan ve günümüzde birçok gelişme, biyoteknolojik
ve genetik mühendisliği gelişmelerinde çok önemli yer tutan biyologluk mesleği
ülkemizde yok edilmeye çalışılıyor, yok sayılıyor. Neden sayın milletvekilleri?

Evet, biyologlar lobiler oluşturamıyor, biyologlar lobicilik
yapamıyorlar. Ayrıca bir meslek odaları da yok. Ama bu, yok edilmelerinin, yok
sayılmalarının bir sebebi olabilir mi değerli milletvekilleri? Birçok konuda
olduğu gibi, objektif olunmadan, meslek taassubu ile yasalarda yer almak doğru
bir yaklaşım mı? Kanun yapıcılar olarak, duygusallığa yer verilmeden,
hakkaniyetli, mesleki yeterlilik, bilimsel ve teknik altyapı göz önünde
bulundurularak ve Anayasa’mızın “eşitlik” ilkesi çerçevesinden hareket etmek
zorundayız. 
Değerli milletvekilleri, ülkemizde işsizliğin tırmanışa geçtiği,
lisans mezunlarının işsizlikten intihara sürüklendiği bir dönemden geçiyoruz ve
biyologların hakkı gasbediliyor. Şu anda 100 bin
mezun işsiz bir şekilde, iş bulmak için uğraşıyor. Yetmiş kadar biyoloji bölümü
var. Her üniversite, fen-edebiyat fakültesi biyoloji bölümü açıyor ve bu sayı
her yıl artıyor. Her yıl 3-4 bin mezun veriliyor. 
(Mikrofon otomatik cihaz tarafından kapatıldı) 
BAŞKAN – Sayın Bal, lütfen tamamlayınız. 
ŞENOL BAL (Devamla) – Ayrıca, kontenjan sayıları YÖK tarafından
artırılıyor ve bu sayı her geçen gün artarken, biz, gerçekten biyologların
yapması gereken işlerin önünü de böylelikle kapatmaya yöneliyoruz.
O yüzden, değerli milletvekilleri, hakkaniyetli bir şekilde
davranarak ve biyologların müfredatta okumuş oldukları konuları da göz önünde
bulundurarak, bu tasarıdaki yapılan yanlışlığı bir an önce düzeltme yoluna hep
birlikte gitmeliyiz.
İnşallah, bu değişiklik önergesine destek verirsiniz ve
biyologları da sevindirirsiniz. 
Hepinizi saygıyla selamlıyorum. (MHP sıralarından alkışlar)
BAŞKAN – Teşekkür ediyorum Sayın Bal.
Önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir.
Maddeyi oylarınıza sunuyorum: Kabul edenler… Kabul etmeyenler…
Kabul edilmiştir.
13’üncü madde üzerinde iki adet önerge vardır, okutup işleme
alıyorum: 
Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanun Tasarısının 13. maddesinin dördüncü fıkrasının ilk
cümlesinin sonuna aşağıdaki ifadenin eklenmesini arz ve teklif ederiz.
“Veteriner tıbbi ürünlerine ilişkin tanıtım yalnızca Veteriner
Hekimlere yönelik olarak yapılabilir.”






Reşat Doğru





Abdülkadir Akcan


Muharrem Varlı







Tokat





Afyonkarahisar


Adana







Hakan Coşkun





Alim Işık


Mümin İnan







Osmaniye





Kütahya


Niğde







M. Akif Paksoy








Mehmet Şandır







Kahramanmaraş








Mersin



Türkiye Büyük Millet Meclisi Başkanlığına
Görüşülmekte olan “Veteriner Hizmetleri, Bitki Sağlığı, Gıda ve
Yem Kanunu Tasarısı”nın 13. maddesinin 1. fıkrasının aşağıdaki şekilde
değiştirilmesini arz ve teklif ederiz.
(1) Veteriner tıbbî ürünlerinin toptan satışı, Veteriner ecza
depoları kanalıyla, perakende satışları ise klinik hizmetleri için Bakanlıkça
ruhsatlandırılan Serbest Veteriner Hekimler kanalıyla tedavi amaçlı olarak
kullanılır veya reçete düzenlenir. Veteriner tıbbi ürünlerin satışına ilişkin
diğer hususlar Bakanlıkça belirlenir.
 R. Kerim Özkan Malik Ecder
Özdemir Halil Ünlütepe
 Burdur Sivas Afyonkarahisar
BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU SÖZCÜSÜ ORHAN KARASAYAR
(Hatay) – Katılmıyoruz Sayın Başkan.
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan.
BAŞKAN – Önerge üzerinde söz isteyen Halil Ünlütepe,
Afyonkarahisar Milletvekili.
Buyurun Sayın Ünlütepe. (CHP
sıralarından alkışlar)
HALİL ÜNLÜTEPE (Afyonkarahisar) – Sayın
Başkan, değerli üyeler; görüşülmekte olan Veteriner Hizmetleri, Bitki Sağlığı,
Gıda ve Yem Kanunu Tasarısı’nın 13’üncü maddesindeki değişiklik önergesi
üzerinde söz almış bulunuyorum. Yüce heyetinizi saygıyla selamlıyorum.
Değerli arkadaşlar, veteriner hizmetleri denince aklımıza
öncelikle hayvancılık sektörü gelmektedir. Hayvancılık sektörüne baktığımızda
iktidarınız döneminde ciddi bir gerileme olduğunu görüyoruz. Bu gerilemenin
sebeplerini incelediğimizde, bana göre birincisi yıllardır kaçak hayvan
girişine müdahale etmemenizdir. Besiciler kaçakçılığın insafına bırakılmıştır.
Uyguladığınız politikalarla kaçakçıyı zengin, besiciyi de yok ettiniz. 
İkinci bir nedeni ise, uygulanan ekonomik politikalar hayvancılık
sektöründeki girdi fiyatlarının yüksekliği sonucu, bu sektörde uğraşan
besiciler mağdur olmuşlardır. Uygulamalarınız sonucu hayvancılık sektörü günden
güne yok olmaktadır. Hayvan ihraç eden ülke, hayvan ithal eden ülke hâline
gelmiştir. Sektör can çekişmektedir. Bu ise iktidarınızın hayvancılık
sektöründeki başarısızlığıdır diye yorumluyorum. Girdi maliyetleri artan
besiciler, elinde bulunan hayvanları kesime vermek zorunda kalmış ve üretimden
çekilmişlerdir. 
Dünyada kırmızı eti en pahalı tüketen ülkelerden biri
Türkiye. Kırmızı et fiyatlarındaki yükselişin ana
nedeni ise hayvan varlığımızdaki hızlı düşüştür. Etin ortalama fiyatı geçen
yıla göre yüzde 60 civarında artmıştır. Hayvan sayısının düşüşü, etin fiyatının
yükselişi ne yazık ki at, eşek eti piyasasının oluşmasına neden olmuştur. Bu da
siyasi iktidarın en büyük beceriksizliklerinden biridir.
İlimiz ekonomisinin en önemli kaynaklarından birisi de hayvancılık
sektörüdür. Afyonkarahisar bölgesi et ambarı
durumundadır. Fakat burada da gerilemeler başlamıştır. Örneğin, Afyonkarahisar, iktidar olduğunuz 2003 yılında İstanbul
ilinin et ihtiyacının yüzde 45’ini karşılarken, 2007 yılında bu oran yüzde
18’lere, şimdi ise yüzde 5’lerin altına düşmüştür. 
Besicinin bu duruma düşmesinde tüm sorumluluğu acaba hayvan
sektörüyle uğraşanların üzerine mi yıkacağız? Hiç mi kusurunuz yok? Sayın
Bakan, sizi dinlerken, besicilik sektörü üzerinde ciddi katkılarda
bulunduğunuzu söylediniz. Elbette, Sayın Bakan, biz size inanmak istiyoruz ama
bir ildeki besilik sektörü yüzde 45’lerden yüzde 5’lerin altına kadar
düşüyorsa, o yaptığınız yardımların gerçek yerine ulaşmadığını göstermektedir.
Demek ki, o yapılan yatırımlar belirli birtakım kesimlere akmış durumdadır.
Değerli arkadaşlar, ilimizdeki en büyük sıkıntılardan birisi de
şudur: 2006 yılında Hükûmet doğru bir karar alarak
güneydoğu illerimizde karkas etin kilosuna 1,5 lira prim vermiştir. Hayvancılık
sektörünün ilerleyebilmesi amacıyla yapılan bu teşvik doğrudur ama bölgesel bu
teşvik, diğer bölgelerde besicilikle uğraşanların rekabetini elinden almıştır. 
İkinci bir şey daha: Bu yıl ocak ayı içinde, Doğu
Anadolu’da belirli birtakım illerde, 50 baş büyük hayvan üzerinde hayvan
alanlara, inşaat yapanlara, malzeme alanlara yüzde 30’la yüzde 40 oranında bir
hibe veriliyor, bu da doğru bir işlemdir ama Türkiye’nin belirli bir kesiminde
bu teşviki yaparken, Afyon gibi, Ege Bölgesi’nin et sektöründe en önemli
illerinden birisini siz gözden çıkarmış oluyorsunuz, o bölgedeki insanlara
“Hayvancılık yapma.” demek istiyorsunuz. 
Bugün, ahırlar boşalmıştır, insanlar besicilik yapamaz bir duruma
gelmiştir, ülkenin içindeki besicileri birbiriyle haksız rekabetin içine sokar
bir hâle gelmişsinizdir. Elbette hayvancılık sektörüne bir destek, prim
verilecekse, bu, bölgesel bir teşvik olmaktan ziyade sektörel
bir teşvike yönelmelidir.
(Mikrofon otomatik cihaz tarafından kapatıldı) 
BAŞKAN – Sayın Ünlütepe, lütfen
tamamlayınız.
Buyurun.
HALİL ÜNLÜTEPE (Devamla) – Bağlıyorum Sayın Başkanım.
Sayın Bakan, uygulamalarınız hayvancılık sektöründe bir başarıyı
getirememiştir. Hayvan sayımız azalmaktadır. İnsanlarımız kırmızı et yiyemez
bir hâle gelmiştir. Et ihraç eden, hayvan ihraç eden bir ülke hayvan ithal eder
bir duruma gelmiştir. Lütfen, bunun üzerine eğilin, düzeltin; bu
politikalarınız çıkış yolu değildir, düzeltebilmeniz için de öncelikle
politikanızı değiştirmeniz gerektiği inancıyla yüce heyetinizi sevgi ve
saygıyla selamlıyorum ve verdiğimiz önergeye desteklerinizi talep ediyorum.
(CHP sıralarından alkışlar)
BAŞKAN – Teşekkür ediyorum Sayın Ünlütepe.
Önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir.
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanun Tasarısının 13. maddesinin dördüncü fıkrasının ilk
cümlesinin sonuna aşağıdaki ifadenin eklenmesini arz ve teklif ederiz.
“Veteriner tıbbi ürünlerine ilişkin tanıtım yalnızca Veteriner
Hekimlere yönelik olarak yapılabilir.”
 Reşat
Doğru (Tokat) ve arkadaşları
BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU SÖZCÜSÜ ORHAN KARASAYAR
(Hatay) – Katılmıyoruz Sayın Başkanım. 
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan. 
BAŞKAN – Önerge üzerinde söz isteyen Reşat Doğru, Tokat
Milletvekili. 
Buyurun Sayın Doğru. (MHP sıralarından alkışlar)
REŞAT DOĞRU (Tokat) – Sayın Başkan, sayın milletvekilleri;
görüşmekte olduğumuz kanunun 13’üncü maddesi üzerine vermiş olduğumuz önergeyle
ilgili söz almış bulunuyorum. Yüce Meclisi saygıyla selamlıyorum. 
Sözlerimin başında, bugün Tokat ilinde Erbaa ilçesinde kahraman
Türk Silahlı Kuvvetlerinin bir helikopteri düşmüştür. Helikopterin düşmesiyle
beraber 3 tane askerimiz şehit olmuştur. Türk Silahlı Kuvvetlerine ve
milletimize başsağlığı diliyorum. 
Sayın milletvekilleri, vermiş olduğumuz önerge ile 13’üncü
maddenin dördüncü fıkrasına bir cümle ilave edilmesini istiyoruz. Bu cümle
“Veteriner tıbbi ürünlerine ilişkin tanıtım yalnızca veteriner hekimlere
yönelik olarak yapılmalıdır.” şeklindedir. Veteriner tıbbi ürünler, veteriner
hekim kontrolü ve gözetiminde kayıt altına alınıp kullanılması gereken ürünlerdir
ve bu alanda eğitim görmemiş kişilerce tanıtım yapılarak tüketiminin artışının
sağlanması toplum sağlığında onarılmaz zararlara sebep olacak niteliktedir.
Önergemiz ile toplum sağlığının korunması ve Avrupa Birliği direktiflerine uyum
sağlanması amaçlanmıştır. 
Sayın milletvekilleri, insanlar proteinden zengin yeterli bir
beslenme sağlamalıdır. Hayvansal ürünler de taşıdığı özelliklerinden dolayı
vazgeçilemeyecek bir protein ürünüdür. İnsanlar her 1 kilogram ağırlığı için günlük 1 gram protein tüketmelidir. Bunun da en az
yarısının hayvansal ürünlerden karşılanması en idealidir. Gelişmiş ülkelerde
kişi başına düşen protein miktarı 102 gram olup bunun 70 gramı hayvansal
ürünlerden karşılanmaktadır. Ülkemizde ise kişi başına 84 gram düşmekte, bunun yalnız
17 gramı hayvansal ürünlerden karşılanmaktadır. Bundan dolayı da ülkemizde
hayvancılığa mutlaka çok önem verilmelidir ancak görüldüğü kadarıyla
hayvancılık gün geçtikçe gerilemekte, yok olmaktadır. 
Hayvancılıkta ilk yapılması gereken, besi hayvancılığına sahip
çıkılması olmalıdır. Ülkemizde besi hayvanına yönelik yeterli destek
verilmemektedir. Ayrıca, ülke koşullarına uygun besi ırkları tespit edilerek
teşvik verilmeli, üretici de teşvik edilmelidir. 
Ayrıca son zamanlarda besiciler tarafından ileri sürülen bir konu
vardır, bu da destek primlerinin hayvan sayısına göre değil, hayvanlardan elde
edilen ürün miktarına göre verilmesi görüşüdür. Bu doğrudur, bu görüş
desteklenmelidir. Hayvan başına verilmesi, üreticileri, sayısını artırmak için
kalitesi ve verimi düşük hayvan beslemeyi teşvik etmektir. Bu da ülke
ekonomisine zarar vermektedir.
Ülkede hayvan sayısı gün geçtikçe azalmaktadır. Özellikle,
bakınız, bir örnek olması noktasında, Tokat’ın Reşadiye ilçesinin Bereketli
kasabasında 2002 senesinde bölgede yaklaşık olarak 200 bin civarında küçükbaş
hayvan varken bu sayının bugün 2 binlere düşmüş olduğunu ne yazık ki
görmekteyiz. Mutlaka ama mutlaka bu durum düzeltilmelidir, sayı artırılmalıdır.
Özellikle dişi, anaç hayvanlara ve onun yavrularına sahip çıkılmalı ve
korunmalıdır. Hayvancılığı desteklemek için dişi hayvanların korunması ve sahip
çıkılması, süt ürünlerine mutlaka yeterli destek verilmesi başta gelir. 
Ürün satış fiyatlarını üreticinin zarar etmeyeceği seviyede
tutmalıyız. Sütçülük geçmişte korunmamış ve süt tozu ithaline izin verilmiştir.
Geçmişte bunu protesto için sütler üretici birliklerince yollara dökülüp hükûmetler protesto edilmiştir. Bundan dolayı da mutlaka
süt enstitüsü alım merkezleri, et balık kurumları gibi kurulmalıdır. Bu mealde,
süt enstitüsünün kurulması da bütün üreticiler tarafından istenmektedir.
Üretici birliklerinin isteklerini burada dile getirmek mecburiyetindeyiz. 
Et fiyatları artıp özellikle Irak’a et ihracatının yapılması
sonucu üretici dişi hayvanlarını bile kesmiş, havancılık çok büyük oranda zarar
görmüştür.
Bölgesel teşvikler: Özellikle yirmi sekiz ildeki üreticiye karkas
etin kilosunda 1,5 milyon teşvik verilmesi doğru olmamıştır. Bu hem yetersiz
olmuş hem de bütün ülkeyi kapsamadığı için tepkiler almıştır. Hükûmet, doğu ve güneydoğuda yirmi beş ilde, hayvancılık
yatırımlarını özel destek kapsamına almıştır. Doğudaki birçok il içinde
Diyarbakır, Gaziantep, Şanlıurfa, Erzurum, Erzincan, Elâzığ gibi iller bu
kapsam içerisindedir. Bu teşvik sistemine göre Hükûmet,
31 Ekim 2009 tarihinde bu kararı almıştır. Buna göre, üreticilerin kırsal
alanlarda bireysel veya bir arada yapacakları, öz sermayeye dayalı en az 50 baş
ve üzeri kapasiteye sahip projeli süt sığırcılığı işletmesi yatırımlarına, 2009
ve 2012 yılları arasında hibe desteği sağlayacak. Buna göre, inşaat maliyetinin
yüzde 30’una, damızlık gebe düve alımının yüzde 40’ına, süt sağım ünitesi ve
soğutma tankı alımının ise yüzde 50’sine hibe desteği sağlanacak. 22 Ocak 2010
tarihli yeni bir kararname ile et ve süt üretmek, verimliliği artırmak için
kurulacak damızlık amaçlı sığır işletme yatırımları da kapsam içerisine
alınmıştır. 
(Mikrofon otomatik cihaz tarafından kapatıldı) 
BAŞKAN – Buyurun Sayın Doğru.
REŞAT DOĞRU (Tokat) – Teşekkür ederim Sayın Başkan.
Ancak, Tokat ili gibi nüfusu devamlı düşen, geçiminin bir kısmı
için hayvan yetiştiriciliğinde bulunan iller bu kapsam dışında bırakılınca
halkta büyük tepkiler olmaya başlamıştır.
Sayın milletvekilleri, bu vilayetler –yani, İç Anadolu
Bölgesi’ndeki, Tokat olsun Sivas olsun Amasya olsun- doğu ve güneydoğu
illerinden daha mı zengindir? Hükûmetler bunu
açıklamak mecburiyetindedir. Özellikle, Tokat ilindeki hayvan üreticileri, bu
konuda çok büyük bir mağduriyet içerisindedirler. Hayvan sayısı konusunda…
Tabii, hayvan sayısı bazen belli bir mesafede sayılıyor ama özellikle kesime
gönderilmiş olan hayvanların veyahut da işte, kurban münasebetiyle gönderilmiş
hayvanların sayısı düşmediği için sanki hayvan sayısı yüksek gibi görünüyor.
Hayır, hiç de öyle değildir. Bugün, Tokat ilinin nüfusu düşmüştür ve
hayvancılıkla geçimini temin etmektedir. O mealde de doğu ve güneydoğu
bölgelerine DAP içerisinde verilmiş olan o destekler, mutlaka ama mutlaka,
Tokat ili gibi birçok vilayete yani diğer illerin hepsine de uygulanmalıdır.
Ben, bu kanunun hayırlı olmasını temenni ediyor, önergemize
desteğinizi bekliyorum. Yüce Meclisi saygıyla selamlıyorum. (MHP sıralarından
alkışlar)
BAŞKAN – Teşekkür ediyorum Sayın Doğru.
Önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir.
Maddeyi oylarınıza sunuyorum: Kabul edenler… Kabul etmeyenler...
Kabul edilmiştir. 
14’üncü madde üzerinde iki adet önerge vardır, okutup işleme
alıyorum.
Türkiye Büyük Millet Meclisi Başkanlığına
Görüşülmekte olan "Veteriner Hizmetleri, Bitki Sağlığı, Gıda
ve Yem Kanunu Tasarı"sının 14. maddesinin 3. fıkrasına
"Uygulayıcılara, hayvan sahipleri tarafından Bakanlıkça" ibaresinden
sonra gelmek üzere "ve/veya Veteriner Hekim Odalarınca" ibaresinin
eklenmesini arz ve teklif ederiz.
 Malik Ecder Özdemir Ramazan
Kerim Özkan Vahap Seçer
 Sivas Burdur Mersin
Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanun Tasarısı'nın 14. maddesinin 4. fıkrası olarak
aşağıdaki fıkranın eklenmesini ve takip eden maddelerin buna göre teselsül
ettirilmesini arz ve teklif ederiz.
(4) Veteriner Hekim veya Yardımcı Sağlık Personeli veteriner tıbbi
ürünlerini mesleğin icrası sırasında rekabet unsuru olarak kullanamaz. Aksine
uygulamalar beşinci fıkrada belirlenecek yönetmelik esaslarına göre
cezalandırılır.






Abdülkadir Akcan





Muharrem Varlı


Akif Akkuş







Afyonkarahisar





Adana


Mersin







Ahmet Deniz
  Bölükbaşı





Hakan Coşkun


Alim Işık







Ankara





Osmaniye


Kütahya







Mümin İnan








Mehmet Şandır







Niğde








Mersin



BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU SÖZCÜSÜ ORHAN KARASAYAR
(Hatay) – Katılmıyoruz Sayın Başkanım.
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkanım.
BAŞKAN – Önerge üzerinde söz isteyen Akif Akkuş, Mersin
Milletvekili. (MHP sıralarından alkışlar)
Buyurun Sayın Akkuş.
AKİF AKKUŞ (Mersin) – Sayın Başkan, değerli milletvekilleri; 498
sıra sayılı Yasa Teklifi’nin 14’üncü maddesiyle ilgili verdiğimiz önerge
üzerinde söz almış bulunuyorum. Yüce divanı saygıyla selamlarım.
Değerli milletvekilleri, ilgili maddede “Veteriner hekim,
uygulayacağı veya tavsiye edeceği, reçeteye tâbi veteriner tıbbî ürünler ve
terkipler için, reçete düzenlemek, belirlenen kayıtları tutmak ve talep
edildiğinde Bakanlığa sunmak zorundadır.” diyor. Yapılan mesleki çalışmalarda
yapılan işlerin, verilen tıbbi ürünlerin kayıt altına alınması, insan sağlığı
ve beslenmesi yanında, ülke ekonomisi açısından da büyük bir önem arz
etmektedir. 
Bilindiği gibi, insan sağlığını tehdit eden birçok hastalık yiyip
içilen gıda ve gıda ürünlerinden geçmektedir. Bu yüzden veteriner tıbbi
ürünlerinin kullanılmasının reçeteye tabi olması olumlu bir anlayıştır. Ancak
bu yasanın AB uyum yasalarına uygun hâle getirilmek gibi bir düşünceyle gündeme
getirilmiş olması düşündürücüdür. Yani şunu demek istiyorum:
Sanki bu yasada belirtilen isteklere Türk milletinin ihtiyacı yok, bugüne kadar
da bunun için, ihtiyaç duyulmadığı için böyle bir uygulamaya geçilmedi, Avrupa
Birliğine uyum yasaları çerçevesinde -sanırım- 12’nci maddenin gündeme
getirilebilmesi için böyle bir yasaya ihtiyaç duyuldu da bundan sonra bu yasayı
çıkarma yoluna gidiliyor anlayışı hâkim. Bu beni gerçekten üzdü çünkü
ben diyorum ki yüce Türk milleti her şeye sahip olmalı ve sağlıklı, düzenli
bir, hatta standart üstü bir hayat sürmelidir diye düşünüyorum. 
Değerli milletvekilleri, devlet, vatandaşın sağlıklı bir şekilde
yaşaması için gerekli tedbirleri almak zorundadır. Anlaşılıyor ki sekiz yıl
boyunca bu tedbirler alınmamıştır. Zaman zaman dile
getirdiğimiz eş dost, yandaş ve evlat zengin edilmeye çalıştığınız
düşüncesinde, burada da haklı olduğumuz ortaya çıkmaktadır. Yani onları
yaparken milletin sağlığını, milletin geleceğini pek dikkate almıyor
görünüyorsunuz.
Değerli milletvekilleri, konuşmaya çıkan hemen her AKP
milletvekili 2002 ile günümüzü mukayese etmeyi bir alışkanlık hâline getirdi ve
rakamlara âdeta takla attırarak yapılan yanlışlara bağlı olumsuzlukları olumlu
iş gibi göstermeye çalışıyorlar. Keşke vatandaşın durumu iyileşmiş, bedenen ve
ruhen mutlu ve müreffeh olmuş olsa! Ancak öyle değil maalesef. Türk çiftçisinin
büyük emekler vererek ürettiği ürün masrafını karşılamıyor, çiftçi, köylü
doymuyor, yaşantısı ortalama bir seviyenin altında, ürettiği ürünü üç dört sene
önceki fiyatlarla ancak satabiliyor. 
Biraz önceki konuşmaları sırasında Sayın Bakan belirttiler, işte
et ürünleri, süt ürünleri, bunların değerleri, miktarları konusunda güzel
şeyler söylediler ve bizi yine bu rakam taklalarıyla yanıltmaya çalıştılar.
Ancak bugün, bu sabah Mersin Hali’nden aldığım son rakamlara göre halin
fiyatları şöyle, bakın: Kavun 40 ile 50 kuruş arasında, karpuz 20 ile 25 kuruş
arasında, kiraz 70 ile 300 kuruş arasında, şeftali 70 ile 120 kuruş arasında,
dolma biber 60 kuruş, domates 80 kuruş, patlıcan 80 kuruş. Tabii burada
domatesin 80 kuruş gözükmesinin bir sebebi var. Artık domates yavaş yavaş azalmaya başladı özellikle Antalya, Mersin gibi
üretim bölgelerinde. Bu yüzden fiyatı birazcık arttı ama bu fiyat dün 25 kuruşa
kadar düşmüştü.
(Mikrofon otomatik cihaz tarafından kapatıldı) 
BAŞKAN – Buyurun. 
AKİF AKKUŞ (Devamla) – Niye? Tarla domatesi çıkacak, sera
domatesleri bitti, bu yüzden. 
Değerli milletvekilleri, kalkınan ve gelişen, tarıma dayalı bir
ülkede üretici, ürettiği üründen hakkını almalıdır ancak köylümüz, çiftçimiz
boğaz tokluğuna bile razı, onu da bulamıyor. Gübre fiyatları 2006 ile 2009
arasında yüzde 300’den fazla artmasına karşılık hububat fiyatları yüzde 25
civarında artmıştır. 
Sayın milletvekilleri, verdiğimiz önergeyle 14’üncü maddenin
dördüncü fıkrası olarak “Veteriner Hekim veya Yardımcı Sağlık Personeli
veteriner tıbbi ürünlerini mesleğin icrası sırasında rekabet unsuru olarak
kullanamaz. Aksine uygulamalar beşinci fıkrada belirlenecek yönetmelik
esaslarına göre cezalandırılır.” diye belirtiyoruz ve bu önergemizin kabul
edilmesini diliyor, yüce Meclisi saygıyla selamlıyorum. (MHP sıralarından
alkışlar) 
BAŞKAN – Teşekkür ediyorum Sayın Akkuş. 
Önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir.
Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte olan "Veteriner Hizmetleri, Bitki Sağlığı, Gıda
ve Yem Kanunu Tasarı"sının 14. maddesinin 3. fıkrasına "Uygulayıcılara,
hayvan sahipleri tarafından Bakanlıkça" ibaresinden sonra gelmek üzere
"ve/veya Veteriner Hekim Odalarınca" ibaresinin eklenmesini arz ve
teklif ederiz.
  Ramazan Kerim Özkan
(Burdur) ve arkadaşları
BAŞKAN – Komisyon önergeye katılıyor mu? 
TARIM, ORMAN VE KÖYİŞLERİ KOMİSYONU SÖZCÜSÜ ORHAN KARASAYAR
(Hatay) – Katılmıyoruz Sayın Başkanım. 
BAŞKAN – Hükûmet katılıyor mu? 
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan. 
BAŞKAN – Önerge üzerinde söz isteyen Vahap
Seçer, Mersin Milletvekili. 
Buyurun Sayın Seçer.
VAHAP SEÇER (Mersin) – Sayın Başkan, sayın milletvekilleri;
hepinizi saygıyla selamlıyorum. 
Görüşülmekte 498 sıra sayılı Tasarı’nın 14’üncü maddesinde
verdiğimiz değişiklik önergesi hakkında söz almış bulunmaktayım. 
Değerli arkadaşlarım, geçtiğimiz günlerde yaşadığımız et
piyasasındaki kriz aslında “Perşembenin gelişi çarşambadan belli olur.” sözünü
doğruladı. Az önceki konuşmamda da ifade ettiğim gibi aslında hayvancılık sektöründeki
kriz 2007-2008 yıllarında başladı. Meydana gelen gıda krizi, ham madde
fiyatlarının yükselmesi, o dönemde Hükûmetin bu
konuda tedbir alamaması, bu meselelerde gecikmesi ve süt hayvancılığı ile
besiciliğin birbirine entegre olması, yani bir sektörde
süt inekçiliğinde yaşanan krizin et sektörüne de direkt yansımasından
kaynaklanan sonuçları bugün görüyoruz. Oysa Hükûmet
yetkilileri, özellikle Sayın Koyuncu, az önce kürsüde, hayvancılığın geldiği
noktalardan bahsettiler, “Ulusal kayıt sistemini geliştirdik.” dediler ama
geçtiğimiz günlerde yaşanan kriz sırasında Türkiye’deki besi hayvan sayısını
tespit etmek için nüfus sayımı yapıldı, hayvanlara nüfus sayımı yapıldı. 
ALİ KOYUNCU (Bursa) – Ulusal süt kayıt sistemi…
VAHAP SEÇER (Devamla) – Şimdi, buraya çıkıyorsunuz, Türkiye’de çok
modern hayvancılık yaptığımızı söylüyorsunuz, “Hayvancılık gelişti.”
diyorsunuz, “Kayıt altına aldık.” diyorsunuz ama yarın Tarım Bakanlığına
soralım, “Türkiye’de, kaç tane büyükbaş hayvan var, kaç tane küçükbaş hayvan
var?” sağlıklı yanıt veremez. Bunun zaten deneyini iki ay önce gördük.
Hayvanlar üzerinde nüfus sayımı yapıldı.
Değerli arkadaşlarım, tabii, fiyat artışlarının sebebi, Hükûmete göre, daha doğrusu Hükûmetin
temsilcisi Sayın Bakana göre, spekülatörler. Daha
önceki gıda krizinde de, o zaman buğday fiyatlarında, pirinç fiyatlarında,
bakliyat fiyatlarında olağanüstü artışların sebeplerini yine spekülatörlere
bağlamıştı. Yani, bu işte hırsızın hiçbir suçu yok, uygulanan tarım
politikalarının hiçbir günahı, suçu, bugün Türk tarımının geldiği kötü noktada
hiçbir suçu, günahı yok anlamı çıkıyor buradan.
Değerli arkadaşlarım, geçtiğimiz günlerde yaşanan kriz
neticesinde, o dönemlerde, biliyorsunuz, kırmızı et fiyatları alabildiğine
yükseldi. O süreç içerisinde, tabii, tüketici, tükettiği eti, maliyet olarak,
bir anda 2 katında tüketmek durumunda kaldı. O günlerde Sayın Bakanın
açıklamaları vardı “Bu durumu önlemek için asla ithalat yapmayacağız.” diye.
Oysaki belirli bir süre sonra, Sayın Başbakanın talimatları doğrultusunda,
Türkiye’de canlı hayvan ya da et ithalatını yapacağını söyledi. Ne oldu? Tabii,
psikolojik olarak, bu anlamda, besiciler ya da besicilik yapan üreticiler bu
durumdan etkilendi. Yükselen piyasalarda hiçbir emtia mal sahibi tarafından
satışa sunulmaz. Besiciler, o dönemde ürettikleri hayvanları satışa sunmadılar
ama ne zaman ki ithalat lafı piyasalarda duyulmaya başlandı elbette ki
besiciler de bir an önce fiyatların düşeceğini düşünerek ellerinden ürünlerini
ya da besi hayvanlarını çıkartma yoluna gitti. 
O dönemlerde tabii hızla düşen et fiyatları… Bir ihale yapıldı,
ikinci ihale yapıldı, iki ihale sonunda “İstenen rekabet ortamı
oluşturulamadı.” diye bu ihaleler iptal edilmek durumunda kaldı. Üçüncü ihalede
nihayet et bağlantısı yapıldı, daha doğrusu canlı hayvan bağlantısı yapıldı ve
sanıyorum geçtiğimiz günlerde de Türkiye’ye canlı hayvanlar gelmeye başladı. 
O esnada tabii besiciler -haklı adamlar, zarar ediyorlar- yükselen
piyasalarda yüksek fiyatlara canlı hayvan, besi materyali almışlar, ahırlarına
koymuşlar, çiftliklerine koymuşlar, şimdi oluşan, o ithalat psikolojisiyle
düşen piyasalarda bu insanlar, emeklerini boş verin, koyduğu sabit sermayenin
karşılığını alamayacak duruma gelmiş durumda. Sayın Bakana dediler “Aman
ithalat yapmayın. Et fiyatları düştü. Biz, bu fiyatlarla sizlere et
sağlayabiliriz ya da canlı hayvan sağlayabiliriz.” ama Sayın Bakan dedi ki:
“Devlet blöf yapmaz. Biz ithalat yapacağımızı söyledik ve ithalata devam
edeceğiz.” Şimdi, devlet blöf yapmaz değerli arkadaşlar ama devlet tüccar
olamaz. Nihayetinde bugün bu kriz yaşanıyorsa, bu sorunlar yaşanıyorsa bunun
sorumlusu, müsebbibi bugün Türk tarımını idare eden Tarım Bakanıdır. 
(Mikrofon otomatik cihaz tarafından kapatıldı) 
BAŞKAN – Sayın Seçer, buyurun.
VAHAP SEÇER (Devamla) – Dolayısıyla, böyle durum karşısında ben
isterdim ki üreticilere “Evet, sizlerin zarar etmesine müsaade edemeyiz.
Nihayetinde biz devletiz, güçlü olan biziz, siz de yurttaşlarımızsınız,
üreticilerimizsiniz, size zarar ettiremeyiz.” deyip ithalatı durdurmak olmalıydı
ama Sayın Bakan neyin inadını yaptı ben de anlamış değilim, bir tüccar
zihniyetiyle inadına bu işin üzerine gitti ve bugün besiciler gerçekten ciddi
anlamda zarara uğratılmış oldu.
Değerli arkadaşlarım, bu şekilde bir bakanlık yönetilmez, bu
şekilde bir ülke yönetilmez. Halkla, vatandaşla, üreticiyle inatlaşamazsınız.
Onları bizlerin sırtında taşımamız gerektiğini düşünüyorum. Onları ezmemiz
gerekmiyor ama maalesef inadına onları ezme yönünde politikalar uyguluyorsunuz.
Bunları yanlış bulduğumu ifade ediyor, verdiğimiz değişiklik önergesine
desteğinizi istiyor, saygılar sunuyorum. (CHP sıralarından alkışlar)
BAŞKAN – Teşekkür ediyorum Sayın Seçer.
Önergeyi oylarınıza sunuyorum: Kabul edenler… Kabul etmeyenler…
Kabul edilmemiştir.
Maddeyi oylarınıza sunuyorum: Kabul edenler… Kabul etmeyenler…
Madde kabul edilmiştir.
15’inci madde üzerinde iki adet önerge vardır, okutup işleme
alıyorum.
TBMM Başkanlığına
Görüşülmekte olan 498 Sıra Sayılı Kanun Tasarısının 4. Kısım 1.
Bölümünde yer alan “Zararlı organizmaların kontrolü ve yükümlülükler başlıklı
15. maddesine aşağıdaki fıkranın eklenmesini arz ve talep ederiz.
15) Bitki hastalık ve zararlıları ile mücadele ziraat
mühendislerce yapılır ve bakanlıkça belirlenen ücret, hizmet alanlar tarafından
ödenir.






Vahap Seçer





Mehmet Ali
  Susam


Orhan Ziya
  Diren







Mersin





İzmir


Tokat







Mevlüt Coşkuner








Cevdet Selvi







Isparta








Kocaeli



Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanun Tasarısının 15 inci maddesinin 1 inci fıkrasının (ç)
bendinde yer alan “veya belirli bir bölgesinden” ifadesinin madde metninden
çıkarılmasını ve (ç) bendinden sonra gelmek üzere aşağıdaki bendin eklenmesini
arz ve teklif ederiz.
(d) Bakanlık, zararlı organizmalarla ilgili bitki hastalık ve
zararlılarla mücadelesini Ziraat Mühendislerine yaptırır ve yapılan hizmet
karşılığında belirlediği ücreti, alanlara ödettirir. 






Zeki Ertugay





Hasan Coşkun


Emin Haluk
  Ayhan







Erzurum





Osmaniye


Denizli







Mustafa Enöz





Abdülkadir Akcan


Alim Işık







Manisa





Afyonkarahisar


Kütahya



BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU SÖZCÜSÜ ORHAN KARASAYAR
(Hatay) – Katılamıyoruz Sayın Başkanım. 
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan. 
BAŞKAN – Önerge üzerinde söz isteyen Hakan Coşkun, Osmaniye
Milletvekili. 
Buyurun Sayın Coşkun. (MHP sıralarından alkışlar)
HAKAN COŞKUN (Osmaniye) – Sayın Başkan, değerli milletvekilleri;
görüşülmekte olan 498 sıra sayılı Kanun Tasarısı’nın 15’inci maddesinde
verdiğimiz değişiklik önergesi üzerine söz almış bulunuyorum. Hepinizi saygıyla
selamlıyorum.
Değerli milletvekilleri, her türlü zararlı organizmaların ülkemize
girişine ve transit geçişine hiçbir şekilde izin verilmemelidir. Eğer yeterli
önlem alınmazsa… Örneğin patates bitkisinde menşei yabancı olan, ülkemize hâlâ
nasıl girdiği tam tespit edilememiş olan patates siğili veya halk arasında
“patates kanseri” olarak bilinen hastalığın etmeni bir fungustur.
Nasıl bulaştığı belli olmayan bu organizmanın zararlarını ortadan kaldırabilmek
için en önemli bölgemizde patates ekimine sınırlandırmalar koyarak devlet
bütçesinden telafi edici önlemlerle üreticilerimizin zararlarını karşılamaya
çalışmaktayız. Bu sebeple, bu tür zararlı organizmaları içeren her türlü
ülkelerden ve o ülkelerin güvenli olduğu iddia edilen bölgeleri de dâhil hiçbir
bölgesinden kesinlikle bitki veya bitkisel ürün geçişine ve girişine izin
verilmemelidir. 
Değerli milletvekilleri, bitki hastalık ve zararlılarıyla
mücadelede daha önce belirlenmiş olan 7472 sayılı Kanun’la ziraat
mühendislerine verilen hakların, yetkilerin bu kanun tasarısıyla devam
ettirilmesi gerekmektedir. Ayrıca, ziraat mühendislerinin bu yaptıkları hizmet
karşılığında emeklerinin karşılığı olarak bir ücretin belirlenmesi
gerekmektedir. Bu konuda gerekli adımların atılmasını Bakanlığımıza sizler
aracılığıyla sunuyorum. 
Bu kanun tasarısında ve tarımla ilgili diğer kanun tasarılarında
bilgi ve birikimlerini bizden esirgemeyen başta Türk Ziraat Yüksek Mühendisleri
Birliğindeki arkadaşlarımız ve diğer sivil toplum örgütündeki arkadaşlarımıza
teşekkür ediyorum. 
Değerli milletvekilleri, Sayın Bakandan “Çukurova çiftçisinden
buğday fiyatı için teşekkür mesajları geldi.” ifadesini duydum. Sayın Bakan,
gezdiğiniz bölgelerde çiftçilerimizle veya çiftçi birliklerimizle,
kooperatiflerimizle, ziraat odalarıyla veya çiftçiliğin herhangi bir etmeninde
bulunan insanlarla görüştüğünüzü pek tahmin etmiyorum. Çünkü en son Osmaniye
ilimize geldiğinizde ne yazık ki Osmaniye Ziraat Odası, Kadirli Ziraat Odasıyla
görüşülmedi. Fakat bir şey biliyorum, görüşülen yer, Kadirli Organize
Sanayisine gidildi. Diğer illerde nasıl davranıyor bilemiyorum. 
Bir de değerli milletvekilleri, açıklanan 555 kuruş buğday taban
fiyatının yüksek olduğuyla AKP Hükûmeti övünüyor. Bu
maliyeti kime hazırlatıyorsunuz bilmiyorum ama burada kaba olarak buğdayın
maliyetini sizlere anlatmaya çalışacağım. 1 dekar buğday alanı için harcanan
mazot 12-13 litre,
yaklaşık fiyatıyla çarparsan 40 TL. Demin Ali Bey övünerek anlattı “Bu mazota
ilk defa destek veren hükûmet biziz.” dedi, doğru ama
mazota ilk defa ÖTV getiren hükûmet de sizsiniz.
ALİ KOYUNCU (Bursa) – Estağfurullah.
HAKAN COŞKUN (Devamla) – 1 milyon lira… “2003 yılında mazotu
500-600 bin liraya düşüreceğim.” dediniz, 1 milyon lira 2003 yılında Özel
Tüketim Vergisi getirdiniz. Şöyle bir hesaplarsak 1 dekar alan için normal
olarak 11, 12, 13 litre
mazot harcanıyor. 
TARIM VE KÖYİŞLERİ BAKANI MEHMET MEHDİ EKER (Diyarbakır) – 8.
HAKAN COŞKUN (Devamla) – Verdiğiniz destek 4 milyon lira. Benim
bölgemde iki ürün üretildiğini varsayarsak 25-30 litre. 30 milyon lira
verirken 4 milyon lira çiftçinin cebine sokuyorsunuz. Çiftçiden 30 milyon lira
alıyorsunuz 4 milyon lira cebine sokarak övünüyorsunuz. Her neyse… Dekara,
buğdaya atılacak gübre bizim bölgelerde 60-70 kilodur. Yaklaşık maliyeti 50 TL.
İlaç… Daha önce Tarım Bakanlığı süne mücadelesi yapardı, onu da terk etti şükür
ama bu sene süne mücadelesinden, sıkıntısından dolayı buğday verimlerinde,
buğday kalitesinde büyük bir düşüklük var Sayın Bakanım, büyük bir düşüklük
var. İlaç olarak süne, ot ve iki defa mantar ilacı atılmak zorunda, 30 bin TL,
tohumluk maliyeti 30 TL, hasat masrafı 15 TL, tarla kirası 85-100 TL;
topladığımız zaman dekara 250 ile 265 TL masraf var. 
TARIM VE KÖYİŞLERİ BAKANI MEHMET MEHDİ EKER (Diyarbakır) – 127
lira.
HAKAN COŞKUN (Devamla) – 470 bin liraya buğdayını sattı benim
çiftçim. 
(Mikrofon otomatik cihaz tarafından kapatıldı)
BAŞKAN – Sayın Coşkun, lütfen tamamlayınız.
HAKAN COŞKUN (Devamla) – Şu anda da oluşan fiyat 500-520 bin lira
kesintilerden sonra, hatta bu süne zararından dolayı 490 bin lira. Böldüğümüz
zaman, buğdayın maliyetini kurtarabilmesi için çiftçinin 500-550 kilo buğday
alması gerekiyor, Çukurova çiftçisinin. Aldığı buğday veriminin bu seneki
ortalaması 350-400 kilo. 
Bir de buğdayın görülmeyen maliyeti var. 100 dönüm tarla işleyen
insan 300 milyar liralık bir yatırım yapmak zorunda, traktörüymüş, pulluğuymuş,
diğer masraflarıymış. 25 milyar buğday için, 50 milyar diğer şey için –peşin
yapması gerekiyor- 375 milyar. Daha önce dönümü 7-8 milyar liraya giden
tarlalarımız şu anda 3-4 milyar liraya gidiyor. Satsa bunu 400 milyara. Onu da
koyarsanız, 775 milyar lira para bağlayan bir insan sıfır kazançla! Nasıl
vicdan dayanıyor, zararına nasıl vicdanınız dayanıyor? 
Ama çiftçi sabırlıdır, inadına yapıyor bunu, inadına ama sabrını,
tahmin ediyorum, sandığa saklıyor. 
Kinini ve nefretini size sandıkta kusacaktır diyorum, hepinizi
saygıyla selamlıyorum. (MHP sıralarından alkışlar)
BAŞKAN – Teşekkür ediyorum Sayın Coşkun.
Önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir.
Diğer önergeyi okutuyorum: 
TBMM Başkanlığına
Görüşülmekte olan 498 Sıra Sayılı Kanun Tasarısının 4. Kısım 1.
Bölümünde yer alan “Zararlı Organizmaların kontrolü ve yükümlülükler” başlıklı
15. maddesine aşağıdaki fıkranın eklenmesini arz ve talep ederim.
15) Bitki hastalık ve zararlıları ile mücadele ziraat
mühendislerince yapılır ve bakanlıkça belirlenen ücret, hizmet alanlar
tarafından ödenir.
 Vahap Seçer (Mersin) ve arkadaşları
BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU SÖZCÜSÜ ORHAN KARASAYAR
(Hatay) – Katılmıyoruz Sayın Başkanım.
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkanım.
VAHAP SEÇER (Mersin) – Sayın Başkan…
BAŞKAN – Önerge üzerinde söz isteyen Vahap
Seçer, Mersin Milletvekili. 
Buyurun Sayın Seçer. (CHP sıralarından alkışlar)
VAHAP SEÇER (Mersin) – Sayın Başkan, sayın milletvekilleri;
hepinizi saygıyla selamlıyorum.
Görüşülmekte olan 498 sıra sayılı Kanun Tasarısı’nın 15’inci
maddesinde verdiğimiz değişiklik önergesi hakkında söz almış bulunmaktayım.
Değerli arkadaşlarım, bu verdiğimiz değişiklik önergesindeki
amacımız, özellikle bitki hastalık ve zararlılarıyla mücadelede yaşanan
sıkıntıları ortadan kaldırmak, bu işin ehli ziraat mühendislerinin nezaretinde
bu tip zirai mücadele faaliyetlerinin yapılmasını sağlamak. Biliyorsunuz,
Türkiye’de, maalesef, üreticilerimiz yeterli bilinç seviyelerinde değiller, çok
ciddi bu anlamda yanlışlıklar yapabiliyorlar. Onun için hem insan sağlığı
açısından hem çevre sağlığı açısından hem de ekolojik
dengenin sıkıntılar yaşamaması adına bu tip mücadelelerin, bu tip
kimyasalların kullanımında ziraat mühendislerinin nezaretinin daha doğru
olacağını düşünüyoruz. 
Ayrıca, bu değişiklik önergesinde “Bakanlıkça belirlenen ücret,
hizmet alanlar tarafından ödenir.” ibaresini de ekliyoruz. Dolayısıyla, bu uygulamalarda
Bakanlığa ek bir mali güç gelmeyecektir. 
Değerli arkadaşlarım, Türkiye’de tarımsal üretimde ciddi
artışların olduğunu, her ortamda, her fırsatta değerli iktidar milletvekilleri
kürsüyü kullandıklarında söylüyorlar. 
Şimdi söylenen rakamlar, tabii, daha çok Türkiye’de mısır üretimi
arttı 2 milyon tondan 4 milyon tona çıktı, çeltik üretimi arttı 400 bin tondan
900 bin tona çıktı, buğday üretim 18-10 milyon tonlardan 21 milyon tonlara
çıktı gibi rakamlar veriliyor. Şimdi, ben, 2002 ile 2009 yılları arasında
artmayan ama azalan ürünleri sizlerle paylaşmak istiyorum. 
Değerli arkadaşlarım, bakınız, 2002 yılında Türkiye’de 721 bin
hektar alanda toplam yaklaşık olarak 2 milyon 541 bin ton kütlü pamuk
üretiliyor. Bugün geldiğimiz noktada bu oran 420 bin hektar ile 1.725 milyon
tona gerilemiştir. Buğday üretimine bakıyoruz 2002 yılında yaklaşık olarak
Türkiye’de 20 milyon ton bir buğday üretimimiz var, geçtiğimiz 2009 yılında da
yine Türkiye’de 20 milyon ton buğday üretilmiş. Arpa üretimine bakıyoruz, 2002
yılında üretim 8 milyon 300 bin ton ama bugün 2009 yılında bu oran 1 milyon ton
düşmüş 7 milyon 300 bin tona gerilemiştir. Patates üretimi 5,2 milyon tondan
4,4 milyon tona gerilemiştir. Mercimek üretimi, özellikle bakliyatın bütün
çeşitlerinde, mercimek başta olmak üzere ciddi bir üretim kayıpları vardır,
istihsal kayıpları vardır. Mercimekte üretim 2002’de 565 bin tonken bugün
geldiğimiz noktalar 375 bin ton civarındadır. Nohutta aynı durum söz konusudur.
Tütünde, kuru fasulyede, bütün ürünlerde bu saydığım 2002 ile 2009’u mukayese
ettiğiniz zaman ciddi anlamda bir verim düşüklüğünden ya da genel üretim
düşüklüğünden söz edilebilir. 
Bu süreç içerisinde girdi fiyatlarıyla ürün fiyatlarını da müsaade
ederseniz karşılaştırmak istiyorum. 
Değerli arkadaşlarım, 2002 yılında mazotun litresi 1 lira 250
kuruş, bugün mazotun litresi 3 lira. Yaklaşık olarak 2,5 katı bir fiyat artışı
söz konusu. Gübre fiyatlarına bakıyoruz. Temel girdilerden, tarımsal üretimde
temel girdilerden olan gübre fiyatlarında, bakınız, amonyumsülfatta,
amonyumnitratta yaklaşık olarak 2002 ile 2009
yıllarını mukayese ettiğiniz zaman en az 2-2,5 katı bir fiyat farkı söz konusu.
2008 ile mukayese ettiğiniz zaman çok daha yüksek, 4 kat, 3 kat, 3,5 kat
çeşitlere göre -nitratlı gübreler, DAB, kompoze gübreler- 2002 ile 2009
mukayesesinde bir fiyat artışıyla karşı karşıya kalmış. Dolayısıyla bu süreç
içerisinde girdi fiyatlarındaki yaklaşık olarak 2,5-3 kat artışları biz ürün
fiyatlarıyla mukayese ettiğimizde üreticinin ne durumda olduğunu çok daha net
anlayacağız.
Bakın, değerli arkadaşlarım, 2002 yılında pamuğun kilosu 80 kuruş,
kütlü pamuğun kilosu 80 kuruş. 2009 yılında, geçtiğimiz yıl üretim sezonunda
kütlü pamuğun kilosu 85 kuruş. Aşağı yukarı fiyatlar aynı seyretmiş. 
(Mikrofon otomatik cihaz tarafından kapatıldı)
BAŞKAN – Sayın Seçer, lütfen tamamlayınız.
VAHAP SEÇER (Devamla) – Bitiriyorum Sayın Başkan.
Mısırda 2002’de fiyatlar 22,5 kuruş seviyelerinde kilogram
fiyatları, 2009’da 45 kuruş seviyelerine gelmiş, yaklaşık 2 kat artmış ama
girdi maliyetleriyle mukayese ettiğiniz zaman artış oranı daha düşük kalmış. 
Buğdayda 2002 yılında 32,5 kuruşmuş –bu, birinci sınıf ekmeklik
buğday, en iyi buğday fiyatını veriyorum- bugün 2010 sezonu fiyatlarını
mukayese ettiğimizde yani ton 550 TL ya da kilogram fiyatı 55 kuruş. Fiyatını
mukayese ettiğimizde yaklaşık 1,5-2 katı arası, 1,7 civarında bir fiyat
değişimi söz konusu. Bu da girdi maliyetlerinin altında kalmış, arpa da aynı
şekilde, diğer ürünler de aynı şekilde.
Bu rakamlar da gösteriyor ki iktidar milletvekillerinin buradan
çıkıp bizlere ya da vatandaşlarımıza çizdiği pembe tablolarla gerçeklerin
hiçbir alakasının olmadığını bu rakamlar gözler önüne sermektedir.
Değerli arkadaşlarım, önergemize destek vereceğinizi umut ediyor,
hepinize saygılar sunuyorum. (CHP sıralarından alkışlar)
BAŞKAN – Teşekkür ediyorum Sayın Seçer.
Önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir.
Maddeyi oylarınıza sunuyorum: Kabul edenler… Kabul etmeyenler…
Madde kabul edilmiştir.
16’ncı madde üzerinde iki adet önerge vardır, okutup işleme
alıyorum.
Türkiye Büyük Millet Meclisi Başkanlığına
Görüşülmekte olan 498 sayılı yasanın 16. maddesinin 3. fıkrasının
ikinci cümlesinin “yerel kıymet takdir komisyonu, bir bakanlık temsilcisi,
ziraat odası temsilcisi ile ürün sahibinin konu ile ilgili sivil toplum
kuruluşları temsilcilerinden seçeceği bir üye olmak üzere 3 üyeden oluşur”
şeklinde değiştirilmesini arz ve talep ederiz.






Malik Ecder Özdemir





Mehmet Ali
  Susam


Vahap Seçer







Sivas





İzmir


Mersin







Cevdet Selvi








Turgut Dibek







Kocaeli








Kırklareli



Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanun Tasarısının 16. maddesine aşağıdaki fıkranın
eklenmesini arz ve teklif ederiz.
(4) Çiftçinin kusuru dışındaki sebeplerden dolayı bitki hastalık
ve zararlıları nedeniyle ürünleri imha edilen çiftçilere ait olan Tarım Kredi
Kooperatifleri ve T.C. Ziraat Bankasına olan borçları 1 yıl faizsiz
ertelenerek, Tarım Kredi Kooperatifleri ve T.C. Ziraat Bankasının gelir
kayıpları hazinece karşılanır.






Alim Işık





Abdülkadir Akcan


Muharrem Varlı










Kütahya





Afyonkarahisar


Adana










Mümin İnan





Mehmet Şandır


Hakan Coşkun










Niğde





Mersin


Osmaniye










Yılmaz Tankut








Mehmet Akif Paksoy










Adana








Kahramanmaraş






BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU SÖZCÜSÜ ORHAN KARASAYAR
(Hatay) – Katılamıyoruz Sayın Başkanım. 
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan. 
MEHMET ŞANDIR (Mersin) – Sayın Muharrem Varlı. 
BAŞKAN – Muharrem Varlı, Adana Milletvekili. 
Buyurun Sayın Varlı. (MHP sıralarından alkışlar) 
MUHARREM VARLI (Adana) – Sayın Başkan, değerli milletvekilleri;
hepinizi saygıyla selamlıyorum. Tabii, tarımla ilgili yasa görüşülünce tarımın
sıkıntısı… Malum içerisinde yaşadığımız dönemde en sıkıntılı günleri
çiftçilerimiz geçiriyor. Biz de çiftçilerimizin sıkıntılarını, Sayın Bakanı ve
yetkilileri burada bulmuşken, hazır da ekranda, çiftçilerimizin sıkıntılarını
dile getirmek gayesi içerisindeyiz. 
Şimdi, AKP sözcüleri ve Sayın Bakan her defasında buraya
çıktığında, işte, Ziraat Bankasının vermiş olduğu kredilerden övünerek
bahsediyorlar. Yani, şimdi, çiftçinin borcunun artması, çiftçinin borcunun 3
misli, 4 misli katlanması acaba çiftçinin faydasına mı, zararına mı? Yani bunu
lütfen vicdanlarınızda bir tartın, bir ölçün. Çiftçi ne kadar çok borçlanıyorsa
o kadar kötü bir dönem yaşıyor demektir, o kadar çok sıkıntı içerisinde
demektir. Artı, sadece Ziraat Bankası değil, özel bankalara da tapu ipoteği
vererek kredi alıyor çiftçi. Yani şu anda tarlalarının birçoğu veya evlerinin,
iş yerlerinin birçoğu ipotekli özel bankalarda ve kredi almış karşılığında. Yani bu çiftçinin ne kadar kötüye gittiğine iyi bir örnek. 
Yine tarım kredilerden bahsedildi, tarım kredi kooperatiflerinin
çiftçiye destek sağladığından bahsedildi. Tarım kredi kooperatiflerine de şu
anda çiftçinin aşırı derecede borcu var. Yeni bir yapılanma getirdiniz ama
yeterli değil, çiftçi hiç de memnun değil. Bunu kaldırması, şu anda bu şekilde
borcunu ödemesi de mümkün değil. Lütfen, bunu yeniden bir gözden geçirin ve
yeni bir yapılandırma, çiftçiye fayda sağlayacak, çiftçiyi koruyacak, çiftçinin
önünü açacak yeni bir yapılandırma… Lütfen, bunu da bir gözden geçirmeniz
gerekir. 
Yine bu yıl ecri misille ilgili çok aşırı bir sıkıntı var. Belki
Maliye Bakanlığını ilgilendiren bir konu ama doğrudan Tarım Bakanlığını da
ilgilendiren bir konu çünkü ekilen biçilen bir arazi olduğu için bu arazilerde
bu yıl aşırı bir kira artışı oldu. Gidip tespit yapan
görevli arkadaşlar -kime sordular, kime danıştılar bilemiyorum ama- öyle aşırı
bir artışla çiftçinin karşısına geldiler ki çiftçinin bu rakamlarla o tarlaları
ekmesi, bu işin içinden çıkması mümkün değil. Yani sulak arazide 100 lira, işte
taban arazide 80 lira, kurak arazide 60 lira gibi bir rakam ve üstelik çiftçi
bu ecri misil ödediği hazine arazilerinden prim desteğini de alamıyor, doğrudan
gelir desteğini de alamıyor. Bununla ilgili soru önergesi verdim. Bununla
ilgili Maliye Bakanına bizzat burada sordum. Maliye Bakanı da hiç umursamadı,
siz de bu konuda bir çözüm üretemediniz. Çiftçi bir başka çiftçiden tarlasını
kiraladığı zaman onunla kira kontratı yaptığında onun prim desteğini alabiliyor
ama devlete ödediği kira bedelinin karşılığında prim desteğini alamıyor. Buna
bir çözüm üretmemiz lazım.
Şimdi, tabii bu yasa hayvancılıkla alakalı. Burada her defasında
çıktığımızda hayvancılığı bitirdiğinizi, yem fiyatlarının çok aşırı
yükseldiğini, sütün para etmediğini dolayısıyla dişi hayvanların kesime
gittiğini anlattık, haykırdık âdeta; dinlemediniz, hayvancılığın çok iyi
olduğunu söylediniz. Şimdi, çiftçinin durumunun çok iyi olduğunu söylediğiniz
gibi hayvancılığın çok iyi olduğunu söylediniz. İşte, gelinen
nokta belli. Şimdi, hayvan ithalatı yapıyorsunuz dışarıdan. Yüzde 98’i
Müslüman olan bir ülkede artık domuz kanıyla, domuz kemiğiyle beslenen
hayvanların etini mi yedireceksiniz bu insanlara, onu da bilemiyorum.
TARIM VE KÖYİŞLERİ BAKANI MEHMET MEHDİ EKER (Diyarbakır) – Gerçek
dışı konuşuyorsun, gerçek dışı konuşma! Kafa karıştırıyorsun. Doğru
bilgilendirin.
MUHARREM VARLI (Devamla) – Şimdi, tabii hayvan besiciliği
zor iş. Hayvan besiciliği yapan insanlarımız
para kazanabilmek uğruna her türlü sıkıntıya katlanan insanlarımız. Bu
insanlarımıza destek vermek zorundayız, bu insanlarımızı korumak zorundayız. 
Yine, şap hastalığından bahsettiğiniz, şapla ilgili korumadan
bahsettiniz Sayın Bakan. Bugün Adana’da, Osmaniye’de hayvan
pazarları kapalı şu anda. Şap hastalığından dolayı kapalı ve aşırı
derecede şap hastalığı yaygınlığı var. Aşı yapılmasına rağmen var. Lütfen bu
konuda bir inceleme başlatırsanız, oradaki insanlarımız aşı yaptırmalarına
rağmen hayvanlarının şap hastalığına yakalandığını söylüyorlar. 
(Mikrofon otomatik cihaz tarafından kapatıldı) 
BAŞKAN – Buyurun Sayın Varlı.
MUHARREM VARLI (Devamla) – Üreticilerimiz hayvanlarının şap
hastalığına yakalandığını söylüyorlar. Bana bir mesaj çeken üreticimiz -Adana
Ceyhan Yeşildam köyünden- geçmiş yıllarda hayvan
sayısının 500 olduğunu, şu anda hayvan sayısının 200’e düştüğünü söylüyor. Yani
bu mu hayvancılığın ilerlediği? Bu mu hayvancılığın geliştiği? Bu mu
hayvancılığı desteklemek? Verdiğiniz primlerle bu mu hayvancılığı ileriye
götürmek?
Demek ki hayvancılık ileriye gitmemiş, hayvancılık daha da geriye
gitmiş. Bunu çiftçilerimiz, üreticilerimiz söylüyor. Size gelen tebrik
mesajları kimden geliyor, teşekkür mesajları kimden geliyor bilmiyorum ama…
TARIM VE KÖYİŞLERİ BAKANI MEHMET MEHDİ EKER (Diyarbakır) –
Çiftçiden.
MUHARREM VARLI (Devamla) – …hakiki çiftçiler, hakiki üreticiler
hiç de teşekkür etmiyorlar, hayır duası da etmiyorlar.
Hepinize saygılar sunuyorum. (MHP sıralarından alkışlar)
BAŞKAN – Teşekkür ediyorum Sayın Varlı.
Önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir.
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 498 sayılı yasanın 16. maddesinin 3. fıkrasının
ikinci cümlesinin “yerel kıymet takdir komisyonu, bir bakanlık temsilcisi,
ziraat odası temsilcisi ile ürün sahibinin konu ile ilgili sivil toplum
kuruluşları temsilcilerinden seçeceği bir üye olmak üzere 3 üyeden oluşur”
şeklinde değiştirilmesini arz ve talep ederiz.
  Malik Ecder Özdemir (Sivas) ve arkadaşları
BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU BAŞKANI VAHİT KİRİŞCİ (Adana)
– Katılmıyoruz Sayın Başkan. 
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) – Katılmıyoruz
Sayın Başkan. 
BAŞKAN – Önerge üzerinde söz isteyen, Malik Ecder
Özdemir, Sivas Milletvekili.
Buyurun Sayın Özdemir. 
MALİK ECDER ÖZDEMİR (Sivas) – Sayın Başkan, değerli
milletvekilleri; görüşülmekte olan 498 sıra sayılı Kanun Tasarısı’nın 16’ncı
maddesi üzerinde vermiş olduğumuz önerge üzerine söz almış bulunuyorum. Yüce
heyetinizi saygıyla selamlıyorum.
Değerli arkadaşlarım, konuşmama başlamadan önce, Türkiye Büyük
Millet Meclisi ve bizlere âdeta dayatılan bu çalışma biçimi ve koşullarının kabul
edilebilir olmadığını ifade etmek istiyorum. Daha önce Anayasa değişikliği
çalışmalarında olduğu gibi şimdi de -iki gündür ki- AKP’nin âdeta bir
dayatmasıyla Türkiye Büyük Millet Meclisi karşı karşıya. Dün gece yaklaşık saat
beşe, altıya doğru buradan ancak evimize gidebildik. Görünen o ki bugün de
yarın da hatta bu ayın sonuna kadar bu çalışma temposuyla gideceğiz.
Değerli arkadaşlarım, Sayın Başkanım; iktidarın bu telaşı, bu
acelesi acaba niye? Elbette, eğer ülke menfaatleri gerektiriyorsa, burada günlerce,
üst üste uyumadan çalışmamız mümkün. Bunu seve seve
yaparız. Ancak durup dururken bu telaşın, bu aceleciliğin sebebini bir türlü
anlayabilmiş değilim. Eğer söylendiği gibi, bu, Avrupa Birliğine girişle ilgili
belli fasılları açıp kapatmaysa bu çok inandırıcı gelmiyor çünkü artık
İktidarınızın, Avrupa Birliğiyle ilgili fasıl değil -o defteri zaten kapatmış
vaziyette- giderek Avrupa Birliğiyle defterini kapatmış, İran’la Orta Doğu eksenine doğru
dönmüş bir Türkiye politikası var. Burada yalan yanlış, eksik, noksan -yalanı
düzeltiyorum- yaptığınız yasalar, bu sefer bizim tarafımızdan Anayasa
Mahkemesine gittiğinde, Anayasa Mahkemesine ana muhalefet partisinin gitmesini
âdeta bir suç olarak kabul ediyorsunuz ve işin kötüsü, bunu siyaseten toplumu
yanıltmak adına değil, Sayın Başbakan inanarak söylüyor. Sayın Başbakanın
mantığına göre Anayasa Mahkemesine gitmek âdeta bir suç. 
Değerli arkadaşlarım, şimdi, gündeme, konuya ilişkin olarak Sayın
Bakana, Sayın Bakanın dikkatine bir şey sunmak istiyorum. Sayın Bakanım, iki
gün önce Genel Kurulda bir durumu arz etmiştim. Öncelikle size ve
Müsteşarınıza, gösterdiği hassasiyete teşekkür ediyorum. Düzenlenen tarım
makine ve ekipmanını desteklemesi için çiftçiye
verilecek olan bir hibe destek kredisi söz konusu. Bu, her ilde düzenlendiği
gibi Sivas’ta da düzenlenmiş. Ancak ne yazık ki kıt kanaat çiftçiye vermeye
çalıştığınız bu destekler de doğrudan çiftçinin cebine gitmiyor, aracı
kurumların ve şahısların cebine gidiyor. 
Sayın Bakanım, daha önce arz ettim, seçim bölgem Sivas’ta 3 bin
kişi müracaat etmiş, 312 kişi hak kazanmış, bir liste ilan edilmiş. Ancak 7
milyar lira talebi var Sivas’ın, 1,7 milyar lira para gönderilebilecek. Bu
gönderilen 1 milyar 700 milyon liranın da dağıtımı ilçeler arasında ayrı bir
adaletsizlik oluşturmuş. Divriği’ye 19, Zara’ya 25, Hafik’e 26, Kangal’a 57,
Yıldızeli’ne 61 milyon lira ama ne hikmetse Şarkışla’ya 685 milyon lira gibi
bir rakam gönderilmiş. Şimdi, fazla gönderilen ilçeye “Niye gönderildi?”
demiyorum, onlar hak ediyor mutlaka, oradaki insanlarımız ama diğer ilçelere bu
kadar az tutulurken bu ilçeye niye yüksek gönderildiğini ben, önceki gün
Sivas’taydım, araştırdım. Üzülerek ifade ediyorum Sayın Bakanım, hem Şarkışla
ve hem üç ilçede, bu tür talepleri toplayan, Şarkışla’da tarım alet ve
makinelerinin alım satımını yapan ve geçen dönemde AKP’den İl Genel Meclisi
üyesi olmuş olan bir arkadaşımız bu dosyaları düzenlemiş, iddia bu. Düzenlenen
her dosya başına da insanlardan 1 milyon 200 bin lira civarında para almış.
Şimdi, bunun araştırılmasını Sayın Bakanımdan rica ediyorum. 
Başkaca haksızlıklar var. Listeye baktığınızda, hiç çiftçilikle
alakası olmayan insanlar listede hak sahibi gibi gösterilmiş. Hatta traktörü
olmayan insanlara “pancar söküm makinesi” adı altında listede yer verilmiş.
Haksızlık bununla da kalmamış Sayın Bakanım. Bu uygulamadan önce 4 bin lira
mibzer 6.500 liraya, pancar söküm makinesi 26 bin liradan 33 bin liraya, balya
makinesi yine 26 bin liradan 38 bin liraya çıkarılmış. Dolayısıyla, sizin iyi
niyetle çiftçiye vermeyi planladığınız para, hem bu yükseltilen rakamlarla hem
de aracılar eliyle, doğrudan çiftçinin cebine gitmemiş, aracı şahısların cebine
gitmiş vaziyette. 
Sayın Bakanım, çiftçilerimizin sorunlarını burada söz alan
milletvekili arkadaşlarımız dile getirdiler. 
(Mikrofon otomatik cihaz tarafından kapatıldı) 
BAŞKAN – Sayın Özdemir, buyurun.
MALİK ECDER ÖZDEMİR (Devamla) – Keşke, gönül arzu ediyor ki bu
kadar ciddi konuları böyle boş sıralara konuşmak yerine daha uygun zamanlarda,
daha uygun ortamlarda konuşabilsek. 
Gördüğüm o ki Anadolu’da bu sene hasadın veriminin yüksek
olacağıdır. Ancak Sayın Bakanım, Sivas’ta, Yozgat’ta, Tokat’ta görüştüğüm
çiftçilerin hiçbirisi gelecekten umutlu değil çünkü tıpkı bu yıl da olduğu
gibi, hasat ne kadar yüksek olursa olsun satacaklarıyla tarlaya döktükleri
gübrenin, mazotun ve ilacın fiyatını karşılamaları mümkün değil. O nedenle,
uygulanan bu tarım politikasının çiftçimizin lehine olmadığını bir kere daha
yüce Meclisten dile getirmek istiyorum. 
Vermiş olduğumuz bu önergeye desteğinizi bekliyor, yüce heyetinizi
sevgiyle, saygıyla selamlıyorum. (CHP sıralarından alkışlar)
BAŞKAN – Teşekkür ediyorum Sayın Özdemir.
Önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir.
Maddeyi oylarınıza sunuyorum: Kabul edenler… Kabul etmeyenler…
Madde kabul edilmiştir.
17’nci madde üzerinde iki adet önerge vardır, okutup işleme
alıyorum.
Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanun tasarısının 17. Maddesinin 1. fıkrasına “depolayan”dan sonra gelmek üzere “muamele-işlemeye tabi
tutan” ifadesinin eklenmesini arz ve teklif ederiz.






Hakan Coşkun





Alim Işık


Abdülkadir Akcan







Osmaniye





Kütahya


Afyonkarahisar







Muharrem Varlı





Yılmaz Tankut


Mümin İnan







Adana





Adana


Niğde







M. Akif Paksoy








Mehmet Şandır







Kahramanmaraş








Mersin



TBMM Başkanlığına
Görüşülmekte olan 498 sayılı tasarının 17.nci
maddesinin birinci fıkrasındaki “kayıt ile ilgili Bakanlıkça belirlenen
esaslara uymak ve kayıtlarını yaptırmak” ibaresinden sonra “arşivlerini de
tutmak” ibaresinin ilavesini arz ve teklif ederiz. 






Ahmet Küçük





R. Kerim Özkan


Ferit Mevlüt Aslanoğlu







Çanakkale





Burdur


Malatya







Malik Ecder Özdemir








Vahap Seçer







Sivas








Mersin



BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU BAŞKANI VAHİT KİRİŞCİ (Adana)
– Katılmıyoruz Sayın Başkan.
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan.
BAŞKAN – Önerge üzerinde söz isteyen Ahmet Küçük, Çanakkale
Milletvekili.
Buyurun Sayın Küçük. (CHP sıralarından alkışlar)
AHMET KÜÇÜK (Çanakkale) – Sayın Başkan, değerli milletvekili
arkadaşlarım; 498 sıra sayılı Yasa Tasarısı’nın “Kayıt ve bitki pasaportu”
başlığıyla oluşan 17’nci maddesi üzerinde verdiğimiz önergeyle ilgili olarak
söz almış bulunuyorum. Bu vesileyle yüce Meclisi saygılarımla selamlıyorum.
Bu maddede verdiğimiz önergede, tutulan kayıtların arşivlerinin de
oluşturulması konusundaki duyarlılığımızı ifade ediyoruz. Bu konunun çok haklı
bir talep olduğu fikrindeyiz ve önergemizin iktidar partisi sıralarından da
destek alacağına inanıyoruz. Bu vesileyle de şimdiden teşekkür ediyorum.
Değerli arkadaşlarım, maddenin başında da ifade edildiği gibi
tarımın en temel mevzusu olan hayvancılığın en temel girdisi de yem, bitkidir.
Türkiye’de hayvancılığın yapılmasındaki en büyük sorun da değerli arkadaşlarım,
Hükûmetten sonraki en büyük sorun kaba yem sorunudur.
Çünkü, hayvancılığın en büyük sorunu olan kaba yem
sorununun olmasının nedeni de Türkiye’de varlığını zar zor koruduğumuz en büyük
kaba yem ambarı olan meralarımızın sahiplenilmemesi, 1998 yılında Mera Kanunu
çıkmasına rağmen tespitlerin tam olarak bitirilememesi, tahsislerin
gerçekleştirilememesi ve dolayısıyla, ıslah çalışmalarında kaynak yetersizliği
ve konuya olan ilgisizlik nedeniyle oluşturulamamasından kaynaklanmaktadır.
Değerli arkadaşlarım, bir sorun, en büyük sorunsa ona en büyük
dikkati göstermek ve o sorunu gidermek gerekir. Türkiye zaten coğrafyası itibarıyla
hayvancılıkta önemli dezavantajlara sahiptir. Nedir bu dezavantajlar? Bir defa,
coğrafyamız yüksek bir coğrafyadır. Avrupa, bizim rekabet ettiğimiz, içine
girmeye çalıştığımız Avrupa coğrafyasının ortalama yüksekliği 400 metreyken
Anadolu coğrafyasının ortalama yüksekliği 800 metre civarındadır.
İklim yapımız, çok yağışlı bir iklim yapısına sahip olmamamız nedeniyle
dezavantajlı bir durum ortaya çıkarmakta ve kaba yem ihtiyacını en önemli sorun
olarak karşımıza çıkarmaktadır. O zaman, var olan imkânımızdan, yani meralardan
en iyi şekilde yararlanmamız lazım, onun için Mera Kanunu’nu çıkardık. Meralar
yıllarca sahipsiz kaldı, kapanın elinde kaldı. Birileri tuttu
sürdü, birileri aldı başka amaçlarla kullandı, talan edildi meralar bu ülkede
ve çok geç olmasına rağmen, hem çevre duyarlılıkları açısından hem de
hayvancılığın, tarımın en büyük girdisini sağlayacak hayvancılığın en büyük
sorununu halletmek adına 1998 yılında Mera Kanunu ittifakla çıkarıldı Meclisten
ama maalesef bu konuda ne ondan önceki hükûmetler ne
sekiz yıllık AKP Hükûmeti ciddi hiçbir adım atmadı,
bu konuya kaynak aktarmadı, tespitler ve tahsisler bitirilmedi, ıslah
çalışmaları yapılmadı değerli arkadaşlarım. Dolayısıyla, ben bu konuya Hükûmetin ilgisini ve dikkatini çekiyorum. Eğer Türkiye'de
hayvancılığı kalkındıracak ve kârlı bir işletme hâline getireceksek girdi
maliyetlerini mutlaka düşürmemiz lazım. Hayvanın beslenmesi için gerekli olan
yemin tamamını satın alarak veya kendi olanakları içinde yetiştirerek
halletmeye çalışırsak tabii ki çok daha iyi şartlar içinde bu işi yapan
Avrupa’yla baş etmemiz mümkün değildir. Dolayısıyla, mera
ıslahlarının süratle halledilmesi, giderilmesi ve kaba yem sorununun mutlaka
çözülmesi lazım. 
Değerli arkadaşlarım, hayvancılık -önceki konuşmamda da
belirttiğim gibi- tarımın en önemli girdisini oluşturur, katma değer yaratır,
gerek süt olarak gerek et olarak bir fabrika vaziyeti görür inekler ve biz eğer
hububatı hububat olarak yetiştirip bir sürü risk alarak satmak yerine bunu
silaj yapıp hayvana yedirirsek inanın hububatın fiyatı 2 katından fazlaya gelir
ve dolayısıyla bu ülkede daha çok katma değer bırakıp insanların daha çok para
kazanmasını sağlarız. Tabii bu arada
bir de insanların bütün bu işlemleri yaparken mutlaka para kazanması lazım yani
doğru destekleme, yönlendirici destekleme ve sürdürülebilir üretim şartlarını,
asgari şartlarını ayakta tutmamız lazım. 
(Mikrofon otomatik cihaz tarafından kapatıldı)
BAŞKAN – Sayın Küçük, lütfen…
Buyurun.
AHMET KÜÇÜK (Devamla) – Bu memlekette, önce, alabildiğine
serbest piyasa şartları içerisinde sık sık süt tozu
ithalatının kapısını çeşitli şekillerde aralayarak veyahut da kaçak hayvan
girişlerinin kapısını açık tutarak, yol vererek, ön açarak, hayvancılığa doğru
destekler vermeden kendiliğindenci bir anlayış içinde bu iş yapılırsa işte
hepimizin yaşadığı sorunlar yaşanır ve azalan hayvan varlığımız nedeniyle
fiyatlar yükselir ve biz tüketeceğimiz et ve sütü olması gereken şartlar içinde
üretememiş oluruz. 
Değerli arkadaşlarım, bu nedenle, süratle bu hayvan ithalatı
meselesinden vazgeçmek, kendi ırkımızı, kendi ülkemizin içinde damızlığımızı
üretmek ve mutlaka hayvan sayımızı hem nitelik olarak artırmak hem de sayısını
çoğaltmak zorundayız. Bu vesileyle yüce Meclisi saygılarımla selamlıyorum. (CHP
sıralarından alkışlar)
BAŞKAN – Teşekkür ediyorum Sayın Küçük. 
Önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir. 
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanun tasarısının 17. Maddesinin 1. fıkrasına “depolayan”dan sonra gelmek üzere “muamele-işlemeye tabi
tutan” ifadesinin eklenmesini arz ve teklif ederiz.
 Alim Işık (Kütahya) ve arkadaşları
BAŞKAN – Komisyon katılıyor mu?
TARIM, ORMAN VE KÖYİŞLERİ KOMİSYONU BAŞKANI VAHİT KİRİŞCİ (Adana)
– Katılmıyoruz Sayın Başkan.
BAŞKAN – Hükûmet önergeye katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan.
MEHMET ŞANDIR (Mersin) – Sayın Alim Işık
konuşacak.
BAŞKAN – Önerge üzerinde söz isteyen Alim
Işık, Kütahya Milletvekili.
Buyurun Sayın Işık. (MHP sıralarından alkışlar)
ALİM IŞIK (Kütahya) –
Sayın Başkan, değerli milletvekilleri; görüşülmekte olan 498 sıra sayılı Yasa
Tasarısı’nın 17’nci maddesinde yapmak istediğimiz değişiklik önergesi hakkında
söz aldım. Bu vesileyle hepinizi saygılarımla selamlıyorum. 
Tasarıdaki 17’nci madde “Kayıt ve bitki pasaportu” başlıklı,
(1)’inci fıkrası “Bakanlıkça belirlenen zararlı organizma taşıyıcısı olabilecek
bitki, bitkisel ürün ve diğer maddeleri üreten, ithal eden, depolayan ve
ticaretini yapanlar, kayıt ile ilgili Bakanlıkça belirlenen esaslara uymak ve
kayıtlarını yaptırmak zorundadır.” şeklinde. Bizim önergemiz de bu “depolayan”
ibaresinden sonra, bu depoladıkları ürünleri muameleye tabi tutanların, işleme
tabi tutanların da bu kayıt kapsamına alınmasını teklif ediyor. Son derece
teknik ve normal bir önerge ama Sayın Komisyon Başkanı ve Bakanın -tabii,
takdirleri kendilerine ait olmak üzere- niye “hayır” dediklerini de
anlayabilmiş değilim. Bu önergenin amacı, bu şekliyle risk gruplarının
tamamının kayıt altına alınmasıdır. 
Bunu bu şekilde kısaca açıkladıktan sonra, biraz önce
sorular kısmında Sayın Bakana sorup da cevabını alamadığım konuyu tüm Kütahyalı
hemşehrilerim adına tekrar kürsüden kendisine
soruyorum: 1 Ocak-15 Mayıs 2010 tarihleri arasında sel felaketine tabi olup
borçlarının ertelenmesine karar verilen on yedi ildeki çiftçilerimizin bu
karardan yararlanmasını canıgönülden ben de diliyorum
ama ilginç olan bir şey var: Sayın Bakana kim bu bilgileri verdi? Kütahya’nın çevresindeki illerin tamamı bu kapsamda var ama
Kütahya yok.
Sayın Bakanım, özellikle bunu sizlerden istirham ediyorum, bu
kararname kapsamına Kütahya’nın da alınmasını talep ediyorum çünkü aynı sel
zararı bu dönemde Kütahya’da da olmuştur ve çevresindeki illerde olduğuna göre
bunun da bu kapsamda tekrar değerlendirilmesinin yerinde olacağını düşünüyorum.
Değerli milletvekilleri, hepinizin de bildiği gibi AKP iktidarları
döneminde uygulanan yanlış ekonomi ve tarım politikasının sonucu maalesef
birçok milletvekilimizin ilinde de olduğu gibi milletvekili sayısı düşen
illerimizden hızlı bir göç olmuştur. Benim ilim Kütahya’da son beş altı yılda
100 bine yakın genç, baba ocağını terk etmek zorunda kalmıştır. Sebep?
Çoğunluğu tarımla geçinen bu illerimizde tarımın artık para etmemesi
dolayısıyla, baba ocağında doğmuş ama karnını orada doyuramamış insanların bu
illeri terk etmek zorunda kalmasıdır. Bu gerçeği, Türkiye'nin resmî rakamları
da doğruluyor. Son dönemde, kırsal kesimde yaşayan nüfus yüzde 25’ler düzeyine
düşmüştür. Bir zamanlar, özellikle AKP İktidarının işbaşına geldiği dönemlerde
yüzde 40-50’ler düzeyindeki bu oran, bugün yüzde 25’e düştüyse herkes eğri
oturup doğru konuşmalıdır ve takkeyi çıkarıp düşünmelidir: Niçin bu illerde göç
oldu ve bu illerin vekil sayıları niye düştü?
Peki, nedir durum? Kendi köyümde yaşayan ve ömrünü köyümde geçiren
seksen beş yaşındaki babamın geldiği durumu özetleyerek sizlerle paylaşmak
istiyorum. 6 çocuğunu, 30-40 koyunu ve 60-70 dekarlık kuru tarım alanında
ektiği ürünlerle büyütüp besleyip meslek sahibi etmiş babam, yaşlı olması
sebebiyle ve kardeşlerimin köyü terk etmesinden sonra, tarlalarını kiraya
vererek bugüne kadar kıt kanaat geçinegeldi. Yıl
2002’de, akrabalarım başta olmak üzere yakın tanıdıklara tarlasını yarı yarıya
yani yüzde 50 ortak olarak ortağa veren babam, 2005’te üçte 1 hisseyle, 2007’de
dörtte 1 hisseyle tarlalarını ortağa verir duruma geldi. Maalesef, 2008, 2009
ve 2010 yıllarında ortakçı bulamaz durumdadır ve bugün, tarlası ekilmeden
boştadır. Sebep? Bu tarlaları ortağa kiralayan, akraba da olsa
vatandaşlarımızın, girdi fiyatlarının yükselmesi nedeniyle aldığı ürün bedelini
maalesef harcadığı paraya denk getirememesi ve elindeki traktörü satmak zorunda
kalmasıdır. Bunun tek sorumlusu var, sekiz yıldır tek başına çiftçi oylarıyla
iktidara gelmiş olan…
(Mikrofon otomatik cihaz tarafından kapatıldı) 
BAŞKAN – Sayın Işık, buyurun.
ALİM IŞIK (Devamla) –
Teşekkür ediyorum Sayın Başkanım.
Bunun tek sorumlusu, kimse alınmasın, sekiz yıldır çiftçi
oylarının önemli oranda desteğiyle tek başına iktidarda bulunan AKP
İktidarıdır. 
Şimdi, geliniz, doğruyu konuşalım, alınacak olan tedbirleri hep
beraber alalım. Bu tasarı AB’nin dayatmasıyla bu Meclisin gündemine
getirilmiştir ama maalesef Türk çiftçisinin, hayvancılıkla uğraşan Türk
vatandaşının derdini çözecek bir tasarı olmaktan çok uzaktır. Gıda
işletmelerinde 30 beygir gücün üzerinde ve 10 işçinin üzerindeki işletmelerde
bir teknik eleman zorunluluğu var ama gerçek şu ki işletmelerin çok büyük bir
bölümü bu sınırların altında. Buralarda çalışan insanlar ne olacak Sayın
Bakanım? 
Bir taraftan istihdam sorunu ve işsizlik sorunu olan bir ülkede,
siz getireceğiniz AB uyumlu yasa teklifiyle buna da yeni işsizler ordusunu
eklerseniz, herhâlde hesabını da bugün verirsiniz diyor, önergemize desteğiniz
talebiyle tekrar saygılarımı sunuyorum. (MHP sıralarından alkışlar) 
BAŞKAN – Teşekkür ediyorum Sayın Işık.
Önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir. 
Maddeyi oylarınıza sunuyorum: Kabul edenler... Kabul etmeyenler...
Madde kabul edilmiştir. 
18’inci madde üzerinde iki adet önerge vardır, okutup işleme
alıyorum.
Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanun tasarısının 18. Maddesine 10. Fıkrasındaki
“dağıtımından” ifadesinden sonra gelmek üzere “ve satışından” ifadesinin
eklenmesini arz ve teklif ederiz.






Yılmaz Tankut





Alim Işık


Hakan Coşkun







Adana





Kütahya


Osmaniye







Muharrem Varlı





Abdülkadir Akcan


Mümin İnan







Adana





Afyonkarahisar


Niğde







Mehmet Şandır





Şenol Bal


Mehmet Akif Paksoy







Mersin





İzmir


Kahramanmaraş



Türkiye Büyük Millet Meclisi Başkanlığına
Görüşülmekte olan 498 sıra sayılı yasa tasarısının 18. maddesinin
2. fıkrasının sonundaki “Onaya ilişkin bilgilerin gizliliği esastır”
cümlesinden sonra gelmek üzere “ancak, onaya ilişkin bilgiler ilgili firmaların
talepleri hâlinde, kendileri ile ilgili olan kısımları bakanlık tarafından
bildirilir” cümlesinin ilave edilmesini arz ederiz.






Ferit Mevlüt Aslanoğlu





Halil Ünlütepe


Orhan Ziya
  Diren







Malatya





Afyonkarahisar


Tokat







Turgut Dibek








Ahmet Küçük







Kırklareli








Çanakkale



BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU BAŞKANI VAHİT KİRİŞCİ (Adana)
– Katılmıyoruz Sayın Başkanım.
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkanım.
BAŞKAN – Önerge üzerinde söz isteyen Mevlüt
Aslanoğlu, Malatya Milletvekili. (CHP sıralarından
alkışlar)
Buyurun Sayın Aslanoğlu.
FERİT MEVLÜT ASLANOĞLU (Malatya) – Sayın Başkan, çok değerli
milletvekilleri; hepinize saygılar sunuyorum. 
Sayın Komisyon Başkanı “katılmıyorum” dedi. Neye katılmadığınızı
hakikaten anlamakta güçlük çekiyorum. Burada “Onaya ilişkin bilgiler gizlidir.”
diyorsunuz. Neyi kimden gizliyorsunuz? Türk üreticisi bir mal yapmış, zirai
mücadele aracı yapmış, götürmüş Bakanlığa “Ben bu aracı Türkiye’de zirai
mücadele aracı olarak piyasaya takdim edeceğim.” demiş ama her ne hikmetse sen
bunu kabul etmiyorsun, ondan sonra bana diyorsun ki: “Bu bilgiler gizlidir.”
Yahu, sen beni teşvik et. Bu ülkeyi araba mezarlığı, bu ülkeyi zirai alet
mezarlığı yapmayın Uzak Doğu’nun mallarını getirerek. Yedek parçasıdır,
tadilatıdır, tamiratıdır… Eğer Tarım Bakanlığı teşvik edecekse, Türkiye’de
kullanılan her türlü alet edevatı bu ülkede imal etmeyi teşvik etsin ama hiç
böyle bir düşünce de yok, böyle bir hayal de yok. Biz kendi ürünümüzü kendimiz,
kendi mücadelemizi kendi aletlerimizle yapalım ve verdiğimiz her kuruş
ülkemizde kalsın ama hep ithalat, gel dışarıdan sat. Altı ay sonra parçası
kırılır, nereden bulacaksın?
Değerli milletvekilleri, bize bizden başkasının faydası yoktur.
Eğer biz zirai mücadelede kullanılacak aletleri hâlâ ithal hevesiyle -eğer biz
bu düşünceye sahipsek- hâlâ daha buradaki bilgileri gizli… Neyin gizliliği
arkadaşlar ya? Kimi kimden gizliyoruz? Bana desin ki eğer benim ürünümü kabul
etmediyse, arkadaş senin bu makinen yanlıştır. Ben de gideyim kendimi
düzelteyim. Yok, gizlidir. Devam edin gizliliğe. 
Bir başka konu değerli arkadaşlar: Demin bir arkadaşım meradan
bahsetti, Sayın Küçük galiba. Size bir hikâye anlatayım mı? Bir meşhur Mera
Kanunu var. Bir öğretim kurumuna 200 dönüm arazi hibe edildi. Orada bir öğretim
kurumu yapıldı bir 50 dönümünde. Boş bir yeri vardı, orada da yine bir öğretim
kurumu yapılacaktı ama bağışlanan öğretim kurumu değil de başka bir öğretim
kurumu. Millî Eğitim Bakanlığı değil de örneğin üniversite diyelim. Ona
bağışlanacak ama tapuya gittiğimizde “Burası mera, bunu bağışlayamazsınız ancak
mera kapsamından çıkarmak için ot bedeli ödeyeceksiniz.” diyor. Şimdi, ilgili
kurum diyor ki “Ben bu parayı…” Mal devletin, mal devlete hibe edilmiş birisi
tarafından. Devlet, devlete hibe edecek, orada bir eğitim kurumu yapılacak. 100
milyar ot bedeli istiyorlar. Kim istiyor? Be kardeşim, hadi bu okulun
yapılmasında taahhüt etmek istiyor birileri, “Ben bu okulu yaptıracağım” diyor,
“Ama arsayı ver ki yaptırayım” diyor. Maalesef 100 milyar yüzünden neredeyse o
taahhütçü, o hayırsever yani “Devlet 100 milyar benden daha mı para istiyor?”
diye belki vazgeçecek. 
Arkadaşlar, dikkatlerinize sunuyorum bu konuyu. Eğer devletin
devlete bağışlayacağı bir yerde hâlâ Mera Kanunu’nda ot bedeli istiyorsak
bilemiyorum. 
Başka bir örnek vereceğim. Çok ünlü büyük bir kurum yatırım
yapacak, yaklaşık 500 milyon dolar civarında bir yatırım bir yere. Ruhsat
alacak, burası mera, arazi kendinin. “Sen buraya yatırım yapamazsın kardeşim!” Arazi kendinin, tapu kendinin. “Siz, bize 15 trilyon ot
bedeli ödeyeceksiniz!” Dikkatlerinize sunuyorum.
(Mikrofon otomatik cihaz tarafından kapatıldı) 
BAŞKAN – Sayın Aslanoğlu, tamamlayınız
lütfen. 
Buyurun.
FERİT MEVLÜT ASLANOĞLU (Devamla) – Diyoruz ki, aman yatırımcı gel,
kurban olayım gel diyoruz ama hâlâ, ilk defa daha ayak basmadan sen benden 15
trilyon ot bedeli istersen, vay o yatırımcının hâline!
Hepinize saygılar sunuyorum. (CHP sıralarından alkışlar) 
BAŞKAN – Teşekkür ediyorum Sayın Aslanoğlu.
Önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir.
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanun tasarısının 18. Maddesine 10. Fıkrasındaki
“dağıtımından” ifadesinden sonra gelmek üzere “ve satışından” ifadesinin
eklenmesini arz ve teklif ederiz.
 Yılmaz
Tankut (Adana) ve arkadaşları
BAŞKAN – Komisyon önergeye katılıyor mu? 
TARIM, ORMAN VE KÖYİŞLERİ KOMİSYONU BAŞKANI VAHİT KİRİŞCİ (Adana)
– Katılmıyoruz Sayın Başkan. 
BAŞKAN – Hükûmet katılıyor mu? 
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan. 
BAŞKAN – Önerge üzerinde söz isteyen Yılmaz Tankut,
Adana Milletvekili. 
Buyurun. (MHP sıralarından alkışlar)
YILMAZ TANKUT (Adana) – Sayın Başkan, değerli milletvekilleri; 498
sıra sayılı Kanun Tasarısı’nın 18’inci maddesiyle ilgili olarak vermiş
olduğumuz değişiklik önergesi hakkında söz almış bulunuyorum. Bu vesileyle hepinizi
saygıyla selamlıyorum.
Değerli arkadaşlar, ülkemiz, tarımsal potansiyeli son derece
yüksek olan bir ülkedir. 72 milyon nüfusumuza karşılık yaklaşık 28 milyon
hektar tarım arazimiz bulunmaktadır. Çok özel iklim isteyen birkaç ürün dışında
hemen her türlü kültür bitkisinin yetişebildiği çok güzel bir coğrafyada
yaşamaktayız. Ülkemizde çok sayıda verimli topraklara sahip ovalarımız da
bulunmaktadır. İşte bu yüzden tarımda teknik ve teknolojinin bugünkü kadar
gelişmediği geçtiğimiz yıllarda bile dünyanın önde gelen tarım ülkelerinden ve
tarımsal ürün ihracatçılarından birisiydik. 70’li yılların
sonunda üniversite eğitimim için ziraat fakültesinde okurken çok heyecanlı ve
idealist genç bir ziraat mühendisi adayı idim. Çünkü hem o tarihlerdeki ders
kitaplarında yazılı hem de hocalarımızın bize ifade ettiği “Tarımsal ürün ve
gıda alanında dünyada kendi kendine yeten yedi ülkeden birisiyiz.” ifadelerini
bizzat duymuş, öğrenmiş ve o yıllarda, dünya aç kalsa, Türkiye'nin kimseye
muhtaç olmadan yaşayacağına inanmış genç insanlardan birisiydim. Bunun
doğru olduğu, o yıllardaki hemen hemen yok denecek
kadar tarımsal ürün ve gıda ithalat rakamlarından da bugün anlaşılmaktadır.
Bugün bile her türlü tarımsal ürün ve gıda ihtiyacımızı kendi kaynaklarımızdan
karşılayacak bilgi birikimine, teknolojiye, verimli toprak ve ekolojik şartlara sahip olduğumuz hepimiz tarafından bilinen
bir gerçektir. Ancak, ihracat bile yapabilecek potansiyele sahip bir ülke
konumundayken bugün ithalatçı bir ülke hâline gelmişsek, bunun nedenlerini,
hiçbir komplekse kapılmadan, net bir şekilde ortaya
koymamız icap etmektedir. 
Bugün, maalesef, son dört beş yıldan beri temel tarım ürünlerini
dahi diğer ülkelerden ithal etmek zorunda kalıyoruz. Dolayısıyla bu durumun,
son yıllarda tarımın hiç de iyi yönetilmediğinden meydana geldiğini söylemek,
herhâlde, bugün bizi yönetenlere karşı haksız ve mesnetsiz bir eleştiri
olmayacaktır.
Değerli arkadaşlar, bakınız, bugüne kadar buğdayı dışarıya
satıyorduk ama ne yazık ki şimdi buğdayı dışarıdan biz almaktayız. 
Doğu Anadolu ve Güneydoğu Anadolu’muzun en önemli geçim kaynağı
hayvancılık iken, bugün, maalesef, söz konusu bölgelerimizde hayvancılık
tamamen bitmiş ve bölge insanımız âdeta bölücü hainlerin ve AKP yandaşlarının
insafına bırakılmıştır.
Değerli milletvekilleri, mercimek bu memlekette o kadar çoktu ki,
tüketimi fazlalaştırmak için, TRT’de mercimekli yemek tarifleri yapılarak
tüketime özendirilen programlar yapılırdı. Şimdi dışarıdan alıyoruz. Pirinci,
mısırı, susamı, arpayı, baklayı dışarıdan alıyoruz.
Dünyanın en büyük 7’nci pamuk ihracatçısıydık, bugün dünyanın en
büyük 3’üncü pamuk ithalatçısıyız. 
AKP İktidarında Türkiye’de tarım ürünleri ithalatı ne yazık ki her
geçen gün fazlalaşmaktadır. Buna karşılık ihracat göreceli olarak azalmaktadır
ve böylece, ülkemiz, en önemli özelliklerinden birisi olan kendi kendine
yetebilme özelliğini de kaybetmektedir. 
Tespit edilen ve yakın gelecekte gerçekleşmesi yönünde
ihtimallerin en çok arttığı husus, üretimde kullanılan girdilerin pahalandığı,
buna karşılık ürün fiyatlarının düştüğü, desteklerin azaltıldığı tarım
sektöründe faaliyet gösteren vatandaşlarımızın üretim yapamaz hâle
gelmeleridir. 
Elbette, bu olumsuzlukların tabii neticesi olarak, Türkiye, tarım
ürünleri alanında net ithalatçı bir ülke konumuna gelmektedir. Bu durum,
özellikle ülkemizin fazlalaşan, artan ihtiyaçlarının karşılanması, halkımızın
gıda güvencesinin sağlanması açısından tehlikelerle karşı karşıya olduğunu çok
açık bir şekilde bizlere göstermektedir. En başta hububat ve yağlı tohumlarda yaşanılan
ithalat artışı ve beceriksiz hayvancılık politikaları ile zaten az olan prim
miktarlarının daha da düşürülmesi, çiftçilerimizin üretimden kopuşunu
hızlandırmaktan başka hiçbir sonuca hizmet etmeyecektir. Türkiye’deki yem,
mazot, gübre ve tohum fiyatlarıyla, yerli çiftçinin, ithal ürünlerle artık
rekabet etme şansı kalmamıştır.
Sayın Başkan, değerli milletvekilleri; bugün gerçekten de Çukurova
çiftçisi başta olmak üzere, ülke çiftçimiz büyük sıkıntı ve çaresizlik
içindedir. Sayın Bakanın buradan mazot fiyatlarıyla vermiş
olduğu rakamların aksine 2002 yılında çiftçimiz buğdayını ortalama 40 kuruşa
satmış ve hasat döneminde litresi yaklaşık 95 kuruş olan mazotu 2,5 kilogram buğday
satarak alabilmiş idi. Aynı çiftçimiz, bugün için açıklanan fiyatlarla, maalesef,
yaklaşık 6-7 kilogram
buğday satarak 1 litre
mazot alabilmektedir. Dolayısıyla, Sayın Bakanın ve Başbakanın çizdiği
pembe ve sahte tablonun aksine gerçek tablo çok farklıdır. Yani, AKP
İktidarının ve onun sözcülerinin iddia ettikleri bolluk ve huzurlu Türkiye
tablosunun aksine yaşanan ve yaşayan gerçek Türkiye tablosu gece ve gündüz
kadar farklıdır.
(Mikrofon otomatik cihaz tarafından kapatıldı) 
BAŞKAN – Sayın Tankut, buyurun.
YILMAZ TANKUT (Devamla) – Diğer yandan, değerli arkadaşlar,
özellikle biyolog mesleğine gönül veren genç biyologların ve biyolog
arkadaşlarımızın feryadına da kulak verilmesini buradan hatırlatmak istiyorum. Meslek taassubundan kurtularak bu tasarı kapsamı içerisinde
biyologların da değerlendirilmesi ve biyologların yıllardan beri uğradığı
haksızlıkların giderilmesi için Hükûmeti de bu konuda
duyarlı olmaya bu vesileyle davet etmek istiyorum ve netice olarak bütün bu
gerçekler ışığında, bugün, ülke çiftçimizin ve diğer insanlarımızın çok büyük
ekonomik sıkıntılarla karşı karşıya olduğunu artık AKP İktidarı kabul etmelidir
ve şapkasını önüne koyup düşünmelidir diyor, önergemizin desteklenmesini
temenni ederek hepinize saygılar sunuyorum. (MHP sıralarından alkışlar)
BAŞKAN – Teşekkür ediyorum Sayın Tankut.
Önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir. 
Maddeyi oylarınıza sunuyorum: Kabul edenler… Kabul etmeyenler…
Madde kabul edilmiştir.
19’uncu madde üzerinde iki adet önerge vardır, okutup işleme
alıyorum.
Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanunu Tasarısının 19. Maddesinin 4. Fıkrasına “piyasa
koşulları” ifadesinden sonra gelmek üzere “çiftçinin alım gücü” ifadesinin
eklenmesini arz ve teklif ederiz.






Abdülkadir Akcan





Alim Işık


Hakan Coşkun







Afyonkarahisar





Kütahya


Osmaniye







Mehmet Akif Paksoy





Yılmaz Tankut


Mehmet Şandır







Kahramanmaraş





Adana


Mersin







Muharrem Varlı








Mümin İnan







Adana








Niğde



T.B.M.M. Başkanlığı’na
Görüşülmekte olan 498 sıra sayılı yasa tasarısının 19. maddesinin
1. fıkrasının sonuna aşağıdaki cümlenin eklenmesini arz ederiz.
Saygılarımızla.






Ensar Öğüt





Ferit Mevlüt Aslanoğlu


Halil Ünlütepe










Ardahan





Malatya


Afyonkarahisar










Turgut Dibek








Malik Ecder Özdemir










Kırklareli








Sivas






“Ancak, Bakanlık bölgesel ve mevsimlik özellikleri dikkate alır.”
BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU BAŞKANI VAHİT KİRİŞCİ (Adana)
– Katılamıyoruz Sayın Başkan. 
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan. 
BAŞKAN – Önerge üzerinde söz isteyen Ensar
Öğüt, Ardahan Milletvekili. 
Buyurun Sayın Öğüt. 
ENSAR ÖĞÜT (Ardahan) – Sayın Başkan, değerli arkadaşlar;
görüşülmekte olan 498 sıra sayılı Tasarı’nın 19’uncu maddesi üzerine vermiş
olduğum önerge üzerinde söz almış bulunuyorum. Hepinizi saygılarımla
selamlıyorum.
Değerli arkadaşlar, ülkemizde tarım ve hayvancılık bir zamanlar
kendi kendimize yetiyordu ama ne yazık ki sekiz yıllık Adalet ve Kalkınma
Partisi İktidarında dışarıya mahkûm edildik. Şu anda, ne olduğu belli olmayan,
hormonla beslenmiş hayvanlar getirilerek, Türk çiftçisini öldüren ve dışarıdaki
çiftçileri besleyen, dışarıdaki çiftçilere para ödenen bir anlayışla et ithal
ediliyor. 
Şimdi, Sayın Bakan burada. Sayın Bakan, 16 Temmuz 1937’de
Cumhurbaşkanı Mustafa Kemal Atatürk, Başbakan İsmet İnönü bir kararname
yazmışlar ve özellikle de Kars’a göndermişler ve bütün illere de göndermişler,
tarım işletmeleri genel müdürlükleri kurulsun diye. Kurulmuş, TİGEM. Yem
fabrikaları kurulsun diye, kurulmuş. 
TARIM VE KÖYİŞLERİ BAKANI MEHMET MEHDİ EKER (Diyarbakır) – TİGEM
değil, TİGEM 83’te kuruldu. 
ENSAR ÖĞÜT (Devamla) – Türk Anonim Şirketi kuruldu o zaman da.
Yani o zaman kuruldu. Efendim…
TARIM VE KÖYİŞLERİ BAKANI MEHMET MEHDİ EKER (Diyarbakır) – TİGEM
83’te kuruldu, 37’de değil. 
ENSAR ÖĞÜT (Devamla) – Müsaade eder misiniz, ben konuşayım, ondan
sonra siz gelin burada cevap verin.
BAŞKAN – Sayın Bakanım, lütfen… 
ENSAR ÖĞÜT (Devamla) – Yem fabrikaları kuruldu, süt fabrikaları
kuruldu. Öyle bir hâle geldi ki Türkiye, hem Rusya’ya hem İran’a benim dedem de
babam da mal ihraç etti 1968’e kadar. Doğru mu bu? Daha sonra 1990’a kadar
Gaziantep’ten hayvan ihraç ettik Orta Doğu’ya. Bugün ne oldu da, 2002’de iktidar
olan sizler Türkiye’yi et ithalatına, hayvan ithalatına mahkûm ettiniz? Şunun
hesabını burada gelin bir verin bakayım. Siz, nasıl beslendiği belli olmayan
hayvanları getiriyorsunuz, Türk köylüsünü öldürüyorsunuz. 
Bakın Sayın Bakanım, bu ülkede insanlar bizi seçti buraya
gönderdi, çiftçinin derdine derman olalım. Ama çiftçinin derdine derman
olunmadı. Şu anda keşke belgeler olsaydı. Türkiye'nin her tarafında çiftçi
icraya verildi, traktörü alındı, hayvanları haczedildi, tarlası alındı, her
taraf perişan bir durumda, çiftçi belli bir durumda üretir hâle gelmedi ve
üreten bir çiftçi değil, devamlı göç eden, işsiz kalan, yoksullaşan bir bölge
hâline geldi. 
Şimdi doğu ve güneydoğuda siz hayvancılığı geliştirmek için bir
kanun veya bir kararname çıkarttınız yirmi beş ilde. Türkiye seksen bir il mi,
yirmi beş il mi? Onu bana bir söylesenize. Türkiye seksen bir il mi, yirmi beş
il mi? Ve diyorsunuz ki: “Biz yüzde 40 hibe yardımı yapacağız 50 baş ve üstü
damızlık hayvan yapanlara, ahır yapanlara yüzde 40, süt toplama tankı yapanlara
yüzde 30.”
Tamam da kardeşim, siz hayvancılığı sadece yirmi beş ilde yaparsanız diğer
iller ne olacak? Tamam, yaptınız; peki, Ardahan’dan beş tane proje size geldi,
şu ana kadar niye onay verip de onu uygulamadınız? Bir kere arkadaşlar iyi
bilelim, herkes bilsin, 50 baş ve üstü damızlık hayvan dediğiniz zaman, 250
milyar lira civarında sermaye lazım. Hiçbir çiftçinin, köylünün bu 250 milyar
lirayı bulup bu hayvanları beslemesi veya bu projeden faydalanması mümkün
değil. Ama biz Cumhuriyet Halk Partisi olarak diyoruz ki: “Bunu 10 başa
indirin, aile işletmeciliğini geliştirin.” Aile işletmesi olduğu zaman tarım ve
hayvancılık, işsizliğin panzehiridir, çünkü tarım ve hayvancılıkta bütün aile
fertleri çalışıyor. Bütün aile fertleri çalışınca herkes işsizlikten
kurtuluyor, yoksulluktan kurtuluyor, para kazanıyor. Şimdi burada göç eden
insanlar… İşsiz kalan, yoksul kalan insanların bir kısmı göç ediyor, bir kısmı
gidiyor PKK’ya karışıyor. Peki siz bunu yaparken, 50
baş ve üstü derken kaç proje hayata geçti? Şimdi kayıtlı çiftçi olarak 3 milyon
200 bin insan var, kayıtsızı da kattığınız zaman bu 5 milyondur, 5’le
çarptığınız zaman 25 milyon insan tarım ve hayvancılık yapıyor. 
(Mikrofon otomatik cihaz tarafından kapatıldı)
BAŞKAN – Sayın Öğüt, lütfen tamamlayınız.
ENSAR ÖĞÜT (Devamla) – Siz, 25 milyon insanı bu kadar zorda ve
darda bırakmaya yetkili misiniz? Yani niye 50 baş ve üstü diyorsunuz da aile
işletmeciliğini geliştirip daha küçüğe indirmiyorsunuz? 
Değerli arkadaşlar, şunu arz edeyim: Hakikaten köylümüzle
çiftçimiz zor durumda. Şu anda Ziraat Bankasına borcu olanların borcu 30
Hazirana kadar uzatıldı. Ama şimdi sizden rica ediyorum, iktidar partisisiniz,
30 Haziranı iki yıl daha uzatın; yoksa bu çiftçi perişan, icra gidiyor evine, hayvanları
icra oluyor, traktörü icra oluyor, evi icra oluyor. Ziraat Bankasından kredi
almak için, 3 milyar, 5 milyar kredi almak için 2 tane memur kefil
istiyorsunuz, aynı Hükûmet 750 milyon doları bir
kuruluşa verirken… Bir kalemde 750 milyon dolar kredi veriyorsunuz. Bu kul
hakkı yemek değil de nedir? Bu İslamiyet’e de sığmaz, Hristiyanlığa
da sığmaz, Museviliğe de sığmaz. Değerli arkadaşlar, böyle bir zulüm olabilir
mi? 3 milyar kredi alamıyor adam, 750 milyon bir kalemde bir kişiye veriliyor.
Böyle bir zulüm olmaz. 
Ben önergemin kabulünü arz eder, saygılar sunarım. (CHP
sıralarından alkışlar)
BAŞKAN – Sayın Öğüt, teşekkür ediyorum.
Önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir.
MUHARREM İNCE (Yalova) – Sayın Başkan, 23’üncü Dönemde Genel Kurul
salonunda cep telefonlarının çalışması teknik olarak engellenmişti,
görüşemiyorduk cep telefonlarıyla. Buna hiçbir itirazımız yok ancak Anayasa
değişikliği görüşmelerinde AKP Grubunu toparlayabilmek için bunu açtınız. Bu akşam
yine, şu anda, on beş dakika önce engelleyiciyi kaldırdınız -baktınız ki grubu
toparlayamayacaksınız- şimdi cep telefonları tekrar çekiyor. 
Meclis Başkanlık Divanı AKP’nin grup yönetimi değildir. Oranın
alacağı kararlar AKP Grubuna uygun kararlar olamaz. Onların isteğine göre
kapatılıp onların isteğine göre açılamaz. Telefonlarımız ya açılsın ya
kapansın. İkisine de razıyız ama AKP’nin işine geldiği zaman açılsın, işine
geldiği zaman kapansın… Adil bir yönetim tarzı değildir. (CHP ve MHP
sıralarından alkışlar)
BAŞKAN – Sayın İnce, sözleriniz tutanaklara geçmiştir. Gerçi, teknik bir konu. Meclis Başkanlığı konuyu
değerlendirecektir.
FERİT MEVLÜT ASLANOĞLU (Malatya) – Sayın Başkan, Meclis Başkanı
“Kapanmayacak.” diye söz verdi. Sayın Başkan, buradan, bu kürsüden Meclis
Başkanı “Bir daha kapanmayacak.” diye söz vermişti Anayasa görüşmelerinde.
BAŞKAN – Anlaşıldı Sayın Aslanoğlu.
MUHARREM İNCE (Yalova) – Kapatın ya da açın ama birini yapın.
BAŞKAN – Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanun tasarısının 19. Maddesinin 4. Fıkrasına “piyasa
koşulları” ifadesinden sonra gelmek üzere “çiftçinin alım gücü” ifadesinin
eklenmesini arz ve teklif ederiz.
   Mehmet
Akif Paksoy (Kahramanmaraş) ve arkadaşları
BAŞKAN – Komisyon önergeye katılıyor mu? 
TARIM, ORMAN VE KÖYİŞLERİ KOMİSYONU BAŞKANI VAHİT KİRİŞCİ (Adana)
– Katılmıyoruz Sayın Başkan. 
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan. 
BAŞKAN – Önerge üzerinde söz isteyen Mehmet Akif Paksoy, Kahramanmaraş Milletvekili.
Buyurun Sayın Paksoy. (MHP sıralarından
alkışlar)
MEHMET AKİF PAKSOY (Kahramanmaraş) – Sayın Başkan, değerli
milletvekilleri; görüşülmekte olan 498 sıra sayılı Kanun Tasarısı’nın 19’uncu
maddesi hakkında verdiğimiz önerge hakkında söz almış bulunuyorum. Bu vesileyle
yüce heyetinizi saygıyla selamlıyorum. 
Kıymetli arkadaşlar, malumunuz olduğu üzere 2010-2011 dönemi
hububat hasat dönemi başladı. Bu vesileyle çiftçimizin ürününün bol, kazancının
bereketli olmasını diliyorum. Ancak mevcut göstergeler benim temennilerimi pek
de haklı çıkartacak gibi görünmüyor. 
Sayın Bakan, 2 Haziranda 2010-2011 dönemi için müdahale alım
fiyatını 55 kuruş olarak açıklamış, ayrıca 5 kuruş prim verileceğini
belirtmiştir. Bu fiyat çiftçimizin alın terinin karşılığı değildir. Nitekim
verilen bu fiyat Türkiye Ziraat Odaları Birliğinin 62 kuruş olarak açıkladığı
buğday maliyetinin altındadır. Yani verilen fiyat maliyeti dahi
karşılamamaktadır. Hükûmetin öncelikle ve süratle bu
fiyatı gözden geçirmesi ve az 65 kuruş olarak yeniden ilan etmesi gerekir.
Diğer yandan, Toprak Mahsulleri Ofisinin içinde bulunduğu finansal
sorunlar, personel sorunları ve alım noktalarının azlığı dikkate alındığında,
son yedi yıldır yapılan hataların bu yıl da tekrarlanacağı ve Toprak Mahsulleri
Ofisinin piyasaları regüle edemeyeceği endişesi
vardır. Çiftçilerimize açıklanan düşük fiyata rağmen alım noktaları artırılmamıştır.
Ödemeler peşin yapılmaz ve işlemler hızlı bir şekilde gerçekleştirilmez ise bu
fiyatlar piyasalar tarafından taban fiyat olmaktan ziyade tavan fiyat olarak
algılanacağı endişesi taşımaktadır. Bu endişeleri ortadan kaldırmak için Hükûmet gerekli tedbirleri acilen almalıdır. Aksi takdirde,
fiyat oluşumu maliyetin bile altına düşebilecek ve buğday çiftçisi mağdur
olacaktır. 
Müdahale alımlarında önemli olan konu piyasayı regüle
edebilmektir. Toprak Mahsulleri Ofisinin fazla ürün almasının buğday çiftçisine
çok fazla bir faydası olmadığı gibi, görev zararı oluşmasından dolayı devlet
bütçesine de zararı vardır. Sayın Bakan çok fazla ürün satın almayı bir maharet
saymaktadır. Toprak Mahsulleri Ofisi geçen yıl son yılların en yüksek miktarda
buğdayını satın almış ancak dile getirdiğimiz hususlar göz ardı edildiğinden
kurumun 1 milyar TL görev zararı oluşmuştur. 
Sayın milletvekilleri, beceriksiz bir yönetim anlayışı ve sırf
birilerine para kazandırmak için TMO’yu zarara sokmak, beytülmalın
kaynaklarını heba etmek maharet değildir; bu açıkça kul hakkıdır, yetim
hakkıdır. Bakın, cilalı rakamlarla sunulan açıklamalara rağmen geçen sene
buğday fiyatları TMO’nun alım fiyatının altında kalmıştır. Eğer önceden alım
politikaları yanında satış politikaları şeffaf bir şekilde açıklansaydı, satış
döneminde birilerine TMO’nun buğdayı vadeli satış gibi uydurma bir yöntemle
peşkeş çekilmeseydi, tüccar piyasaya girerek ihtiyacı olduğu kadar buğdayı
alsaydı TMO zarar etmezdi. 
Sayın Bakan, geçen gün yaptığınız konuşmada “Burada bizim
söylediklerimizde yanlış yoktur.” dediniz. Sayın Bakan, sizin söylediklerinizde
yanlış var. Dünyadaki buğday fiyatlarını verdiniz. Neden mazot fiyatlarını
vermediniz? Veremezdiniz ama ben vereyim. Bugün mazot ülkemizde 305 kuruştur.
Mazot ABD’de 110 kuruş; Avusturya’da, İspanya’da, Polonya’da yaklaşık 200 kuruş
civarındadır. Bunları niye söylemiyorsunuz? Gübre fiyatlarını verdiniz. Sayın
Bakan, gübrenin kullanım zamanındaki fiyatlarını niye vermiyorsunuz? Siz de
biliyorsunuz ki gübre fiyatları kullanım zamanında artıyor, siz
seyrediyorsunuz. Kullanım zamanı geçtikten sonra düşüyor. Siz de çıkıp bu
rakamları kullanıyorsunuz. 
Buradan çiftçilerimize sesleniyorum: Sayın Bakan sizi kandırıyor.
“Destekleri artırdık.” diyor. Sayın çiftçi kardeşlerim, Hükûmet
2005 yılında Tarım Kanunu’nu çıkardı ve “Tarım destekleri gayrisafi millî hasılanın yüzde 1’inden az olamaz.” dendi. Şimdi lütfen
Tarım Bakanına sorun, son beş yıldır tarım destekleri gayrisafi millî hasılanın yüzde kaçıdır? Sayın Bakandan bunu burada
cevaplamasını istiyorum. 
(Mikrofon otomatik cihaz tarafından kapatıldı)
BAŞKAN – Sayın Paksoy, buyurun.
MEHMET AKİF PAKSOY (Devamla) – Sayın Bakan, siz ne söylerseniz
söyleyin, söylediklerimizi nasıl çarpıtırsanız çarpıtın, Milliyetçi Hareket
Partisi iktidarında çiftçimizin kullandığı mazottan vergi alınmayacaktır, Türk
çiftçisi yeşil mazot kullanacaktır; Türk çiftçisi daha ucuz gübre, daha ucuz
elektrik, daha ucuz ilaç kullanacaktır, alın terinin karşılığını alacaktır
diyor, hepinizi saygıyla selamlıyorum. (MHP sıralarından alkışlar)
BAŞKAN – Teşekkür ediyorum Paksoy.
Önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir.
Maddeyi oylarınıza sunuyorum: Kabul edenler… Kabul etmeyenler…
Madde kabul edilmiştir.
20’nci madde üzerinde iki adet önerge vardır; okutup, işleme
alıyorum.
Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanun Tasarısının 20. maddesinin 1. fıkrasının başına
“Bakanlıkça” ibaresinden önce gelmek üzere “Ziraat Mühendisleri ve” ifadesinin
eklenmesini arz ve teklif ederiz.






Alim Işık





Abdülkadir Akcan


Muharrem Varlı







Kütahya





Afyonkarahisar


Adana







Mümin İnan





Mehmet Şandır


Hakan Coşkun







Niğde





Mersin


Osmaniye







Mehmet Akif Paksoy





Recep Taner


Yılmaz Tankut







Kahramanmaraş





Aydın


Adana



Türkiye Büyük Millet Meclisi Başkanlığına
Görüşülmekte olan 498 sıra sayılı yasa tasarısının 20. maddesinin
4. fıkrasındaki “uygun” ifadesinin “en uygun ve en zararsız şekilde” olarak
değiştirilmesini arz ederiz.
Saygılarımızla.







Ferit Mevlüt Aslanoğlu





Selçuk Ayhan


Ahmet Küçük










Malatya





İzmir


Çanakkale










Mehmet Ali
  Susam








Ramazan Kerim
  Özkan










İzmir








Burdur







BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU BAŞKANI VAHİT KİRİŞCİ (Adana)
– Katılmıyoruz Sayın Başkan. 
BAŞKAN – Hükûmet katılıyor mu? 
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan.
BAŞKAN – Önerge üzerinde söz isteyen Ferit Mevlüt
Aslanoğlu, Malatya Milletvekili.
Buyurun Sayın Aslanoğlu.
FERİT MEVLÜT ASLANOĞLU (Malatya) – Sayın Başkan, değerli
milletvekilleri; hepinize saygılar sunuyorum.
Değerli milletvekilleri, biraz elektrik borçlarından ve çiftçinin
kullandığı elektrikten, tarımsal satış kooperatifi elektrik borçlarından bahsetmek
istiyorum.
Değerli arkadaşlarım, tabii, her elektriği kullanan parasını
ödemelidir. Bunun altını çiziyorum. Kesinlikle ödemelidir ancak siz mevsimsel
ürün alan kooperatiflerden, siz mevsimsel nakit girdisi olan, ürün girdisi olan
insanlardan mevsim dışı para isterseniz alamazsınız. Bu nedenle, özellikle,
tarım kesimine yönelik elektrik fatura tahsilatlarının
mevsimsel özellikleri dikkate alınarak buna göre planlanması lazım. Yani siz
daha ürünü ekerken, kullanılan elektrik parasını parası olmayan çiftçiden,
tarımsal satış kooperatifinden isterseniz ödeyemez ve çiftçiyi zorla mütemerrid yapıyorsunuz, borcunu ödeyemeyen yapıyorsunuz.
Hâlbuki TEDAŞ’la Tarım Bakanlığı arasında imzalanacak bir
protokolle, özellikle çiftçilerin mevsimsel özelliklerine göre, yöresine
göre, hangi ürünü ektiğine göre, onların talebine göre bir şekilde elektrik
bedellerinin o aylarda ödenmesinin temin edilmesi lazım arkadaşlar. 
Ama ne yapıyor? Çiftçi ekmek zorunda, çiftçi
biçmek zorunda. Daha ürününü satmadan elektrik borcundan dolayı haciz
geliyor ve öyle zamanlar haciz geliyor ki, ne zaman, biliyor musunuz? Ta
ürününün hasatını yaparken, gelip, elektrik
kesiliyor. Altını çiziyorum, geçen yıl yedi sekiz yerde çiftçilerin başına
geldi, büyük bir tarımsal satış kooperatifi ve elektrikleri kesildi. Bu
nedenle, çiftçiye yönelik mevcut elektrik borçlarının… Affedilsin demiyorum,
altını çiziyorum, ama çok yüksek oranda uygulanan faizlerin giderilerek
bunların ödenebilir bir yapılandırmayla mutlaka bir şekilde yapılandırmalı
arkadaşlar. Aksi hâlde çiftçiden bir kuruş alamazsınız, çiftçi ödeyemez,
ödeyecek parası yoktur. Öyle bir faiz birikimi olmuş ki bu faizi çiftçi
ödeyemez. Bu nedenle, çiftçilerin elektrik borçlarıyla ilgili, bir, elektrik
borçlarının ödemesinde mevsimsel -hangi mevsimde ürün alıyorsa- tahsilata gidilmelidir. Yani ocak ayında siz, ağustos ayında
çıkacak bir ürünün, hasadın ekiminden dolayı elektrik parası alamazsınız. O
çiftçinin elektrik paraları mevsimin belli aylarına bölünüp o ay tahsil
edilmeli. Ancak eski borçları da, mutlaka mutlaka,
faizler ödenebilir bir orana indirilerek, temerrüt faizleri silinerek -altını
çiziyorum- temerrüt faizi dediğimiz faizler silinerek belli bir, hazine bonosu
faizi ve bankaların mevduat faizi ortalamasıyla bulunacak faiz ortalamasıyla,
bir şekilde, uzun vadede, örneğin, kırk sekiz aya kadar vadeyle yapılandırılıp
mutlaka çiftçilere soluk aldırılması lazım. Aksi hâlde hep bu sorunu
yaşayacağız.
Değerli milletvekilleri, eğer bir çiftçiye parasını zamanında
ödemiyorsanız çiftçi faize boğuluyor, malzeme aldığı yerlerdeki insanlar
temerrüt faizi uyguluyor. 
Sayın Bakan, bundan üç ay önce Malatya’da bir don olayı olmuştu.
“Dekar başı 150 lira vereceğim.” dediniz. Dekar başı 150 lirayı tartışırız. “1
dekarda kaç ton kayısı var, bunun bedeli ne kadar?” diye tartışırız. Bu, ne
kadar yetiyor, bunu burada tartışmayacağım ama o sadece bir çiftçinin, Malatya
çiftçisinin sadece bir cep harçlığı, belki ilaç bedelidir. 
TARIM VE KÖYİŞLERİ BAKANI MEHMET MEHDİ EKER (Diyarbakır) –
Maliyeti 208 milyon.
FERİT MEVLÜT ASLANOĞLU (Devamla) – Ama zamanında ödeyin, zamanında
ödeyin Sayın Bakan. Eğer bir para zamanında ödenmiyorsa o para hiç paradır.
Onun için -aradan üç ay geçti, Malatya çiftçisinin mazotçuya, gübreciye borcu
çoktur- bir an evvel bunun ödenmesi gerekir.
Hepinize saygılar sunuyorum. Teşekkür ederim. (CHP sıralarından
alkışlar)
BAŞKAN – Teşekkür ediyorum Sayın Aslanoğlu.
Önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir.
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanun Tasarısının 20. maddesinin 1. fıkrasının başına
“Bakanlıkça” ibaresinden önce gelmek üzere “Ziraat Mühendisleri ve” ifadesinin
eklenmesini arz ve teklif ederiz.
  Hakan Coşkun
(Osmaniye) ve arkadaşları
BAŞKAN – Komisyon katılıyor mu?
TARIM, ORMAN VE KÖYİŞLERİ KOMİSYONU BAŞKANI VAHİT KİRİŞCİ (Adana)
– Katılmıyoruz Sayın Başkan. 
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan. 
BAŞKAN – Önerge üzerinde söz isteyen Recep Taner, Aydın
Milletvekili.
Buyurun Sayın Taner. (MHP sıralarından alkışlar) 
RECEP TANER (Aydın) – Sayın Başkan, değerli milletvekilleri;
görüşmekte olduğumuz 498 sıra sayılı Veteriner Hizmetleri, Bitki Sağlığı, Gıda
ve Yem Kanunu Tasarısı’nın 20’nci maddesinin (1)’inci fıkrasındaki maddenin
başına “Ziraat mühendisleri ile” ibaresini eklemek için vermiş olduğumuz
değişiklik önergesi üzerine söz almış bulunmaktayım. Yüce heyetinizi saygıyla
selamlıyorum.
Vermiş olduğumuz değişiklik önergesiyle, bitki koruma konusunda
daha önce reçete yazma yetkisinin 7472 sayılı Yasa ile ziraat mühendislerine
verilmiş olduğunu hatırlatmak istedik. Zira bu düzenlemede veteriner hekimlerin
yetkileri ve sorumlulukları net bir şekilde tanımlanmakta iken ziraat
mühendislerinin aynı şekilde yasada kendilerini bulamamalarından dolayı
eleştirmekte oldukları da bir gerçektir. Bu önerge bu serzenişlere karşı
düzelenmiş bir önergedir. 
Değerli milletvekilleri, bugün hepimizin ortak kanaatidir ki, son
zamanlarda hızla artan asrın hastalığı kanserin oluşmasındaki en büyük etken
denetim eksikliğidir. Mevcut düzenlemelerdeki yetki kargaşası had safhaya
çıkmıştır. Yerel yönetim belediyelerden, Tarım Bakanlığından Sağlık
Bakanlığına, Sanayi Ticaret Bakanlığından Çevre Bakanlığına, tüm bakanlıklar,
beş bakanlık, hepsi denetim yetkisi sahibi ama denetimin kimin tarafından ve ne
şekilde ve ne sıklıkta yapıldığı bir muamma olarak ortada durmaktadır. 
Tüm bu sıkıntılar ortadayken, bu düzenlemeyle sorumlu yöneticilik
uygulaması gevşetilerek kaldırılmak istenmektedir. Hâlen yürürlükte olan Gıda
Kanunu’na tabi olarak ülkemizde faaliyet gösteren tüm gıdayı üreten işletmeler,
yaptıkları üretimi denetleyen ve gıda güvenliğini sağlayan eleman istihdam
etmekteler ve bu elemanlar, gerek gıda mühendisi gerek diğer mühendisler, gıda
üretim aşamalarını denetliyor ve halk sağlığına zarar verecek üretimlerin
yapılmasını engelliyor. Tabii işin normalde olması gereken boyutu bu ama
gerçekte ne olduğuna baktığımızda ise karşımıza farklı bir manzara çıkıyor.
Bugün, şehir merkezleri dahil tüm ülke genelinde,
hatta denetim faaliyeti yapacak olan birimlerin yan binalarında, ülkede etin
kilogramı 20 lira civarındayken 11-12 liradan et veya kilogramı 3 liraya sucuk
satılabiliyorsa bu sistem yeniden gözden geçirilmelidir. Ama bu görüşmekte
olduğumuz düzenlemede olduğu gibi sistemi tamamen ortadan kaldırmak
olmamalıdır. 
Değerli milletvekilleri, eğer görüşmekte olduğumuz
düzenlemedeki tabiriyle mikro gıda işletmelerinin üretim maliyetlerini
düşürmek, vatandaşa daha ucuza ulaşacak gıda ortamı yaratmak amacıyla, ülkede
faaliyet gösteren yaklaşık 40 bin civarındaki gıda işletmesinin yüzde
80-85’inin gıda mühendisi ve gıda uzmanı çalıştırma zorunluluğunu ortadan
kaldırıyorsanız ve yine, eğer Türkiye Cumhuriyeti devleti Anayasa’mızda
belirtildiği gibi sosyal devlet ise, vatandaşın sağlıklı gıdaya ulaşmasını
temin etmek gerekmektedir ve yapmanız gereken şey, bu işletmelerde görev yapan
yaklaşık 20 bin civarındaki gıda mühendisi ve gıda uzmanını hemen Bakanlık
bünyesine almanız olmalıdır. Yapılacak gerekli
düzenlemeler ile gıda güvenliğinde yetki ve sorumluluk tek bakanlıkta
birleştirilmeli; işletmelerin değil devletin denetim elemanı olan uzmanlar
tarafından denetimler çok daha sıkı bir şekilde yapılmalıdır. Yoksa, ileride yaşanacak olan sağlık sorunlarının ülkemize
ve vatandaşımıza olan maddi ve manevi maliyeti, kamuda çalıştırılacak olan bu
mühendislerin maliyetinden çok daha fazla olacaktır.
Değerli milletvekilleri, bu düzenleme de yeniden gözden
geçirilmeli, mikro gıda işletmeleri dâhil tüm gıda işletmelerinin istisnasız
bir şekilde denetlenmesi ve bu denetimlerin kamu adına, kamu gıda denetçileri
tarafından yapılması temin edilmelidir. 
(Mikrofon otomatik cihaz tarafından kapatıldı) 
BAŞKAN – Sayın Taner, buyurun.
RECEP TANER (Devamla) – Yapılan denetimler neticesinde, halk
sağlığını tehdit edecek olgular bulunması hâlinde ise adil ve uygulanabilir,
caydırıcı ceza sistemi devreye girmeli, verilecek cezaların tespitinde de mikro
ve makro gıda işletmeleri dengesi ayrıca gözetilmelidir. 
Değerli milletvekilleri, AKP’nin, Türkiye’de, üreten kesimi gözden
çıkarıp bütün enerjisini tüketim sektörüne ve tüketicilere verdiğinin
emarelerini çok sık görmeye başladık. Bildiğiniz gibi, dün sabah beş buçuğa
kadar Mecliste çalışılarak Maden Kanunu çıkartıldı. Çıkarılan Maden Kanunu
Tasarısı’nda, Hükûmetin teklifine baktığımızda,
zeytin alanları maden aramasına açılıyordu. Üretici birliklerinin ve bazı sivil
toplum örgütlerinin, Meclisteki iktidar ve muhalefet milletvekillerinin ortak
çalışmaları ile bu tasarı ortadan kaldırıldı. 
Ben Aydın Milletvekili olarak, zeytin üreticileri adına, bu
düzenlemenin, Hükûmetin tasarısının geçmemesi için oy
veren milletvekillerimize teşekkür ediyor, hepinize saygılar sunuyorum. (MHP
sıralarından alkışlar)
BAŞKAN – Teşekkür ediyorum Sayın Taner.
Önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir.
Maddeyi oylarınıza sunuyorum: Kabul edenler… Kabul etmeyenler…
Kabul edilmiştir.
21’inci madde üzerinde iki adet önerge vardır, okutup işleme
alıyorum. 
T.B.M.M. Başkanlığına
Görüşülmekte olan 498 sayılı tasarının 21’inci maddesinin 1.
fıkrasının ç bendinde “Herhangi bir gıdanın insan tüketimi için uygun”
ibaresinden sonra “olup” kelimesinin ilavesini arz ve teklif ederiz.






R. Kerim Özkan





Vahap Seçer


Ahmet Küçük







Burdur





Mersin


Çanakkale







Ensar Öğüt








Selçuk Ayhan







Ardahan








İzmir



Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanun tasarısının 21. Maddesinin 1. Fıkrasının e bendinden
sonra gelmek üzere (f) bendinin aşağıdaki şekilde eklenmesini arz ve teklif
ederiz.
“Ülke ihtiyaçları göz önünde bulundurularak gıda güvenliğinin
sağlanması, üretim planlamasının yapılması, gerekli stokların sağlanması ve
gerekli hallerde ihtiyaç duyulan yerlere gıda maddelerinin sevkiyatının
sağlanması Bakanlığın sorumluluğundadır.”
 Hakan Coşkun  K. Erdal Sipahi Alim
Işık
 Osmaniye İzmir Kütahya
 Abdülkadir
Akcan Muharrem Varlı Mümin İnan
 Afyonkarahisar Adana Niğde
 M.
Akif Paksoy
 Kahramanmaraş
BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU BAŞKANI VAHİT KİRİŞCİ (Adana)
– Katılmıyoruz Sayın Başkan.
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan.
BAŞKAN – Önerge üzerinde İzmir Milletvekili Erdal Sipahi.
Buyurun Sayın Sipahi. (MHP sıralarından alkışlar)
KAMİL ERDAL SİPAHİ (İzmir) – Sayın Başkan, yüce Meclise saygılar
sunarım.
Gıda güvenliği konusunda nasıl vahim bir tabloyla karşı karşıya
olduğumuzu her gün flaş basın haberleriyle öğrenmekteyiz. Tabii, yapılan
denetim ve kontroller sonucu bu vahim tablonun yüzde kaçı ortaya
çıkartılabiliyor ve ne kadarı basına yansıyor konusu ayrıdır. 
Gıda ürünleri sağlığımızı en kolay etkileyebilecek etmenlerin
başında gelmektedir. AKP’nin fakirleştirdiği insanlarımızın yeterli ve sağlıklı
beslenme imkânlarından uzaklaştığı ülkemizde, zaten yetersiz olan beslenmenin
bir de güvenlikten giderek uzaklaşması tabloyu daha da vahimleştirmektedir. Ama
binlerce biyolog bu arada işsiz gezmekte, sahipsiz kalmakta ve tasarıda
isimleri dahi anılmamaktadır. 
Bir ülke düşünün, memur emeklisinin yüzde 35’i, SSK emeklisinin
yüzde 62’si, BAĞKUR emeklisinin yüzde 90’ı açlık sınırının altında aylık alsın,
yani açlığa mahkûm edilsin. Karnını doyurabildiği kadarına ise hormonlu
gıdalar, mide bulandırıcı denetim manzaraları, kokmuş kaçak etler ekleyin; işte
gerçek tablo bu! 
Tarım sektörü, yani çiftçi can çekişmekte. Mazot, gübre, ilaç
fiyatları sizin mantığınızla nereden nereye geldi, 4 çiftçiden 1’i çiftçiliği
bıraktı, kalanlar borç ve ipotek altında. Sayın Bakan, tarım konusunda rakam
oyunlarına dayalı süslü laflar, çiftçi için maalesef acı bir komediye dönüştü.
Türk çiftçisi ne uğruna perişan edildi? Avrupa Birliği
talimatları uğruna. Peki, Türk çiftçisini mahvetme uğruna Avrupa
Birliğine yaranabildik mi? O da hayır. 14 Ekim 2009 AB İlerleme Raporu’nun
“Tarım, gıda güvenliği, veterinerlik” bölümü, yani fasıl 11’den bazı satırlar
okuyorum size: “Kalite politikası konusunda herhangi bir ilerleme
kaydedilmemiştir. AB müktesebatıyla ilgili düzenlemeler sınırlı kalmıştır.
Uygulamalar genel tarım politikasından giderek uzaklaşmaktadır. Veterinerlik
politikasında ancak sınırlı bir ilerleme sağlanmıştır. Veteriner gözlem ve
kontrollerinin finanse edilmesi konusunda bir ilerleme gözlenmemiştir.
Hayvansal yan ürünler ve yemle ilgili kurallarda bir ilerleme
kaydedilmemiştir.” İşte, gelinen nokta bu: Hem Türk çiftçisi perişan hem de
Avrupa Birliğinden zayıf not! 
Ben İzmir milletvekiliyim, Bakırçay,
Gediz, Menderes havzalarında yaşayan insanlar, tarih boyunca bir elleri yağda,
bir elleri balda refah toplumları oldular ve Hükûmetiniz
sayesinde, cumhuriyet döneminde değil, tarihte ilk defa bu havzalardaki
insanlar fakir değil, aç. Tarımla ilgili pembe rakamları Mecliste değil,
cesaretiniz varsa Bergamalı, Menemenli, Bayındırlı, Ödemişli, Tireli çiftçinin
yüzüne anlatın. Pamuk bitti, tütün bitti, sebze, meyve can çekişmekte. Mazot,
gübre ve ilacı bıraktım, çünkü onlarla ilgili birçok açıklama sayın
milletvekillerince yapıldı. 
Şimdi, size çiftçinin elektrik faturasıyla ilgili yaşadığım bir
örnekten bahsedeceğim. Tarih 5 şubat 2010. Yer Menemen
ilçesi Doğaköy yani bir çiftçi köyü. Köy kahvesinde
masa üstüne bırakılmış elektrik faturaları. Evet, iyi dinleyin, şimdi o
elektrik faturalarından iki örnek vereceğim: Çiftçinin elektrik borcu 46 lira,
gecikme zammı 362 lira 38 kuruş. Bir başka çiftçinin elektrik borcu 50 Türk
lirası, gecikme zammı 805 lira 88 kuruş. Soru önergesi verdim, Maliye
Bakanlığından alakasız bir cevap geldi. Keşke cevap vermeselerdi, en azından
“Utançlarından cevap veremediler.” derdim. Evet, elektriği özelleştirdiniz,
çiftçiyi bu özelleştirme tuzağının soygununa terk ettiniz. Bunun adı, çiftçinin
AKP eliyle bitirilmesidir, mahvedilmesidir. Çiftçinin 50 liralık elektrik
borcunun gecikme zammı 805 Türk lirası ise bunun adına eşkıyalık mı dersiniz, soygun
mu dersiniz veya bu tabirleri yetersiz mi buluyorsunuz? Bu konuyu ben
insafınıza sunuyorum.
ÜNAL KACIR (İstanbul) – Kaç senede olmuş?
AKİF AKKUŞ (Mersin) – Kaç sene olursa olsun. İsterse yüz senede
olsun.
KAMİL ERDAL SİPAHİ (Devamla) – Efendim, borçları yapılandırdık,
taksitlendirdik… Ne işe yarar, soyguna mâni olun. Kaldı ki bu faturalar iki gün
içinde ödenmezse elektrik kesiliyor, bir de açılım zammı. 
Efendim, bunun süresi falan söz konusu değil. Allah aşkına, bir
çiftçinin 50 liralık elektrik borcu 805 liraya nasıl çıkar? Bunu bana hangi
vicdanla, hangi mantıkla izah edersiniz? Gidin bunu Ege çiftçisine anlatın.
ÜNAL KACIR (İstanbul) – Keyfî bir şey mi o ya? Kanun var, nizam
var. Keyfî mi yazmışlar?
BAŞKAN – Sayın Milletvekili, lütfen…
FERİT MEVLÜT ASLANOĞLU (Malatya) – Laf atmayın Sayın Kacır oradan.
KAMİL ERDAL SİPAHİ (Devamla) – Şimdi et rezaleti gündemde. İthal
etler, yandaş firma dedikoduları, ihale iptalleri. Yabancıya ithal et parası
vereceğinize kendi besicinize yardım edin.
(Mikrofon otomatik cihaz tarafından kapatıldı) 
BAŞKAN – Sayın Sipahi, lütfen tamamlayınız.
KAMİL ERDAL SİPAHİ (Devamla) – Bitiriyorum efendim.
“Doğu ve güneydoğuda on altı ile yönelik yüzde 40 hibe desteğini
Türkiye genelinde yapın.” dedik. Bu konuda Afyon Ticaret Borsası bir teklifte
bulundu ve bütün Ege besicileri için İzmir Ticaret Borsası teklif yaptı. Biz
Milliyetçi Hareket Partisi olarak soru önergesi verdik. Maalesef, Bakanınızdan
gelen cevap herhâlde çok gayriciddi hazırlandığı için,
biz okuduk ve bir şey anlayamadık. İşte size gıda güvenliği, işte tarım, işte
hayvancılık ve işte ulaşılan vahim tablo.
Bu arada, hayvan kaçakçılığının hemen hemen
sıfıra indiğini söylediniz. Sayın Bakan, doğruyu yansıtmıyor bilgileriniz.
Maalesef, illerde kaçak komisyonları vardı, sınır illerinde. Toplanıp ne iş
yaptıklarını tetkik etmenizde fayda umuyorum. Sayın İçişleri Bakanı buradaysa
incelemelerini tavsiye ederim. 
Aynı şekilde, sınır illerinde bir menşe şehadetnamesi
konusu vardı. Kaçak hayvanlar yakalanıyor, birisi gidiyor, “Evet, bu yerli.”
diyor ve yakalanan hayvanlar yerliymiş gibi muamele görüyor, kaçak muamelesi
görmüyor; işte, Türkiye'nin gerçeği budur.
(Mikrofon otomatik cihaz tarafından kapatıldı) 
KAMİL ERDAL SİPAHİ (Devamla) – Bu arada terör de bundan
yararlanmaya devam ediyor. Türkiye'nin gerçekleri bunlar. 
Yüce Meclise saygılar sunuyorum. (MHP sıralarından alkışlar)
BAŞKAN – Teşekkür ediyorum Sayın Sipahi. 
III.- YOKLAMA
(MHP sıralarından bir grup milletvekili ayağa kalktı)
MEHMET ŞANDIR (Mersin) – Sayın Başkan, yoklama istiyoruz efendim.
BAŞKAN – Önergeyi oylarınıza sunacağım ancak yoklama talebi
vardır, onu yerine getireceğim.
Yoklama talebinde bulunan arkadaşların isimlerini tespit edeceğim:
Sayın Şandır, Sayın Akkuş, Sayın Ertugay, Sayın Uslu,
Sayın Yıldız, Sayın Paksoy, Sayın Asil, Sayın Bulut,
Sayın Yılmaz, Sayın Enöz, Sayın Orhan, Sayın Taner,
Sayın Nalcı, Sayın Coşkun, Sayın Işık, Sayın Cengiz, Sayın Tankut,
Sayın Sipahi, Sayın Yunusoğlu, Sayın Kalaycı.
Yoklama için üç dakika süre veriyorum.
Yoklama işlemini başlatıyorum.
(Elektronik cihazla yoklama yapıldı) 
BAŞKAN – Sayın milletvekilleri, toplantı yeter sayısı vardır.
VI.- KANUN TASARI VE TEKLİFLERİ
İLE KOMİSYONLARDAN 
GELEN DİĞER İŞLER (Devam)
A) Kanun
Tasarı ve Teklifleri
(Devam)
4.- Veteriner Hizmetleri, Bitki
Sağlığı, Gıda ve Yem Kanunu Tasarısı ile Avrupa Birliği Uyum ve Tarım, Orman ve
Köyişleri Komisyonları Raporları (1/806) (S. Sayısı:
498) (Devam)
BAŞKAN – Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
Diğer önergeyi okutuyorum:
T.B.M.M. Başkanlığına
Görüşülmekte olan 498 sayılı tasarının 21’inci maddesinin 1.
fıkrasının ç bendinde “Herhangi bir gıdanın insan tüketimi için uygun”
ibaresinden sonra “olup” kelimesinin ilavesini arz ve teklif ederiz.
  Ramazan Kerim Özkan (Burdur) ve
arkadaşları
BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU BAŞKANI VAHİT KİRİŞCİ (Adana)
– Katılmıyoruz Sayın Başkan.
BAŞKAN – Hükûmet Katılıyor mu?
BAYINDIRLIK VE İSKÂN BAKANI MUSTAFA DEMİR (Samsun) – Katılmıyoruz
Sayın Başkan.
BAŞKAN – Önerge üzerinde söz isteyen Ramazan Kerim Özkan, Burdur
Milletvekili.
Buyurun Sayın Özkan.
RAMAZAN KERİM ÖZKAN (Burdur) – Sayın Başkan, değerli
milletvekilleri; yüce heyetinizi saygıyla selamlıyorum.
Değerli arkadaşlarım, Veteriner Hizmetleri, Bitki Sağlığı, Gıda ve
Yem Kanunu Tasarısı’nı görüşüyoruz. Bu görüşme esnasında sizlerin bazı konulara
dikkatinizi çekmek istiyorum. Bunlardan biri, Kırım Kongo Kanamalı Ateşi
Hastalığı, kuş gribi, kuduz, brusella, tüberküloz.
Değerli arkadaşlarım, kuduz hastalığı, can almaya, can yakmaya
devam ediyor ülkemizde. Daha yeni, benim Burdur ilimin Bucak ilçesinin Yuva
köyünde kuduz hastalığı çıktı bir inekte. Bu ineğin değeri 6 milyar. Kuduz
hastalığı, tazminatlı hastalıklar kapsamında değil fakat üreticimiz, gerçekten
halkını seven, ülkesini seven bir üretici ki hayvanın semptomlarından
bunun kuduz olabileceğini düşünerek bir veteriner hekim çağırıyor ve bu
bağıran, çağıran, ağzı köpüren hastanın, veteriner kontrolünde başını alıp laboratuvara gönderiyor. Laboratuvarda,
bunun birinci teşhisinde kuduz hastalığı çıkmıyor ancak farelere inoküle ediliyor beyinden alınan negri
cisimciği, kuduz olduğu müspet olarak tespit ediliyor. 
Bu adamın ahırında 20 hayvanı var. Şu anda, bu ahırda, yaklaşık
300-400 kilogram
civarındaki, litre civarındaki süt dökülüyor. Bu insanımız mağdur. Kanun
teklifim var, kuduz hastalığının tazminatlı hastalıklar kapsamına alınmasıyla
ilgili. Bu kanun teklifi Meclisin raflarında bekliyor. Bu mağduriyetini, bu
vatandaşımız gerçekten o duyarlılığı göstermemiş olsaydı, bu ineğini kesip,
bunu çağırıp bir kasaba verseydi, bu et, bizler tarafından, sizler tarafından
tüketilecekti. 
Bu olay, geçen yıl içerisinde, Burdur’umuzun Askeriye köyünde,
Kışla köyünde, merkezde, Soğanlı köyünde yaşandı, Kastamonu’da yaşandı,
İstanbul’da yaşandı, Türkiye'nin birçok yerinde yaşandı. Bu konuda, kuduz
hastalığının mutlaka tazminatlı hastalıklar kapsamına alınması ve üreticilerin
mağduriyetlerinin giderilmesi gerekiyor. Her gün, 300 kilo, 400 kilo süt bugün
toprağa dökülüyor. Bu vatandaşın mağduriyeti için devletimizin yaptığı yardım,
sadece ve sadece 500 Türk lirası. Bu yardımla, bu hayvanlar yiyor, bu hayvanlar
içiyor, bu hayvanlar besleniyor, hayatını devam ettiriyor. Ancak, altı aylık
bir süre sonunda kuduz hastalığıyla ilgili bir ibare görülmezse karantina
kaldırılacak ve bu süt ve et tüketiciyle buluşacak. Onun için, kuduz
hastalığının bir an önce tazminatlı hastalıklar kapsamına alınmasını ve
-Bakanlık yetkilileri buradayken- kanunumuzun Adalet ve Kalkınma Partisi
tarafından bir an önce Meclise getirilmesini talep ediyorum. 
Ayrıca, Kırım Kongo Kanamalı Ateşi can almaya devam ediyor. Bu
hastalık biliyorsunuz kenelerden bulaşıyor. 
Kuduzun da portörü yarasalardır. Yarasalar inlerde yaşar. İnlerde
yarasa aç kalır, kan emme esnasında bu virüsü çakala, tilkiye, kurda
bulaştırır. Onlar da yaban hayvanlarıyla veyahut da bölgesindeki evcil
hayvanlarla boğuşma esnasında, onlardan bir parça alma esnasında hastalığı
evcil hayvanlara aktarır. Evcil hayvanlardan da bu hastalık insanlara bir
bulaşma sağlar ve geri dönüşü olmayan bir hastalıktır. Hepimizi
ilgilendiren bir konu. Onun için, hassasiyetle bu konunun üzerinde
durulması gerekiyor. 
Kırım Kongo Kanamalı Ateşi de aynı şekilde. Keneler tarafından
bulaştırılıyor dedik. O konuda meralarımızın ilaçlanması gerekiyor,
hayvanlarımızın ilaçlanması gerekiyor. Onun mücadelesinde keklik kullanılıyor,
kanatlı hayvanlar kullanılıyor. Bu konuda, millî parklara, Çevre ve Orman
Bakanlığımızın özellikle keklik gibi kanatlıları üretip salması gerekiyor çünkü
mücadele, ancak biyolojik mücadeleyle sağlanıyor.
Yine, aynı şekilde şap hastalığı… “Şap hastalığında koruyucu
hekimlik” diyoruz. Tarım Bakanlığındaki istihdam eksikliğinden dolayı koruyucu
hekimlikte veteriner hekimlerimiz yeterli olamıyor bugünlerde ve geçen ay
içerisinde Burdur Hayvan Pazarı şaptan dolayı yaklaşık bir ay kapatıldı. Bu,
millî ekonominin kaybı demektir. Yine, Ardahan’da şap hastalığı görüldü,
Kars’ta şap hastalığı görüldü, hayvan pazarları kapandı. Bu hayvan pazarlarının
kapanması, Türk çiftçisinin, Türk üreticisinin mağduriyeti demektir. Bu
pazarların bir hafta kapanması, sadece belediye gelirleriyle milyonlarca lira
zarar demektir.
(Mikrofon otomatik cihaz tarafından kapatıldı) 
BAŞKAN – Sayın Özkan, buyurun.
RAMAZAN KERİM ÖZKAN (Devamla) – Onun için, koruyucu hekimliğe önem
vermemiz gerekiyor. Yine Bakanlık bünyesinde koruyucu hekimlik aşılamalarında
çalıştırılacak veteriner hekim istihdamının, veteriner sağlık teknisyeni istihdamının
artırılması gerekiyor. 
Bu konuda Bakanlığımızı, Hükûmetimizi
duyarlılığa davet ediyor, yüce Meclisi saygıyla selamlıyorum. (CHP sıralarından
alkışlar)
BAŞKAN – Teşekkür ediyorum Sayın Özkan.
Önergeyi oylarınıza sunuyorum: Kabul edenler… Kabul etmeyenler…
Önerge reddedilmiştir. 
Maddeyi oylarınızı sunuyorum: Kabul edenler… Kabul etmeyenler…
Madde kabul edilmiştir.
22’nci madde üzerinde üç adet önerge vardır, okutup işleme
alıyorum: 
Türkiye Büyük Millet Meclisi Başkanlığına
Görüşülmekte olan 498 Sıra Sayılı Veteriner Hizmetleri, Bitki
Sağlığı, Gıda ve Yem Kanun Tasarısı'nın 22. maddesinin 7. fıkrasının birinci
cümlesinden sonra gelmek üzere "30 beygir gücü altı motor gücü bulunan ve
10 kişiden az personel çalıştıran işyerlerinden sorumlu yönetici istenmez.
Ancak bu işyerlerinin denetimi için gerekli personel kamu adına Bakanlıkça
sağlanır. Bu personelin maaş ve özlük hakları ile sigorta primlerinin
karşılanması için her yıl Bakanlık bütçesine yeterli ödenek konulur."
cümlelerinin eklenmesini arz ve talep ederiz.






Orhan Ziya
  Diren





Vahap Seçer


Mehmet Ali
  Susam







Tokat





Mersin


İzmir







Ergün Aydoğan





R. Kerim Özkan


Ahmet Küçük







Balıkesir





Burdur


Çanakkale



Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanun Tasarısı'nın 22’inci maddesinin 7’inci fıkrasının
aşağıdaki şekilde değiştirilmesini ve ekli 1 sayılı listenin A. Gıda Üreten
İşyerleri ve B. Yem İşletmeleri bölümlerin “İşletmeler sütununda yer alan tüm
“(30 beygir üzeri motor gücü bulunan veya toplam on kişiden fazla personel
çalıştıran işyerleri) ibarelerinin liste metninden çıkarılmasını arz ve teklif
ederiz. 






İbrahim Binici





Hasip Kaplan


Sırrı Sakık







Şanlıurfa





Şırnak


Muş







Sebahat Tuncel





Bengi Yıldız


Mehmet Nezir
  Karabaş







İstanbul





Batman


Bitlis



Türkiye Büyük Millet Meclisi Başkanlığına
Görüşülmekte olan Veteriner Hizmetleri, Bitki Sağlığı, Gıda
ve Yem Kanunu Tasarısının 22 inci maddesinin 7 inci fıkrasının aşağıdaki
şekilde ve (1) sayılı listede yer alan "30 beygir üzeri motor gücü bulunan
veya toplam 10 kişiden fazla personel çalıştıran iş yerleri" ibarelerinin
"20 beygir üzeri motor gücü bulunan veya toplam 5 kişiden fazla personel
çalıştıran iş yerleri" olarak değiştirilmesini arz ve teklif ederiz.
(7) Ekli (1) sayılı listede belirlenen gıda ve yem işletmeleri,
işin nevine göre, konu ile ilgili lisans eğitimi almış en az bir personel
çalıştırmak zorundadır. 20 beygir üzeri motor gücü bulunan veya toplam 5
kişiden fazla personel çalıştıran iş yerlerinde istihdam edilecek meslek
mensuplarının sosyal güvenlik primlerinin tamamı ile maaşlarının % 30'u
Bakanlığın destekleme bütçesinden ödenir. Bilimsel gelişmeler ve günün
koşullarına göre, ekli (1) sayılı listede Bakanlıkça değişiklik yapılabilir. Bu
değişiklikler Bakanlıkça çıkarılacak bir tebliğ ile ilan edilir.






Prof. Dr. Zeki Ertugay





Abdülkadir Akcan


M. Akif Paksoy







Erzurum





Afyonkarahisar


Kahramanmaraş







Metin Ergun





Mehmet Şandır


Hakan Coşkun







Muğla





Mersin


Osmaniye







Mümin İnan








Muharrem Varlı







Niğde








Adana



BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU BAŞKANI VAHİT KİRİŞCİ (Adana)
– Katılmıyoruz Sayın Başkan. 
BAŞKAN – Hükûmet katılıyor mu?
BAYINDIRLIK VE İSKÂN BAKANI MUSTAFA DEMİR (Samsun) – Katılmıyoruz
Sayın Başkan.
MEHMET ŞANDIR (Mersin) – Zeki Ertugay
efendim. 
BAŞKAN – Önerge üzerinde söz isteyen Zeki Ertugay,
Erzurum Milletvekili. 
Buyurun Sayın Ertugay. (MHP sıralarından
alkışlar) 
ZEKİ ERTUGAY (Erzurum) – Sayın Başkan, değerli milletvekilleri;
yüce heyetinizi tekrar saygıyla selamlıyorum. 
Bu görüşmekte olduğumuz madde ve özellikle yedinci fıkrası, belki
bu tasarının en önemli maddelerinden biridir değerli arkadaşlar. Bu maddeyle,
özellikle bu fıkrayla ülkemizde çok yaygın olan küçük gıda işletmelerinden
sorumlu yönetici bulundurma mecburiyeti kaldırılmaktadır. Hâlbuki bu daha önce
5179 sayılı Yasa’da böyle bir mecburiyet vardı. 
Malumunuz, ülkemizdeki işletmelerin, gıda işletmelerinin çok büyük
bir kısmı küçük işletmelerdir ve bu küçük işletmelerin tamamı teknik bilgiye,
teknik yönde denetime, bu konudaki yapılacak ikazlara en çok ihtiyacı olan
işletmelerdir. 
İkincisi, bu maddenin 5179’daki gibi korunması, ülkemizin
insanlarının sağlıklı beslenmesi açısından, gıda güvenliği açısından çok çok önemlidir. 
Üçüncü bir husus, bu konuda bugüne kadar çok önemli bir meslek
grubu, ziraat mühendisi ve gıda mühendisi istihdamı söz konusudur ve bugün bu
meslek mensupları çok büyük bir endişe ve infial içindedirler. Hükûmet diyebilir ki küçük işletmelerin ki biz bunu
Komisyonda da gerektiği şekilde görüştük, konuştuk… Öncelikle şunu ifade
edeyim: Bu yasanın birçok eksiği olmasına rağmen, temelden birçok itirazlarımız
olmasına rağmen Komisyonda gerçekten katkı sağlamaya çalıştık. Şimdi burada da
önemli bir önerge olduğunu düşünüyorum ve peşinen zaten Hükûmet
de, Komisyon da katılmadığını söylediler, görünen o ki bu önerge de burada
reddedilecek. Ancak bunun akabinde Türkiye’de çok ciddi bir sıkıntı
yaşanacaktır, biraz önce söylediğim, üç madde hâlinde sıraladığım sakıncalar
karşımızda duran çok önemli problemlerdir. Bu konuda Sayın Bakan Komisyonda
“Çok önemli bir fark olmamaktadır, yani mevcut ziraat mühendisi, gıda
mühendislerinin istihdamında bir sorun yaşanmayacaktır, sayıca bir fark
bulunmamaktadır.” gibi bir sözlü teminat verdi. Umarım bu doğrudur. 
Bu uygulamanın tekrar getirilmesi çok önemlidir, bu yasaya
konulması da çok önemli bir eksikliktir. Çünkü bu, gerçekten gıda güvenliği
bakımından çok önemlidir. Denilebilir ki Türkiye’deki bu küçük gıda
işletmelerinin çok önemli bir kısmı ekonomik olarak büyük sıkıntılarla karşı
karşıyadır. 
Önergemizde de bahsettik, bu işletmelerin hem denetimlerinin
yapılması hem teknik eleman istihdam edilmesi ama gücü yetmediği için bu
işletmelere ücretlerin ve işveren primlerinin katkı olarak Tarım Bakanlığı
bütçesine konulacak destekleme bütçesinden karşılanmasını önemli gördüğümüzü
ifade ettim. 
Buraya çıkmışken çok önemli bir hususu da tekrar dikkatlerinize
arz etmek istiyorum. Sayın Bakan, son günlerde buğday, hububat fiyatları
açıklandı. Hepinizin malumu, 15 milyonu ilgilendirmektedir bu buğday fiyatları
ve açıklanan buğday fiyatları gerçekten tam bir hayal kırıklığı yaratmıştır ve
çiftçi büyük üzüntü içerisindedir. Kesinlikle maliyetlerin altındadır. Bugüne
kadar, çeşitli vesilelerle Sayın Bakan ifade etti, biz esasında çok çeşitli
başlıklar altında buğday üreticisine destek veriyoruz -prim desteği veriyoruz,
mazot desteği veriyoruz vesaire diye- bu desteklerin tamamını topladığınız
zaman aşağı yukarı dönüm başına verilen destek 26 lira 80 kuruştur. Sık sık tekrar ettiğiniz 2002 fiyatlarıyla karşılaştırdığınız
zaman, 2002’de verilen doğrudan gelir desteği enflasyon ölçüsünde artırılarak
devam ettirilebilseydi bugün bu rakamın yerine aşağı yukarı 32 lira bir destek
verilmiş olacaktı. Yani, 2002 rakamlarının bile altındadır ve çiftçi,
gerçekten, açıklanan taban fiyatların, hububat fiyatlarının ağırlığı altında
ezilmiştir, yüksek maliyetin altında düşük bir fiyat açıklanmıştır.
Sayın Bakana ne kadar ifade ediyor bilmiyorum ama bin kere belki
ifade ettik, bin birinci sefer buradan tekrar ifade ediyorum: Bakın, 2002’de
DAP gübresi 32 kuruş, bugün 1 lira; tam artış yüzde 203. Mazot 2002’de 1 lira
10 kuruş, bugün 3 lira 12 kuruş. 2002’de 35 kuruş olan buğday fiyatı bugün 55
kuruş. 
(Mikrofon otomatik cihaz tarafından kapatıldı) 
BAŞKAN – Sayın Ertugay, lütfen
tamamlayınız.
Buyurun.
ZEKİ ERTUGAY (Devamla) – Teşekkür ederim.
Yani, aşağı yukarı, bu kadar yılda, sekiz yılda toplam yüzde 57
artmış buğday fiyatı ama mazottaki fiyat artışı yüzde 184, DAP gübresindeki fiyatlar
yüzde 203. 
Şimdi, böyle bir maliyet artışıyla, böyle bir ağır yük altında bu
çiftçi bu üretimi ne kadar yapar? 9 milyon 300 bin hektardan 7,5 milyon hektara
buğday alanının, ekilebilir alanının düşmesi sebepsiz değildir. Bu insanlar,
artık, bu üretimden karınlarını doyuramadıkları için caymışlardır değerli
milletvekilleri. 15 milyon insanı birinci derecede ilgilendirmektedir, aş ve
ekmek kapısıdır. Ama 72 milyonu da, temel ürünümüz olması bakımından, ciddi
manada ilgilendirmektedir. 
Hükûmetin, gerçekten, bu
söylediklerimize, bu kürsüde söylenenlere kulak asmasını, bunları dikkate
almasını ve icraatlarını uygulamalarını, buna göre düzenlemesini tekrar yüce
Meclisten diliyor, hepinizi saygıyla selamlıyorum. (MHP sıralarından alkışlar)
BAŞKAN – Teşekkür ediyorum Sayın Ertugay.
Önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir.
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri,
Bitki Sağlığı, Gıda ve Yem Kanun Tasarısı'nın 22’nci maddesinin 7’nci
fıkrasının aşağıdaki şekilde değiştirilmesini ve ekli 1 sayılı listenin A. Gıda
Üreten İşyerleri ve B. Yem İşletmeleri bölümlerin “İşletmeler sütununda yer
alan tüm “(30 beygir üzeri motor gücü bulunan veya toplam on kişiden fazla
personel çalıştıran işyerleri) ibarelerinin liste metninden çıkarılmasını arz
ve teklif ederiz. 
 İbrahim
Binici (Şanlıurfa) ve arkadaşları 
BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU BAŞKANI VAHİT KİRİŞCİ (Adana)
– Katılmıyoruz Sayın Başkan.
BAŞKAN – Hükûmet katılıyor mu?
BAYINDIRLIK VE İSKÂN BAKANI MUSTAFA DEMİR (Samsun) – Katılmıyoruz
Sayın Başkan. 
BAŞKAN – Önerge üzerinde söz isteyen Mehmet Nezir Karabaş,
Bitlis Milletvekili. 
Buyurun Sayın Karabaş.
MEHMET NEZİR KARABAŞ (Bitlis) – Sayın Başkan, değerli
milletvekilleri; kanun tasarısının 22’nci maddesi üzerinde verdiğimiz önerge
üzerinde söz almış bulunmaktayım. Hepinize saygıyla selamlıyorum.
Tabii, daha önce de belirttik, açıklamalarda hemen hemen her hatip dile getirdi, bugün Türkiye’de üretim yapan
işletmelerin büyük çoğunluğu 10’dan az işçi çalıştıran ve beygir motor gücü
yüzde 30’un altında olan işletmeler tarafında gıda üretimi ve yem üretimi
yapılmaktadır. Bu tasarıda üretimin çoğunluğunu gerçekleştiren ve vatandaşın
tüketiminin çoğunluğunun sağlandığı işletmeler bu şekilde bir yerde denetim
dışı bırakılmaktadır. 
Yine meslek örgütlerinin en çok eleştirdikleri konulardan biri, bu
yasa tasarısı getirildiği zaman Avrupa uyum yasaları çerçevesinde getirildiği
iddia ediliyor. Yine, sağlıklı ve temiz gıdanın vatandaşa ulaştırılması iddia
ediliyor. Üretimin daha verimli ve denetlenebilir olması iddiası var ancak bu
konuda hem sağlıklı üretimi hem de denetimi gerçekleştirebilecek, bu işin
eğitimini almış, lisans düzeyinde eğitim almış ziraat mühendisleri ve gıda
mühendislerinin bu işletmelerde çalıştırılmasına ihtiyaç olmadığı dile
getiriliyor. 
Değerli milletvekilleri, şunu biliyoruz: Türkiye’de genelde zaten
bir kaçak çalıştırma, iş yeri ve üretim var. Hepimiz çok iyi biliyoruz ki
özellikle bu sayılar, belli bir miktarda tutulan sayılar ve motor gücü
işletmelere daha fazla işçi çalıştırıyor olsa bile kaçak işçi çalıştırmanın da
yolunu açıyor. Çünkü 12, 13, 15 işçiyle çalışan işletmeler hem denetimden
kurtulmak hem de bu işin lisans eğitimini almış insanları, mühendisleri
çalıştırmamak için o sayıları 10’un altına çekmeye çalışıyor. Bu, birçok alanda
böyledir. Bunun yolu… Eğer Bakanlık ve kurumlar gerçekten bazı işletmelerin
zaten zor koşullarda üretim yaptığını, zarar ettiğini veya belli sayıda teknik
eleman, lisans eğitimi görmüş mühendis çalıştırdığı zaman sıkıntı yaşayacağını
düşünüyorsa, bu konuda gerekli bazı alanlarda ve bazı işletme alanlarında
teşvik verebilir. Orada çalışan personelin sigorta primleri veya çalışanlardan
alınan gelir vergisinin düşürülmesi yoluna gitti. Fakat tam tersi yapılıyor,
bizler çeşitli kanunlarda, çeşitli yasalarda bu tür teknik personelin, lisans
eğitimi görmüş, alanında eğitim görmüş personelin çalıştırılmasının sınırlarını
mümkün olduğunca yukarı çekiyoruz. Eğer bizler bu yasayla, Meclis bu yasa
tasarısıyla çıkarmayı düşündüğü yasayla, iktidar bu yasayla gerçekten çağdaş,
gelişkin, sağlıklı bir gıda ve yem üretimini, sağlıklı bir denetimi istiyorsa,
bu konuda bu maddenin mutlaka değiştirilmesi gerekiyor. 
Ha bu maddede tabii bir de şu belirtilmiş: “Bakanlık ihtiyaç
duyduğu zaman bu oranları değiştirebilir.” Peki, bugünün Türkiye’sinde Avrupa
Birliği uyum yasaları çerçevesinde bu tasarıyı getirip yasalaştırıyorken bugün
hangi ihtiyaçla bu sınırı koyuyoruz? Bugün, yarın ne değişecek ki bu sınırı
Bakanlık değiştirme ihtiyacı duyacak? 
(Mikrofon otomatik cihaz tarafından kapatıldı)
BAŞKAN – Buyurun. 
MEHMET NEZİR KARABAŞ (Devamla) – Bitiriyorum Başkan. 
Onun için, bizler bu önergenin mutlaka dikkate alınması, bu oranın
tasarıda değiştirilerek, değiştirilmiş biçimiyle kanunlaşması gerektiğini
düşünüyoruz. 
Yüce heyete saygılar sunuyorum.
BAŞKAN – Teşekkür ediyorum Sayın Karabaş. 
Önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir. 
Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte olan 498 Sıra Sayılı Veteriner Hizmetleri, Bitki
Sağlığı, Gıda ve Yem Kanunu Tasarısı'nın 22. maddesinin 7. fıkrasının birinci
cümlesinden sonra gelmek üzere "30 beygir gücü altı motor gücü bulunan ve
10 kişiden az personel çalıştıran işyerlerinden sorumlu yönetici istenmez.
Ancak bu işyerlerinin denetimi için gerekli personel kamu adına Bakanlıkça
sağlanır. Bu personelin maaş ve özlük hakları ile sigorta primlerinin
karşılanması için her yıl Bakanlık bütçesine yeterli ödenek konulur."
cümlelerinin eklenmesini arz ve talep ederiz.
 Orhan
Ziya Diren (Tokat) ve arkadaşları
BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU BAŞKAN VEKİLİ MEHMET ERDOĞAN
(Adıyaman) – Katılmıyoruz Sayın Başkanım.
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyorum.
BAŞKAN – Mehmet Ali Susam, İzmir Milletvekili, önerge
üzerinde söz isteyen.
Buyurun. 
MEHMET ALİ SUSAM (İzmir) – Değerli milletvekilleri, Sayın Bakanı
katılmak için ikna etmeye çalışacağım şimdi! 
Bu madde gerçekten bu tasarıda önemli maddelerden bir
tanesi. Geçmişte durum neydi? 60 beygir gücü ve
10 kişi çalıştıran iş yerleri bir lisans eğitimi almış eleman çalıştırmak
zorundaydı. Bunun altında kalan iş yerleri de beş tanesi bir araya gelerek 1
mühendisi istihdam etme noktasındaydılar, yani büyük oranda da belgelerini
orada bulundurmak durumundaydılar. Şu an ne duruma geliyor? Şu an 30 beygir
gücüne veya 10 kişi çalıştırana. Aslında bu “veya” kelimesi çıkıp “30 beygir
gücü ve 10 kişi çalıştıran” şeklinde olmalıdır, bunlar birbirini aslında
tamamlayan iki unsurdur. 
Şimdi burada bu kanunda nasıl düşünmeliyiz? Üç şeyi düşünmeliyiz:
Bir, bu kanunda değişiklik yapılarak kendilerinin istihdamının
engellendiğini söyleyen ve piyasada kendilerinin yapacağı denetimi bundan sonra
yapılmayacağını söyleyen mühendis arkadaşlarımızın durumunu düşünmeliyiz. 
İki, önemli bir kısım olan, en önemli kısım olan Türkiye’de 52 bin
tane gıda işletmesi var, yaklaşık 400 bin tane satış noktası ve toplu tüketim
yeri var ve bunların yüzde 80’i bu söylediğim niteliklerde küçük işletmeler. Bu
küçük işletmelerin de büyük kısmı esnaf ve sanatkâr teşkilatı içerisinde
örgütlü çıraklık, kalfalık, ustalık belgesiyle iş yeri açarken kendisinin
ustalık belgesinin olması iş yeri açması için gerekli görülen kesimler, bir
kısmı da ticaret odasına kayıtlı, hiç belge aranmadan olan yerler. Bir de bu
yasadan etkilenecek olan kesim tüketici kesimi yani eğer denetimsizlik olursa
bu denetimsizlik sonucu gıda maddelerinin olumsuz sonuçlarından etkilenecek
kesimler. 
Bunlar arasındaki dengeyi nasıl sağlarız? Yani bugün esnaf ve
sanatkâr, küçük işletmenin geçmiş uygulamada, diplomasıyla o arkadaşlarımızdan
yeterli verimi aldığını söylemek mümkün değil çünkü o arkadaşlarımıza verilen
ücretler de çok düşük ücretlerdi, Beş iş yerini denetlemek için alınan ücretler
düşük ücretlerdi. Bu uygulama başarılı olmamıştır. 
Şimdi ne yapmalıyız? Bir: 30 beygir gücünün altındakilerde bunu
kaldırmalıyız ama piyasayı denetimden ve bu arkadaşları da işsiz bırakmanın
önüne geçmeliyiz. Bunun yolu bu önergede var. 
Ne diyoruz biliyor musunuz? Bu piyasayı denetleyecek, Bakanlığın
bütçesine bir fon koyalım; piyasayı denetleyelim, mühendis arkadaşlarla
denetleyelim. Piyasa, tüketici, denetimden eksik kalmasın ve bu arkadaşlarımız
da mesleklerini icra edebilme şansına sahip olsunlar ama bu fondan bunların
sigortası, özlük hakları karşılansın ve böylece bu iş yapılsın. Bakanlığın
birinci görevi budur. Bakanlık bir kamu kuruluşudur. Hem küçük işletmelerin
sağlıklı eğitilip denetlenmesini sağlamak görevidir hem de tüketicinin sağlıklı
gıdaya erişiminin ortamını sağlamak görevidir. Onun için, Bakanlığın yapması
gereken görev budur. 
Burada ben şunu bekliyorum bu kanunda Bakanlıktan: Bana daha çok
kadro verin, Avrupa normlarına uygun bir piyasada ben denetim ve eğitim yaparak
gıda güvenliğini sağlayayım ve küçük işletmelerin ihtiyacı olan eğitimi
yapayım. Bu eğitim için de ben meslek odalarıyla iş birliği yapayım. 
Bu meslek odaları kimlerdir? Akademik meslek odalarıdır, ekonomik
meslek odalarıdır yani esnaf odaları birlikleri ve ticaret odalarıdır, akademik
meslek odaları, ziraat odası ve benzeridir ve Bakanlıktır. Bu üçlü işleyişle
kaynağını bu fondan sağlayarak piyasa denetimini sağlamak mümkündür. Ama bu
yapılmadığı takdirde, ciddi bir eksikliği, meslek şovenizmiyle şu olsun bu
olsun…
(Mikrofon otomatik cihaz tarafından kapatıldı) 
BAŞKAN – Buyurun Sayın Susam. 
MEHMET ALİ SUSAM (Devamla) – …şu olsun olmasın anlayışı doğru
değildir. 
Bu verdiğimiz önerge, Sayın Bakanım, çok doğru bir önergedir.
Bunun kaynağı piyasadan yaratılır, bunun kaynağı gerçekleştirilir. 
Ben hem akademik yanı olan bir kimyagerim hem yıllardır esnaf
teşkilatındayım hem de gıda sektöründe çalışan bir insanım. Bunu bilen bir
insan olarak söylüyorum; hiç kimseyi kayırmadan, objektif bir değerlendirmeyle
bunu yapıyorum. 
Onun için, bu önergeye bu açıklamalarım sonucunda vicdanen kabul
oyu vereceğinize inanıyor, huzurlarınızı saygıyla selamlıyorum. (CHP ve MHP
sıralarından alkışlar) 
BAŞKAN – Teşekkür ediyorum Sayın Susam. 
Önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir. 
Maddeyi oylarınıza sunuyorum: Kabul edenler… Kabul etmeyenler…
Madde kabul edilmiştir. 
Sayın milletvekilleri, birleşime yirmi dakika ara veriyorum. 
Kapanma Saati: 00.34
ALTINCI OTURUM
Açılma Saati: 00.58
BAŞKAN: Başkan Vekili Sadık YAKUT
KÂTİP ÜYELER: Bayram ÖZÇELİK
(Burdur), Murat ÖZKAN (Giresun)
BAŞKAN – Sayın milletvekilleri, Türkiye Büyük Millet Meclisinin
115’inci Birleşiminin Altıncı Oturumunu açıyorum. 
498 sıra sayılı Kanun Tasarısı’nın görüşmelerine kaldığımız yerden
devam edeceğiz.
Komisyon ve Hükûmet yerinde.
23’üncü madde üzerinde iki adet önerge vardır, okutup işleme
alıyorum:
Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanunu Tasarısının 23’üncü maddesinin 3. fıkrasında yer
alan “gıda güvenilirliği” ibaresinden sonra gelmek üzere “ve gıda güvenliği”
ifadesinin eklenmesini arz ve teklif ederiz.






Abdülkadir Akcan





Kadir Ural


Muharrem Varlı







Afyonkarahisar





Mersin


Adana







Hakan Coşkun





Metin Ergun


Mümin İnan







Osmaniye





Muğla


Niğde







Mehmet Şandır





M. Akif Paksoy


Ahmet Duran
  Bulut







Mersin





Kahramanmaraş


Balıkesir



TBMM Başkanlığına
Görüşülmekte olan 498 sıra sayılı yasa tasarısının 23. maddesinin
1. maddesinin 5. satırındaki “Bu amaçla komisyonlar kurabilir” ibaresinin “bu
amaçla konu ile ilgili komisyonlar kurabilir” olarak değiştirilmesini arz
ederiz. Saygılarımızla.






Ensar Öğüt





Ferit Mevlüt Aslanoğlu


Malik Ecder Özdemir







Ardahan





Malatya


Sivas







Mehmet Ali
  Susam








Vahap Seçer







İzmir








Mersin



BAŞKAN – Komisyon önergeye katılıyor mu? 
TARIM, ORMAN VE KÖYİŞLERİ KOMİSYONU BAŞKANI VAHİT KİRİŞCİ (Adana)
– Katılmıyoruz Sayın Başkan.
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan.
BAŞKAN – Önerge üzerinde söz isteyen Ensar
Öğüt, Ardahan milletvekili.
Buyurun Sayın Öğüt.
CEMAL KAYA (Ağrı) – Ensar Ağabey, gözünü
seveyim, bu saatte…
BAŞKAN – Lütfen sayın milletvekilleri…
ENSAR ÖĞÜT (Ardahan) – Sayın Başkan, değerli arkadaşlarım; evet,
görüşülmekte olan 498 sayılı Kanun’un 23’üncü maddesi üzerinde vermiş olduğum
önerge üzerine söz almış bulunuyorum. 
Arkadaşlar, aslında bu saatte konuşmak belki yersiz olur yani ama
çok önemli olduğu için konuşuyorum. 
Sayın Bakan, şimdi tüketiciye ucuz et yedirmek için et ithal
ettiniz, hayvan ithal ettiniz, ucuz vereceksiniz, bu tamam. Besiciler
ayaklandı, onlara da sus payı vermek için 14 Haziranda yani pazartesi günü 20
bin tane hayvan getirerek, buzağı getirerek, onlara vererek, onların da ağzını
susturuyorsunuz, bu da tamam. Peki, 25 milyona yakın üretici, asıl köylü yani 3
tane, 5 tane, 10 tane hayvanı olan bu insanların durumu ne olacak? Şimdi, eti
getirdiniz, ithal ettiniz, üretici ucuza aldı, doğru; hayvan da getirdiniz,
besiciye verdiniz, onun da ağzını susturdunuz, o da doğru. Yani bu gariban,
köyde yaşayan, köylü Ayşe teyze, Fatma teyze, Ahmet, Mehmet amca, Hasan,
Hüseyin amcalar ne olacak? Yani bunların sahibi yok mu? Peki
bunların parası, malı nasıl olacak?
Şimdi, üstelik bir de şap hastalığı var diye bazı yerlerde hayvan
pazarlarını kapattırdınız. Yani sizin il tarım müdürlüğünüz yok mu,
veterineriniz yok mu, bunlara bakmıyor mu? Yani bu köylünün sahibi yok mu
değerli arkadaşlarım? 
Bak, bu saatte -saat tam 01.00- inanın ben konuşmak istemiyordum
ama bunu sizin vicdanlarınıza ben arz ediyorum. Böyle bir şey olabilir mi?
Tüketiciye ucuz et, doğru; besiciye de ucuz hayvan, doğru. Köylü kime satacak?
Köylü nasıl üretecek? Siz köylüyü ne yapmak istiyorsunuz? Köylü işsiz kalsın,
yoksul kalsın, perişan olsun, göç etsin, büyük şehirlerde hırsızlık yapsın,
kapkaç yapsın veya gitsin PKK ile dağda birlikte olsun, başka yolu var mı? Yani
köylüye ne veriyorsunuz? Köylüye gelince de diyorsunuz ki: Ben senden, gidip
Ziraat Bankasından kredi isterken, 2 milyar, 3 milyar, 5 milyar istediğin zaman,
2 tane memur kefil isterim, ipotek isterim. Allah’a bakın ya, böyle bir zulüm
olabilir mi arkadaşlar? Yani bana söyleyin, şu anda deyin ki, kardeşim,
doğrudur, Ziraat Bankasına gidiyor, 3 milyar için, bakın, 3 milyar, 3 milyar…
“3 bin TL için veya 5 bin TL için, ben memur kefil istemiyorum.” Gelin, burada
söyleyin şunu, tutanaklara bir geçsin bakayım. Yok
böyle bir şey. Benim bölgemde, Ardahan’da, Kars’ta, Erzurum’da, Ağrı’da, bütün
doğu, güneydoğuda inanın, yemin ediyorum, gitsin Ziraat Bankası veya başka bankaya
5 milyar, 7 milyar, 6 milyar kredi istesin “2 memur kefil getir, bir de ipotek
getir.” diyor. 
Değerli arkadaşlar, bakın, bu ülke bizim, bu insanlar bizim. Gidin
cezaevlerine bakın, cezaevlerinde yüzde 90’a yakını çocuklarımız, yüz kızartıcı
suçtan cezaevinde ve bunların yüzde 90’ına yakını da doğu ve güneydoğulu
çocuklar arkadaşlar. Yani bakın, bir şey daha söyleyeceğim, sizden istirham
ediyorum, bari şunu yapın: 30 Hazirana kadar çiftçilerin borçları var Ziraat
Bankasına, 30 Hazirana kadar uzatıldı ama şu anda beni arayan bir sürü insan
var, diyor ki: “Biz ödeyemeyiz, hiç olmazsa bunu iki yıl uzatsınlar faizini de
ödeyelim.” Siz 2002’de geldiğiniz zaman “Biz faize karşıyız, faiz almayacağız.”
dediniz, millet de size oy verdi ama şimdi adam diyor ki: “Ben faizi de
vereceğim ama 30 Haziranı hiç olmazsa bir yıl, iki yıl uzatsın.” 
Değerli arkadaşlar, çok fazla başınızı ağrıtmak istemiyorum ama
Sayın Bakan benim sizden istirhamım var, sizden ricam, tarımı ve hayvancılığı
öldürmeyin. Avrupa Birliğine taahhütnameniz var. Avrupa Birliğine
taahhütnamenize tarıma ve hayvancılığa 30/12/2006’da…
Bakın, 30 Aralık 2006’da Avrupa Birliği ülkelerine bir taahhütnameniz var Hükûmet olarak yani sizin Adalet ve Kalkınma Partisi Hükûmeti taahhütnamede bulunmuş: Ben et ithal edeceğim,
hayvan ithal edeceğim ve sebze ithal edeceğim, meyve ithal edeceğim. Şimdi,
peki, tamam, biz döviz ödeyerek getirelim oradaki… 
(Mikrofon otomatik cihaz tarafından kapatıldı) 
BAŞKAN – Sayın Öğüt, buyurun. 
ENSAR ÖĞÜT (Devamla) – Toparlıyorum Başkanım. 
…çiftçileri, Avrupa’daki çiftçileri besleyelim, onlara döviz
ödeyelim, onların etini alalım, kendi insanımıza yedirelim, onların sebzesini,
meyvesini alalım, yedirelim. Peki, bizim çiftçimiz ne olacak? Allah’a bakın
yahu. Yani insanlardan korkmuyorsanız, utanmıyorsanız Allah’tan korkun. Başka
bir şey demiyorum ya. (CHP sıralarından alkışlar) 
BAŞKAN – Teşekkür ediyorum Sayın Öğüt.
Önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir.
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanunu Tasarısının 23’üncü maddesinin 3. fıkrasında yer
alan “gıda güvenilirliği” ibaresinden sonra gelmek üzere “ve gıda güvenliği”
ifadesinin eklenmesini arz ve teklif ederiz.
 Mehmet
Şandır (Mersin) ve arkadaşları
BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU BAŞKANI VAHİT KİRİŞCİ (Adana)
– Katılmıyoruz Sayın Başkan. 
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan. 
MEHMET ŞANDIR (Mersin) – Ahmet Duran Bulut konuşacak Sayın Başkan.
BAŞKAN – Ahmet Duran Bulut, Balıkesir Milletvekili...
Sayın Bulut, buyurun. (MHP sıralarından alkışlar)
AHMET DURAN BULUT (Balıkesir) – Sayın Başkan, değerli
milletvekilleri; ilgili yasanın 23’üncü maddesindeki önerge hakkında
görüşlerimi belirtmek üzere huzurlarınızdayım. Yüce heyetinizi saygıyla
selamlıyorum.
Tarım ve hayvancılık kalkınmanın temel dinamiklerinden. Tabii ki Türkiye gibi işsizliğin yoğun olduğu, Türkiye gibi düne
kadar kendi kendine yeten, tarım ülkesi olmakla övünen bir ülkenin, Hükûmetin ithalata dayalı bir ekonomik modelinin tarım ve
hayvancılığa da uydurularak artık üretimden vazgeçip dışarıdan daha ucuz ürün
Türkiye’ye getirerek başka ülkelerin çiftçilerine para kazandırmak, başka
ülkelerin işsizlerine iş bulmak amacını gerçekleştiren bir politikayla
ülkemizde... Ben Balıkesir Milletvekiliyim, Balıkesir’de, mesela,
Altınova, Ayvalık, Gömeç, Burhaniye ovaları yazın bembeyaz pamuk tarlaları
olurdu, şimdi pamuk ekilmiyor oralarda. Tek tarım ürünümüz zeytin. Zeytinden
500 bin aile, dolaylı veya direkt olarak, doğrudan yaklaşık 10 milyon insan
zeytinden geçinmektedir. İki yılda bir -bir yıl verir, bir yıl vermez zeytin
ağacı, tabii ki bu kötü bakımdan- 130 bin ton zeytinyağı elde ettik yılda,
ortalama bu. 
Değerli milletvekilleri, zeytinyağı, sızma zeytinyağının kilosu
bugün 5,5 liradır, kalın yağın fiyatı 3,5 liradır. Zeytin üreticisi bu
fiyatlarla zeytinyağını sattığı takdirde maliyetini kurtaramaz. Hele icar
aldıysa, hele tayfa çalıştırdıysa bunun altından kalkamaz. Hâliyle zeytinlik
bölgesi, zeytin alanları üzerinde birtakım oyunlar da oynanmakta.
Zeytinliğimizin bulunduğu bölgede madenciler bilhassa, Bakanlık bunlara, birçok
firmaya arama ruhsatı vermiş, her yeri kazmaktalar. Havra’nın Büyükdere diye bir köyü var. Oradaki altın arayan firma 2
bin ağaç zeytini kökleyerek oradan kendine alan açtı. Hâlbuki yürürlükte bir
Zeytin Kanunu var. Bunun gereğinin yapılması gerekir ama ne hikmetse güçlü
firmalara söz mü geçmiyor, diş mi geçmiyor; bunlar o bölgeyi talan etmeye devam
ediyor. Elde ettikleri madenle zaten bozdukları yolun karşılığını, değerini
devlete ödemekten âciz bir gelirdir bu. Dolayısıyla
bizim bölgemiz zeytin ve zeytin üreticisinin mağduriyeti sürmekte. 
Zeytine, zeytinyağına kiloda 24 kuruş Hükûmetimiz
destekleme yapmaktadır. Avrupa ülkelerinde 2.500 kuruş verilmektedir. Bu
desteklemeyle bunun altından kalkması ve diğer ülkelerle rekabet etmesi mümkün
değildir. Tabii ki çiçek yağının ithal edilmiş olması da ülkedeki talep
konusunda bir mağduriyet meydana getirmekte, pazar, arz-talep dengesi
içerisinde talebi azaltmakta ve üretici mağduriyetini bir kader olarak yaşamaya
devam etmektedir.
Bölgenin yine alternatifi bizim ülkemizde, üç yanı denizlerle
çevrili olan bu ülkede balıkçılık konusunda Hükûmetimiz
çok yanlış bir politika takip etmektedir. Balık yumurtlama döneminde, havyar
döneminde yakalanmaması gerektiği hâlde, Hükümetimiz -15 Nisanda başladığı
hâlde yasaklar- gırgırların avlamasına izin verdi. Şu an, gırgırla, 6 milin
dışındaki bütün bölgede denizin dibi taranıyor. 
Marmara Denizi’nde salya denilen, denizin dip örtüsünü öldüren bir
salgın, bir hastalık var. Bakanlığımızın bununla ilgili bugüne kadar hiçbir
araştırma ve çalışma yaptığını duymadım, bilmiyorum. Ancak bir gerçek var ki
denizimiz ölüyor, Türkiye’nin bütün ihtiyacını karşılayabilecek bir platoya
sahip olan böyle bir zengin denizlerin sahibi olan bizler maalesef mağdur
durumdayız. Türkiye’de 20.903 tekne balıkçılık yapmaktadır. 130 bin kişi
balıktan geçimini temin etmektedir.
(Mikrofon otomatik cihaz tarafından kapatıldı) 
BAŞKAN – Sayın Bulut, lütfen tamamlayınız.
Buyurun.
AHMET DURAN BULUT (Devamla) – Ancak her geçen yıl, geçtiğimiz yıl
400 bin ton balık dışarıya ihraç edilmesine karşın, önümüzdeki yıl ihraç edecek
100 bin ton balığı bulmamız çok zor. Çünkü havyar döneminde balık yakalandığı
için bunun kökü kazınmaktadır. İlgili kuruluşlar, kooperatifler, üniversiteler
“yasaklansın” dediği hâlde iki üç balıkçının, iki üç kişinin sözü Hükûmete geçmekte ve 15 Hazirana kadar gırgırla, 15
Hazirandan sonra trolle denizin dibi taranacak ve balık nesli kurutulacaktır.
Tarım ve hayvancılığa, ülkeyi yönetenlerin mutlaka dikkat etmesi,
bunu bir millî politika şeklinde, gelen geçen hükûmetlere
göre değil, ülkenin, gelecek nesillerin gelecekleri düşünülerek hareket
edilmesi gerekir diyor, yüce heyetinizi saygıyla selamlıyorum. (MHP
sıralarından alkışlar) 
BAŞKAN – Teşekkür ediyorum Sayın Bulut.
Önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir.
Maddeyi oylarınıza sunuyorum: Kabul edenler... Kabul etmeyenler...
Madde kabul edilmiştir. 
24’üncü madde üzerinde bir adet önerge vardır, okutup işleme
alıyorum: 
Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanun Tasarısının 24’üncü maddesinin 3. fıkrasına
aşağıdaki cümlenin eklenmesini arz ve teklif ederiz.
“Ayrıca GDO’lu ürün ve bu ürünler
kullanılarak elde edilen öteki ürünlerin etiketlerinde ürünün GDO’lu olduğu mutlaka belirtilmelidir.”






Cemaleddin Uslu





Dr. Şenol Bal


Prof. Dr. Abdülkadir Akcan







Edirne





İzmir


Afyonkarahisar







Hakan Coşkun





Mehmet Şandır


Muharrem Varlı







Osmaniye





Mersin


Adana







Metin Ergun





Mümin İnan


M. Akif Paksoy







Muğla





Niğde


Kahramanmaraş



BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU BAŞKANI VAHİT KİRİŞCİ (Adana)
– Katılmıyoruz Sayın Başkan.
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan.
BAŞKAN – Önerge üzerinde söz isteyen Cemaleddin
Uslu, Edirne Milletvekili.
Buyurun Sayın Uslu. (MHP sıralarından alkışlar)
CEMALEDDİN USLU (Edirne) – Teşekkür ederim Sayın Başkan.
Değerli milletvekilleri, sizleri saygılarımla selamlıyorum.
498 sıra sayılı Tasarı’nın 24’üncü maddesinin 3’üncü fıkrasına bir
ilave teklif ediyoruz: “Ayrıca GDO’lu ürün ve bu
ürünler kullanılarak elde edilen öteki ürünlerin etiketlerinde ürünün GDO’lu olduğu mutlaka belirtilmelidir.”
İnsanların bilgilendirilmesi için fevkalade önemli bir ilave. Zira, GDO’lu ürünlerin insan
sağlığını ne şekilde etkilediği, hangi düzeyde etkilediği kamuoyunda çok
bilinmemekte. Dolayısıyla hangi ürünlerin GDO’lu ürün
olduğunun, içerdiğinin etikette belirtilmesi fevkalade önem arz ediyor,
insanların bilgilendirilmesi açısından.
Değerli milletvekilleri, her ülke kendi vatandaşının gıda
güvenliğini ve gıda güvencesini sağlamak zorundadır. Yani o ülkede yaşayan
vatandaşların yeterli beslenme düzeyinin sağlanması, doyacak miktarda
beslenmelerinin sağlanması için gıda güvenliğinin sağlanması lazım, gıda
güvencesinin sağlanması lazım. Ayrıca, bu güvenceyi kaliteli bir şekilde
sağlamak bakımından da gıda güvenliğinin sağlanması gerekiyor.
Şimdi, burada konuşan değerli milletvekilleri de bahsettiler,
Türkiye geçmişte kendi kendine yeten ülkelerden biriydi. Gerçi Sayın Bakan bunu
daha önceki ifadelerinde belirtti, böyle bir şeyin doğru olmadığını, hiçbir
zaman Türkiye’nin yeterli bir düzeyde üretim yapmadığını ifade ettiler. Ancak
bir ülke, az önce de bahsettiğim üzere, kendi vatandaşının gıda ihtiyacını
sağlamak için mutlaka üretmek zorunda. Bu güvenceyi vermek için de üretemediği
miktarı da ithal etmek zorunda. 
Çeşitli ürünlerin geçmiş yıllara göre değerlendirmesini
yaptığımızda bazı ürünlerde üretim yeterliliği, bazı ürünlerde yetersizliği
dikkat çekmekte ve ihtiyaç olan miktar da mutlaka ithalat yoluyla
karşılanmaktadır. 
Küresel gelişmeler dünya üzerinde üretilen ürünlerin dolaşımını
çok rahatlıkla sağlayabiliyor, dolayısıyla her mevsimde her ürünü tüketmemiz
mümkün. Dolayısıyla pazarlarda, raflarda, tezgâhlarda görüyoruz, kışın dahi
yazlık ürünlerin veya tropikal bölgelerde yetişen ürünlerin ülkemizde
tüketildiğini de görüyoruz, şahit oluyoruz. 
Türkiye’nin, üretimini gerçekleştirmek için mutlaka bazı ürünlere
destekte bulunması lazım. Bu destekler yapılmadığı takdirde üretimdeki
noksanlık ithalatı gündeme getirecektir. Bu da ülkenin diğer ülkelere döviz
aktarımını sağlayacaktır. 
Özellikle ette, sütte ve yağlı tohumlarda -temel ihtiyaç maddeleri
itibarıyla söylüyorum- ciddi şekilde desteklemelerin yapılması lazım. 
Sayın Bakanın ifadeleriyle söylemek istiyorum, genelde bu kürsüye
çıktığında veya her platformda 2002 ile 2010’un, bugünün kıyaslamasını
yaparken, 2002’de tarıma ayrılan desteğin bugün itibarıyla 2 katına
çıkartıldığını ifade etmekte. Doğrudur, 2002 yılında 2,8 milyar liralık bir
destekleme, tarıma ayrılan bir destek varken bugün bu, sanıyorum, 5,6 milyara
çıkmıştır. 2 kat bir artırımdan söz etmek mümkündür. Ancak, iki dönemin,
tarihlerin karşılaştırmasını yaptığımızda 2002’deki özellikle mazotun, gübrenin
fiyatları ile bugünün fiyatlarını karşılaştırdığımızda en azından 3 katı, 3
misli bir artıştan bahsetmek mümkündür. Ürün fiyatları,
özellikle ben kendi bölgemle, Edirne bölgesiyle ilgili Trakya buğdayı, kırmızı,
yarı sert buğdayla kıyasladığımda buğday fiyatlarının genelde artmadığını, aynı
fiyatlar seviyesinde devam ettiğini ama üretim girdilerinin en az 3 misli
arttığını düşünürsek, o tarihle bu tarihi kıyasladığımızda her ne kadar tarıma
ayrılan desteklerin arttığından söz etmek mümkünse de, reel olarak desteklerin
yetersiz olduğunu ifade etmemiz gerekiyor.
Değerli milletvekilleri, hayvancılıkla ilgili söylemek istediğim,
Güneydoğu ve Doğu bölgelerine verilen desteğin, ülkenin diğer bölgelerine de,
özellikle Trakya’ya da verilmesini arzu ediyoruz…
(Mikrofon otomatik cihaz tarafından kapatıldı)
BAŞKAN – Buyurun Sayın
Uslu.
CEMALEDDİN USLU (Devamla) – Bitiriyorum Sayın Başkan.
…bu bölgelere de verilmesini arzu ediyoruz. Çünkü tarımda
geçinmenin bir yolu, mutlaka hayvancılığın da yapılmasıdır, desteklenmesidir.
En az 50 baş bir tesisin desteklenmesinin yanında 10 baş veya 5 başlık bir
tesisin de desteklenmesi üreticilere ciddi hâlde fayda sağlayacaktır. 
Yine, son olarak söz etmek istediğim, küçük işletmelerin mühendis
istihdamı konusunda bu yasa bir azaltma getiriyor veya birçok kişi bu anlamda
işsiz kalacak endişesini taşıyor. Bunu da tekrar dile getiriyorum.
Önergemize destek beklerken, sizleri saygılarımla selamlıyorum.
(MHP sıralarından alkışlar)
BAŞKAN – Teşekkür ediyorum Sayın Uslu.
Önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir.
Maddeyi oylarınıza sunuyorum: Kabul edenler… Kabul etmeyenler…
Madde kabul edilmiştir.
25’inci madde üzerinde iki adet önerge vardır, ayrı ayrı okutup işleme alıyorum:
Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanun tasarısının 25. Maddesinin 3. fıkrasının son
cümlesinde yer alan "diğer ilgililer" ibaresinden sonra gelmek üzere
"doğabilecek muhtemel zararların sorumluları veya devlet tarafından
tanzimi kaydı ile" ifadesinin eklenmesini arz ve teklif ederiz.






M. Kemal Cengiz





Hakan Coşkun


Muharrem Varlı







Çanakkale





Osmaniye


Adana







Cemaleddin Uslu





Abdülkadir Akcan


D. Ali Torlak







Edirne





Afyonkarahisar


İstanbul







M. Akif Paksoy








Mehmet Şandır







Kahramanmaraş








Mersin



TBMM Başkanlığına
Görüşülmekte olan 498 sıra sayılı kanun tasarısının 25. maddesinin
2. fıkrası 2. cümlesinde yer alan “ya da hayvan sahibi adına bakıcısı”
ibaresinin madde metninden çıkarılmasını arz ve teklif ederiz.






Vahap Seçer





Mehmet Ali
  Susam


Ahmet Küçük










Mersin





İzmir


Çanakkale










Selçuk Ayhan








Ramazan Kerim
  Özkan










İzmir








Burdur






BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU BAŞKANI VAHİT KİRİŞCİ (Adana)
– Katılmıyoruz Sayın Başkan.
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan.
BAŞKAN – Önerge üzerinde söz isteyen Vahap
Seçer, Mersin Milletvekili.
Buyurun Sayın Seçer.
VAHAP SEÇER (Mersin) – Sayın Başkan, sayın milletvekilleri; 498
sıra sayılı Kanun Tasarısı’nın 25’inci maddesinde verdiğimiz değişiklik
önergesi hakkında söz almış bulunmaktayım. Hepinizi saygıyla selamlıyorum.
Değerli arkadaşlarım, geçtiğimiz gün, KİT Komisyonunda, Tarım
Bakanlığının bağlı kuruluşu olan Atatürk Orman Çiftliği ile ilgili 2007
hesapları ibra edilmedi, 2008 hesapları ise şartlı ibra edildi. Bunun nedeni,
Yüksek Denetleme Kurulunun, Atatürk Orman Çiftliğinin arazisinde bulunan iki
akaryakıt istasyonunun kira sözleşmesinin ihalesiz on bir yıl uzatılması
nedeniyle kamunun zarara uğratılması yönündeki raporu. Nedir bu işin hikâyesi,
hep beraber bakalım: Atatürk Orman çiftliği arazisi içerisinde bulunan iki
akaryakıt istasyonu 1985 yılında kamu kuruluşu olan POAŞ’a
yirmi yıl süreyle kiralanıyor. Bu alan toplam 7 bin metrekare. Buna ilişkin
protokol de 1988 yılında imzalanıyor. Kira sözleşmesi devam ederken o sırada
POAŞ özelleştiriliyor. Kira sözleşmesinin bitimine bir yıl
süre kala kamu kurumu niteliğinde olan Türk Petrol Dağıtım Limitet Şirketi bu
akaryakıt istasyonlarını 3 milyon dolar bayrak bedeli, ayrıca yıllık satış
kârının yüzde 25’i karşılığı on iki yıllığına kiralamak için Atatürk Orman
Çiftliği Müdürlüğüne ve Tarım ve Köyişleri
Bakanlığına teklifte bulunuyor, ancak bu istasyonlar, bu teklif karşısında kamu
kurumu niteliğinde olan bu şirkete değil, yine bunun yerine özelleştirilen POAŞ’a ihalesiz olarak 1 milyon 180 bin dolara -diğer
teklif 3 milyon dolar bayrak bedeli ya da ihalesiz uzatılan kira bedeli 1
milyon 180 bin dolar, yıllık- ayrıca 12 bin TL artı KDV fiyatla tekrar on bir
yıllığına kiraya veriliyor, özelleştirilen POAŞ’a. Bu
arada, başlangıçta bu alan 7 bin metrekare, bu kullanım alanı 20 bin küsur
metrekareye çıkarılıyor. Daha sonra POAŞ ne yapıyor? Atatürk Orman
Çiftliğinden kiraladığı bu alan, 13/2/2010 tarihinde
eski bir bakanın ortağı olduğu, Adalet ve Kalkınma Partili eski bir bakanın
ortağı olduğu iddia edilen bir şirkete kiralanıyor. 
MEHMET NİL HIDIR (Muğla) – İspat et. 
VAHAP SEÇER (Devamla) – Bu, raporda yer alan iddialar değerli
arkadaşlarım.
MEHMET NİL HIDIR (Muğla) – İddia etme, ispat et. İddia etmek
iftira etmektir. 
SERACETTİN KARAYAĞIZ (Muş) – İddia bunlar. 
VAHAP SEÇER (Devamla) – Tabii burada mesnetsiz bir iddiada
bulunmuyorum, isim de vermiyorum. Yüksek Denetleme Kurulunun raporunu
incelersiniz. 
MEHMET NİL HIDIR (Muğla) – Delili varsa verirsiniz.
VAHAP SEÇER (Devamla) – Bu konuda sonuç ne çıkacak hep beraber
göreceğiz. Eğer farklı bir durum varsa endişe edecek bir şey yok. Niçin 2008
hesapları şartlı ibra edilmiş Komisyon tarafından? Niçin 2007 hesapları ibra
edilmemiş? Demek ki Komisyon da bu konuda bir endişe taşıyor.
TARIM VE KÖYİŞLERİ BAKANI MEHMET MEHDİ EKER (Diyarbakır) –
Savcılığa gitti, işlemden kalktı o.
M. NURİ YAMAN (Muş) – Hayır, hayır, kalkmadı.
VAHAP SEÇER (Devamla) – Değerli arkadaşlarım, Atatürk Orman
Çiftliğinin yine 396.312
 metrekare arazisi Gazi Üniversitesine veriliyor, bedeli
karşılığı tahsis ediliyor, fakülte binaları, ek binaları, sosyal tesisleri
yapılsın diye, tahsis nedeni bu. (AK PARTİ sıralarından gürültüler) 
BAŞKAN – Sayın milletvekilleri, lütfen…
VAHAP SEÇER (Devamla) – Daha sonra Gazi Üniversitesi, bu arazinin
bir kısmına, tahsis amacı dışında, konut inşaatı yapma girişiminde bulunuyor ve
bunun karşılığında da Gazi Üniversitesinin bu tahsis bedeli olarak ödemesi
gereken 5 milyon 934 bin 420 lirayı, iki ayrı inşaat şirketinin…
(Mikrofon otomatik cihaz tarafından kapatıldı)
BAŞKAN – Sayın Seçer, lütfen tamamlayınız.
VAHAP SEÇER (Devamla) – Teşekkür ederim Sayın Başkan.
…Atatürk Orman Çiftliği Müdürlüğüne -Gazi Üniversitesinin ödemesi
gereken, yatırması gereken bu parayı- yatırdığı iddia ediliyor. Tabii, bu
konuda da Sayıştay inceleme başlatmış durumda, bunun da sonucunu hep beraber
göreceğiz. 
Bir iktidarın içerisine ya da bir toplumun içerisine bu kadar
fütursuzca, bu kadar cesurca eğer istismar ya da “yolsuzluk iddiaları” diyelim
-daha iyimser konuşalım- girmişse o toplumdan da, o iktidardan da gelecekte
olumlu beklentiler içerisinde olmamız mümkün değil diyorum, hepinizi saygıyla
selamlıyorum. (CHP sıralarından alkışlar) 
BAŞKAN – Teşekkür ediyorum Sayın Seçer.
Önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir.
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanun tasarısının 25. Maddesinin 3. Fıkrasının son
cümlesinde yer alan “diğer ilgililer” ibaresinden sonra gelmek üzere
“doğabilecek muhtemel zararların sorumluları veya devlet tarafından tanzimi
kaydı ile” ifadesinin eklenmesini arz ve teklif ederiz.
 Mehmet
Şandır (Mersin) ve arkadaşları
BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU BAŞKANI VAHİT KİRİŞCİ (Adana)
– Katılmıyoruz Sayın Başkan. 
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) – Katılmıyoruz
Sayın Başkan. 
MEHMET ŞANDIR (Mersin) – Sayın Mustafa Kalaycı konuşacak.
BAŞKAN – Önerge üzerinde söz isteyen Mustafa Kalaycı, Konya
Milletvekili.
Buyurun Sayın Kalaycı. (MHP sıralarından alkışlar)
MUSTAFA KALAYCI (Konya) – Sayın Başkan, değerli milletvekilleri;
görüşülmekte olan 498 sıra sayılı Veteriner Hizmetleri, Bitki Sağlığı, Gıda ve
Yem Kanunu Tasarısı’nın 25’inci maddesiyle ilgili verdiğimiz önerge hakkında
Milliyetçi Hareket Partisi Grubunun görüşlerini açıklamak üzere
huzurlarınızdayım. Bu vesileyle, hepinizi saygılarımla selamlıyorum.
Tabii, gecenin bu saatinde görüşme yapılması kararı bizim değil,
bizler de bu saatte konuşma arzusunda değiliz ama kanunların görüşülmeden
Meclisten geçirilmesi de doğru bir uygulama olmaz. O nedenle, İktidar Partisi
Grubunun “bu kanunlar bitinceye kadar” şeklindeki kararını gözden geçirmesini
talep ediyorum.
Değerli milletvekilleri, AKP hükûmetlerinin
sağlıklı ve doğru bir tarım politikası olduğundan bahsetmemiz mümkün değildir.
Çiftçimiz, en kötü dönemini yaşamaktadır, gübre alamaz, tarlasını ekemez hâle
gelmiştir. Toplumumuzun önemli bir kesimini oluşturan çiftçilerimiz ve
köylülerimiz, AKP hükûmetleri tarafından uygulanan
hatalı politikalar sonucu çok zor günler geçirmektedir. Çiftçilerimizin ürün
girdilerine, mazota, gübreye, tohuma, elektriğe, ilaca yüksek oranda zam
yapılırken ürün fiyatları, tarımsal desteklemeler ve prim bedelleri düşük
belirlenmiş, geç ödenmiş, yetersiz kalmıştır. Bu sebeplerden dolayı
çiftçilerimiz borçlarını ödeyemedikleri için idari ve kanuni takibe
uğramışlardır. Çiftçimizin kredi borcu, sigorta primi borcu, elektrik borcu
yüksek faiz ve gecikme cezalarıyla birlikte aşırı arttığı için artık ödenemez
duruma gelmiştir. Çiftçilerimizin artık dayanacak gücü kalmamıştır. Zaten yarı aç,
yarı tok yaşayan çiftçimizin evine, tarlasına, bağına, bahçesine, traktörüne
haciz gelmiştir.
Sayın Bakan, değerli milletvekilleri; özellikle iktidar
milletvekillerine sesleniyorum ve samimi olarak sesleniyorum. Yani sizlerin
yolu hiç icra dairelerine düşmüyor mu? İcra dairelerinde resmen kuyruklar
oluştu. Bunlardan haberiniz var mı? Dosya konacak yer aranıyor. Yediemin
depoları doldu, yenileri açılıyor. Bunlar sizin eseriniz, AKP hükûmetlerinin eseridir.
Değerli arkadaşlarım, gelin, lâmı cimi bırakalım, çiftçinin
elektrik borçlarına, kredi borçlarına, sigorta primi borçlarına ödeme kolaylığı
sağlayacak yapılandırma yapalım. Çiftçimiz bizden bunu beklemektedir. Anapara
borcuna TÜFE oranı uygulayalım, faiz ve gecikme faizi ve cezayı kaldırıp
taksitlendirelim. Hem devletimizin kaybı olmasın hem de çiftçimizi
rahatlatalım.
Ayrıca, son dönemde çiftçilerimizin -ki benim bölgemde de,
Konya’da da özelleştirme nedeniyle- elektrik faturalarıyla ilgili sıkıntıları
var; her ay fatura gelmeye başladı. Tabii, dönemsel gelir elde eden çiftçimiz
her ay gelen elektrik faturasını ödeyememektedir. Yine bu konuda icra takibiyle
karşı karşıya kalmaktadır.
Sayın Bakan, tarım desteklerini artırdığınızı söyleyebiliyorsunuz.
Bu yıl, 2010 yılında, 5,6 milyar destek öngörüldü. Ben size geçen yılki
tabloyu, değerli arkadaşlarım, tekrar hatırlatmak istiyorum: 2009 bütçesinde
5,5 milyar lira -Plan ve Bütçe Komisyonundan geçen bütçede- ödenek öngörülmüştü
ama ne yaptınız? Türkiye Büyük Millet Meclisinin tarihinde belki ilk defa,
Mecliste önerge vererek, AKP milletvekillerinin önergesiyle tarımsal
desteklemelerde yüzde 10 indirim yapıldı yani 4 milyar 950 milyon liraya
indirildi. Peki, soralım Sayın Bakana, bu ödeneği bari verseydiniz Sayın Bakan.
Bunda da tasarrufa gittiniz ve gerçekleşmeye bakıyorum, 4 milyar 495 milyon
liralık gerçekleşme var, 500 lirasını da siz çarpmışsınız Sayın Bakan. Bu
çiftçinin hakkını, ilk öngörülene göre yaklaşık 1 milyar lira daha düşük olan
bu çiftçinin hakkını kimlere 65 verdiniz ben onu soruyorum. Tabii bütçe
gerçekleşmelerine baktığımız zaman devletin harcamaları içerisinde azalan
sadece tarımsal desteklemeler arkadaşlar. 
(Mikrofon otomatik cihaz tarafından kapatıldı) 
BAŞKAN – Sayın Kalaycı lütfen tamamlayınız.
MUSTAFA KALAYCI (Devamla) – Çiftçinin hakkını maalesef bazı büyük
patronlara aktardınız. 
Yine, şunu söyleyeceğim, aslında çiftçinin ödediği vergiler, ki tarımsal girdiler için verdiği vergiler,
mazotta ÖTV, KDV; yine gübrede, ilaçta, tohumda KDV, bunu topladığınız zaman
çiftçiye verdiğimiz desteklemeden daha yüksek durumda yani çiftçi verdiği
verginin daha altında bir destekleme alabilmektedir.
Değerli arkadaşlarım, tabii söylenecek çok söz var ama ben
tasarımızın hayırlı olmasını diliyorum, hepinize saygılar sunuyorum. (MHP
sıralarından alkışlar)
BAŞKAN – Teşekkür ediyorum Sayın Kalaycı.
Önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir.
Maddeyi oylarınıza sunuyorum: Kabul edenler… Kabul etmeyenler…
Madde kabul edilmiştir.
Sayın milletvekilleri, 26’ncı madde üzerindeki önergenin kapalı
oturumda görüşülmesine dair, İç Tüzük’ün 70’inci maddesine göre verilmiş bir
önerge vardır. 
Kapalı oturumda, Genel Kurul salonunda bulunabilecek sayın üyeler
dışındaki dinleyicilerin ve görevlilerin dışarıya çıkmaları gerekmektedir.
Sayın idare amirlerinden salonun boşaltılmasını temin etmelerini rica ediyorum.
Ayrıca televizyonun kapatılmasını da rica ediyorum. 
Yeminli stenografların ve yeminli görevlilerin salonda kalmalarını
oylarınıza sunuyorum: Kabul edenler… Kabul etmeyenler… Kabul edilmiştir.
Yeminli stenograflar ve yeminli görevlilerin dışındakilerin lütfen
-bürokratlar da dâhil- dışarı çıkmalarını rica ediyorum. 
Kapanma Saati: 01.35 
YEDİNCİ OTURUM
(KAPALIDIR)

SEKİZİNCİ OTURUM
Açılma Saati: 01.44
BAŞKAN: Başkan Vekili Sadık YAKUT
KÂTİP ÜYELER: Bayram ÖZÇELİK
(Burdur), Yusuf Coşkun (Bingöl)
BAŞKAN – 115’inci Birleşimin Sekizinci Oturumunu açıyorum.
Görüşmelere devam ediyoruz.
Komisyon ve Hükûmet yerinde.
26’ncı madde üzerinde bir adet önerge vardır, okutup, işleme
alıyorum. 
Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanun tasarısının 26. Maddesinin 2. Fıkrasının sonuna
aşağıdaki cümlenin eklenmesini arz ve teklif ederim.
“Ayrıca Bakanlıkça oluşturulan risk değerlendirme birimi
tarafından alınan tedbirler ve elde edilen sonuçları en güç 10 gün içinde ve
devam eden süreçleri her hafta kamuoyuna duyurmak zorundadır.”






Abdülkadir Akcan





Hakan Coşkun


Recep Taner







Afyonkarahisar





Osmaniye


Aydın







Behiç Çelik





Mehmet Şandır


Yılmaz Tankut







Mersin





Mersin


Adana







Cemaleddin Uslu








M. Akif Paksoy







Edirne








Kahramanmaraş



BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU BAŞKANI VAHİT KİRİŞCİ (Adana)
– Katılmıyoruz Sayın Başkan.
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan.
BAŞKAN – Hüseyin Yıldız, Antalya Milletvekili.
Buyurun Sayın Yıldız. (MHP sıralarından alkışlar)
HÜSEYİN YILDIZ (Antalya) – Teşekkür ediyorum Sayın Başkan.
Sayın Başkan, değerli milletvekilleri; görüşülmekte olan 498 sıra
sayılı Kanun Tasarısı’nın 26’ncı maddesi üzerinde vermiş olduğumuz değişiklik
önergesi hakkında Milliyetçi Hareket Partisi Grubu adına söz aldım. Öncelikle
hepinizi saygılarımla selamlıyorum.
Adalet ve Kalkınma Partisinin çok değerli milletvekilleri, biz
Türkiye Büyük Millet Meclisi, yani burada hemen her gün değişik bir bakanlığa
ait yasa teklif ve tasarılarını görüşüyoruz. Bu tasarı ve tekliflerle ilgili,
siz eğer bakanlıklarda bir problem görüyorsanız, bir sıkıntı hissediyorsanız
sözlerinize, değerli arkadaşlarım, 2002’yi karşılaştırarak başlıyorsunuz; rahat
olduğunuzu düşündüğünüz zaman 2002’den hiç söz etmiyorsunuz. Daha önceki
konuşmalarımda… Elbette içinizde uzman arkadaşlarınız var, istatistiklerin
hangi kıstaslarda yapılacağını bilmeniz gerekiyor. Üç buçuk yıllık Milliyetçi
Hareket Partisinin ortağı olduğu ama sizin gözünüzde tek başına iktidar olarak
değerlendirdiğiniz MHP iktidarı ile sekiz yıllık Adalet ve Kalkınma Partisinin
iktidarlarının sonuçlarını karşılaştırıyorsunuz yani siz istatistiği inkâr
ediyorsunuz. Böyle bir anlayışı gerçekten size yakıştıramıyorum. Üç buçuk
yıllık yönetiminizi bizim de üç buçuk yıllık yönetimimizle
karşılaştırabilirsiniz, hiç itirazımız yok. Biz, yaptıklarımızdan, iş ve
işlemlerimizden asla rahatsız değiliz, bunu sekiz yıldır savunuyoruz ama siz
Milliyetçi Hareket Partisini kendinize tek rakip gördüğünüz için her
sıkıştığınızda Milliyetçi Hareket Partisine saldırıyorsunuz arkadaşlar. Milliyetçi
Hareket Partisinin üç buçuk yıllık yönetimiyle kendinizi teraziye
çıkarıyorsunuz. Milliyetçi Hareket Partisinin iktidarından önce Türkiye’de elli
altı tane hükûmet kurulmuştur. Bu elli altı hükûmetin hiçbirisini karşılaştırmıyorsunuz. Sonunuzun geldiğini
anladınız herhâlde. 
Değerli arkadaşlarım, bu karşılaştırmalarda “Sekiz yıllık Adalet
ve Kalkınma Partisinin iktidarı döneminde biz hiçbir hizmet yapmadık mı, hiç
iyi bir şey yapmadık mı?” diye bize soruyorsunuz zaman zaman
eleştirilerimize istinaden. Ben de size soruyorum: Sizden önce kurulmuş bulunan
elli yedi tane hükûmet şimdiye kadar bu Türkiye
Cumhuriyeti devletinde hiçbir hizmet yapmadı mı?
BAYRAM ALİ BAYRAMOĞLU (Rize) – Yapmadı olur mu, çok yaptı. 
HÜSEYİN YILDIZ (Devamla) – Peki, bugüne kadar hangi konuşmanızda
bunlardan bahsettiniz, bundan önce hizmet verenlere ne zaman teşekkür ettiniz? 
SUAT KILIÇ (Samsun) – Her zaman. 
HÜSEYİN YILDIZ (Devamla) – Şimdi, değerli arkadaşlarım, siz kendi
hakkınızda ne söylenmesini istemiyorsanız başkaları hakkında da bunu
söylemeyeceksiniz. Söyledikleriniz olursa 10 kat fazlasıyla duyacaklarınızın da
olabileceğini düşünmelisiniz.
Şimdi, Tarım Bakanlığıyla ilgili burada Veteriner Hizmetleri,
Bitki Sağlığı ve Yem Kanunu Tasarısı’nı görüşüyoruz. Burada 2002 yılında
Türkiye tarımıyla, hayvancılığıyla siz, bizim hükûmetimiz
dönemindekileri karşılaştırıyorsunuz. Diyorsunuz ki: “Süt üreticileri
hayatından memnun.” Elbette sizi ekranları başındaki vatandaşlarımız, yani süt
üreticileri dinliyor. Sütünün sekiz yıllık AKP İktidarı döneminde kaça
satıldığını, bunun maliyetinin ne olduğunu sizden iyi biliyor. Dolayısıyla,
buradaki konuşmalarınızla ilgili size bir not veriyor. Yine, hayvan üreticileri
bu değerlendirmeyi yapıyor. Sayın Bakan ve Adalet ve Kalkınma Partisinin sayın
konuşmacıları burada hayvan üreticiliğiyle ilgili nereden nereye geldiklerini
anlatmaya çalışıyorlar. Hayvan üreticileri de sizi izliyorlar, sizin
hakkınızda, bu söylediklerinizin doğru ya da yanlış olduğunu en iyi onlar
değerlendirecektir çünkü hayvanları besleyen onlar, beslerken masrafını yapan
onlar, satarken de parasını alan onlar. 
Değerli milletvekilleri, ben hepinizin bildiği gibi Antalya
Milletvekiliyim. Burada bizim, turizmin dışında portakal, limon, örtü altı
seracılık, muz ve pamuk üretimi yapılır tüm Antalya’da.
(Mikrofon otomatik cihaz tarafından kapatıldı)
BAŞKAN – Sayın Yıldız, lütfen tamamlayınız.
HÜSEYİN YILDIZ (Devamla) – Teşekkür ediyorum Sayın Başkan.
Bu pamuk üretimini Allah’a şükür kaldırdınız. Yollarda seyahat
ederken gördüğümüz o pamuk ürününü şu anda Antalya’da görmemiz mümkün değil.
Portakalı artık vatandaşlarımız bahçesinden toplamıyor, çünkü para etmiyor. Limon da aynı şekilde. Sadece bunlar soğuk havaların,
donların olduğu dönemlerde bir miktar para edebiliyor. 
Örtü altı seracılıkta şu anda, değerli arkadaşlar, salatalık 15-20
kuruşa satılıyor, daha haziranın başındayız. Domateste de buna yakın fiyatlar. 
Şimdi, siz buradan çıkıyorsunuz, Türk çiftçisinin, Akdeniz’deki
seracının, narenciye üreticisinin ne kadar iyi şartlar altında olduğunu
söylüyorsunuz. Sizi o üreticiler izliyor ve dinliyor. Onlar girdilerin
fiyatlarını ve ürünlerinin satış fiyatlarını biliyorlar. Sizler de burada,
özellikle Bursa Milletvekilimiz Ali Bey konuşma tarzında ya çok sevinçten o
konuşma üslubunu uyguladı -kendisi de bir tarım üreticisi- ya da çok üzüntüden
böyle bir uygulama yaptı. 
(Mikrofon otomatik cihaz tarafından kapatıldı) 
BAŞKAN – Teşekkür ediyorum Sayın Yıldız.
HÜSEYİN YILDIZ (Devamla) – Ben de size teşekkür ederim Sayın
Başkanım.
Hepinize saygılar sunarım. (MHP sıralarından alkışlar)
BAŞKAN – Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
Maddeyi oylarınıza sunuyorum: Kabul edenler… Kabul etmeyenler…
Madde kabul edilmiştir.
Böylece, birinci bölümde yer alan maddelerin oylamaları
tamamlanmıştır.
Şimdi ikinci bölümün görüşmelerine başlıyoruz.
İkinci bölüm, 46’ncı maddedeki 2’nci fıkranın (a) bendi ve 3’üncü
fıkrası ile geçici madde 1 dâhil olmak üzere 27 ila 50’nci maddeleri
kapsamaktadır.
İkinci bölüm üzerinde Milliyetçi Hareket Partisi Grubu adına söz
isteyen Mehmet Akif Paksoy, Kahramanmaraş
Milletvekili.
Buyurun Sayın Paksoy. (MHP sıralarından
alkışlar)
MHP GRUBU ADINA MEHMET AKİF PAKSOY (Kahramanmaraş) – Sayın Başkan,
değerli milletvekilleri; 498 sıra sayılı Kanun Tasarısı’nın ikinci bölümü
hakkında Milliyetçi Hareket Partisi Grubunun görüşlerini açıklamak üzere söz
almış bulunuyorum. Bu vesileyle yüce heyetinizi saygıyla selamlıyorum.
Değerli milletvekilleri, Ankara Üniversitesi Ziraat Fakültesi, Türkiye
Mimar ve Mühendis Odaları, Ziraat Mühendisleri Odası, Türkiye Ziraat Yüksek
Mühendisleri Birliği ve Ankara Zootekni Derneği ortaklığında, 25 Mayıs 2010
günü Ankara Üniversitesi Ziraat Fakültesinde “Kırmızı Et Bunalımı” isimli bir
panel düzenlenmiştir. 
Panele, yukarıdaki ilk üç kurumun temsilcilerine ek olarak SETBİR
(Türkiye Süt, Et, Gıda Sanayicileri ve Üreticileri Birliği), Türkiye Kırmızı Et
Üreticileri Birliği ve Türkiye Damızlık Sığır Yetiştiricileri Merkez Birliği
temsilcileri de katılmışlardır. 
Yaklaşık dört saat süren panelde yapılan değerlendirmeler ve
öneriler bir basın bildirisiyle açıklanmıştır. Bu öneriler yirmi sekiz maddede
toplanmıştır. Toplam dokuz sayfadır. Size buradan hepsini okumak isterdim ancak
bana verilen konuşma süresi içinde bunu yapmam mümkün değil. Ben size buradan
bazı maddeleri noktası virgülüne dokunmadan aktaracağım. Böylece, et meselesi
nedir ne değildir işin sahiplerinden duyalım diyorum. 
Türkiye’de kırmızı et fiyatlarının yükselmesinin sorumluları zaman
zaman söylendiği gibi sığır yetiştiricisi ya da
besici değildir. Bunun aksini savunanlar, sorumluların açığa çıkarılıp
cezalandırılmasına çalışacak yönetim gücüne sahiptirler ve bunu yapmalıdırlar.
(AK PARTİ sıralarından gürültüler) 
Sayın Ali Bayramoğlu…
MEHMET ŞANDIR (Mersin) – Sayın Başkan…
BAŞKAN – Sayın Bayramoğlu, lütfen… 
MEHMET AKİF PAKSOY (Devamla) – Kırmızı et fiyatının artışının
temel nedeninin Türkiye’de koyun, keçi ve sığır sayısının hızla azalmasına
bağlı üretim düşüklüğü olduğu ve hayvan varlığındaki erozyon durdurulmadıkça
sorunun büyüyerek devam edeceği kabul edilmelidir. Gerçekten de kırmızı et
piyasasının daraldığı bir dönemde fiyat artışı olması ülkenin üretim gücünün
iyice düştüğünü göstermektedir. Sonunda bu tespiti dışlayıp hayvan sayısında ciddi
azalmalara yol açan yanlış politikaları göz ardı ederek çözüm üretmeye çalışmak
sağ kolu kırılanın sol bacağını alçıya almak gibi bir etki yaratacak ve başta
üreticiler olmak üzere sektörün üretim ayağındaki unsurları büyük zarar
görecektir. 
Toplumu ithalata ikna etmek veya ithalat ister hâle getirmek için
sıklıkla Amerika Birleşik Devletleri ve AB ülkelerinde 2-3 dolar veya 2-3 euro olan etin Türkiye’de 34 TL olduğu söylenmiştir. Bu
bilgiler doğru değildir. Bu husus hızla kamuoyuna duyurulmalıdır. ABD’de sığır eti perakende fiyatı 5’le 12,5 dolar yani 8’le 20 TL
arasında değişmekte, İngiltere’de but eti 12,5 pound, yani 29 TL,
bonfile 64 TL, Fransa’da antrikot 36,5 TL, kıyma 17,1
TL, Et-Balıkta ise bonfile 34,90 TL, dana pirzola 26,90 TL, kıyma da 18 TL’ye
tüketiciye ulaştırılmaktadır. Başka ülkelerle fiyat mukayesesi sadece
ürünler değil, bitkisel ve hayvansal üretimin temel unsurları bakımından da
yapılmalıdır. İthalat Türkiye’de yeni karşılaştığı, sonuçlarını ve etkilerini
bilmediği bir konu değildir ama yaklaşık on beş yıl öncesinin unutulmuş olması
kaygı vericidir. Gerçekten de Türkiye 1995-1996 yılları arasında yaklaşık 125
bin baş gebe düve, 470 bin baş kasaplık sığır ve 50 bin ton et ithal etmiştir.
Bu süreçte ve bunu izleyen yıllarda pek çok besici iflas etmiş, sayısız üretici
hayvansal üretimden çekilmiştir. Benzer olumsuzluklar belki de daha şiddetli
olarak ithalatı izleyen dönemde 2010 ve 2011 yıllarında da ortaya çıkacaktır.
Bu yönlü bir gelişme sadece hayvancılık sektörü için değil, Türkiye tarımı için
ciddi bir yıkım olacaktır. 
Türkiye’de toplam et üretiminde tavuğun payı yüzde 60’a
yaklaşmıştır. Bu durum dikkate alınarak öncelikle ülkede kırmızı et üretim
hızının artırılmasının gerekli olduğu benimsenmelidir. Bunun için öncelik koyun
ve keçide olmak üzere hayvan sayısını artıracak önlemler alınmalıdır. Hayvan
sayısını artıracak temel politikalar içerisinde hayvansal ürün fiyatlarında
istikrar ve yeterlilik sağlamak ilk sıraya konulmalıdır. Bu amaca hizmet ederek
yeni kurum ve kuruluşlar oluşturulabileceği gibi, mevcut kurumlardan yararlanma
yoluna gidilmelidir. Yalnız, Et-Balık Kurumunun son dönemlerde yaptığı gibi
kurum kârına odaklanmış birimlerin bu fonksiyonu layığıyla yerine getirmeyeceği
bilinmelidir. 
Türkiye’de yeterli sığır eti üretebilmek için sığır varlığında
sayısal artış sağlamak bir zorunluluktur. Bunun yolu, koşulları uygun olsun
olmasın her yetiştiriciye inek dağıtmak değildir. Gebe düve talebi yaratmak
için borçlanma koşullarını hafifletmek sadece borçlu çiftçi sayısını artırmamış,
hastalıkların ülkeye dağılmasına ve düve fiyatlarının yükselmesine de yol
açmıştır. Hayvan hastalıklarının yaygınlığı ve düve dağıtımı yoluyla devlet
eliyle yaygınlaştırılması insan sağlığı yanında üretim ekonomisini çok olumsuz
yönde etkilemektedir. Aşılamayla önlenebilir hastalıklar başta olmak üzere,
Türkiye, hastalıklarla mücadelede başarısızlığa gerekçe üretecek noktayı
geçmiştir. Ülke, hayvan hastalıkları cenneti olma ayıbıyla yaşamaktan kısa
sürede kurtarılmalıdır. 
Türkiye’yi yönetenler ve hayvansal üretimle ilgilenenler bu ülkede
kırmızı et, özellikle sığır eti sorununun süt, süt sorununun da kırmızı et
sorunu olduğunu anlamalıdırlar. Temelsiz planlar yapmak ve stratejiler
belirlemek yerine, edilgen olmayan, açık, anlaşılabilir ve ülke gerçeklerine
uygun politikalar belirlenmelidir. Bu politikalar, bir siyasi görüşü, bir
mesleği, birkaç tüccarı ya da belirli bir anlayışı gözeterek oluşturulmamalı ya
da onlara feda edilmemelidir.
Piyasa istikrarı sağlamanın üretim artışına katkısı kısa süreli fiyat
artışlarından daha yüksektir. Et ve süt piyasasında istikrar sağlayacak
önlemler sadece hayvan sayısındaki erozyonu durdurmayacak, üretim ve sayı
artışına da imkân verecektir. Üretim artış hızına bağlı olarak bir müddet sonra
da fiyatlar Türkiye için makul seviyelere inecektir ama ithalat ve benzeri
müdahaleler yapıldıkça, izleyen dönemlerde sadece üretim azalmayacak, her sefer
kriz daha da büyüyerek derinleşecektir. 
İşleme ve pazarlama ayaklarındaki oligopol
yapılaşmayı önlemeye ve bunun üretim ayağına taşınmasını engellemeye yönelik
tedbirler alınmalıdır. Bunun için büyük alıcıların ve yaygın marketlerin
tedarik şekilleri incelenmeli, kural dışı fiyat oluşturma çabalarını ortadan
kaldıracak tedbirler alınmalıdır.
Besiciye ödenen fiyat ile tüketicinin ödediği fiyat kıyaslanarak
yapılan değerlendirmeler eksiktir. İlgililer bu konudaki eksikliklerini
gidererek kamuoyunu doğru bir şekilde bilgilendirmelidir. Böylece çeşitli
kesimler üzerindeki kuşkuların ne ölçüde gerçekçi olduğu da ortaya konmuş
olacaktır.
Hayvancılık politikalarını sosyal politikalarla karıştırmak ne
kırsal kalkınmaya ne de hayvancılığa bir yarar sağlar. Hayvansal üretimde
arzulanan gelişmeyi sağlamanın hemen tek yolunun, üreticinin ürününün değerini
almasını sağlayacak pazarlama ortamının gelişmiş tüm ülkelerde olduğu gibi
serbest piyasa koşullarına rağmen sağlanması olduğu akıldan çıkarılmamalıdır.
Türkiye’de hiç olmazsa iller düzeyinde üretim sistemlerini
tanımlayarak bu sistemlere uygun damızlıklar geliştirilmelidir fakat bunun için
öncelikle AB’ye uyumun gereği gibi göstererek Hayvan Islahı Yasası’nı kaldıran
ve yapay tohumlamayı hayvan ıslahı sanan anlayıştan vazgeçilmelidir. Aksi hâlde
Türkiye, kulak numarası takıp sığır suni tohumlamacılarına kazanç sağlamayı
hayvan ıslahı sanma yanılgısından kurtulamayacaktır. Küçük ölçekli işletmelerin
varlığını koruyacak politikalar Türkiye kırmızı et üretiminde istikrara katkı
sağlayacaktır. Yöneticiler ve teknik kadrolar hayvansal üretimde yanlış bir
kararın sonuçlarının kısa sürede, doğru kararlarının sonuçlarının da birkaç yıl
sonra ortaya çıkacağını kabul etmeli ve üretimi bırakanların büyük çoğunluğunun
tekrar başlamalarının mümkün olmadığını bilmelidirler. 
(Mikrofon otomatik cihaz tarafından kapatıldı) 
BAŞKAN – Sayın Paksoy, lütfen tamamlayınız.

Buyurun. 
MEHMET AKİF PAKSOY (Devamla) – Hayvansal üretimde bulunanların
büyük bir bölümünün üretimden ayrılmalarının kırsal kalkınmayı engelleyip
ekonomik ve sosyal sorunları büyüteceği unutulmamalıdır. Ayrıca unutmayalım,
elden gelen öğün olmaz, olsa da zamanında bulunmaz diyor, teşekkür ediyorum.
(MHP sıralarından alkışlar) 
BAŞKAN – Teşekkür ediyorum Sayın Paksoy.

Cumhuriyet Halk Partisi Grubu adına söz isteyen Mehmet Ali
Susam, İzmir Milletvekili. 
Buyurun Sayın Susam. (CHP sıralarından alkışlar) 
CHP GRUBU ADINA MEHMET ALİ SUSAM (İzmir) – Sayın Başkan, değerli
milletvekilleri; ikinci bölüm hakkında Cumhuriyet Halk Partisi Grubu adına söz
aldım. Hepinizi saygıyla selamlıyorum. Artık yeni günün bu saatlerinde bu
yasayla ilgili olarak konuşacaklarımızı biraz daha sizi rahatlatacak bir
ortamda konuşmak istiyorum. 
Değerli arkadaşlar, bu Mecliste, izliyorum, Tarım Bakanımıza
sürekli gündem dışı konuşmalarla sorular soruluyor çünkü tarım bu ülkenin çok
önemli bir kesimi. Bütün milletvekillerinin de tarımla bağlantıları var. Onlara
tarımın talepleri geliyor, köylünün, üreticinin, hayvan yetiştiricisinin
sorunları aktarılıyor. Burada Sayın Bakana sorular yöneltiliyor. Beşer
dakikalık sorulara Sayın Bakan her seferinde yirmi dakika cevap veriyor. Tekdüze,
Türk tarımında yapmış olduğu devrimleri, ilerlemeleri, nereden alıp nereye
getirdiklerini anlatıyor ve yerine otuyor. Bu süreç hep böyle devam ediyor ama
sorular da devam ediyor. Sonuçta, bakıyoruz Türk tarımına “Gerçekten Türk
tarımında Sayın Bakanın anlattığı gibi güzel şeyler oluyor mu, var mı?” diye.
Bu güzel şeyler sadece siyaset açısından var. 
Az önce Ali Koyuncu arkadaşım konuştu. 
İLKNUR İNCEÖZ (Aksaray) – Ne güzel konuştu.
MEHMET ALİ SUSAM (Devamla) – Ne güzel konuştu değil mi? Kendisi
açısından çok güzel konuştu. Sayın Başbakana kendisi adına çok güzel mesajlar
verdi. Bu Meclise de dedi ki: “İcralar biz gelmeden önce vardı, şimdi kalktı.”
dedi. O, onun sübjektif niyeti ama ben size... Ali benim hemşerim. Kemalpaşa’yı
da bilirim, o da benim doğduğum köyü bilir.
ALİ KOYUNCU (Bursa) – Sen de Bursalısın ağabey.
MEHMET ALİ SUSAM (Devamla) – Tabii.
Şimdi, senin köyünde 2002’deki icraları da ben bilirim, benim
köyümdeki icraları da sen bilirsin. Ben geçen hafta oradaydım. Senin anlattığın
2002’deki şey aynen şu an orada var. 
AKİF AKKUŞ (Mersin) – Daha da fazla...
MEHMET ALİ SUSAM (Devamla) – İcraya düşmüş insanları ve köye sarı
plakalı taksilerle gelmiş icracıları, özellikle bunların cumartesi günü
geldiklerini bana köylü anlattı ama bırakın, bunlar bizim sübjektif niyetimiz
olabilir. Ben size şimdi, senin konuşmandan sonra, Tire Ziraat Odasından bir
yazı okuyacağım. Bak, dinleyin. Bu, bizim, ne senin ne benim sübjektif görüşüm
değil, objektif durum.
ALİ KOYUNCU (Bursa) – Tire Ziraat Odası...
MEHMET ALİ SUSAM (Devamla) – Tire Ziraat Odası, başlıklı
kâğıt. 
“Çiftçimiz 31/3/2009 tarihine kadar
Ziraat Bankası borçları 31/3/2010 tarihine kadar faizi yatırılarak bir yıl
borcu ertelenmiştir ancak bir yıl içerisinde çiftçimiz 1/4/2009 ve sonrası
kullandığı kredi borçlarını vadesi geldiğinde bu ertelemeden
faydalanamamaktadır.” Yani borçların ertelenme taksidi
süresi 2009’un 3’üncü ayına kadar borcu olanlar ertelenmiş ama bir yıl
içerisinde gene borçlar birikmiş. Şimdi vatandaş bu ertelemeyi istiyor. 
“Kullandığı kredi borçları vadesi geldiğinde ertelemeden
faydalanamamaktadır. Borcunu ödeyemeyen bu çiftçilerimizin kanuni takipleri
başlamış olup faizi ödeyip tekrar yapılandırılması çiftçimizin üretim yapmasını
kolaylaştıracaktır. Son yıllarda çiftçilerimizin girdi maliyetleri aşırı
yükselmiştir. Bunun en önemlilerinden birisi enerjidir. Enerji kaçağının en az
olduğu illerden birisi İzmir’dir. Enerji desteği uygulamasından ilimiz
çiftçilerinin de faydalanması sağlanmalıdır.” Bunlar talebi. “Ayrıca bölgemizde
sulamada kullanılan elektrik borçları ekte sunulmuş olup çiftçimize ödeme
kolaylığı sağlanmalı, sayaç okumalarının aylık değil eskisi gibi yıllık
yapılmalı ve ödeme tarihleri ürün hasat dönemlerine göre tespit edilmelidir.
Tarımsal üretimde girdi maliyetleri gübre, mazot, elektrik enerjisi, zirai
ilaç, ABD ve AB ülkelerine göre çok yüksek olup bu ülke çiftçileriyle rekabet
sağlanması için KDV ve ÖTV indirimi yapılmalıdır. Gemicilerde ve yatlarda
kullanılan mazotta nasıl ÖTV yoksa, çiftçinin
mazotundan da ÖTV alınmamalıdır.”
Şimdi, bu, ÖTV alınmamalıdır talebi, hani sen örnek verdin, ben
bir televizyonda seyrediyordum, yanımda yedi yaşında çocuk vardı, “Bak bu adama
amma atıyor ha.” dedin ya. Bu, yedi yaşındaki çocuk değil, rüştünü ispatlamış,
çiftçi tarafından oda başkanı seçilmiş, adam gibi adam, Ziraat Odası Başkanı.
Diyor ki: “Mazottan ÖTV ve KDV’yi kaldırın.” Demek ki o Genel Başkan da doğru
söylüyormuş değil mi? 
Şimdi, arkadaşlarımız var İzmir milletvekilleri. Küçük Menderes
havzasında tarımsal sulama abone bilgilerini 28/12/2009
tarihi itibarıyla Ziraat Odası Başkanı veriyor: “İlçesi Tire, abone sayısı
3.544, borçlu abone sayısı 2.341, ana parasının borcu 15 milyon 162 bin 246
lira 20 kuruş, yani eski parayla 15 trilyon. Toplam borç 17 milyon 888. 
Bayındır, 3.987 abone sayısı var, 2.823’ünün borcu var. 15 milyon
535 bin 074 lira 68 kuruş. Kiraz, Beydağ, Torbalı, Selçuk, Ödemiş’i de
kattığınız zaman 59 milyon 804 bin 132 lira 23 kuruştur. 
Bilgilerinize arz olunur. 
Saygılarımla. 10/6/2010
 Halil
İbişoğlu
  Tire Ziraat Odası
Başkanı”
ALİ KOYUNCU (Bursa) – Tamam, bir de selam söyle benden ağabey!
MEHMET ALİ SUSAM (Devamla) – Selamını söylüyorum ama o önce sana
selam söylüyor. Selam buraya söylüyor, bu Meclise söylüyor. Diyor ki: “Ben
perişanım arkadaş, benim derdime çare bulun. 3 bin aboneden 2.800’ü abone borcu
nedeniyle borcunu ödeyemiyorsa sen niye oturuyorsun orada ey milletvekili!”
diyor. Bunun açık yorumu bu. 
Onun için, değerli arkadaşlar, öyle buradan mesaj verirken doğru
mesaj vereceğiz, buradan mesaj verirken gerçekleri söyleyeceğiz. Bizi dinleyen
insanlar bizden çare, çözüm bekliyor. Kendimizi tatmin etmek için bu
mikrofonlardan veya partimizi tatmin etmek için bu mikrofonlardan söylediğimiz
laflar bizi tatmin edebilir ama üreticileri hiçbir zaman tatmin etmediğini
bilmelisiniz. 
Değerli arkadaşlar, bu, tarımın içinde bulunduğu durum. Nasıl
çıkar? Onu da söyleyeyim. Sayın Bakan diyor ya “Ben 80’den aldım, 5 milyara
çıkardım.” diye destekleri, tarımları.
TARIM VE KÖYİŞLERİ BAKANI MEHMET MEHDİ EKER (Diyarbakır) – 1,8’den
aldım, 5,5’a çıktı.
MEHMET ALİ SUSAM (Devamla) – “1,8’den 5 trilyona çıkardım.” Önemli
değil yani. “Çıkardım.” diyor, “İyi verdim.” diyor, “Gayrisafi millî hasılanın yüzde 1 olması gereken hedefe ulaşamadım ama ben
eski dönemlere göre iyi yaptım.” diyor. Peki, iyi yaptı da neden tarım böyle,
neden köylü çaresiz?
AHMET KÜÇÜK (Çanakkale) – Neden et ithal ediyor?
MEHMET ALİ SUSAM (Devamla) – Ben size söyleyeyim bakın
neden: Köylüyü kendi başına bırakırsanız, kendi kaderine terk ederseniz, ekimden
başlayarak pazarlamaya kadar olan süreçte onu doğru örgütlemez -kooperatif
örgütleriyle ve benzeri örgütlenmelerle- onu üretimde ve pazarlamada kendi
başına bırakırsanız, acımasız rekabet koşullarının ve kapitalizmin genel
kuralları gereği güçlü zayıfı ezer, o köylü, koşulları içerisinde, ürününü en
para etmesi gereken zamanda en ucuza verir ve onun aracısı o üründen para
kazanır, köylü para kazanamaz. Onun için,
birinci göreviniz sizin, sadece ben şunları verdimle…
Size bir örnek vereyim: “Damlama sulama desteği verdik.”
diyorsunuz. Ben damlama sulama desteği için müracaat ettim. Ziraat mühendisine
proje çizdirdim. Proje istiyorlar Ziraat Bankasından. Bana gelen cevap:
“Projeniz yeterli olmadığı için damlama kredisinden yararlanamazsınız.”
(Mikrofon otomatik cihaz tarafından kapatıldı) 
BAŞKAN – Sayın Susam, lütfen tamamlayınız.
MEHMET ALİ SUSAM (Devamla) – “Damlama kredisinden yararlanamadık.”
dedi. 
Değerli arkadaşlar, sordum ziraat mühendisi arkadaşa: “Neden ya,
sen ziraat mühendisisin -bu işi en iyi yapan köylü- sen yapamazsan köylü nasıl
projelendirecek?” Dedi ki arkadaşlar… Bunu nasıl yapıyor, bana anlattı. Bu
nasıl oluyor biliyor musunuz? “Damlama boru satan plastik iş yeri dükkânları
var. Bunlar projeleri, banka müdürleriyle anlaşıp kendileri kimlere kredi
verileceğinin organizasyonunu yapıyorlar, hem o satış yapıyor hem de adamlarına
göre siyasetini yapıyor.” dedi. 
Değerli arkadaşlar, bunu ben yaşadığım için söylüyorum. Sayın
Bakanım, bu sizin art niyetinizden değil. Siz iyi niyetle bunu veriyorsunuz ama
örgütsüz köylü, kendi kaderine bırakılmış köylü böyle suistimallere
her zaman açıktır, o verdiğiniz teşvikler de hiçbir zaman yerine gitmez, bir
kısım insanın cebine düşer, az önce bir arkadaşımızın başka şekilde size -Malik
Ecder’in- söylediği gibi… 
(Mikrofon otomatik cihaz tarafından kapatıldı)
BAŞKAN – Teşekkür ederim Sayın Susam.
MEHMET ALİ SUSAM (Devamla) – Sadece teşekkür etmek için açarsanız…
BAŞKAN – Yok, lütfen Sayın Susam…
MEHMET ALİ SUSAM (Devamla) – Peki, onu da vermeyebilirsiniz, teşekkür
ederim. 
BAŞKAN – Kural bu Sayın Susam.
MEHMET ALİ SUSAM (Devamla) – Ben meramımı anlattım zannediyorum. 
Hepinize teşekkür ederim. (CHP sıralarından alkışlar)
BAŞKAN – Teşekkür ediyorum.
İkinci bölüm üzerinde Barış ve Demokrasi Partisi Grubu adına söz
isteyen Nuri Yaman, Muş Milletvekili.
Buyurun Sayın Yaman. 
BDP GRUBU ADINA M. NURİ YAMAN (Muş) – Teşekkür ederim Sayın
Başkan.
Sayın Başkan, değerli milletvekilleri; 498 sıra sayılı Veteriner
Hizmetleri, Bitki Sağlığı, Gıda ve Yem Kanunu Tasarısı’nın ikinci bölümüyle
ilgili olarak Barış ve Demokrasi Partisi adına söz almış bulunmaktayım. Bu
nedenle yüce Meclisi saygıyla selamlıyorum. 
Gıda güvenliği, halk sağlığı ve koruyucu sağlık hizmetlerindeki
rolü nedeniyle tüm dünyada gelişmişlik düzeyinin önemli bir göstergesi olarak
görülmekte ve Türkiye’nin Avrupa Birliğine uyum sürecinde önemli bir hedef
olarak karşımızda durmaktadır. 
Tarım ve Köyişleri Bakanlığınca 5/6/2004
tarihinde yayımlanan, 5179 sayılı Gıda Kanunu’nun değiştirilmesi çalışmaları
kapsamında hazırlanan ve gıda kanunu, yem kanunu, gıda hijyeni ile gıda ve
yemin resmi kontrolleri kanunu ve veteriner hizmetleri kanunu taslaklarından
oluşan dörtlü hijyen paket 2006 yılında kamuoyunun
görüşüne sunulmuştu. İlgili odaların söz konusu taslak metnine ilişkin
görüşleri Bakanlığa bildirildiği hâlde metne sadece “bitki sağlığı” bölümü
ilave edilmiş, bunun dışındaki eleştiriler hiçbir şekilde maalesef bu tasarıda
göz önüne alınmamıştır. 
Taslak hem içeriği hem hukuk tekniği hem de AB mevzuatına uyumu
anlamında birçok yetersizlik içermektedir. Gıda güvenliğini sağlamaya yönelik
çözüm üretmek yerine, gıda alanının hayvansal ürünlere indirgendiği ve taslağın
tek bir mesleğin öne çıkarılması kaygısıyla hazırlandığı izlenimini
edinmekteyiz. Kanun taslağında gıda güvenliği ana şemsiyesinin altında bitkisel
ürünler, hayvansal ürünler ve su ürünleri olması gerekirken bu amaçtan
sapılmış, gıda güvenliği tali unsur hâline maalesef bu tasarıyla
dönüştürülmüştür.
Diğer yandan, gıda güvenliği açısından son derece önemli olan
bitki yetiştiriciliğinde kullanılan ilaç ve hormonlar ile su ürünleri
yetiştiriciliğinde kullanılan ilaç ve hormonlardan bu ürünlerde oluşabilecek
toksinler ve benzeri tehlikelerden taslak içerisinde bir kelime bile söz
edilmemiştir. Yeni taslak bu hâliyle gıda güvenliği açısından 5179 sayılı
Kanun’un bile gerisine düşmüş bulunmaktadır. 
Ayrıca, hedefleri farklı olan temaların aynı çatı altında
birleştirilmesi mevzuatı zayıflatacak ve ciddi kargaşaların oluşmasına da yol
açacaktır. Bu nedenle, söz konusu kanun taslağı, gıda, yem hizmetleri ve resmî
kontrol, veteriner hizmetleri ve bitki sağlığı hizmetleri olmak üzere üç ayrı
kanun biçiminde düzenlenmeli, hayvansal orijinal gıdalara yönelik özel hükümler
Gıda Kanunu kapsamında da yer almalı idi. 
Değerli milletvekilleri, kanun tasarısında “resmî kontrol” tanımı
da dâhil olmak üzere birçok hükümde denetim yetkisinin kişi veya kuruluşlara
devredilebileceği hükmü yer almaktadır. Halk sağlığının korunması, devletin
birincil sorumluluğu olup, devletin bu konudaki yetkilerini ve sorumluluğunu
devretmesi mümkün olmamalıydı. AB ülkelerinin hiçbirinde resmî kontrolün
devredildiğine dair uygulama örneği yoktur. Bu hâliyle uygulamada ciddi
sorunlar ortaya çıkacağı kesindir. Hâlen gerek AB ülkelerinde gerekse ülkemizde
sadece resmî kontrollerde alınan numunelerin analizi konusunda özel laboratuvarlara yetki verilmektedir. Zaten uygulanabilir
olan da budur. Denetimin özel sektöre devri, gıda güvenliği sistemini
zayıflatacağı gibi birçok hukuksal sorunu da birlikte getirecektir. Bu zafiyet,
tüketici sağlığını riske atmakla kalmayacak, ihracatta en büyük pazarımız olan
AB ile olan ticaretimizi de olumsuz yönde etkileyecektir. 
Yine, kanun taslağında, ithalatta sadece belli ürün grupları için
sınırda kontrol öngörülmekte, diğer gıda maddelerinin ise piyasa gözetimi yolu
ile takibi hedeflenmektedir. Her ne kadar bu konuda hükümler AB mevzuatıyla
uyumlu olsa da ülkemizde piyasa gözetiminin yeterince yapılmadığı ve uzunca bir
süre daha yapılmayacağı dikkate alındığında, ithalatta tüm kontrollerin
sınırdan yapılması sistemi sürdürülegelmektedir. 
Değerli arkadaşlar, taslakta Ulusal Gıda Kodeksi Komisyonu
kaldırılmış, risk değerlendirmesinin Bakanlıkça oluşturulacak bağımsız,
tarafsız ve şeffaflık esaslarına ve bilimsel kanıtlara göre çalışan bir birim
tarafından yapılması yaklaşımı benimsenmiştir. Bu nokta oldukça sıkıntılıdır.
Hâlen var olan uygulamada, Bakanlığın, kaldırılması düşünülen komisyonun
kararlarında zaten belirli bir oy hakkı vardır ancak buna karşın, hiçbir komite
veya komisyon olmadan sadece Bakanlığın çalışması ve görüş bildirmesi doğru bir
değerlendirme değildir. Bu aşamada en doğrusu, ülkemizde bağımsız bir gıda
güvenliği otoritesinin kurulması, gıda kodeksinin hazırlanmasında bilimsel
tavsiyeler oluşturularak Bakanlığa iletilmesi ve risk değerlendirmesinin de
böyle bir otoritenin görev tanımı içerisinde yer alması gerekirdi. 
Bunların yanında, taslakta yer alan “denetçi” ve “denetçi
yardımcısı” ifadeleri de son derece belirsiz ve yoruma açık ifadelerdir.
Özellikle, bu kanunda yer alan gıda güvenliğine yönelik denetimleri üstlenecek
olan denetçi ve denetçi yardımcılarının görev alacakları alanda sahip olmaları
gereken minimum eğitim düzeyleri ve uzmanlık alanları açıkça
tanımlanmamaktadır. Taslakta, sadece, onaya tabi işletmelerde sorumlu personel
istihdamı zorunlu tutularak sorumlu yöneticilik uygulaması
işlevsizleştirilmiştir. 
Ayrıca, taslakta, üretim izni uygulaması da kalkmaktadır. Hâlen
var olan üretim izni uygulaması, mevzuata uygun üretim yapılmasında ve kayıt
dışılığın önlenmesinde önemli bir işleve sahip olduğundan, söz konusu
uygulamaya, var olan sistem daha da genişletilerek, düzenlemeler getirilerek
devam edilmesi gerekmektedir çünkü hâlihazırdaki uygulama, işletmelerin teknik
ve hijyenik kapasitesinin yükseltilmesini
sağlamamaktadır. Dolayısıyla taslak metinde yem tescili yapılması uygun
görülürken insan sağlığının korunmasında hayati önem taşıyan gıdalar için
üretim izni uygulamasının tamamen kaldırılması çelişkili bir yaklaşımdır. 
Değerli arkadaşlar, taslakta, onay alması ve kayıt yaptırması
gereken işletme ve iş yerlerinin Bakanlıkça belirlenmesi öngörülmüştür. Oysa, birinci üretim noktaları da dâhil tüm gıda, yem ve
gıda ile temas eden madde, malzeme üreten işletme ve iş yerleri kayıt altında
olmalı ve temel prensiplerle de olsa onay alacağı açıkça ifade edilmeliydi.
Hâlen yaşanmakta olan sorunların önemli bir kısmı kayıt dışılıktan
kaynaklanmaktadır. Bu nedenle, ilave onay prosedürü
gerektirenlerin ayrıca burada bu yasa ile düzenlenmiş olması gerekirdi. 
Yine, “tüketici haklarının korunması” madde başlığında yer
almasına rağmen, madde içeriğinde bununla ilgili herhangi bir husus
bulunmamaktadır. 
Sunum ve reklam konusunda 5179 sayılı Kanun’da da daha geniş ve
kapsamlı hükümler yer alırken, yeni taslakta çok genel ve amaca hizmet etmeyen
ifadeler kullanılmıştır. 
Bu taslakla ilgili olarak, üretim yapımız, ekolojik
faktörlerimiz, mikroklima özelliklerimiz ve genetik
zenginliklerimiz dikkate alınmadan, Türkiye gerçeklerinden uzak bir şekilde bir
taslağın hazırlandığını ve bunun beklenen ihtiyaçlara cevap vermediğini
üzülerek belirtmek istiyorum. 
“Gıda güvenliği” kavramı, bilimsel içeriğinin ötesinde bir meslek
grubunun bütün gıda alanına hâkim olması anlayışına kurban edilmek
istenmektedir. Gıda alanındaki düzenlemeler veteriner hizmetlerin altında
kaybolup gitmiştir. Oysa veteriner hizmetleri, gıda güvenliğini temin eden
unsurların sadece bir alt grubunu temsil etmektedir. Sürecin tek bir meslek
üzerinden tanımlanması, gıda güvenliğinin sağlanması amacını daha da
güçleştireceği ve halkımızın yeni tehditlerle karşı karşıya kalması sonucunu
doğuracağı kesindir. Bu nedenle, gıda güvenliğinin sağlanmasıyla ilgili olarak
genelde gıda güvenliğinin bir noktada anayasası… 
(Mikrofon otomatik cihaz tarafından kapatıldı)
BAŞKAN – Sayın Yaman, lütfen tamamlayınız.
M. NURİ YAMAN (Devamla) – …sayılan, Avrupa Birliği ülkelerinde
HACCP prensipleri olarak uygulanan bu prensiplerin bir kez daha, değişen
şartlara ve günümüzün koşullarına göre değerlendirilmesi gerektiğini belirterek
burada sözlerime son verirken hepinizi ve yüce Meclisi saygıyla selamlıyorum,
bu yasanın ülkemiz için hayırlı ve uğurlu olmasını diliyorum. (BDP sıralarından
alkışlar)
BAŞKAN – Teşekkür ediyorum Sayın Yaman.
İkinci bölüm üzerinde AK PARTİ Grubu adına söz isteyen Ali
Koyuncu, Bursa Milletvekili. (AK PARTİ sıralarından alkışlar)
MUHARREM İNCE (Yalova) – Ali, sizin köye bir mesaj ver.
AHMET KÜÇÜK (Çanakkale) – Kemalpaşa’ya da…
MUHARREM İNCE (Yalova) – Köye bir mesaj gönder.
AK PARTİ GRUBU ADINA ALİ KOYUNCU (Bursa) – Önce sana mesaj, sonra
köye mesaj…
MUHARREM İNCE (Yalova) – Tavsiye etmem bana ama sen bilirsin.
ALİ KOYUNCU (Devamla) – Sayın Başkan, değerli milletvekilleri;
Veteriner Hizmetleri, Bitki Sağlığı, Gıda ve Yem Kanunu Tasarısı ile Avrupa Birliği
Uyum ve Tarım, Orman ve Köyişleri Komisyonları
raporlarıyla ilgili ve kanunla ilgili söz almış bulunuyorum grup adına. 
Değerli arkadaşlar, tabii ki ilerleyen bu saatte sözlerimizin
fazla uzatılmasını arzu etmiyorsunuz, bizler de arzu etmiyoruz.
AHMET KÜÇÜK (Çanakkale) – Bir mahzuru yok, biraz geç ikna oluruz.
ALİ KOYUNCU (Devamla) – Bugün birinci bölümdeki konuşmamdan sonra,
buraya çıkan bütün hatipler, çok sağ olsunlar, benim ismimi zikrettiler. Tabii
ki reklamın iyisi kötüsü olmaz. Hepsine çok teşekkür ediyorum, saygılarımı
iletiyorum. Bizim ismimizi zikretmeye devam edin. 
VAHAP SEÇER (Mersin) – Tıklanma oranın artar hiç olmazsa!
ALİ KOYUNCU (Devamla) – Tabii ki birinci bölümde konuşmamdan sonra
da yine değerli bir milletvekili arkadaşımız, “mozot”
dedim, “mozot” olmadığını “mazot” olduğunu bizlere
ifade ettiler. Kendilerine teşekkür ediyorum. Neden ben bunu böyle söyledim,
onu da anlatma gereği hissettim, anlatıyorum.
Şimdi, değerli arkadaşlar, değerli milletvekilleri; bizim
Türkiye’mizde, şehirlerde oturan insanlar vardır, kasabalarda oturan insanlar,
beldelerde, köylerde oturan insanlar vardır. Bu insanların da lehçe
farklılıkları vardır. Köyde oturan annelerimizin yüreklerinden koptuğu gibi,
dillerinden o yörenin sözcükleri dökülüverir. Ama onlar netliğiyle, mertliğiyle
o cümleleri söylerler. Bizler de o Anadolu’nun köylerinden geldik. Kusura
bakmasın kimse, milletvekilliği, makamlar, mevkiler, ne bizim şahsiyetimizi ne
bizim kişiliğimizi ne de lehçemizi değiştiremez çünkü biz o insanların, bu lehçedeki
insanların temsilcileriyiz. (AK PARTİ sıralarından “Bravo” sesleri, alkışlar)
Bunun da böyle bilinmesini, değerli dostlar, istiyorum.
MUHARREM İNCE (Yalova) – O son model gözlük çerçevelerinden
takıyorlar mı sizin köyde? O çerçeveler 2 bin lira Ali!
MEHMET NEZİR KARABAŞ (Bitlis) – Öz Türkçeyi öğrenmeniz lazım Ali
Bey!
ALİ KOYUNCU (Devamla) – Tabii, değerli arkadaşlar, buraya çıkan
arkadaşlarımız bize dediler ki benim ismimi kullanırken “Gerçekleri kullansın.”
dediler. 
MUHARREM İNCE (Yalova) – O kravat da marka galiba, ayakkabılar
rugan!
ALİ KOYUNCU (Devamla) – Ben de şimdi, değerli dostlar, öyle,
ziraat odasından miraat odasından konuşmuyorum. 
MUHARREM İNCE (Yalova) – Gözlüklerinin çerçevesi kaç para?
ALİ KOYUNCU (Devamla) – Türkiye Büyük Millet Meclisinin “Egemenlik
kayıtsız şartsız milletindir.” dediği ve onun zabıtlarıyla konuşuyorum. 
Benden önce yine değerli bir milletvekili arkadaşım, bakın ne
demiş, yine bizim ismimizi zikrediyorlar ya: “Demin Ali Bey övünerek anlattı.
‘Bu mozota ilk defa destek veren Hükûmet
biziz’ dedi. Doğru, ama mozota ilk defa ÖTV getiren Hükûmet de sizsiniz.
Ali Koyuncu (Bursa) – Estağfurullah.” demişim. Yine o değerli
arkadaşımız “1 milyon lira 2003 yılında, ‘Mazotu 500-600 bin liraya
düşüreceğim.’ dediniz, 1 milyon lira 2003 yılında özel tüketim vergisi
getirdiniz. Şöyle bir hesaplarsak…” falan diye devam ediyor. 
Yani burada, Meclisin zabıtları -ben söylemiyorum- söylüyor
değerli arkadaşlar. Diyor ki Meclisin zabıtlarından o arkadaşımız: “Özel
tüketim vergisini mazota getiren AK PARTİ Hükûmetidir
2003 yılında.” 
Şimdi bakıyoruz, burada var ya, bugün, o kadar çok doğru bilinen
yanlış söylendi ki, o kadar yanlışlar söylendi! Şimdi, yine Özel Tüketim
Vergisi Kanunu’nun ne zaman çıktığını, mozota ÖTV’nin ne zaman geldiğini yine kanunla söylüyorum. Çünkü
bizim ifadelerimize güvenmiyorsunuz, herhâlde Meclisin zabıtlarında çıkan kanun
tarihlerine güvenirsiniz. 
HAKAN COŞKUN (Osmaniye) – 1 milyon lira artmış mı, artmamış mı?
ALİ KOYUNCU (Devamla) – Bakın arkadaşlar, Özel Tüketim Vergisi
Kanunu, kanun numarası 4760, kabul tarihi -dikkat edin, hazırlanın, sıkı durun-
6.6.2002 tarihi. O dönemde kim vardı Hükûmette?
İsmini söylemiyorum arkadaşlar. 
HÜSEYİN YILDIZ (Antalya) – Biz vardık, biz; biz vardık.
ALİ KOYUNCU (Devamla) – Siz biliyorsunuz, siz biliyorsunuz! Bize
“Bu özel tüketim vergisini siz çıkardınız.” diyen arkadaşlar vardı ve özel
tüketim… Resmî Gazete’de yayımlandığı tarih de 12/6/2002
tarihi değerli arkadaşlar.
Şimdi, burada söylenenler çerçevesinde yine yanlışları düzeltmeye
ben çalışayım. Geçmişte, uygulamada olup da kaldırılan destekler var
arkadaşlar. Nedir onlar? Karma yem sübvansiyonları, 1985’te fatura bedelinin
yüzde 20’sinin çiftçiye ödenmesi şeklindeydi. 1988’de bayi ve fabrika çıkış
fiyatının düşürülmesi şeklinde uygulandı -bak, 85’ten başladım, 2002’den
başlamadım- 1989 yılında uygulamaya son verildi. Kimyevi gübre desteği 1/1/2002 tarihinde kaldırıldı değerli arkadaşlar. 1985
yılında verilmeye başlanan üretici kuruluşlara tohum ve fidan desteğinde 2001
yılında yine son verildi. Zirai mücadele ve veteriner ilaç desteği fatura
bedelinin yüzde 30’una kadar -Vahap Bey, siz
bilirsiniz bunları- yine destek veriliyordu 1/1/2002
tarihinde kaldırıldı. 
YILMAZ TANKUT (Adana) – Kaldırıldı, ne getirildiğini niye
söylemiyorsun?
ALİ KOYUNCU (Devamla) – Pazar fiyat desteği, şeker pancarı, tütün,
buğday, arpa, yulaf, çeltik, mısır ve çavdarda uygulanmakta idi, şeker pancarı
ve tütünde 2001 yılı sonunda kaldırıldı. 
KAYHAN TÜRKMENOĞLU (Van) – Yahu, bunların hepsi 2001’de mi
kaldırıldı?
ALİ KOYUNCU (Devamla) – Sıkı durun, sıkı durun, tarımda kullanılan
elektrik desteği var ya -hani bizim Tarım Bakanına da bugün sordu arkadaşlar-
ne zaman kaldırıldı ucuz elektrik kullanım desteği? 2002 yılında kaldırıldı
değerli arkadaşlar.
VAHAP SEÇER (Mersin) – Şimdi ne yapıyorsunuz? Destekliyor
musunuz. 
ALİ KOYUNCU (Devamla) – Kredi sübvansiyonları Türkiye Cumhuriyeti
Ziraat Bankası, tarım kredi kooperatifleri ve tarım satış kooperatifleri
üzerinden uygulanan kredi sübvansiyonları Haziran 2000’de sona ermiştir değerli
arkadaşlar. 
Ayrıca ülkemizde meydana gelen doğal afetlerden zarar gören
üreticilere 2090 ve 5254 sayılı yasalar çerçevesinde çeşitli şekillerde yardım
yapılmakta iken 5254 sayılı Yasa 2001 yılı itibarıyla 2090 sayılı Yasa’nın fon
ile ilgili hükümleri ise yine 2002 yılının başında yürürlükten kaldırılmıştır
değerli arkadaşlar.
HÜSEYİN YILDIZ (Antalya) – Ali Bey, sen onları bilmezsin ama
bürokratların hazırlayıp getirmiş. 
ALİ KOYUNCU (Devamla) – Şimdi, değerli arkadaşlar, ben belgelerle konuşuyorum,
inanırsınız inanmazsınız…
HÜSEYİN YILDIZ (Antalya) – İnanıyoruz… İnanıyoruz…
ALİ KOYUNCU (Devamla) – Tabii ki vatandaşlarımız da bunu çok iyi
biliyorlar ve görüyorlar. 
Şimdi değerli arkadaşlar, bu mozot
pahalı, gübre pahalı denildi ya, şimdi oraya da bir izahat getirmeye
çalışıyorum.
Şimdi değerli arkadaşlar, birlikte hesabı yapalım.
HÜSEYİN YILDIZ (Antalya) – Yapalım…
ALİ KOYUNCU (Devamla) – Şimdi bizden önceki hükûmet
döneminde -yine ismini vermiyorum- tarıma toplam ne kadar destek veriliyordu?
AHMET KÜÇÜK (Çanakkale) – Yüzde kaç? 
ALİ KOYUNCU (Devamla) – Ezberlediniz bugün, 1,8; 1,8 katrilyon. 
AHMET KÜÇÜK (Çanakkale) – Gayrisafi millî hasılanın
yüzde kaçı? 
ALİ KOYUNCU (Devamla) – Bir dakika… Bir dakika… Bir dakika… 
1,8 katrilyon lira. Tarımda kullanılan mozot
miktarı ne kadar?
BAŞKAN – Sayın Koyuncu, lütfen… 
RECEP TANER (Aydın) – Bakanına sor, Bakanına! 
ALİ KOYUNCU (Devamla) – Tarımda kullanılan mozot…
(MHP sıralarından gürültüler) 
Bir dakika… Hesabı kitabı yapacağız.
BAŞKAN – Sayın Koyuncu, lütfen Genel Kurula hitap edin, karşılıklı
konuşmayın. 
ALİ KOYUNCU (Devamla) – Tarımda kullanılan mozot
miktarı ne kadar? 1,5 milyon ton, 1,5 milyon ton. 
Değerli arkadaşlar, esasen, AK PARTİ Hükûmeti
Türk çiftçisine mozotun bedelini sübvanse etmiştir.
(AK PARTİ sıralarından alkışlar) 
MUHARREM İNCE (Yalova) – Mazot, mazot.
ALİ KOYUNCU (Devamla) – Neye göre sübvanse etmiştir, neye göre
sübvanse etmiştir? 1,8 katrilyon aynı desteği versek 5,7 katrilyon lira
verdiğimizde aradaki fark, kullanılan, tarımdaki çiftçinin kullanmış olduğu mozotu hesapladığınızda aradaki farkın bizim verdiğimiz
bedel kadar bile tutmadığının farkına varacaksınız. Yani burada mozot destekleri verilirken az veriyorsunuz, gübre
desteklerini az veriyorsunuz derken sizin döneminizde ÖTV’nin
verildiğini de burada yine o dönemde kanunları çıkartarak görüyorsunuz. 
HÜSEYİN YILDIZ (Antalya) – Ali Bey, mazot 0,94 liraymış 2002’de. 
ALİ KOYUNCU (Devamla) – Değerli arkadaşlar, bakın, bizler tarımda
ne yaptık, bizler tarımda ne yaptık, ne yaptık? Havza bazlı
üretim modeline geçiyoruz.
HÜSEYİN YILDIZ (Antalya) – Şimdi 3,3, bunu da söylesene. Ona dilin
varmaz.
BAŞKAN – Sayın Yıldız, lütfen… 
ALİ KOYUNCU (Devamla) – Tarımdaki… 
BAŞKAN – Lütfen Sayın Milletvekili… 
ALİ KOYUNCU (Devamla) – Değerli arkadaşlar, havza bazlı üretim modeline geçiyoruz. Bu gerçekten Türk tarımı
için çok önemlidir. Muhalefet partileri de bunu desteklemek zorundadır. Neden? Çünkü doğru bir tane. Havza bazlı
üretim modeli, gerçekten üretimi talebe göre planlayacak, çiftçilerin de
üretmiş olduğu malların eder fiyattan satılmasını sağlayacaktır. 
(Mikrofon otomatik cihaz tarafından kapatıldı) 
BAŞKAN – Sayın Koyuncu, lütfen tamamlayınız. 
Buyurun.
MUHARREM İNCE (Yalova) – Sen olmasan bu Meclisin tadı olmaz Ali
be!
ALİ KOYUNCU (Devamla) – Ayrıca, yine Haller Yasası’nı çıkarttık
biz değerli arkadaşlar. Haller Yasası bizden önce nasıldı? Köye tüccar
gidemiyordu. Eğer köydeki üretici, köyde malını sattığında, köyden çıktığında
sizin çıkartmış olduğunuz Haller Yasası çerçevesinde zabıtalar durduruyordu,
köylü Mehmet amcanın malını yere indiriyorlardı. Artık bundan sonra Haller
Kanunu’yla birlikte tüccarlar köyden üreticinin ayağından malları alacaktır. 
Yine çiftçi kardeşlerimiz üretici pazarlarında malları satacak.
Yine çıkartmış olduğumuz kanunla birlikte üretici birlikleri, tarımla ilgili
sivil toplum örgütlerinde de hallerde yine dükkân alma, dükkân tahsis etme
yetkisini de verdik. 
Ayrıca şu anlatıldı burada: Sanki AK PARTİ Hükûmetinden
önce Türkiye’de hayvan ithalatı olmamış da AK PARTİ İktidarıyla birlikte bu
dönemde hayvan ithalatı olmuş. 
Değerli kardeşlerim, sizin döneminizde de hayvan ithalatı oldu,
bizim dönemimizde de hayvan ithalatı oldu, daha önceki dönemlerde de hayvan
ithalatı oldu. 
(Mikrofon otomatik cihaz tarafından kapatıldı) 
BAŞKAN – Sayın Koyuncu, teşekkür ediyorum.
HÜSEYİN YILDIZ (Antalya) – Bizim dönemimizde olmadı, olmadı.
Bilmiyorsun sen. Sen işine gelenleri söylüyorsun, doğruları değil. 
ALİ KOYUNCU (Devamla) – Et ithalatı değil, hayvan ithalatı
yapıyoruz…
BAŞKAN – Sayın Koyuncu…
ALİ KOYUNCU (Devamla) – Saygılar sunuyorum, teşekkür ediyorum. (AK
PARTİ sıralarından alkışlar)
BAŞKAN – Bölüm üzerinde Tarım ve Köyişleri
Bakanı Mehmet Mehdi Eker söz istemişlerdir.
Buyurun Sayın Bakan. (AK PARTİ sıralarından alkışlar) 
TARIM VE KÖYİŞLERİ BAKANI MEHMET MEHDİ EKER (Diyarbakır) – Sayın
Başkan, yüce Meclisin değerli üyeleri; önemli bir kanun tasarısı görüşüyoruz.
Türkiye’de gerçekte 72 milyon vatandaşımızın daha hijyenik,
daha sağlıklı ve Avrupa Birliği standartlarında güvenilir gıdaya ulaşmasına
imkân sağlayacak, bu sistemi tesis edecek bir mekanizmayı kurmak üzere bu
tasarıyı huzurunuza getirdik. Bu, son derece de önemli. 
Geneliyle ilgili olarak arz ettiğim bilgilerdeki hususları
tekrarlamayacağım. Tabii gönül ister ki aslında bu konuyla ilgili burada
yapılan görüşmeler hakikaten bu konuya ışık tutsun. Çünkü bu, Türkiye'nin
Avrupa Birliği ile entegrasyonu için önemli bir tasarı
ama ondan önce kendi vatandaşlarımızı, kendi vatandaşımızın yaşam kalitesini
doğrudan ilgilendiren bir mesele. Bu bakımdan çok önemli. 
Şimdi, değerli arkadaşlarımız, eksik olmasınlar, katkılarda
bulundular değerli milletvekilleri fakat tarımla ilgili birçok konuda olduğu
gibi, bu tasarıyla ilgili olarak konuşulurken de tasarının kendisinden daha
çok, tasarıyla çok da ilgisi olmayan ama tarımın her konusuyla ilgili bilgiler
sunuldu ve bunları, inanın, ben yerimden, yani ben bunların hangisini düzeltmem
gerekiyor, nasıl düzelteceğim diye düşünüp durdum çünkü,
hakikaten, arkadaşlar çok da özenli diyemeyeceğim şekilde, tarımla ilgili
istatistik bilgileri, kavramları, olayları farklı şekillerde yansıttılar. Bir
arkadaşımız çıktı, hayvan varlığından bahsetti, mesela, dedi ki: “2002 yılında
Türkiye’de 10 milyon 686 bin büyükbaş hayvan vardı -aslında, bu, 2001 yılının
rakamı- ama 2009 yılında, bu, 2,5 milyon sığıra düştü.” Şimdi bu, tabii,
hakikaten, çok büyük bir yanlış, düzeltilmesi gerekiyor çünkü 2009 yılının
rakamı 10 milyon 723 bin. Arkadaşımız yerli hayvanların sayısını, 2009’la
ilgili yerli olanların sayısını veriyor, 2002’yle olan toplamının sayısını
veriyor. Şimdi bunları tabii düzeltmemiz lazım.
Bir arkadaşımız paritelerden bahsetti.
Tabii, paritelerden her zaman bahsedilir, yani “İşte,
şu kadar kilo ürünle şu tarihte şöyle bir şey alınırdı, bugün işte şöyle
alınıyor.” Bunları bütün ürünlerle ilgili olarak söylemek mümkündür ve dedi ki
arkadaşımız mesela: “2002 yılında 44 ton buğdayla bir traktör alınırdı, 2009
yılında 79 ton buğdayla bir traktör alınıyor.” Hâlbuki -biz de Tarımsal Ekonomi
Araştırma Enstitüsünde bunların hep çalışmasını yapıyoruz- 2002 yılında 84 ton
buğdayla bir traktör alınıyordu ve 2009 yılında aynı traktörü 56 ton buğdayla
alabiliyoruz, çiftçi alıyor. Traktörün ben modelini de söyleyebilirim. New Holland, TT50 12X28 model traktörün fiyatı, yani hem
2002’nin hem 2009’un.
VAHAP SEÇER (Mersin) – Bu mukayese yanlış zaten.
TARIM VE KÖYİŞLERİ BAKANI MEHMET MEHDİ EKER (Devamla) – Saygıdeğer
milletvekilleri…
MUHARREM İNCE (Yalova) – Traktör de hangi traktör? Oyuncak traktör
mü? Kaç motor?
TARIM VE KÖYİŞLERİ BAKANI MEHMET MEHDİ EKER (Devamla) – İşte
modelini söyledim ya, modelini söyledim, dinlemediniz herhâlde.
Şimdi, saygıdeğer milletvekilleri, bir arkadaşımız şunu söyledi,
bir ilimizin bir ilçesinden bahsetti, dedi ki: “Bu ilimizde 15-16 bin civarında
çiftçi var, bunun 15 bini şu anda icralık.” Ben de sordurdum, hakikaten o
ilçemizde ne kadar şu anda icra dosyası var. Bakın, rakam şu: Toplam 400 dosya
var o ilçede ve bunun 1/3’ü sadece tarımsal, 2/3’ü tarımsal kredilerle ilgili
değil, başka konularla ilgili. 
Şimdi, değerli arkadaşlar, bakın, Toprak Mahsulleri Ofisiyle,
buğday ithalatıyla, vesaireyle ilgili bilgiler
verildi, efendim, her şey söylendi, Türkiye bunları ithal ediyor. Şimdi, tabii,
Türkiye 70 milyon ülke ve dünyanın 16’ncı, 17’nci büyük ekonomisi, dünyanın
8’inci büyük tarımsal ekonomisi. Elbette ki ithalat yapacak. Ben hiçbir
şekilde, hiçbir ürün ithal etmeden ben sadece dünyaya mal ihraç edeceğim deme,
öyle bir hayal, öyle bir şey olabilir mi? Böyle bir şey mümkün mü? Böyle bir
ekonomi olabilir mi? Yani, alımı olmayan, ithalatı olmayan bir ihracat olabilir
mi? Böyle bir şey mümkün mü? Şimdi, bu suç gibi gösteriliyor ve yanlış bir
şekilde söyleniyor. Bakın, buğday mesela deniyor. Değerli arkadaşlar, buğdayla
ilgili 2005 yılından bu yana size ithalat-ihracat rakamlarını vereceğim ve
bakın biz aslında ihraç mı etmişiz, ithal mi etmişiz, bunu hep beraber görelim.

Toplamda 10 milyon 313 bin ton ithalat yapılmış, doğru ama
ihracatımızın karşılığı 14 milyon 586 bin ton. Şimdi arada 4 milyon tondan
fazla sadece burada bir ihracat fazlası var buğdayda, toplam ihracat ile
ithalat arasındaki fark ise buğday ürünlerini dikkate aldığımızda 6 milyon 111
bin 412 tondur ve Türkiye net ihracatçıdır. Birçok ürünle ilgili hakikatte
gerçekler bunlar.
Şimdi, Türkiye, elbetti ki bazı ürünlerde bazı sorunlar
yaşayabilir dönemsel olarak. Örneğin, Türkiye pirinç problemi geçmişte yaşadı
ama Türkiye, tarihte ilk defa bizim dönemimizde 760 bin ton çeltik üretimine
çıktı ve bu sene 900 bin ton üretiyoruz ki ilk defa tarihinde Türkiye pirinçte,
çeltikte kendine yeter hâle geliyor. Bu zaman içerisinde olan
bir hadise.
Hayvancılıkla ilgili aynı şekilde değerli arkadaşlar, çünkü
hayvancılıkla ilgili çok şey söylendi. Hatta işte, ithal edilen hayvanların
bilmem neyle beslendiği, yani halkı böyle hakikaten belki rahatsız edecek
ifadelerle söylendi. Değerli arkadaşlar, Avrupa Birliğinde 1997 yılından bu
yana hayvansal kökenli protein ihtiva eden yemlerin kullanılması yasaktır;
kendileri için de yasaktır, dünyaya da satamazlar. Bizim de ithalat izni
verdiğimiz ülkeler, Uluslararası Salgın Hastalıklar Ofisinin listesinde “Bu
ülkeler hastalıktan aridir.” denilen ülkelerdir,
şartımız odur, o ülkelerden gelmek kaydıyla ve bizim elemanlarımız gidip
yerinde, o ülkede bunları muayene etti, yerinde raporlarını da inceledi, ayrıca
muayene etti ve getirdi. Burada kesildikten sonra da her türlü bunlarla ilgili
tetkikler de burada yapılıyor. Bizim usullerimizle bizim mezbahalarımızda
kesildi. Burada da tabii millete doğru bilgi sunmak gerekiyor, milletin
kafasını gerçekten yanlış bilgilerle karıştırmamak lazım.
Şimdi, değerli arkadaşlar, bir arkadaşımız da bize bağlı, Tarım
Bakanlığına bağlı Atatürk Orman Çiftliğiyle ilgili bir meseleden bahsetti, POAŞ’la ilgili. Burada da şunu söyleyeyim: Dosya benim
elimde, bunun bütün geçmişi burada. Konu bize intikal ettiğinde biz bunu Teftiş
Kurulu marifetiyle inceledik. Kamu zararı var mı yok mu, bir suistimal var mı, bir usulsüzlük var mı, bir kanuna
aykırılık var mı, bütün bunları inceledik. Yetmedi, ilgili kanuna göre kamu
harcamalarını yürüten bizim bir birimimiz var, iç denetim birimi, yine onlar
marifetiyle de bir inceleme yaptırdık ve bütün bunların sonuçlarını Ankara
Cumhuriyet Başsavcılığına gönderdik. Elimde de Ankara Cumhuriyet Başsavcılığının
raporu var. Ben size sadece onun son kısmını okuyacağım. Bunun işleme
sokulmaması gerektiğini, işlemden kaldırıldığını ifade eden belge. 
HÜSEYİN YILDIZ (Antalya) – Soruşturma izni vermediniz Sayın Bakan.
Soruşturma izni vermediğiniz için Savcı da size uydu. Doğruyu söylemiyorsunuz.
Ayıp oluyor!
TARIM VE KÖYİŞLERİ BAKANI MEHMET MEHDİ EKER (Devamla) – Bakın
burada. Şimdi, bak burada Başsavcılığın raporu. Şimdi, Başsavcılık diyor ki:
“İncelenen kararın eki belge ve bilgilere göre uygunluk arz ettiği
düşünüldüğünden itiraz yoluna başvurulmamıştır. Açıklanan nedenlerden evrakın
işlemden kaldırılmasına” diye Ankara Cumhuriyet Başsavcılığının raporu. 
(Mikrofon otomatik cihaz tarafından kapatıldı)
BAŞKAN – Sayın Bakan, lütfen sözlerinizi tamamlayınız. 
TARIM VE KÖYİŞLERİ BAKANI MEHMET MEHDİ EKER (Devamla) – Sayın
Başkan, bitiriyorum.
Ha şimdi tekrar Komisyon “Ben Atatürk Orman Çiftliğinin 2002 yılı
hesaplarını ibra etmedim.” diyor. Başımız üstüne. Derhâl biz bunu tekrar bütün
ekleriyle birlikte savcılığa veriyoruz. Savcılık gereğini yapacak.
HÜSEYİN YILDIZ (Antalya) – Soruşturma izni de verecek misiniz
Sayın Bakan? 
TARIM VE KÖYİŞLERİ BAKANI MEHMET MEHDİ EKER (Devamla) – Ve
boynumuz adalet karşısında her zaman kıldan incedir. Bu konuda hiçbir kimsenin tereddüt
etmesine, herhangi yanlış bir şey söylemesine de gerek yok. Biz doğru olanı
yaptık, bundan sonra da doğru olanı yapmaya devam edeceğiz. 
HÜSEYİN YILDIZ (Antalya) – Soruşturma izni vermediğiniz için
Savcılık dava açmadı Sayın Bakan. 
TARIM VE KÖYİŞLERİ BAKANI MEHMET MEHDİ EKER (Devamla) – Ben
sözlerimin sonunda hepinizi saygıyla selamlıyorum. (AK PARTİ sıralarından
alkışlar)
BAŞKAN – Teşekkür ediyorum Sayın Bakan. 
Bölüm üzerinde şahsı adına söz isteyen Ahmet Ertürk,
Aydın Milletvekili. 
Buyurun Sayın Ertürk. (AK PARTİ
sıralarından alkışlar)
AHMET ERTÜRK (Aydın) – Sayın Başkan, değerli milletvekilleri;
tabii, tenkit eden arkadaşlarımız da tarımımızı hak ettiği yere getirmeye
çalışan Hükûmetimiz de Tarım Bakanlığımız da sivil
toplum kuruluşlarımız da bugün gerçekten ülkemizi Avrupa’yla buluşturacak olan
çiftçilerimizi hak ettiği yere getirecek olan bir çalışmayı birlikte
olgunlaştırmaya çalışıyoruz. Ben değişik bir konuşma yapmak istiyorum bu kadar
konuşmalardan sonra. 
Şimdi ülkemizde daha çok üreten bir Türkiye’yi hedefliyorsak eğer
ve üretimini daha fazla ihracatla taçlandıran bir tarım hedefliyorsak, bu hedef
konusunda çalışmalarımızı geliştirmemiz lazım ve ihracatımızı artırarak hem
tarımdaki katma değerimizi çoğaltmamız lazım hem de tarımla geçimini sağlamaya
çalışan çiftçilerimizin ürünlerini hak ettiği fiyatla buluşturmamız lazım. İşte
onun için Hükûmetimiz değişik çalışmalar yapıyor.
Mesela üretim desteğiyle ilgili çalışmalar var. Pazarın istediği ürünler
yetiştirilmeye çalışılıyor. Pazara uygun üretim yapılmaya çalışılıyor. Ona göre
tohumlar, ona göre fidanlar, ona göre üretim şartları oluşturuluyor. Mesela
bitkisel üretimde kiraz, narenciye, erik, nektarin,
incir, fındık, kayısı bodur ve yarı bodur fidanlarla üretilen bu ürünlerden
muazzam derecede ihracat yaparak ülkemize katma değer yaratıyoruz. 11 küsur
milyon dolara ulaşan ve Türk Lirası olarak da 17 katrilyona ulaşan tarımda bir
ihracat fırsatı yakalandı. Bu üretim hazinemizin yüzde 60’a varan faiz
destekleriyle desteklenmekte. Malum bildiğiniz üzere -herkes biliyor bunları,
ama bunları hiç kimse söylemiyor- çiftçilerimizden seracılık yapanlara,
damızlık süt ve et hayvancılığı yapanlara sulamada yüzde sıfıra varan yüzde 100
destekli sıfır faizli desteklemeler yapılıyor. Yüzde 60 sübvansiyonlu faiz
indirimleri yapılıyor. Bunları hiç kimse söylemiyor. 
RECEP TANER (Aydın) – Sen söylüyorsun.
AHMET ERTÜRK (Devamla) – Yıllık yüzde 5’le üretim yapılabiliyor
bugün tarımda çiftçilerimiz. Yüzde 50’lerle, yüzde 60’larla almıştık biz bunu.
Şu anda yıllık yüzde 5 faizlerle üretimlerini yapabiliyor. 
HAKAN COŞKUN (Osmaniye) – Reel faiz…
AHMET ERTÜRK (Devamla) – Çiftçilerimiz tarlaya inmeden bütün
destekleme primlerini aldılar. Bunları biliyorsunuz değil mi arkadaşlar? Pamuk
primleri, mısır primleri, yağlı tohumlar primleri, hayvancılık destekleri… Hükûmetimiz bunları vaat etmişti ve çiftçimiz şu anda
tarlaya inerken bütün yağlı tohum primlerinin, hayvancılık primlerinin hepsini
aldı ve hiç kimseye muhtaç olmadan üretimini…
HAKAN COŞKUN (Osmaniye) – Ne zaman aldı?
RECEP TANER (Aydın) – Geçen sene aldı.
AHMET ERTÜRK (Devamla) – …bir yıl önce yetiştirdiği ürünlerden hak
ettiği primlerini, Hükûmetimiz, zamanında tıkır tıkır ödeyerek
çiftçilerimize karşı olan vecibelerini ve sözünü yerine getirmiş oldu.
RECEP TANER (Aydın) – Geçen senenin destekleri onlar Ahmet Bey.
MEHMET ŞANDIR (Mersin) – Çiftçiler dinliyor sizi, tıkır tıkır ödenmiyor.
AHMET ERTÜRK (Devamla) – Bir ikinci konumuz: “Gerçekten
petrolümüz, doğal gazımız yok ama bu insanları doyuracak çok güzel ürünlerimiz
var.” demiştim. İşte, bu ihracat ürünlerimiz. Bir de ihracatı destekliyoruz. Ne
yapıyoruz ihracatı desteklerken? Mesela, ürettiğimiz zeytinyağını eskiden dökme
satıyorduk yurt dışına, şimdi paketlenmiş, ambalajlanmış… Hatta,
bunlar için de yüzde 50’ye kadar varan, ambalajlama, paketleme tesisleri kuran
müteşebbislerimize de destek veriyoruz. Bu tip üretim yapan müteşebbislerimize,
iş adamlarımıza ihracat destekleri veriyoruz. Mesela, zeytinyağında yarım
kilograma kadar ambalajlarda 550 dolara kadar, tonda, ihracat desteği
veriyoruz. 
Bu ihracat desteğinin çiftçimize faydası nedir? 
AHMET DURAN BULUT (Balıkesir) – Hiçbir şey.
AHMET ERTÜRK (Devamla) – Ürünler yurt dışına satıldığı müddetçe iç
piyasadan daha fazla ürün çekilerek, çiftçimizin ürününün hak ettiği fiyata
gelmesi amaçlanmakta ve hedeflenmektedir.
AHMET DURAN BULUT (Balıkesir) – Çiftçi satmıyor, tüccar satıyor.
AHMET ERTÜRK (Devamla) – Bugün Avrupa’ya, Almanya’ya ve
Hollanda’ya Türkiye domates ihraç ediyor değerli arkadaşlarım. Bunları niye göz
ardı ediyoruz ki? Türkiye’mizin tarımı öyle iyi noktalara doğru gidiyor ki
bugün dünyanın tarım ambarı olan, dünyanın tarımda söz sahibi olan ülkelerine,
Almanya’ya, Hollanda’ya, Türkiye modern seralarda ürettiği domateslerini ihraç
edebilmektedir ve şu anda, arkadaşlarımız, domates fiyatlarının düşük olduğunu
söylüyorlar. İşte, bunları çalışmamız lazım hep. Hep bu ihracat destekleriyle
pazarın istediği ürünleri çiftçilerimize ektirip, diktirip onların ürünlerinin
iyi fiyatlarla satılmasına fırsat yaratmamız lazım. 
Bugün, değerli arkadaşlarım, kiraz üretimi var bölgemizde,
ülkemizde ve kiraz üretimi ihracatta çiftçilerimizden…
(Mikrofon otomatik cihaz tarafından kapatıldı) 
BAŞKAN – Sayın Ertürk, lütfen
tamamlayınız. 
AHMET ERTÜRK (Devamla) – Sayın Başkanım, lütfen… 
…3,5 lira ile 5,5 lira arasında alınıyor ve şu anda kiraz mevsimi.
Dekarda 1 ton kiraz olduğu zaman 10 dekar kiraz bahçesi olan çiftçimiz
neredeyse 40-50 bin liralık ürünle karşı karşıya kalıyor.
ABDÜLKADİR AKCAN (Afyonkarahisar) –
Ahmet Bey, 2002’de 7 liraydı o rakam.
AHMET ERTÜRK (Devamla) – Tamamen ihracat yapıldığı için böyle iyi
fırsatlar, iyi rakamlar ortaya çıkıyor. İşte bu görüşmekte olduğumuz tasarının
da iyi tarım uygulamalarıyla, hijyenle, gıda
hijyeniyle yurt dışına ürünlerimizi satabilecek fırsatları ve imkânları
çiftçilerimize yöneltmeye çalışan güzel bir çalışma olduğunu düşünüyorum. 
Bu duygularımla, tasarının hayırlı olması dileklerimle yüce heyeti
saygıyla selamlıyorum. (AK PARTİ sıralarından alkışlar) 
BAŞKAN – Teşekkür ediyorum Sayın Ertürk.

Şimdi, bölüm üzerinde on beş dakika süreyle soru-cevap işlemi
yapılacaktır. 
Sayın Akcan, Sayın Yıldız, Sayın Özdemir, Sayın Akkuş, Sayın Uslu,
Sayın Tankut, Sayın Taner, Sayın Susam, Sayın Yalçın,
Sayın Kalaycı, Sayın Paksoy, Sayın Coşkun, Sayın
Küçük sisteme girmişlerdir. 
Sekiz dakika soru sorma süresi vereceğim. 
Bir dakikalık süre veriyorum. 
Sayın Akcan, buyurun. 
ABDÜLKADİR AKCAN (Afyonkarahisar) –
Sayın Başkanım teşekkür ediyorum. 
Aracılığınızla Sayın Bakana sormak istiyorum: Talihsiz bir şekilde
Danıştayın verdiği kararla çevre düzeni planı yetkisi
Bayındırlık Bakanlığından alınıp Çevre Bakanlığına… Şimdi
Çevre ve Orman Bakanlığında. Bunlar, seralar, örtü altı
yetiştiriciliğinde topraksız tarım yaparken -o tip seraların içine girmişsinizdir
Sayın Bakan- betonla kaplanıyor belli alanlar, yani toprak komple kapatılıyor.
100 dönüm arazinin tamamı kapatılırken, tarım amaçlı, tarımsal üretim amaçlı
kurulan hayvancılık tesisine arazinin vasfı kaç olursa olsun, hangi derece
olursa olsun yüzde 5’inden fazlasına inşaat izni verilmiyor. Bunun önüne
geçerek optimum ölçekli işletmelerin kurulmasına imkân
verecek inşaat alanına müsaadeyi sağlayacak yetkinin Bakanlığa alınması şarttır
Sayın Bakan. Bunun için bir plan veya tedbir düşünüyor musunuz?
Teşekkür ediyorum.
BAŞKAN – Teşekkür ediyorum Sayın Akcan.
Sayın Yıldız…
HÜSEYİN YILDIZ (Antalya) – Teşekkür ediyorum Sayın Başkan.
Sayın Bakan, 2002 yılında tarım kredi kooperatifleri ve
bankalardan Türk çiftçisi toplam ne kadar kredi kullanmıştır? Kaç çiftçi
borcunu ödeyememiştir? Ödeyemeyen çiftçilerin borç tutarı toplamı nedir? 2009
yılı için de yine aynı soruyu tekrarlıyorum.
Teşekkür ediyorum.
BAŞKAN – Teşekkür ediyorum.
Sayın Özdemir…
HASAN ÖZDEMİR (Gaziantep) – Teşekkür ederim Sayın Başkan.
Sayın Bakana soruyorum: Seçim bölgem Gaziantep’te son dönemde
hayvancılık alanında diğer illerde olduğu gibi teşvikli bölgelerde büyük
artışlar olmuş ve sonra da hayvancılıkta ciddi yatırımlar yapılmıştır ancak
bundan birkaç ay önce et ithalatı konusu da gündeme gelmiş ve dışarıdan et
ithal edilmiştir. Şimdi buradaki vatandaşlarımız büyük mağduriyet
içerisindedir. Hayvanlarını pazara götürüyor, alan yok ve banka kredilerini
ödeyemiyorlar. Bu konuda ne düşünüyorsunuz? 
İkincisi, sulu tarıma geçirildi birçok yerlerde, vatandaş teşvik
edildi ancak elektrik borçları ödenemiyor ve vatandaş son derece mağdur durumda
ve bunlarla ilgili banka kredileri acaba taksitlendirilecek mi veya bir af mı
gelecek? Vatandaş son derece perişan…
(Mikrofon otomatik cihaz tarafından kapatıldı)
BAŞKAN – Teşekkür ediyorum.
Sayın Akkuş…
Sayın Uslu…
CEMALEDDİN USLU (Edirne) – Teşekkür ederim Sayın Başkan.
Sayın Bakanım, 2011 yılı itibarıyla havza modeline geçileceğini
ifade ettiniz. Bu modelde bazı ürünler o bölgeyle ilgili desteklenecek, bazı
ürünler de desteklenmeyecek. Özellikle Trakya’da ve özelinde de Edirne’yle
ilgili sormak istiyorum. Edirne ilinde ayçiçeği, buğday, çeltik ürünü hâkimdir.
Şimdi ayçiçeği ve buğday münavebe ürünleri yani bir yıl buğday, bir yıl
ayçiçeği ekilecek. Bu şartlarda buğday ekmek zorunda kalan üretici bu destekten
yoksun mu kalacak, cezalandırılmış mı olacak? Bunu öğrenmek istiyorum.
Teşekkür ederim.
BAŞKAN – Teşekkür ediyorum.
Sayın Tankut…
YILMAZ TANKUT (Adana) – Teşekkür ediyorum.
Sayın Bakan, şu ana kadar yapılan ihalelerde toplam ithal edilen
kırmızı et miktarı net olarak nedir? İthalat politikanızın belirli bir süresi
ve dönemi var mıdır? Varsa hangi dönem ve yıllar itibarıyla ithalat devam
edecektir? İthalatı geçici mi, yoksa sürekli olarak mı düşünüyorsunuz?
Özellikle, oldukça düşük seviyelere düşmüş olan küçükbaş hayvan sayısının
artırılması konusunda öncelikle yapmayı düşündüğünüz çalışma ve projeler var
mıdır, varsa nelerdir?
Teşekkür ediyorum.
BAŞKAN – Teşekkür ediyorum.
Sayın Taner…
RECEP TANER (Aydın) – Sayın Bakan, 2002 yılının tarım
desteklerinin gayrisafi millî hasılaya oranı nedir,
2009 yılının oranı nedir?
İki; Aydın Çine Ziraat Odası Başkanlığı bir faks göndermiş. Diyor ki: “Tarımsal sulama elektrik borçlarından dolayı
çiftçilerimiz sıkıntı yaşamakta olup, elektrik borçlarının hasat zamanına yakın
olan ekim ayında ödenmesi için düzenleme istediğimizi Tarım Bakanına iletir
misiniz.
Mehmet Bal
Çine Ziraat Odası Başkanı”
Ne düşünüyorsunuz? 
Teşekkür ederim.
BAŞKAN – Teşekkür ediyorum.
Sayın Susam…
MEHMET ALİ SUSAM (İzmir) – Sayın Bakan, Küçük Menderes Havzası’nda
2007 yılında kuraklık nedeniyle DSİ tarafından sondaj yapmak yasaklanmıştı.
Şimdi, o bölgede tekrar sondaj yapabilecek yer altı suları rezervleri oluştu
fakat DSİ sondaj yapma yasağını devam ettiriyor. Bu anlamıyla bölgede sondaj
kuyularına tekrar ruhsat alınması için ve elektrik bağlanıp sulu tarıma
geçirilmesi için ruhsat alınmasına izin verilmesi, DSİ tarafından sağlanması,
bu konuda Bakanlığınızın devreye girmesi istenmektedir. Bu anlamıyla, o bölgede
şu an sulu tarım yapamayan çiftçimizin bu sorununu çözmek için Bakanlığınızın
DSİ ile temasa geçerek bu bölgede sondaj açıp ruhsat almasına imkân
sağlanmasını rica ediyoruz.
BAŞKAN – Teşekkür ediyoruz.
Sayın Yalçın…
RIDVAN YALÇIN (Ordu) – Teşekkür ediyorum Sayın Başkan.
Sayın Bakanım, önceki konuşmacılar da ifade ettiler, Doğu ve
Güneydoğu Anadolu Bölgesi’nde 50 baş üzeri hayvancılık için yüzde 40 hibe
desteği öngörüyorsunuz. Tabii, bu bölge insanı da teşvike layıktır, oralar da
Türkiye’nin vilayetleridir fakat Sayın Bakan, mesela Erzurum’un, Erzincan’ın,
Kars’ın, Malatya’nın; Ordu’dan, Giresun’dan, Tokat’tan, Amasya’dan, örneklemek
gerekirse hangi kriterlere göre böyle bir teşvike daha
çok layıktır, Ordu, Giresun ya da bizim bölge hangi kriterlere göre bu illerden
daha iyi durumdadır ki böyle bir teşvike layık görülmemektedir? Bu illerde
hayvan üretimi yapan insanlar Kurban Bayramı’nda İstanbul’da yan yana nasıl
aynı hayvanları satıp rekabet edebileceklerdir? Samimiyetle cevap vermenizi
diliyorum. 
Teşekkür ediyorum. 
BAŞKAN – Teşekkür ediyorum. 
Sayın Kalaycı… 
MUSTAFA KALAYCI (Konya) – Teşekkürler Sayın Başkanım. 
Sayın Bakanım, ben de aynı konuyu Konya için soracağım. 28 ilde
1,5 lira et desteği, yine 25 ilde inşaat için yüzde 30, damızlık düve alımı
için ve sağım ünitesi, soğutma tankı alımı için yüzde 40 hibe desteği
verilmektedir. Konya neden yok bu iller arasında? Yani Konya’nın, Konyalı
üreticilerin eksiği nedir? Sayenizde Konya’da hayvancılık bitiyor. Yoksa
Konya’ya bir husumetiniz mi var? 
Teşekkür ediyorum. 
BAŞKAN – Teşekkür ediyorum.
Sayın Paksoy… 
MEHMET AKİF PAKSOY (Kahramanmaraş) – Teşekkür ederim. 
Sayın Bakan, 1991-2002 yılları arasında koyunlarda 48-49 kilogram olan süt
verimi AKP’nin iktidara gelmesinden sonra 2003-2004 yıllarında, iki yıl
içerisinde yüzde 62,5 artarak 78 kilograma çıkmıştır. Benzer durum büyükbaşta
da söz konusudur. Kültür ırkı ineklerimizin süt verimi 2.009 kilogram iken
yine yüzde 33 artışla 3.888
 kilogram olmuştur, melezlerde ise yüzde 39 artarak 2.711
kilograma çıkmıştır. Hiç kimse bu artışın bilimsel izahını yapamaz. Buna göre,
açıkça rakamlarla oynanmıştır. Bu nedenle de olmayan sütümüzü bize var gibi
gösteriyorsunuz, bu düşünceme katılır mısınız? 
Teşekkür ederim. 
BAŞKAN – Teşekkür ediyorum Sayın Paksoy.

Sayın Bakan, buyurun. 
Süreniz yedi dakikadır. 
TARIM VE KÖYİŞLERİ BAKANI MEHMET MEHDİ EKER (Diyarbakır) –
Teşekkür ediyorum Sayın Başkan. 
Sayın Akcan’ın sorusu, tabii, bu, özellikle tarımsal
yapıların daha yüksek bir düzeyde, daha doğrusu kendi başına ele alınması bizim
de Bakanlık olarak üzerinde durduğumuz bir konu ve ilgili bakanlıklar nezdinde
bu konuyla ilgili bizim teşebbüslerimiz var yani bunu biz, acaba tarımsal
yapıları bunun dışına ne şekilde çıkarabiliriz, bunun mevzuatında bir
değişiklik nasıl yapılabilir, bunun üzerinde biz de çalışıyoruz.
Sayın Yıldız’ın, 2002’de Ziraat Bankası ve tarım kredi
kooperatiflerinin toplam kullandırdıkları kredi sorusu vardı. Şimdi, 2002
yılında Ziraat Bankası ve tarım kredi kooperatifleri toplam olarak 550 bin çiftçiye
529,8 milyon TL kredi kullandırmıştır. 2009 yılında ise 1 milyon 215 bin
çiftçiye 10 milyar 14 milyon lira kredi kullandırılmıştır. Geri dönüş oranları
ise 2002 yılında Ziraat Bankasının geriye dönüş oranı 100 lirada 38 liradır,
yüzde 38’dir, 2009 yılında yüzde 97,5’tur. Tarım kredinin ortalaması ise yüzde
71’dir geri dönüş oranı, ortalaması yüzde 60-80 arasında değişiyor, yüzde 71
olarak alıyoruz, 2002 yılında. 2009 yılında da tarım kredinin kullandırdığı
kredilerin geri dönüş oranı yüzde 90’dır. 
Sayın Özdemir’in hayvanlarla ilgili, hayvancılıkla ilgili “İşte,
kesim yapılamıyor...” Tabii, burada önce şunu söyleyeyim: Türkiye’de, bizim
tespitlerimize göre, Türkiye’nin ihtiyacını yani geçen seneki gibi ihtiyacının
tamamını aslında içeriden karşılayabilecek kadar Türkiye’de bir hayvan varlığı
mevcut, büyükbaş hayvan varlığı. Biraz önce de söyledim, yaklaşık 11 milyon
büyükbaş hayvan var. Bunu toplumun bütün kesimleri kabul ediyor. Şimdi bunu
kasaplık güçten gittiğimiz zaman -hesabından- sadece sığır etinde erkek
danaları hesapladığımızda, artı belli bir oranda da reformeleri
hesapladığımızda, Türkiye’de nereden bakarsanız yılda asgari 800 bin ton
civarında sadece sığırlardan elde edilen et var.
Şimdi, bizim sorunumuz ne? Aslında ben isterdim ki, arkadaşlarımız
hep beraber bu sorunun üzerinde duralım. Bu kısmen belki mevzuatımızda ama
kısmen de bizim maalesef yaşantımızla, kültürümüzle, hayat tasavvurumuzla
ilgili bir şey. Türkiye’de hayvancılıktaki, etteki sorun kayıt dışılıktır.
Bakın kaçak, hayvan kaçakçılığı değildir. Sınırlar kontrol ediliyor ama kayıt
dışılık var. 100 tane hayvan kestiriliyor kombinada maalesef 50 tane
gösteriliyor. Bu birçok alanda ekonominin, Türkiye’deki ekonominin genel
problemlerinden bir tanesi burada da tezahür ediyor. 
Şimdi, bizim aldığımız kararla Türkiye’de kuşbaşı ve
kıymada 26 Nisandan bugüne yüzde 20-21 oranında perakende fiyatlarında düşme
meydana geldi ama Türkiye’deki perakende sektöründen benim her gün günlük
olarak aldığım Türkiye ortalamasındaki satış rakamları da yüzde 25 oranında
arttı, yüzde 25 oranında da satışlar arttı ve daha piyasaya ithal edilen,
sadece 88 tane kasaplık büyükbaş hayvan geldi, kesildi Sakarya’da. O da yeni Sakarya’da kesildi. Daha piyasaya da bunlar verilmeden
biz son kırk beş, elli gün içerisinde bu gelişmeleri yaşadık. Türkiye’de bir
yandan hayvanlar kesiliyor, alınıyor, satılıyor, ahıra da hayvan giriyor. Bunu
da takip ediyoruz, kontrol ediyoruz. Zannediyorum, bir psikolojik orada sorun
var. Yani bazı üreticilerimiz endişe ediyorlar. Ben her fırsatta, her imkânda,
ben bu hafta sonu Suluova’daydım, Suluova’daki besicilerle birlikteydim,
onlarla iki saat süren de bir toplantı yaptım, onlara da uzun uzun anlattım. Yani üreticilerimizin, Türk üreticisinin,
çiftçisinin endişe etmesini gerektirecek hiçbir şey yok. Burada bir arızi durum
vardı, bizim ikazlarımıza rağmen, bunu istismar etmeye kalkanlar oldu, biz de
böyle bir yola başvurduk. Bu Türkiye kendi hayvancılık sektörünü, kendi üretim
gücünü harekete geçirmek suretiyle kendi ihtiyaçlarını giderecektir. Biz, buna
inanıyoruz ve bunu sağlamak ve sürdürmek için de bütün gayretimizi
gösteriyoruz. Bundan sonra da böyle olacak. Şimdi...
MEHMET ŞANDIR (Mersin) – Tamam da bu noktaya niye geldik?
RECEP TANER (Aydın) – Sayın Bakanım, sorularımızın birçoğu kaldı.
TARIM VE KÖYİŞLERİ BAKANI MEHMET MEHDİ EKER (Diyarbakır) –
Anlatacağım ama soru önemli yani şimdi. Dolayısıyla bunları açıklığa
kavuşturmamız gerekiyor. Bu Et-Balık Kurumu da diğer kombinalar da bu süreç
içerisinde tabii üretici lehine devreye giriyor. Onu da ifade edeyim.
Sayın Uslu’nun havza modeliyle ilgili
“2011 yılında havza modeli Edirne ilinde uygulamaya girecek” dedi. Aslında 2010
yılında biz geçtik ve 17 tane üründe de hâlen uyguluyoruz. Nedir bu ürünler?
Prim uygulaması yaptığımız, yani prim ödemesi yaptığımız ürünlerle ilgili biz
zaten başladık. Bu, her yıl biraz daha ileri geçecek. Amaç burada tabii tedrici
bir geçiştir. Çünkü birden bir geçiş, Türkiye gibi küçük ölçekte ve çok sayıda
üreticinin üretim yaptığı bir sektörde birtakım yan etkiler, olumsuz yan
etkiler çıkarabilir diye doğrusu endişe ederiz. O nedenle de aşamalı olarak
buna geçiyoruz. 
BAŞKAN – Sayın Bakan, süreniz tamamlandı. Süreniz tamamlanmıştır
Sayın Bakan.
TARIM VE KÖYİŞLERİ BAKANI MEHMET MEHDİ EKER (Diyarbakır) – Edirne
çiftçisinin de buğday ve ayçiçeğinin ikisi için de bu safhada endişe edeceği
herhangi bir durum yok. Onu arz ederim. 
Teşekkür ediyorum.
BAŞKAN – Teşekkür ediyorum Sayın Bakan. 
Soru-cevap işlemi tamamlanmıştır.
Böylece ikinci bölüm üzerindeki görüşmeler tamamlanmıştır. 
Şimdi, ikinci bölümde yer alan maddeleri, varsa o madde üzerindeki
önerge işlemlerini yaptıktan sonra ayrı ayrı
oylarınıza sunacağım.
27’nci madde üzerinde iki adet önerge vardır, okutup işleme
alıyorum: 
TBMM Başkanlığına
Görüşülmekte olan 498 sıra sayılı tasarının 27. maddesinin “doğal
mineralli sular ve yapay sodaların üretimi” ibaresinden sonra gelmek üzere
“tüketimi” ibaresinin ilave edilmesini arz ve talep ederiz.






Selçuk Ayhan





M. Ali Susam


R. Kerim Özkan







İzmir





İzmir


Burdur







Vahap Seçer





Ahmet Küçük


Cevdet Selvi







Mersin





Çanakkale


Kocaeli



Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanun Tasarısı’nın 27. maddesinin 1. fıkrasının ilk
cümlesine “ihracatına ilişkin esaslar” ibaresinden sonra gelmek üzere “ile gıda
üretiminde kullanılan tesis suları ve çiftlik hayvanları tüketim sularının
kontrol ve analiz esasları” ibaresinin eklenmesini arz ve teklif ederiz.






Abdülkadir Akcan





Muharrem Varlı


Recep Taner







Afyonkarahisar





Adana


Aydın







Metin Ergun





Mehmet Şandır


Hakan Coşkun







Muğla





Mersin


Osmaniye







Mümin İnan





M. Akif Paksoy


Emin Haluk
  Ayhan







Niğde





Kahramanmaraş


Denizli



BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU SÖZCÜSÜ ORHAN KARASAYAR
(Hatay) – Katılmıyoruz Başkanım.
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan.
MEHMET ŞANDIR (Mersin) – Sayın Emin Haluk Ayhan konuşacak.
BAŞKAN – Önerge üzerinde söz isteyen Emin Haluk Ayhan, Denizli
Milletvekili.
Buyurun Sayın Ayhan. (MHP sıralarından alkışlar)
EMİN HALUK AYHAN (Denizli) – Teşekkür ediyorum Sayın Başkan.
Sayın Başkan, sayın milletvekilleri; 498 sıra sayılı Kanun
Tasarısı’nın 27’nci maddesindeki değişiklik önergemiz üzerinde söz almış
bulunuyorum. Yüce heyetinizi saygıyla selamlıyorum.
Kanun tasarısının 27’nci maddesinin 1’inci paragrafının ilk
cümlesine “ihracatına ilişkin esaslar” kelimelerinden sonra gelmek üzere “ile
gıda üretiminde kullanılan tesis suları ve çiftlik hayvanları tüketim sularının
kontrol ve analiz esasları” ifadesinin eklenmesini istiyoruz. Gerekçesi de, su
ve su hijyeninin yalnızca insanların içme suları için
önemli değil, aynı zamanda öteki canlılar ve gıda üretiminde kullanılan sular
için de önemli olmasıdır. 
Şimdi, biraz önce Sayın Bakan kanunun esasına ilişkin özde çok
konuşma olmadığını fakat tarımın bütün kesimlerinin konuşulduğunu ifade etti.
Doğrudur, gerçekten milletvekilleri bunları konuşuyor ama kanunun geliş
şeklini, Parlamentonun çalışma biçimini, komisyonların çalışma şekillerini
dikkate aldığınızda hadisenin biraz bu yöne kaydığı da görülüyor. 
Şimdi, ben bir şeyi ifade etmek istiyorum: Gerçekten,
komisyonlarda çok yoğun bir tasarı bombardımanı var, gerekli veya gereksiz.
Şimdi bakıyorum: Komisyonumuzun Başkan Yardımcısı belki bugün akşama kadar o
işle meşgul, akşam ona kadar devam etti, yarın da iki üç toplantıyı idare
edecek -vaziyeti kamera gösterse çok sevineceğim- hemşehrim
orada, Salih Erdoğan Bey… Gerçekten sıkıntılı. Parlamentonun böyle çalışmasının
ve gelen kanunların çok iyi bir şekilde analiz edilerek toplum önünde
tartışılmasının mümkün olduğunu söylemek mümkün müdür? 
Biraz önce Sayın Bakanla konuştuk bir başka tasarıyla ilgili, alt
komisyonuna üyeyim. Baktığım zaman orada da şunu görüyorum: İki tane kuruluş,
aynı kanun tasarısıyla ilgili hiçbir benzer tarafı yok. Komisyonda kavga, alt
komisyonda kavga… Nasıl çözeceksiniz bunu? Ne olacak bu? Böyle Parlamento
çalışır mı? Arka sıralara baktığınız zaman vatandaşın bizleri böyle görmesi,
böyle bir Parlamentoda bu şekilde kanun çıkması hoş bir şey mi? Bundan mutluluk
mu duyacağız? Şimdi, hadiseye baktığınız zaman gerçekten zor. 
Şunu ifade etmek istiyorum: Şimdi, makroekonomisi iyi olmayan bir
ülkenin tarımının, tarım sektörünün iyi olması mümkün değil. Sizin “iyi”
dediğiniz sektör olabilir, “iyi” dediğiniz kısmı olabilir ama geneline
baktığınız zaman iyi değil. 
Pirinçle ilgili problem çıkıyor, “Provokatörler var…” Etle ilgili
problem çıkıyor, aynı şey, “Birileri spekülasyon
yapıyor…” Yahu, bundan kim sorumlu? Hükûmet sorumlu
değil mi? Bulun çıkarın, kim yapıyorsa koyun bunun önüne. Bunu bir de böyle
yapmak lazım, böyle bakmak lazım. 
Ben tarımın finansmanıyla ilgili Devlet Planlama Teşkilatında uzun
yıllar çalıştım. Tarımla ilgili komisyonların finansmanında Dış Ticaret
Müsteşarlığının temsilcisi olarak, Planlamanın temsilcisi olarak çalıştım, ama
işlerin bu kadar alelade görüldüğünü hiç dikkate almadım. 
Şimdi, Sarayköy’de çiftçiler hakikaten çok kötü durumda. Ziraat Bankasından,
ziraattan biraz daha fazla kredi almak için buğday yerine pamuk ektiklerini
beyan ediyorlar, şimdi tekrar beyanlarında sahtekârlıktan muamele yapılıyor. Üç
kuruş alacaklar, o da burnundan geliyor. Herkesi sahtekârlığa itiyoruz! Bunun
normal tarafı nedir? 
Bakın, Hükûmet gerçekten sıkıntılı
olmaya başladı. Bir senede bu milletin 125 milyar dolarını AKP Hükûmeti -dün de söyledim- hiç etti! Gitti, yok! Peki ne olacak?
KAYHAN TÜRKMENOĞLU (Van) – Nereye gitti?
EMİN HALUK AYHAN (Devamla) – Sorun ekonomiyle ilgili bakanınıza,
niye sormuyorsunuz? (AK PARTİ sıralarından gürültüler) 
FİKRİ IŞIK (Kocaeli) – Sen anlat.
EMİN HALUK AYHAN (Devamla) – Hiç ettiniz, kayboldu. Yapmadık
deyin! Böyle bir şey olabilir mi! 
İlçe pazarlarını dolaşıyoruz, bomboş. Vatandaşlar bize diyorlar
ki: “Eğer emeklilerden nakit girişi olmazsa, eğer buralarda memur olmazsa,
burada para yok, esnaf ölü, sıkıntılı.” Şimdi, bunları hiç dikkate
almıyorsunuz. Ekonomisi iyi olmayanın tarım sektörünün iyi olduğu nerede
görülmüş? Sadece Cenabıhak verecek, yağacak, iyi olacak. Bunun alternatifi
başka ne? 
Baktım biraz önce programa, yıllarca o tabloları ben hazırladım.
Şu 2010 yılı programına 2009 yılı alım tahminlerini, ödeme tahminlerini, fiyat
tahminlerini koyamamışsınız. Burnunuzun ucunu görmüyorsunuz çünkü! Ne kadar
alacağınızı bilmiyorsunuz. 
(Mikrofon otomatik cihaz tarafından kapatıldı)
BAŞKAN – Sayın Ayhan,
lütfen tamamlayınız.
EMİN HALUK AYHAN (Devamla) – Önümüzde TMO gibi çok önemli bir
kuruluş var. Yani, TMO’ya fındık aldırmak kadar zül bir
hadise var mıdır! Nerede görülmüş! Böyle bir şey olabilir mi! Ben yurt
dışına temsilci olarak gittiğimde, bana orada şu söylendi: “TMO’nun gücünü
oradan anlamıyorsunuz.” Geçenlerde KİT Genel Müdürüyle karşılaştım Hazinede,
-bizden sonraki dönemlerdedir- “Yarın özelleştirmede önünüze gelirler, dikkat
edin.” dedim, bu kuruluşların, Et-Balık’ın, Ziraat Bankasının gücünü,
gerekliliğini, bu memleket için iyiliğini bu krizde görmediniz mi? Hepimiz
gördük.
FİKRİ IŞIK (Kocaeli) – İktidarınızda çıktı, Ziraat Bankasını
iktidarınızda batırdınız.
EMİN HALUK AYHAN (Devamla) – Zar zor konuşma oradan, dinle! (AK
PARTİ sıralarından “Aa” sesleri, gürültüler)
SUAT KILIÇ (Samsun) – Niye bağırıyorsun! 
BAŞKAN – Sayın milletvekilleri, lütfen…
EMİN HALUK AYHAN (Devamla) – Zar zor konuşma. Tamam, olanı
söylüyoruz, çok mu zor geliyor? 
SUAT KILIÇ (Samsun) – Hiç yakışmıyor sana.
EMİN HALUK AYHAN (Devamla) – Çok mu zor geliyor?
FİKRİ IŞIK (Kocaeli) – Niye rahatsız oluyorsun?
EMİN HALUK AYHAN (Devamla) – Şimdi, buna baktığınız zaman, bunun
neresi iyi? Hükûmet aynen akordu bozulmuş müzik aleti
gibi sesler çıkarıyor, aynen böyle. Sayın Başbakan farklı bir şey söylüyor, bir
başka bakan onu farklı bir şekilde ifade ediyor. Bunun neresi iyi?
(Mikrofon otomatik cihaz tarafından kapatıldı)
BAŞKAN – Sayın Ayhan, teşekkür ediyorum.
EMİN HALUK AYHAN (Devamla) – Hepinize saygılar sunuyorum.
Teşekkür ederim. (MHP sıralarından alkışlar)
BAŞKAN – Önergeyi oylarınıza sunuyorum: Kabul edenler…
MEHMET AKİF PAKSOY (Kahramanmaraş) – Karar yeter sayısı istiyorum.
BAŞKAN – Arayacağım.
Kabul etmeyenler… 
Kâtip üyeler arasında anlaşmazlık olduğu için elektronik cihazla
oylama yapacağım.
AHMET KÜÇÜK (Çanakkale) – Hayret Başkan ya!
BAŞKAN – Üç dakika süre veriyorum.
(Elektronik cihazla oylama yapıldı)
BAŞKAN – Sayın milletvekilleri, karar yeter sayısı vardır, önerge
reddedilmiştir. 
Diğer önergeyi okutuyorum:
TBMM Başkanlığına
Görüşülmekte olan 498 sıra sayılı tasarının 27. maddesinin “doğal
mineralli sular ve yapay sodaların üretimi” ibaresinden sonra gelmek üzere
“tüketimi” ibaresinin ilave edilmesini arz ve talep ederiz.
  Mehmet Ali Susam
(İzmir) ve arkadaşları
BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU SÖZCÜSÜ ORHAN KARASAYAR
(Hatay) – Katılmıyoruz Sayın Başkanım.
BAŞKAN – Hükûmet Katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkanım.
BAŞKAN – Önerge üzerinde söz isteyen Selçuk Ayhan, İzmir
Milletvekili.
Buyurun Sayın Ayhan.
SELÇUK AYHAN (İzmir) – Sayın Başkan, değerli arkadaşlarım;
hepinizi saygıyla selamlayarak sözlerime başlıyorum.
Sabahın bu ilk saatlerinde çok yorgun olduğunuzu biliyorum.
Öğleden beri yaptığımız görüşmelerde muhalefet partileri tarafından verilen
hiçbir önergenin ciddiye alınmadığını da biliyorum. (AK PARTİ sıralarından
“Ciddi olmadığı için” sesi) O nedenle “ciddi olmadığı için” demenizi de
ayıplıyorum, yani bunu saygısızlık olarak görüyorum. İçeriye girip de sadece el
kaldırmak veya yoklamaya imza atmak için buraya gelip ondan sonra “ciddi değil”
demeyi de size yakıştıramıyorum.
OSMAN KILIÇ (Sivas) – Sizden hiç kimse yok.
SELÇUK AYHAN (Devamla) – Siz talimatla buradasınız, biz gereği
kadar varız.
Değerli arkadaşlar, geçenlerde İzmir’in Ödemiş ilçesinin bir
köyüne gittim. Girişte bir aile, karı-koca, yanlarında genç, delikanlı oğulları
çeyiz alışverişinden geliyorlarmış. Adam dedi ki: “Gelin, üç tane gremse istedi, ben beş tane aldım. Beş tane beşibirlik
istedi, yedi tane aldım. İstemedikleri hâlde iki tane bileklik aldım. Allah Hükûmetimizden razı olsun, durumumuz çok iyi, hasat iyi,
ürün iyi, primleri zamanında alıyoruz. Allah, Başbakanımızı başımızdan eksik
etmesin, iktidar partimizi başımızdan eksik etmesin.” (AK PARTİ sıralarından “Amin” sesleri) O ara gözlerimi açmışım ve bunun rüya
olduğunu gördüm. Rüyadan uyanmış olmanın da üzüntüsünü yaşadım.
Şimdi, sanal bir âlem kurmuşsunuz, sanal! Hani, western
filmlerinde bir film stüdyosu oluştururlar, film orada çevrilir ya, sizin
dünyanızda sanal köyler var, 
FİKRİ IŞIK (Kocaeli) – Kimin sanal olduğu belli oluyor!
SELÇUK AYHAN (Devamla) – Burada konuşurken öyle güzel şeyler
söylüyorsunuz ki, ben diyorum ki: Acaba, Türkiye’de ben mi yaşamıyorum, yoksa
arkadaşlarım mı yaşamıyor?
Şimdi bakın, sizi İzmir’e davet ediyorum. (AK PARTİ sıralarından
gürültüler)
BAŞKAN – Sayın milletvekilleri, lütfen…
SELÇUK AYHAN (Devamla) – Sizi İzmir’e davet ediyorum, misafirim
olun, istediğiniz gibi de ağırlayacağım. Benimle birlikte, lütfen, Menderes’in,
Küçük Menderes’in köylerine gidelim. Sizin AKP milletvekili olduğunuzu da
söylemeyeceğim, buna da söz veriyorum. Oradaki köylüyü, kendi ağzınızla bir
dinleyin. 
FİKRİ IŞIK (Kocaeli) – Senin söylemene gerek yok!
SELÇUK AYHAN (Devamla) – Şimdi, bakın arkadaşlar, dünyada gelişme
her zaman var. Bizim çocukluğumuzda saban vardı, arkadan traktör çıktı, patos çıktı, biçerdöver çıktı, bugün teknoloji daha da
gelişti. Çocukluğumuzda televizyon yoktu, kahvelerde radyo vardı, zenginlerin
evinde radyo vardı. Teyp, plak falan, Almanya’dan gelenlerin evinde vardı. Zaten
doğal olarak dünyada bir gelişme var. Elbette ki ihracatta da artış var ama
şunu göz ardı etmeyin: Hollanda gibi Türkiye'nin sadece yüzde 5’ine tekabül
eden bir ülke, ihracatta dünya 3’üncüsü. Bizim ihracatımız artmış olabilir ama
ihracat artışı olurken ithalattan dolayı cari açığımız da artıyor. Yani biz,
zeytinyağı alıyoruz, pamuk alıyoruz, her şeyi ithal eden bir ülke konumuna
geldik. Bunu da görmezden gelmeyin.
Şimdi, tarım bu kadar gelişiyor. Peki, bu gelişmenin sonucunda
üretilen artı değer nereye gidiyor? Şimdi, bizim köylümüzün -geçen hafta da
burada söyledim- sulama kooperatiflerinin borçlarını yapılandırmak için
müracaat edenlerin sadece yüzde 3’ü ödemelerini yapabilir durumda. Bu bir
realite arkadaşlar. Elektrik sayaçları sökülmüş. Adam, tarlasını sulayamıyor,
bahçesini sulayamıyor. Şimdi, bu realiteyi görmezden gelebilir misiniz?
Köylünün ecrimisil borçları başına bela, tarım kredi
kooperatiflerine olan borçları başına bela, Ziraat Bankasına olan başına bela,
tefeciye olan başına bela, tüccara olan başına bela. 
Biraz önce Ahmet Bey dedi ki: “Primler ödendi.” Evet, geçen
senekiler ödendi. Geçen sene de, evvelki senekiler yüzde 15 eksiğiyle
ödenmişti. Ben Ödemiş’in istasyon kahvesinde gözümün önünde dört tane sağımlık
inek kamyonunun kesime gittiğini gördüm. İşte hayvancılık bu.
Bugün dışarıdan hayvan getiriyorsunuz, buna nasıl iyi diyebilirsiniz?
Yani gelişmeleri elbette ki görelim, olumlu olarak bakalım ama karşımızda La Fontaine’den masallar mantığıyla bir hayal dünyası yaratırsanız acı
gerçekleri göremezsiniz. Lütfen gidin, bu insanlarla görüşün. 
Kirazdan bahsediyor, kiraz elbette ki para ediyor. Bir de
kestaneye bak, kanserle boğuşan kestaneye bak.
AHMET ERTÜRK (Aydın) – Gel gidelim hafta sonu.
SELÇUK AYHAN (Devamla) – Ahmet’ciğim,
tamam, haftaya seni götüreceğim. Gel, beraber Kiraz’a gidelim. Gidelim arkadaş.
Yani biz burada masal olsun diye, laf olsun diye konuşmuyoruz.
(Mikrofon otomatik cihaz tarafından kapatıldı) 
BAŞKAN – Sayın Ayhan, lütfen tamamlayınız.
SELÇUK AYHAN (Devamla) –Yani ben her hafta İzmir’de en az iki köye
gidiyorum. Sizi soruyorlar, AKP milletvekilleri niye gelmiyor diye soruyorlar.
MEHMET CEMAL ÖZTAYLAN (Balıkesir) – Yalan söyleme, biz de
gidiyoruz her hafta ya! 
SELÇUK AYHAN (Devamla) –Siz hangi köye gidiyorsunuz Beyefendi?
Kendi yarattığınız köylere gidiyorsunuz sanıyorum.
BAŞKAN – Sayın Ayhan, lütfen Genel Kurula hitap eder
misiniz.
MEHMET CEMAL ÖZTAYLAN (Balıkesir) – Sanki biz denize gidiyoruz.
SELÇUK AYHAN (Devamla) – Neyse arkadaşlar, fazla uzatmaya gerek
yok. Sizin, kendi yarattığınız, ürettiğiniz ya da özel olarak geliştirdiğiniz,
pilot olarak seçtiğiniz bazı köylere gittiğinizi sanıyorum. Sizi –sözümün
arkasındayım- İzmir’e davet ediyorum. Birlikte gidelim, ondan sonra benden özür
dilemezseniz söyleyecek bir laf yok. 
ÖMER FARUK ÖZ (Malatya) – Her tarafa giderim seninle.
SELÇUK AYHAN (Devamla) – Hepinize saygılar sunuyorum. (CHP
sıralarından alkışlar) 
BAŞKAN – Teşekkür ediyorum Sayın Ayhan.
Önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir. 
Maddeyi oylarınıza sunuyorum: Kabul edenler... Kabul etmeyenler...
Kabul edilmiştir. 
28’inci madde üzerinde iki adet önerge vardır, okutup işleme
alıyorum:
T.B.M.M Başkanlığına
Görüşülmekte olan 498 sıra sayılı tasarının 28 inci maddesindeki
“Ancak özel tıbbi amaçlı diyet gıdaların üretimi” ibaresinden sonra “tüketim”
ibaresinin ilave edilmesini arz ve talep ederiz. 






Ahmet Küçük





R. Kerim Özkan


Vahap Seçer







Çanakkale





Burdur


Mersin







Muharrem İnce








M. Ali Susam







Yalova








İzmir



Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanun Tasarısının 28’inci maddesinin birinci cümlesine
“esaslar” kelimesinden sonra gelen ibarenin çıkarılarak “Sağlık Bakanlığı’nın görüşü
alınarak bakanlıkça belirlenir” ibaresinin eklenmesini arz ve teklif ederiz.






Abdülkadir Akcan





Hakan Coşkun


Metin Ergun







Afyonkarahisar





Osmaniye


Muğla







Mehmet Şandır





Ahmet Orhan


Mümin İnan







Mersin





Manisa


Niğde







Muharrem Varlı





Reşat Doğru


M. Akif Paksoy







Adana





Tokat


Kahramanmaraş



BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU SÖZCÜSÜ ORHAN KARASAYAR
(Hatay) – Katılmıyoruz Sayın Başkanım.
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkanım.
BAŞKAN – Önerge üzerinde söz isteyen Ahmet Orhan, Manisa
Milletvekili.
Buyurun Sayın Orhan. (MHP sıralarından alkışlar)
AHMET ORHAN (Manisa) – Sayın Başkan, değerli milletvekilleri; 498
sıra sayılı Veteriner Hizmetleri, Bitki Sağlığı, Gıda ve Yem Kanunu Tasarısının
28’inci maddesi üzerine vermiş olduğumuz değişiklik önergesi ile ilgili söz
almış bulunmaktayım. Bu vesileyle yüce heyetinizi saygıyla selamlıyorum.
Yine bir Avrupa Birliği düzenlemeleri dayatması ile yetersiz ve
eksik bir kanun tasarısı ile karşı karşıyayız. İçinde bulunduğumuz AKP İktidarı
dönemi, Türk çiftçisi için giderek daha da ağırlaşan zor yıllar olmuştur. Biraz
önce burada iktidar partisi temsilcileri Türk çiftçisinin içinde bulunduğu
durumla ilgili güzel şeyler ifade ettiler. Ben bir tek şeyi dikkatlerinize
sunmak istiyorum: Kişi başına düşen millî gelir 8.590 dolarken çiftçi için
acaba kaç dolar? 2 bin doların altındadır. Bu bile bu gerçeği anlatmaya,
çiftçinin içinde bulunduğu durumu anlatmaya yeterli bir örneği teşkil
etmektedir. 
Başta hayvancılık olmak üzere tarımsal üretimin her alanı ve
çeşidinde ortaya çıkan maliyet yüksekliği ve üretim sırasındaki karmaşıklıklar,
olmayan desteklemeler Türk çiftçisini daha da zora sokmaktadır. Sıkıntı ve zorluk
içinde olanlar yalnız çiftçilerimiz değildir. Veterinerlerimiz, gıda
mühendislerimiz, ziraat mühendislerimiz, kimya mühendislerimiz ve sektörde
diğer çalışanlar da zorluk içindedir.
Bu meslek gruplarının koordineli ve birbiriyle uyum içinde
çalışmaları için daha özel ve net bir düzenlemeye ihtiyaç vardır. Bu
düzenlemeler her meslek grubuna alt kadroları ile birlikte mutlu ve tatmin
edecek şekilde yapılmalıdır ki milletimiz ve çiftçimiz söz konusu
profesyonellerden istifade edebilsin.
Değerli milletvekilleri, sağlıklı nesillerin oluşturulmasında
hayvansal ürünler vazgeçilmez stratejik ürünlerdir. Bu gerçek göz önünde
bulundurularak ülkemizde hayvansal ürünlerin yeterli ve sağlıklı olarak
tüketilebilmesi için gerekli önlemler şimdiye kadar alınmalı idi fakat
alınamamıştır.
Dünyada tarım ve hayvancılığını geliştirmeden ekonomik
kalkınmasını başarmış ülke yoktur. Bu gerçek dikkate alınarak ülkemizde kişi
başına düşen hayvansal ürün tüketiminin gelişmiş ülkelerdeki düzeye
ulaşabilmesi için hayvansal üretim arttırılmalı ve hayvancılığın tarım içindeki
payı yüzde 50'lere yaklaştırılmalıdır. 
AB ülkelerinde üretim koşulları ile şekillenmiş yaygın tüketim
anlayışı gereği hayvansal ürünler yüzde 70 oranında tüketilmektedir. Oysa
ülkemizin üretim yapısı ve tüketim anlayışı bunun tam tersi bir seyir
izlemektedir. Gelişmiş ülkeler, bu yaklaşımla ilgili plan ve projeleri
uygulamaya koymuşlardır. 
Günümüzde çevre kirliliği ve ekolojik dengedeki
bozulma, birçok mikroorganizmaya tür barajını aşarak yeni konakçıları enfekte etme yeteneğini kazandırmıştır. Küresel pandemik tehditlere neden olan kuş gribi, domuz gribi gibi,
hayvanlardan insanlara bulaşan hastalıklarla mücadelede, sağlıklı yaşam için
insanların vazgeçilmez temel hakkı olan gıda güvenliği ve güvencesiyle
yaşanabilir ve sürdürülebilir bir çevrenin sağlanmasında veteriner
hekimlerimizin önemini bir kez daha önümüze getirmiştir.
Gıda güvenliğinin sağlanmasında yeterli hukuki ve teknik
altyapıya, bu alanda çalışmakta olan personelin sayısı ve niteliğinin
iyileştirilmesine, bununla birlikte süreci iyi yönetebilecek siyasi ve
bürokratik irade ve anlayışa ihtiyaç vardır.
Bunun gerçekleştirilmesinde nesnel, bilimsel ve ülke gerçekleriyle
uyumlu, halkımızın ve ülkemizin çıkarlarını koruyan bir mevzuat temel
gerekliliktir.
Tasarıda gıda değeri olmayan ev ve süs hayvanları, veteriner
sağlık ürünleri, hayvansal yan ürünler yer alırken, gıda ile temas eden madde
ve malzemeler, yeni gıdalar, fonksiyonel gıdalar, GDO’lu
ürünlerin kapsamda yer bulmaması önemli bir çelişkidir.
Halk sağlığı ve koruyucu sağlık hizmetlerinin tam anlamıyla
uygulanması, insan tüketimine sunulan her türlü gıda maddesinin gıda yasası
kapsamında yer alması ile mümkündür.
Hayvan sağlığı, hayvan refahı ve zootekni, veteriner sağlık
ürünleri, veteriner tıbbi ürünler gibi bölümlerinde sadece veteriner hekime
işaret eden vurgulamalar varken, hem yukarıdaki çalışma alanlarında hem de
bitki sağlığı, gıda ve yem bölümlerinde, eş değer yetkiye sahip mühendislerin
yer almaması, özellikle gıda bölümünde mühendislerin adının bile geçmemesi
düşündürücüdür.
(Mikrofon otomatik cihaz tarafından kapatıldı) 
BAŞKAN – Sayın Orhan, lütfen tamamlayınız. 
Buyurun. 
AHMET ORHAN (Devamla) – Teşekkür ederim Sayın Başkan. 
Değerli milletvekilleri, kanun taslağındaki gıda bölümü, hâlen yürürlükte
bulunan 5179 sayılı Kanun'un teknik ve içerik olarak oldukça gerisindedir.
Taslak, hem içeriği hem hukuk tekniği hem de AB mevzuatına uyumu
anlamında, birçok yetersizlik içermektedir.
Taslağın bu şekli ile yasalaşması durumunda; gıda güvenliği işlevinin
azalmasına bağlı olarak halk sağlığını olumsuz yönde etkileyecek sorunlar
oluşacaktır.
Bu duygu ve düşüncelerle, ilgili meslek gruplarına ve Türk
çiftçisine, yetiştiricilerine faydalı olması temennisi ile hepinizi saygı ile
selamlıyorum. (MHP sıralarından alkışlar)
BAŞKAN – Teşekkür ediyorum Sayın Orhan. 
Önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir.
Diğer önergeyi okutuyorum:
T.B.M.M Başkanlığına
Görüşülmekte olan 498 sıra sayılı tasarının 28 inci maddesindeki
“Ancak özel tıbbi amaçlı diyet gıdaların üretimi” ibaresinden sonra “tüketim”
ibaresinin ilave edilmesini arz ve talep ederiz.
  Ahmet Küçük
(Çanakkale) ve arkadaşları
BAŞKAN – Komisyon önergeye katılıyor mu? 
TARIM, ORMAN VE KÖYİŞLERİ KOMİSYONU SÖZCÜSÜ ORHAN KARASAYAR
(Hatay) – Katılmıyoruz Sayın Başkanım. 
BAŞKAN – Hükûmet katılıyor mu? 
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan.
BAŞKAN – Önerge üzerinde söz isteyen Vahap
Seçer, Mersin Milletvekili.
Buyurun Sayın Seçer.
VAHAP SEÇER (Mersin) – Sayın Başkan, sayın milletvekilleri;
hepinizi saygıyla selamlıyorum.
498 sıra sayılı Kanun Tasarısı’nın 28’inci maddesinde verdiğimiz
değişiklik önergesi hakkında söz almış bulunmaktayım. 
Şimdi, bu yasa tasarısıyla ilgili, gruplar arasında herhangi bir
görüş farkı yok. Ben konuşmamda, birinci bölümle ilgili partim adına konuşurken
söyledim: Bu yasa tasarısı bir an önce çıkmalı. Avrupa Birliği müzakere
sürecinde 12’nci faslın açılması adına bu yasayı çıkartmamız gerekiyor, hep
beraber destekleyelim, çıkartalım. Sorun, bu yasayla ilgili değil, gruplar
arasındaki problem. 
Şimdi, Sayın Başbakan, sayın bakanlar, Hükûmet
yasamaya bu şekilde bir baskı kurarsa, tabii, etki, tepkiyi doğuracaktır. Haziran
ayı içerisinde otuz tane yasa çıkacak, yoksa Meclisin çalışmaları uzayacak.
Varsın uzasın efendim. Böyle bir şey olabilir mi? Böyle bir çalışma koşulu
olabilir mi? Az önce, bakın, bir sayın milletvekili arkadaşımız, sinir sistemi
bozuldu, bağıra çağıra buradan ayrıldı gitti. Şimdi, bu tablolar bize yakışıyor
mu? Bu “bitimi” neyin nesi? Yani, bu yasa tasarısı otuz altı saat sürse, otuz
altı saat buralarda yerlerde mi sürüneceğiz? Böyle bir ayıp olabilir mi? Yani,
baştan gruplar anlaşır, çalışma saatlerini bizim insani çalışma koşullarımıza
göre düzenler, “Bu yasa tasarıları ülkemiz için, bizler için çok önemli, çok
ivedi çıkması gerekir.” der, otururlar anlaşırlar, suhuletle, sükûnetle bu
işleri çözer gideriz. Ama böyle tersleşmeyle… Ki burası Türkiye Büyük Millet
Meclisi; milletin iradesi, milleti temsil ediyoruz; burada örnek olmamız
gerekiyor. Ayrışma, çatışma burada başlarsa, varsın, halk indinde problemler
nasıl çözülecek? Bizim gibi mi çözecek, halk da böyle mi çözecek, tartışarak,
kavga ederek, ayrışarak? Ben gerçekten yadırgıyorum bu çalışma koşullarını.
Değerli arkadaşlarım, az önce Sayın Bakan, bir önceki konuşmamda
Atatürk Orman Çiftliği’yle ilgili iddiaları dile getirmiştim, cumhuriyet
başsavcılığının bu konuda soruşturma açmadığını söyledi. Acaba Bakan bu konuda
soruşturma açılmasıyla ilgili izin verdi mi, bilemiyorum; buradan da kendisine
bu soruyu yöneltiyorum. Ayrıca bu iddialar bana ait iddialar değil. Yüksek
Denetleme Kurulunun ve daha sonra Başbakanlık Teftiş Kurulunun iddiaları. Kendi
Tarım Bakanlığına bağlı Teftiş Kurulu bu konuda o görüşe aykırı bir görüş
bildiriyor; ona da saygı duyuyorum. 
Şimdi daha önce Amerikan firması Deltapine
firmasının… Bu konuda gensoru önergesine de konu oldu. Yine, bu iddialar
konusunda Sayın Bakanın, bu konular gündeme geldiği zaman çok agresif çıkışları oluyor. Oysaki olabilir. Tarım Bakanlığı kocaman bir kurum, yüzlerce, binlerce orada çalışan
bürokratlar var, hepsini tabii sevk ve idare etmek, kontrol altında tutmak
mümkün olmayabilir, bu tip sıkıntılar olabilir ama bu tip iddialar dile geldiği
zaman, en önce bu işin önünde duracak olan, bu işin aydınlatılması için çaba
gösterecek olan makam Sayın Bakanın makamı. O konuda da yine böyle bir
konu gündeme geldi, gazetelerde bu haber olarak yayınlandı, Sayın Bakandan tık
çıkmadı. Daha sonra, üzerine vazife olmayan -öyle söyleyeyim- bir sivil toplum
örgütü bu konuda gitti bir dava açtı, orada savcı takipsizlik kararı verdi, “Bu
iddialar gazete haberlerinden ibarettir.” dedi, yine Sayın Bakandan tık çıkmadı
ama siyasi olarak bu iş gündeme geldi, Sayın Bakan bu konuda idari soruşturma
başlattı. Bu konuyla ilgili idari soruşturmanın neticesini de bilmiyorum.
Dolayısıyla bu konularda Sayın Bakanın hiddetlenmesine, celallenmesine gerek
yok, bizlerden çok daha fazla bu konunun üzerine gitmesi gerekiyor. Temiz
toplum yaratacaksak, şeffaf toplum yaratacaksak, yurttaşın, vatandaşın hakkını,
hukukunu kimseye gasbettirmeyeceksek en büyük görev
bize düşüyor.
Değerli arkadaşlarım, Sayın Bakan; bugün tartışılan -tabii uzun saatlerdir
tarım konusu konuşuluyor- tarım tabii ki Türkiye için önemli, üçte 1 nüfus
dolaylı ya da direkt olarak bu sektörden geçiniyorsa tabii ki konuşulacak çok
şey vardır. Bundan da kimse esef duymasın, kimse şikâyet etmesin.
(Mikrofon otomatik cihaz tarafından kapatıldı) 
BAŞKAN – Sayın Seçer, lütfen tamamlayınız.
Buyurun.
VAHAP SEÇER (Devamla) – Dolayısıyla sorular da soracağız, belki
buraya çıkan arkadaşlarımız yanlış bilgiler de verebilir, bu bilgeleri sehven
de yanlış verebilir ya da bilgi noksanlığından verebilir ama Türkiye'nin bir
gerçeği var: Türkiye'nin gerçeği tarım. Milliyetçi Hareket Partisi Grubundan az
önce çıkan bir sayın milletvekili arkadaşım çok güzel bir şey söyledi,
ekonomiyi düzeltemezseniz, tarım sektörü dışındaki sektörleri düzeltemezseniz
doğal olarak zaten tarım sektörünü düzeltmeniz mümkün değil. Türkiye’de her şey
iyi gidiyor, tarım sektörü iyi gidiyor ama sekiz yıl içinde 1,5 milyon insan bu
sektörden kopuyor! Siz bu insanlara -tarım politikalarını tartışmıyorum- inşaat
sektöründe, sanayi sektöründe, hizmet sektöründe bir yerlerde istihdam olanağı
sağlayamazsanız, bu insanlara iş veremezseniz demek ki sorun sadece tarıma
dayalıdır, bütün ekonomiye dayalı. Bunu bir bütün hâlinde ele almak lazım.
Dolayısıyla bu konuları konuşmaktan burada yorulmayalım, bıkmayalım,
birbirimize de kızmayalım, mutlaka bizden daha iyi bilenler vardır, onları bir
dinleyelim.
Teşekkür ediyorum. (CHP ve MHP sıralarından alkışlar)
BAŞKAN – Teşekkür ediyorum Sayın Seçer.
Önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir.
Maddeyi oylarınıza sunuyorum: Kabul edenler… Kabul etmeyenler…
Madde kabul edilmiştir.
29’uncu madde üzerinde bir adet önerge vardır, okutup işleme
alıyorum:
Türkiye Büyük Millet Meclisi Başkanlığına
Görüşülmekte olan 498 sıra sayılı Veteriner Hizmetleri, Bitki
Sağlığı, Gıda ve Yem Kanunu Tasarısının 29. maddesinin 2. fıkrasındaki
“işletmecilere” ibaresinden sonra gelmek üzere “bu ürünleri nakledenler”
ibaresinin eklenmesi arz ve teklif ederiz.






Abdülkadir Akcan





Muharrem Varlı


Cemaleddin Uslu







Afyonkarahisar





Adana


Edirne







Hakan Coşkun





Metin Ergun


M. Akif Paksoy







Osmaniye





Muğla


Kahramanmaraş







Mehmet Şandır








Mümin İnan







Mersin








Niğde



BAŞKAN – Komisyon önergeye katılıyor mu?
TARIM, ORMAN VE KÖYİŞLERİ KOMİSYONU SÖZCÜSÜ ORHAN KARASAYAR
(Hatay) – Katılmıyoruz Sayın Başkanım. 
BAŞKAN – Hükûmet katılıyor mu?
TARIM VE KÖYİŞLERİ BAKANI MEHMET MEHDİ EKER (Diyarbakır) –
Katılmıyoruz Sayın Başkan. 
BAŞKAN – Önerge üzerinde söz isteyen Hasan Özdemir,
Gaziantep Milletvekili. 
Buyurun Sayın Özdemir. (MHP sıralarından alkışlar)
HASAN ÖZDEMİR (Gaziantep) – Sayın Başkan, değerli milletvekilleri;
görüşülmekte olan 498 sıra sayılı Veteriner Hizmetleri, Bitki Sağlığı, Gıda ve
Yem Kanunu Tasarısı’nın 29’uncu maddesiyle ilgili Milliyetçi Hareket Partisi
Grubu adına vermiş olduğumuz önerge üzerine söz almış bulunuyorum. Yüce
heyetinizi saygıyla selamlıyorum. 
Verdiğimiz bu önergeyle tasarıdaki bir eksikliğin giderilmesi
amaçlanmıştır. Vermiş olduğumuz önergeyle tasarının 29’uncu maddesinin ikinci
paragrafında “işletmeleri” kelimesinden sonra gelmek üzere “bu ürünleri
nakledenler” ifadesinin eklenmesinin doğru olacağını düşünmekteyiz. Çünkü
ürünlerin üretiminden tüketiciye ulaşıncaya kadar izlediği yolculukta hijyen ve sağlıklı muhafaza şartlarının gerçekleştirilip
gerçekleştirilmediği ve bunun takibi büyük önem taşımaktadır. 
Değerli milletvekilleri, AKP Hükûmeti
Türkiye'nin sosyal ve ekonomik yapılarının can damarı olan tarım ve hayvancılık
sektörlerinin sorunları için sektör merkezli çalışmalar yapmamakta ve bu
sektörleri âdeta yok etmeye sevk etmektedir. Bunun yerine çözümü sürekli
dışarıda aramaktadır. Canlı hayvan ithali konusu bu durumun son örneğidir. Hükûmetin yapması gereken, et ithalatıyla et fiyatını
düşürmek amacıyla karanlık bir yola girmek değildir. Hükûmet
yerli üreticinin sorunlarına çözüm bulmalı, böylece çözümü Türkiye merkezli
aramalıdır. Öncelikle sorunun kaynak noktasını bulmak gerekmektedir. Piyasada
arz darlığı nedeniyle besicilik hayvanı fiyatları yükselmiştir. Etin satış
fiyatı ise piyasanın alabileceği üst sınıra dayanmasına rağmen üretici ve
besici hiçbir zaman emeklerinin karşılığını alamamaktadır. 
Bakınız, Türkiye’de 1980’deki 45 milyonluk nüfusa karşılık 80
milyon hayvan sayısı, AKP Hükûmetinin beş altı yıllık
yanlış politikaları neticesinde, nüfusun 72 milyon 561 bin olduğu bu ülkede 41
milyon 512 bin hayvan sayısına gelinmiştir. Bütün bu sorunlara karşı Hükûmet Türkiye’de hayvan arzını artırma seçeneğini bir
kenara koyarak doğrudan canlı hayvan ithal etmeye yönelmiştir. 
Değerli milletvekilleri, AKP Hükûmetinin
bu anlayışı sadece hayvancılık sektörü için değil Türk toplum yapısını da
derinden etkilemektedir. Bir kere köylülük artık bitirilme noktasına gelmiş,
hem tarım hem de hayvancılık politikasındaki yanlışlıklar Türkiye’de köylülüğü
bitirmiştir. Vatandaşlarımız bulunduğu yerlerde doyması gerekirken köyler
boşaltılmış ve büyük şehirlere göç devam etmektedir. Orada birçoğu da
varoşlarda işsizdir. Unutulmamalıdır ki köylülük Türk toplumunda sadece ekonomik
bir unsur olarak açıklanamaz. Köylülük milletimizin millî ve manevi yapısını
geliştirerek ayakta tutan sosyal bir gerçekliktir. Bu gerçekliği görmezden
gelmemek Türk milletinin kültür birikimini gözden kaçırmamak gerekir. Kurtuluş
savaşında köylülerimizin kahramanlıklarını hepimiz biliriz. Ülkeyi kurtarırken
kendi topraklarını da kurtardığını hiçbir zaman unutmamalıyız. 
Değerli milletvekilleri, hayvancılık sektörünün zor durumda olduğu
bu dönemde teşvik politikalarıyla pek çok girişimci büyük yatırımlar yaparak
büyük hayvan çiftlikleri kurmuştur. Bu çiftlikler çok kişiye iş kapısı olurken
et fiyatındaki artışlar bahane edilerek canlı hayvan ithali serbest olmuştur.
Seçim bölgem Gaziantep de son dönemde hayvancılık alanında teşvikli bölgeler
arasına girmiş ve insanlarımız burada büyük çiftlikler kurmuş, ama bakıyoruz
ki, bu hayvan konusunda dışarıdan ithalle birlikte, bu çiftliklerdeki
hayvanların birçoklarını satışa çıkarmakta, vatandaş büyük bir panik içerisinde
ama bunları da dediği fiyata satamamaktadır.
Bu sürecin sonu, Türkiye’de hayvancılık sektörü bitirilmek
üzeredir. 
(Mikrofon otomatik cihaz tarafından kapatıldı)
BAŞKAN – Sayın Özdemir, buyurun.
HASAN ÖZDEMİR (Devamla) – Büyük umutlarla yapılan yatırımlar atıl
duruma düşme tehlikesiyle karşı karşıyadır. Netice itibarıyla, Hükûmetin yanlış ve eksik hayvancılık politikalarının
yansıması, canlı hayvan ve et ithalatının serbest bırakılmasıyla ortaya
çıkmıştır. Karar, Türkiye'nin hayvancılık sektörünün iflası anlamına gelirken
toplum sağlığının da tehdit altında olduğu bir dönemi ifade etmektedir. 
Milliyetçi Hareket Partisi olarak Hükûmete
çağrımız, bir an önce bu yanlışlıktan geri dönülmesidir. 
Vermiş olduğumuz önergemizi desteklemenizi bekler, konuşmama
burada son verirken yüce heyetinizi bir kez daha saygıyla selamlarım. (MHP
sıralarından alkışlar)
BAŞKAN – Teşekkür ediyorum Sayın Özdemir.
Önergeyi oylarınıza sunuyorum…
III.- YOKLAMA
(CHP ve MHP sıralarından bir grup milletvekili ayağa kalktı)
MUHARREM İNCE (Yalova) – Sayın Başkan, yoklama talebimiz var.
BAŞKAN – Yerine getireceğim Sayın İnce.
Sayın İnce, Sayın Özkan, Sayın Seçer, Sayın Susam, Sayın Küçük,
Sayın Ayhan, Sayın Uslu, Sayın Şandır, Sayın Akkuş, Sayın Yalçın, Sayın Paksoy, Sayın Coşkun, Sayın Tankut,
Sayın Taner, Sayın Orhan, Sayın Yunusoğlu, Sayın
Özdemir, Sayın Bulut, Sayın Yıldız, Sayın Akcan.
Yoklama için üç dakika süre veriyorum.
(Elektronik cihazla yoklama yapıldı) 
BAŞKAN – Sayın Ahmet İnal? Burada.
Sayın Cemal Kaya? Yok.
Sayın Veli Seyda? (CHP ve MHP sıralarından “O da yok.” sesleri)
Sayın milletvekilleri, toplantı yeter sayısı yoktur, birleşime on
dakika ara veriyorum.
Kapanma Saati: 03.59
DOKUZUNCU OTURUM
Açılma Saati: 04.08
BAŞKAN: Başkan Vekili Sadık YAKUT
KÂTİP ÜYELER: Fatih METİN (Bolu),
Yusuf COŞKUN (Bingöl)
BAŞKAN – Sayın milletvekilleri, Türkiye Büyük Millet Meclisinin
115’inci Birleşiminin Dokuzuncu Oturumunu açıyorum.
III.- YOKLAMA
BAŞKAN – İstem üzerine yapılan yoklamada toplantı yeter sayısı
bulunamamıştı.
Şimdi yoklama işlemini tekrarlayacağım.
Yoklama için üç dakika süre veriyorum.
Başlatıyorum.
(Elektronik cihazla yoklama yapıldı)
BAŞKAN – Sayın milletvekilleri, yapılan ikinci yoklamada da
toplantı yeter sayısı olmadığından, alınan karar gereğince, kanun tasarı ve
tekliflerini sırasıyla görüşmek için, 11 Haziran 2010 Cuma günü saat 14.00’te
toplanmak üzere birleşimi kapatıyorum. 

Kapanma Saati: 04.12




