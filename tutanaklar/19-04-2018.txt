



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 88’inci
Birleşim
 19
Nisan 2018 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Giresun Milletvekili Bülent Yener Bektaşoğlu’nun, Giresun’un turizm
potansiyelinin değerlendirilmesine ilişkin gündem dışı konuşması
2.- Çanakkale Milletvekili Ayhan Gider’in, 57’nci Alaya ilişkin gündem
dışı konuşması
3.- Adıyaman Milletvekili Behçet Yıldırım’ın, Adıyaman’ın sorunlarına
ilişkin gündem dışı konuşması

IV.- AÇIKLAMALAR
1.- Adana Milletvekili Zülfikar İnönü Tümer’in, 24 Haziran seçimlerinin
ülkemize hayırlı olmasını dilediklerine ilişkin açıklaması
2.- İstanbul Milletvekili Sibel Özdemir’in, başkanlık sisteminin
ülkemizi bir kaos ortamına sürükleyeceğine ilişkin açıklaması
3.- Niğde Milletvekili Ömer Fethi Gürer’in, 24 Haziran seçimlerinin
ülkemize hayırlı olmasını dilediklerine ilişkin açıklaması
4.- Kahramanmaraş Milletvekili İmran Kılıç’ın, yapılacak seçimin hayırlı
olmasını dilediğine ve su şehri Kahramanmaraş’a AK PARTİ’yle muazzam yatırımlar
yapıldığına ilişkin açıklaması
5.- Çorum Milletvekili Lütfiye İlksen Ceritoğlu Kurt’un, 19-22 Nisan
tarihleri arasında İstanbul’da Anadolu’nun tıbbının tartışılacağına ve emeği
geçenlere teşekkür ettiğine ilişkin açıklaması
6.- Hatay Milletvekili Birol Ertem’in, Hükûmeti, millî davamız olan
Afrin Operasyonu’nda belediyelere uyguladığı çifte standarttan vazgeçip göreve
davet ettiğine ilişkin açıklaması
7.- Balıkesir Milletvekili Namık Havutça’nın, Bandırma Pertevniyal
Hastanesinin yıkımının durdurulması için Kültür Bakanı Numan Kurtulmuş’a
seslendiğine ilişkin açıklaması
8.- İzmir Milletvekili Mustafa Ali Balbay’ın, 24 Haziran seçimlerinin
ülkemize hayırlı olmasını dilediklerine ilişkin açıklaması
9.- İzmir Milletvekili Necip Kalkan’ın, 24 Haziran seçimlerinin ülkemize
hayırlı olmasını dilediklerine ilişkin açıklaması
10.- İstanbul Milletvekili Fatma Benli’nin, 24 Haziran seçimlerinin
ülkemize hayırlı olmasını dilediklerine ilişkin açıklaması
11.- Adıyaman Milletvekili Behçet Yıldırım’ın, cezaevinde tutulan
Selahattin Demirtaş’ın, Sincan’da görülen duruşmasında iktidarın 7 Haziran
seçiminden bugüne kadar yaptığı hususları ifade ederek aslında AKP’yi
yargıladığına ilişkin açıklaması
12.- Kayseri Milletvekili Sami Dedeoğlu’nun, Hazreti Muhammed’in
1.447’nci doğum yıl dönümünün tüm insanlığa barış, huzur, mutluluk ve kardeşlik
getirmesini dilediğine ilişkin açıklaması
13.- Mersin Milletvekili Hacı Özkan’ın, 24 Haziran seçimlerinin ülkemize
hayırlı olmasını dilediklerine ilişkin açıklaması
14.- Kastamonu Milletvekili Murat Demir’in, Kastamonu’nun 2018 yılı Türk
Dünyası Kültür Başkenti ilan edildiğine ve herkesi Kastamonu’ya davet ettiğine
ilişkin açıklaması
15.- Çankırı Milletvekili Muhammet Emin Akbaşoğlu’nun, 24 Haziran
seçimlerinin ülkemize hayırlı olmasını dilediklerine ilişkin açıklaması
16.- Samsun Milletvekili Erhan Usta’nın, 24 Haziran 2018 tarihinde
yapılacak seçimlerin ülkemiz ve milletimiz için hayırlı olmasını dilediğine,
15-22 Nisan Turizm Haftası’na ve turizm gelirlerimizi artırmamızın cari açığın
azaltılması, ülkenin kalkınması açısından büyük önem taşıdığına ilişkin
açıklaması
17.- İstanbul Milletvekili Filiz Kerestecioğlu Demir’in, Şanlıurfa
Milletvekili Osman Baydemir ile Hakkâri Milletvekili Selma Irmak’ın
milletvekilliklerinin düşürülmesinin Meclise çok yakıştığına ve 24 Haziranda
ülkenin halklarının tüm demokratik güçleriyle birlikte cevaplarının “Faşizme
hayır!” olacağına ilişkin açıklaması
18.- İstanbul Milletvekili Engin Altay’ın, seçim tarihinin belli olduğu
bir Mecliste 2 milletvekilinin milletvekilliğinin düşürülmesinin doğru
olmadığına, bu kararın dönem sonuna bırakılmasının siyasi nezaketin bir gereği
olduğuna ve 24 Haziranda milletin demokrasiye, özgürlüklere, temel hak ve
hürriyetler ile Türkiye Cumhuriyeti’nin tam bağımsızlığına ne kadar sahip
çıktığını hep birlikte göreceklerine ilişkin açıklaması
19.- İstanbul Milletvekili Mehmet Muş’un, Anayasa’nın 84’üncü maddesi
ile kanunların 2 tane kesinleşmiş mahkeme kararının okunmasını emrettiğine, bu
konuda bir acziyetin söz konusu olmadığına ve ülkeye hizmet etmek için
gönderilenlerin, milletvekilliklerinin düşürülmesini topluma nasıl izah
edeceklerinin hesabını yapmaları gerektiğine ilişkin açıklaması
20.- Samsun Milletvekili Erhan Usta’nın, Adıyaman Milletvekili Behçet
Yıldırım’ın yaptığı gündem dışı konuşmasındaki “MHP ve AKP’nin Kürt düşmanlığı
olayı su yüzüne çıktı.” ifadesini hiçbir şekilde kabul etmediklerine ve Kürt
düşmanı değil, terörist düşmanı olduklarına ilişkin açıklaması
21.- Balıkesir Milletvekili Namık Havutça’nın, İstanbul Milletvekili
Mehmet Muş’un sataşma nedeniyle yaptığı konuşmasındaki bazı ifadelerine ilişkin
açıklaması
22.- Aydın Milletvekili Hüseyin Yıldız’ın, Aydın İncirliova Acarlar
beldesinde hal yapılması için Maliye Bakanlığı tarafından verilen hazine
arazisinin Valilik tarafından Millî Eğitim Bakanlığına devredildiğine ve Millî
Eğitim Bakanlığından bu arsayı Büyükşehir Belediyesine devretmesini
istediklerine ilişkin açıklaması
23.- Samsun Milletvekili Erhan Usta’nın, taşeronlara kadro verilmesi
işlemi esnasında oluşan sıkıntılara ve bu konuda biraz daha hassas olunmasının
faydalı olacağına ilişkin açıklaması
24.- Sakarya Milletvekili Engin Özkoç’un, İstanbul Milletvekili Mehmet Muş’un
sataşma nedeniyle yaptığı konuşmasındaki bazı ifadelerine ilişkin açıklaması
25.- Erzurum Milletvekili Mustafa Ilıcalı’nın, Akıllı Şehirler Kongre ve
Fuarı’na ilişkin açıklaması
26.- Samsun Milletvekili Erhan Usta’nın, Meclisi ziyaret eden Samsun’un
Çarşamba ilçesinden muhtarların Cumhurbaşkanından, Samsun’a yapılacağı
açıklanan yeni üniversitenin Samsun’un doğu ilçelerini kapsayacak şekilde bir
Yeşilırmak üniversitesi olması şeklinde bir önerilerinin olduğuna ilişkin açıklaması
27.- İstanbul Milletvekili Mehmet Muş’un, Bursa Milletvekili Orhan
Sarıbal’ın 548 sıra sayılı Kanun Tasarısı’nın üçüncü bölümü üzerinde şahsı
adına yaptığı konuşmasındaki bazı ifadelerine ilişkin açıklaması
28.- Orman ve Su İşleri Bakanı Veysel Eroğlu’nun, Bursa Milletvekili Orhan
Sarıbal’ın 548 sıra sayılı Kanun Tasarısı’nın üçüncü bölümü üzerinde şahsı
adına yaptığı konuşmasındaki bazı ifadelerine ilişkin açıklaması
29.- İstanbul Milletvekili Mehmet Muş’un, Kocaeli Milletvekili Haydar
Akar’ın 548 sıra sayılı Kanun Tasarısı’nın 43’üncü maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
30.- Kocaeli Milletvekili Haydar Akar’ın, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması
31.- İstanbul Milletvekili Mehmet Muş’un, İstanbul Milletvekili Eren
Erdem’in 548 sıra sayılı Kanun Tasarısı’nın 46’ncı maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması

V.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu ziyaret eden Makedonya Cumhuriyeti Meclisi
Başkanı Talat Caferi ile beraberindeki heyete “Hoş geldiniz.” denilmesi

B) Tezkereler
1.- Başbakanlığın, Şanlıurfa Milletvekili Osman Baydemir’in hakaret
suçundan cezalandırılmasına ilişkin Diyarbakır 4. Asliye Ceza Mahkemesinin
5/10/2017 tarihli ve E:2016/596, K:2017/516 sayılı Kararı’nın, Gaziantep Bölge
Adliye Mahkemesi 9. Ceza Dairesinin 23/3/2018 tarihli ve E:2017/3774,
K:2018/942 sayılı Kararı’na istinaden kesinleşmesi nedeniyle, Türkiye
Cumhuriyeti Anayasası’nın 84’üncü maddesinin ikinci fıkrası uyarınca
milletvekilliğinin düşürülmesine ilişkin tezkeresi (3/1567)
2.- Başbakanlığın, Hakkâri Milletvekili Selma Irmak’ın terör örgütü
propagandası yapmak suçundan cezalandırılmasına ilişkin Diyarbakır 5. Ağır Ceza
Mahkemesinin 3/11/2017 tarihli ve E:2017/49, K:2017/654 sayılı Kararı’nın,
Gaziantep Bölge Adliye Mahkemesi 3. Ceza Dairesinin 15/2/2018 tarihli ve
E:2017/2122, K:2018/329 sayılı Kararı’na istinaden kesinleşmesi nedeniyle Türkiye
Cumhuriyeti Anayasası’nın 84’üncü maddesinin ikinci fıkrası uyarınca
milletvekilliğinin düşürülmesine ilişkin tezkeresi (3/1568)

VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet Aydın’ın, Başkanlık Divanı
olarak Meclis İçtüzüğü’ne göre yönetme mükellefiyetleri olduğuna ve gündemin
dışına çıkmak gibi bir durumun söz konusu olmadığına ilişkin konuşması
2.- Oturum Başkanı TBMM Başkan Vekili Ahmet Aydın’ın, Adıyaman
Milletvekili Behçet Yıldırım’ın ifadesini doğru bulmadıklarına ve bütün siyasi
partilerin 81 milyon insanı kucakladığına ilişkin konuşması
3.- Oturum Başkanı TBMM Başkan Vekili Ahmet Aydın’ın, Cumhurbaşkanının
bu milletin oyuyla seçildikten sonra devletin başı olduğuna ve bütün milleti
temsil ettiğine ilişkin konuşması

VII.- ÖNERİLER
A) Siyasi Parti Grubu Önerileri
1.- HDP Grubunun, Batman Milletvekili Ayşe Acar Başaran ve arkadaşları
tarafından, bireysel silahlanmanın ve bu artışla ilintili olarak artan ateşli
silahlar nedeniyle ölüm ve yaralanmaların sebeplerinin belirlenmesi amacıyla
19/4/2018 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 19 Nisan 2018
Perşembe günkü birleşiminde yapılmasına ilişkin önerisi
2.- CHP Grubunun, İstanbul Milletvekili Grup Başkan Vekili Engin Altay,
Manisa Milletvekili Grup Başkan Vekili Özgür Özel ve Sakarya Milletvekili Grup
Başkan Vekili Engin Özkoç tarafından, yapıldığı iddia edilen FETÖ temizliği
konusundaki detayların tüm aşamalarıyla ortaya çıkarılması, gelecekte benzer
sorunların yaşanmaması için alınacak tedbirlerin belirlenmesi amacıyla
18/4/2018 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 19 Nisan 2018
Perşembe günkü birleşiminde yapılmasına ilişkin önerisi
3.- AK PARTİ Grubunun, Adalet ve Kalkınma Partisi Grup Başkanı İzmir
Milletvekili Binali Yıldırım ve Milliyetçi Hareket Partisi Grup Başkanı
Osmaniye Milletvekili Devlet Bahçeli ile 7 milletvekilinin milletvekili genel
seçiminin yenilenmesi ve seçimin 24 Haziran 2018 tarihinde yapılması hakkındaki
(4/147) esas numaralı Önergesi’nin kırk sekiz saat geçmeden Anayasa
Komisyonunda görüşülmesine ve Genel Kurulun çalışma gün ve saatlerinin yeniden
düzenlenmesine ilişkin önerisi

VIII.- SATAŞMALARA İLİŞKİN KONUŞMALAR
1.- İstanbul Milletvekili Mehmet Muş’un, Balıkesir Milletvekili Namık
Havutça’nın CHP grup önerisi üzerinde CHP Grubu adına yaptığı konuşması
sırasında AK PARTİ Grubuna sataşması nedeniyle konuşması
2.- İstanbul Milletvekili Engin Altay’ın, İstanbul Milletvekili Mehmet
Muş’un usul görüşmesinde lehinde yaptığı konuşması sırasında şahsına sataşması
nedeniyle konuşması
3.- İstanbul Milletvekili Mehmet Muş’un, Sakarya Milletvekili Engin
Özkoç’un AK PARTİ grup önerisi üzerinde CHP Grubu adına yaptığı konuşması
sırasında AK PARTİ Grup Başkanına ve Adalet ve Kalkınma Partisine sataşması
nedeniyle konuşması
4.- Sakarya Milletvekili Engin Özkoç’un, İstanbul Milletvekili Mehmet
Muş’un yaptığı açıklaması sırasında CHP Grup Başkanına sataşması nedeniyle
konuşması

IX.- USUL HAKKINDA GÖRÜŞMELER
1.- Oturum Başkanı TBMM Başkan Vekili Ahmet Aydın’ın AK PARTİ grup
önerisini işleme almasının İç Tüzük hükümlerine uygun olup olmadığı hakkında
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Devlet Su İşleri Genel Müdürlüğünün Teşkilat ve Görevleri Hakkında
Kanun ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/929) ve Tarım, Orman ve Köyişleri Komisyonu Raporu (S.
Sayısı: 548)
2.- Türkiye Cumhuriyeti Hükümeti ile Kamerun Cumhuriyeti Hükümeti
Arasında Güvenlik Alanında İşbirliği Anlaşmasının Onaylanmasının Uygun
Bulunduğuna Dair Kanun Tasarısı (1/449) ve Dışişleri Komisyonu Raporu (S.
Sayısı: 112)
3.- Türkiye Cumhuriyeti Hükümeti ile Senegal Cumhuriyeti Hükümeti
Arasında Güvenlik Alanında İşbirliği Anlaşmasının Onaylanmasının Uygun
Bulunduğuna Dair Kanun Tasarısı (1/452) ve Dışişleri Komisyonu Raporu (S.
Sayısı: 115)

XI.- OYLAMALAR
1.- (S. Sayısı: 548) Devlet Su İşleri Genel Müdürlüğünün Teşkilat ve
Görevleri Hakkında Kanun ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı’nın oylaması

XII.- YAZILI SORULAR VE CEVAPLARI
1.- Denizli Milletvekili Melike Basmacı’nın, cinsel dokunulmazlığa karşı
suçlar nedeniyle hakkında soruşturma açılan Bakanlık personeli olup olmadığına
ilişkin sorusu ve Maliye Bakanı Naci Ağbal’ın cevabı (7/25286)
19 Nisan 2018 Perşembe
BİRİNCİ OTURUM
Açılma Saati: 14.02
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Nurhayat ALTACA KAYIŞOĞLU (Bursa) 
----- 0 -----
BAŞKAN – Türkiye
Büyük Millet Meclisinin 88’inci Birleşimini açıyorum. 
Toplantı yeter
sayısı vardır, görüşmelere başlıyoruz. 
Gündeme geçmeden
önce üç sayın milletvekiline gündem dışı söz vereceğim.
Gündem dışı ilk
söz, Giresun’un turizm potansiyelinin değerlendirilmesi hakkında söz isteyen
Giresun Milletvekili Bülent Yener Bektaşoğlu’na aittir.
Buyurun
Sayın Bektaşoğlu. (CHP sıralarından alkışlar) 
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Giresun Milletvekili Bülent Yener Bektaşoğlu’nun, Giresun’un turizm
potansiyelinin değerlendirilmesine ilişkin gündem dışı konuşması
BÜLENT
YENER BEKTAŞOĞLU (Giresun) – Sayın Başkan, değerli milletvekili arkadaşlarım;
Giresun ilinin turizm potansiyelinin değerlendirilmesi ve sorunlarının
çözümüyle ilgili konuşmak üzere gündem dışı söz aldım. Bütün vekil
arkadaşlarımı, Genel Kurulu saygıyla selamlıyorum.
Turizm
Haftası’nı kutlayarak söze başlamak istiyorum. Bu hafta Turizm Haftamız.
Değerli
arkadaşlar, 2017 yılı 31 milyon dolayında turist ve 26 milyar dolar gelirle
kapandı. Bu yıl ise 35 milyon civarında turist gelmesinin beklendiği ifade
ediliyor. Takdir edersiniz ki bu rakamlar çok düşük çünkü nüfusu bizden çok
küçük olan, turizm değerleri, potansiyeli bizden çok az olan ülkelere göre
dünya turizm pastasından yeterince pay alamıyoruz. Bunun pek çok nedeninden
biri de -bana göre birincisi- Türkiye’nin ne yazık ki uzun dönemleri ve yılları
kapsayan gelenekselleşmiş, kuralları ve hedefleri olan bir turizm devlet
politikasının olmayışıdır. Sadece gelen giden bakanların tercihleriyle kısmen
şekillenen ve değişen ama amaçları asla değişmeyen klasik bir sistem var, bir
de arada sırada açıklanan, turizmi geliştirmekten çok rantı özendiren paketler
var. Her şey bu sistem ve paketler üzerinden yürüyor. Otellerin, tatil
köylerinin yataklarından elde edilen döviz geliri, bu sistemin ana temasını
oluşturuyor. Sezonu ve sektörü kurtarmak, zarar etmemek kâr olarak görülüyor.
Bu anlayışı kesinlikle süratle terk etmemiz lazım. Güneş, deniz, kumdan,
lüks otel ve tatil köylerinden gelir elde etmenin dışında, inanç, kültür,
tarih, sağlık, termal, spor, doğa, kongre ve fuar, yat, kruvaziyer gibi turizm
türlerini çeşitlendirerek böylece ülkemizin, sektörün ve illerimizin turizmden
alacağı payı fazlasıyla artırmak gerekmektedir. Türkiye, bundan sonra artık
belli dinler, coğrafyalar, ülkeler, siyasal çıkarlar üzerine kurulu, ufku ve
vizyonu, yönü daraltılmış, kimseye yararı olmayan günübirlik bir turizm
hedeflememelidir.
Sayın
Başkan, değerli milletvekilleri; dünya turizm gelirlerinden en fazla pay alan
ülkelerin başarısında bölgesel turizm politikalarının geliştirilmesi ve
tanıtımları yatar. Dünyada bazı yöreler buna örnektir. Türk turizminin
geleceğinin mevcutlarımızla birlikte yayla, kırsal ve ekoturizmin
geliştirilmesinde olduğunu da buradan söylemek isterim. Bu tanıtıma, bu kurala
ve konuma Karadeniz yüzde yüz uygundur. Öyleyse Bakanlık ve turizm sektörü de
Karadeniz’in tümünü bir turizm bölgesi olarak görüp ilan etmeli, bunun
politikasını oluşturmalı ve sorunların çözümüne dönük adımlar atmalıdır.
Değerli
milletvekilleri, temsil ettiğim ilim Giresun, Karadeniz Bölgesi’nin turizm
cazibe merkezi olmaya aday illerinden bir tanesidir. Çepni yurdudur;
Karadeniz’in incisi, fındığın başkenti, kirazın ana yurdudur; en temiz deniz,
kumsal, koylar ve doğal plajlara sahiptir. Geçmişi Pontus, Roma, Miletos,
Hititler, Perslere kadar giden kadim bir kenttir. Pek çok uygarlığın yaşam
alanı olmuştur. Dört bin yıllık geçmişe sahip, üzerinde manastır, kilise
kalıntısı, gözetleme kulesi gibi tarihî eserleri barındıran Karadeniz’in tek
adası Giresun Adası ve öne çıkan Giresun Kalesi’dir. 
Giresun’un
dünyaya tanıtılması veya sunulması gereken pek çok önemli özellikleri ve mirası
vardır. Bunların tümünün bilgi ve belgelerle oluşturulmuş bir turizm
envanterinde yer almasını ve Bakanlığın turizm için yaptığı tanıtımlarda
olmasını gönülden arzu ediyoruz.
Ama asıl turizm
değerimiz, her biri yeryüzü cenneti olan yaylalarımızdır. Denizden hemen sonra
başlayan, geniş orman varlığına ve 3 bin metredeki krater göllere, nehir,
akarsu kaynaklarına sahip büyük bir alan içinde yer alan ve yöreye özgü ağaç,
çiçek, endemik bitki ve canlı türleriyle çevrili, tamamen doğal yaşam ve
kültürün sürdüğü bu yaylalarımızın her biri turizm ürünü olarak
değerlendirilmeyi beklemektedir. 
Bu nedenle
Kültür ve Turizm Bakanlığının, özellikle geçmişte turizm merkezi ilan edilen
Kümbet, Bektaş, Kulakkaya yaylalarını ve bunlarla birlikte adları öne çıkan
Paşakonağı, Gölyanı Obası, Karadoğa ve dört yüz yıl önce inşa edilmiş 6,5
kilometre uzunluğundaki 1,5 metre yüksekliğindeki Çin Seddi’nden sonra koruma
amaçlı en uzun duvar görünüşüne sahip olan, uzaydan bile görünen Çıkrıkkapı
Duvarı...
Kendine özgü
iklimi, florası, oksijen yoğunluğu nedeniyle dünyada 5 merkezden 1’i olan
Tamzara, turizm değeri olarak kabul edilmeli ve sahiplenilmelidir. Bu konuda
Giresun İl Kültür ve Turizm Müdürlüğünün, ilgili diğer kuruluşların ve sivil
toplum kuruluşlarının mutlaka desteklenmesi lazım. 
Sonuç olarak,
Giresun turizmi için bir eylem planının oluşturulmasını istiyoruz. Giresun
yaylaları, turizm geliştirme projesi uygulama alanı olarak ilan edilmeli, bu
kapsamda yaylalarımızın ve yurttaşlarımızın 2/B, mera, orman alanı gibi imar
sorunları ve devletle olan ihtilafları çözülmeli, yıkımlar derhâl durdurulmalı,
standart yayla evlerinin yapımı özendirilmelidir. Bununla birlikte mayıs-ekim
ayları arasında yapılan, yoğun bir turizm hareketi yaratan yayla şenlikleri
Bakanlık tarafından desteklenmeli, belediyeler ve ilgili kurumlara kaynak
aktarılmalıdır. 
Ulaşım, enerji
ve altyapı güçlendirilmeli, Ordu-Giresun Havaalanı’nda yurt içi ve yurt dışı
sefer sayıları artırılmalıdır.
En ciddi sorunsa
maalesef konaklamadır. 
Bu nedenle
Giresun için turizm yatırımları ve yatırımcılarını özendirici özel teşvik ve
kredilendirme sistemi hayata geçirilmelidir. 
(Mikrofon
otomatik cihaz tarafından kapatıldı) 
BAŞKAN –
Tamamlayın lütfen. 
BÜLENT YENER
BEKTAŞOĞLU (Devamla) – Mevcut yayla evleri aile tipi pansiyon turizmine
kazandırılmalıdır. Yöremizden olan sayın bakandan hassasiyetle bunu bekliyoruz.

Sayın Başkan,
değerli milletvekilleri; pek çok özel ve güzel alanları var ama ben sizlere
yaylalarımızın tam ortasında olan Kuzalan Şelalesi’nden bahsetmek istiyorum.
Burayı da görmenizi gönülden arzu ediyorum, dünya harikası olan bir yerimiz.
(CHP sıralarından alkışlar) Sodalı suyun 1 kilometre uzunluğunda aktığı yedi
göletten ibaret bir yerdir. Yılda 1 milyona yakın turist burayı ziyaret
etmektedir. Turkuaz renginde olan bu şeyi görmenizi mutlaka tavsiye ediyorum.
Turizm Altyapı Hizmet Birliği tarafından yapılan tanıtımlar nedeniyle bu göller
bir yıl içinde 1 milyona yakın turist çekmiştir. Alın size bir turizm ürünü… Bu
gölün tanıtımının kapsamlı şekilde yapılması hâlinde ilimizin, ülkemizin
kazancını bir düşünün. 
Giresun, genel
bütçeden daha fazla pay alarak hizmet eksiklerini, altyapı sorunlarını kısmen
de olsa gidermiş, siyaset yoluyla kalkınmış iki ilin arasında kalmıştır.
İşsizlik, göç, yokluk ve yoksulluk en yoğun biçimde yaşanmaktadır. Tek tarımsal
üretim olan fındık, yaşamımızı sürdürmemize, ekonominin çarkını döndürmeye
yetmemektedir dolayısıyla ilimizin tek umudu olan, makûs talihimizi yenecek tek
kurtuluş yolumuz turizm ve yayla turizmimizin geliştirilmesidir.
(Mikrofon
otomatik cihaz tarafından kapatıldı) 
BÜLENT YENER
BEKTAŞOĞLU (Devamla) – Bakanlığımızın bu amaçla ilimizde ulusal ve uluslararası
sektörü, sivil toplum kuruluşlarını ve belediyeleri desteklemesi lazımdır. 
Teşekkür
ediyorum. (CHP sıralarından alkışlar)
BAŞKAN – Sayın
Bektaşoğlu, beş dakika daha isterseniz… Giresun için, sizin için değerdi ama… 
Buyurun,
teşekkür ediyoruz, çok sağ olun. Gayet güzel özetlediniz.
BÜLENT YENER
BEKTAŞOĞLU (Giresun) – Teşekkür ederim, sağ olun. 
BAŞKAN – Gündem
dışı ikinci söz, 57’nci Alay hakkında söz isteyen Çanakkale Milletvekili Ayhan
Gider’e aittir. 
Sayın Gider,
buyurun. (AK PARTİ sıralarından alkışlar)
2.- Çanakkale Milletvekili Ayhan Gider’in, 57’nci Alaya ilişkin gündem
dışı konuşması
AYHAN GİDER
(Çanakkale) – Sayın Başkan, değerli milletvekilleri; Çanakkale savaşlarının,
Çanakkale Zaferi’nin bir başka cephesi 57’nci Alay’ın anılacağı günlere
yaklaştık. 
Konuşmama
başlamadan önce, Çanakkale cephesinde şehit olan tüm askerlerimizi ve
gazilerimizi rahmet ve minnetle anmak istiyorum. 
57’nci Alay, tüm
personeli şehit olmuş bir alay; 3.480 er ve 49 subay. Burası Mekke’den,
Halep’ten, Şam’dan, bütün coğrafyadan askerlerin bulunduğu bir birlik. Bu birliği
aslında en iyi ifade eden Çanakkale’nin komutanı, Çanakkale savaşlarının büyük
kahramanı Mustafa Kemal Atatürk. Diyor ki: "Biz kişisel kahramanlıklarla
uğraşmıyoruz. Yalnız size Bomba Sırtı olayını anlatmadan geçemeyeceğim:
Karşılıklı siperler arasındaki mesafe 8-10 metre yani ölüm muhakkak. Birinci
siperdekilerin hiçbirisi kurtulmamacasına düşüyor, ikinci siperdekiler onların
yerine geliyor fakat ne kadar imrenilecek bir soğukkanlılık ve tevekkülle
biliyor musunuz? Öleni görüyor, üç dakikaya kadar öleceğini biliyor ve en ufak
bir çekinme bile göstermiyor. Sarsılmak yok. Okuma bilenler Kur'an-ı Kerim
okuyor, bilmeyenler kelimeişehadet çekerek yürüyorlar, cennete gitmeye
hazırlanıyorlar. İşte, bu, Türk askerindeki ruh kuvvetini gösteren hayret ve
tebriğe değer bir örnektir. Emin olmalısınız ki Çanakkale muharebesini
kazandıran bu yüksek ruhtur.” 
Bu olayı Mustafa
Kemal Atatürk’ten daha güzel özetleyebilecek bir cümle, bir kitap olması mümkün
değil çünkü kendi içerisinde yaşıyor, tespitini yapıyor ve bu milletin içinden
çıkmış bir kahraman, bir lider. 
Bu tablonun bir
benzerini biz yeni yaşadık, yeni gördük. Çünkü Türkiye’de düşmanın adı
değişiyor, harflerin sıralaması değişiyor; PKK oluyor, PYD oluyor, YPG oluyor,
FETÖ oluyor, son günlerde bir SDG çıktı. Harflerin sırası önemli değil, alfabe
de önemli değil ama düşman tek, saldırdığı da tek; saldırdığı Türk milleti ve
Türk milletinin bayraktarlığını yaptığı İslam camiası. Bu anlamda bu tabloyu
biz 15 Temmuzda da gördük. Ne yazık ki kendisine ateş eden, kendisinin besleyip
büyüttüğü askerlerdi, kendisinin silah teslim ettiği ordunun mensuplarıydı.
Görüyordu ki o kahramanlar, önündeki kişiye asker ateş ediyor, tank eziyor,
tüfekle ateş ediyor ve ölüyor. Fakat bir an bile tereddüt etmiyordu ki
kendisinden öncekinin yürüdüğü yere yürüsün. Bugün gururla görüyoruz, gururla
müşahede ediyoruz ki bu milletin önünde kendisine önderlik edebileceği bir
lideri varsa –bugün bunun adı Recep Tayyip Erdoğan’dır, dün Atatürk’tü, ondan
önce Fatih Sultan Mehmet’ti, ondan önce Alparslan’dı- bu millet ölümden hiç
korkmadı, Türk milleti İslam’ın bayraktarlığını da sonuna kadar yaptı ve bundan
sonra da yapacaktır.
Ben sadece
57’nci Alay şehitlerimizi değil, bugüne kadar şehit düşen tüm asker ve
sivillerimizi rahmetle anıyor, hepinizi saygıyla selamlıyorum. (AK PARTİ ve CHP
sıralarından alkışlar)
BAŞKAN –
Teşekkür ediyorum. 
Gündem dışı
üçüncü söz, Adıyaman’ın sorunları hakkında söz isteyen Adıyaman Milletvekili
Behçet Yıldırım’a aittir.
MAHMUT TANAL
(İstanbul) – Sayın Behçet Bey haklı; üç dönemdir milletvekiliyim, hâlen
Adıyaman’ın pis kanalizasyon şeyi halledilmedi. 
BAŞKAN – Buyurun
Sayın Yıldırım.
3.- Adıyaman Milletvekili Behçet Yıldırım’ın, Adıyaman’ın sorunlarına
ilişkin gündem dışı konuşması
BEHÇET YILDIRIM
(Adıyaman) – Bugün, söz verilip de bir türlü halledilmeyen Adıyaman’ın
sorunları üzerine konuşacağım. Ekranları başında bizleri izleyen değerli
halkımı saygıyla selamlıyorum.
Yine tütünle
başlayacağım arkadaşlar. Bugünlerde Adıyaman’da tütün üreticisinin kafası
karmakarışık. Adıyaman’da “sadır” olarak tabir edilen tütün fidesinin ekim
zamanı. Tek geçim kaynağı olan tütünü ekip ekmemekte kararsız; millet önünü
göremiyor, ne yapacağını bilemiyor. Hükûmetin Adıyaman tütününe yönelik baskısı
ve yasaklayıcı tutumundan dolayı kimse elindeki tütünü satamamış durumda. Tütün
üreticisi borç harç içinde, vatandaş tam anlamıyla bunalmış durumda. Adıyamanlı
tütün üreticisinin lehine olduğunu iddia ettiğiniz bir yasa çıkardınız; hani,
nerede? Yasa 2 Temmuzda yürürlüğe girecek. Bu, şu anlama geliyor: Adıyaman’da
tütün üreticisi 2 Temmuzdan sonra bir kilo tütününü bile satamayacak çünkü
çıkardığınız yasanın içi bomboş, ne yaptığınızı siz de bilmiyorsunuz. Biri
çıkıp şu sorulara cevap versin: Tütün üreticisinden ne kadar vergi alacaksınız?
Kurulacak tesisler nasıl olacak? Bu kooperatifler kimin himayesinde kurulacak?
Şunun şurasında 2 Temmuza iki ay gibi kısa bir süre kaldı, ne olacağıyla ilgili
tek kelime etmiyorsunuz. Yoksa tütünü de bir iki yandaşa peşkeş mi
çekeceksiniz? Bütün bu olup bitenlerden şunu anlıyoruz: Hükûmet, zamana yayarak
Adıyaman tütününü ortadan kaldırmak istiyor. Türkiye'nin her tarafında Adıyaman
tütünü satan esnafa yönelik ciddi operasyonlar yapılmakta, tütünlerine el
konulmakta, idari para cezalarıyla birlikte hapis cezaları da verilmektedir.
Köylüye deniyor ki: “İstediğiniz kadar tütünü ekebilirsiniz ama satamazsınız.”
Tütün taşıyan kargocu esnafına her gün baskınlar yapılmakta, tütün üreticisiyle
âdeta dalga geçilmektedir.
Diğer bir konu
da kaçak sigara konusu. Birileri sanki kaçak sigaraya yol vermekte, göz
yummakta. Her taraf kaçak sigara kaynıyor. Bunun nedeni, Adıyaman tütününün
önünü kesmek. Köylünün cebinde tek kuruş parası yok, hâli içler acısı,
tarlasını bile sürememekte. Kuldan utanmıyorsanız bile Allah’tan korkun! Yeter
artık! Tütün üreticisinden, köylüden ne istiyorsunuz? Düşün artık bu milletin
yakasından. Adıyamanlıya resmen şunu söylüyorsunuz: “Patates, kayısı, pamuk
toplamaya gidin, fındığa gidin.” diyorsunuz. Adıyamanlıyı milletin kapısında
karın tokluğuna çalışmaya mecbur ediyorsunuz. 
Kısaca,
Adıyamanlı bu Hükûmetin zerrece umurunda değil, âdeta “Ne hâli varsa görsün.”
havalarında bir Hükûmet. Tütün üreticisi emeğine, ekmeğine sahip çıkmak için
sokağa indiğinde ise kafasını, gözünü kırdınız. Amerikan sigara firmaları
karşısında el pençe duran AKP Hükûmeti, sıra tütün üreticisine geldiğinde cop
mu dersiniz, biber gazı mı dersiniz, tazyikli su mu dersiniz, Allah ne verdiyse
milletin kafasına, gözüne indirdi. Ama merak etmeyin, Adıyamanlı bu
yaptıklarınızı unutmayacak.
Peki, tütün
haricinde Adıyaman tarımı ne âlemde? Biliyorsunuz, iki haftadır -bugün de
görüşülecek- Mecliste tarım ve Devlet Su İşleriyle ilgili torba yasa
görüşülüyor. Özellikle Devlet Su İşleriyle ilgili maddeler fazla bu torba
yasada. Ama gelin, görün ki Adıyaman’da sulu tarım yok ki sulama birliği olsun.
Üç tarafı suyla kaplı güzelim Adıyaman’da, sulu tarımdan vazgeçtik, içecek su
bile bulamıyoruz. Dün, Adıyaman'da gıda ve tarım fuarı açıldı. Orada her türlü
traktör markası var ama çiftçinin cebinde değil traktör parası, mazot parası
bile yok. Kendin çal kendin oyna bir fuar. 
Yine, bu hafta
Turizm Haftası’ydı, Adıyaman’da Valilik bu vesileyle bir program yapmıştı. Tek
turist olmadan turizm haftası kutlandı. OHAL şartları ve Adıyaman’ın IŞİD’le
anılıyor olmasından dolayı turistler Adıyaman’a gelmez oldu. 
Türkiye’nin en
kötü kara yolları maalesef Adıyaman’da. Adıyaman’da şeker fabrikaları yok ama
çiftçi şeker pancarı ekimi yapıyordu, ürününü de Malatya ve Elbistan’daki şeker
fabrikalarına veriyordu. Geçen yıl birkaç çiftçi arkadaş beni aradı: Efendim,
ağır tonajlar Adıyaman’ın yollarını bozuyormuş, trafik cezası yiyorlarmış, ne
yapabiliriz diyorlardı. Çok şükür, şeker fabrikalarını sattığınızdan dolayı
artık böyle bir sorun da yaşamayacağız, şeker üretimini de kimse yapmayacak,
ırgatlığa devam. 
Ama iyi işler de
oluyor arkadaşlar. Konuştuğumuz herkes yeni ittifak yasası... MHP ve AKP’nin
Kürt düşmanlığı olayı su yüzüne çıktı. Güney kürdistanda yapılan referanduma
AKP ve MHP’nin refleksleri, hasmane tutumu, Afrin’in işgali Kürtleri bir araya
getirdi. 
Bu seçimde bu
tutumunuzu halka anlatacağız ve seçimde size bir ders vereceğiz diyor, Genel
Kurulu saygıyla selamlıyorum. (HDP sıralarından alkışlar)
BAŞKAN –
Teşekkür ediyorum Sayın Yıldırım.
Şimdi…
MAHMUT TANAL
(İstanbul) – Sayın Başkanım, Adıyaman’ın çok eksiği, sorunları vardı, zaman
yetmedi. Sayın hatibe ya zaman verin veyahut da başlıklar hâlinde işsizlik var,
istihdam alanı var, Atatürk Barajı… Mesela siz benden bir dönem önce
milletvekiliydiniz. Atatürk Barajı’na hâlen Adıyaman’ın o pis suları karışıyor,
vatandaşın sağlığı önemli.
BAŞKAN – Öyle
değil, bilmiyorsunuz Sayın Tanal, arıtmadan geçiyor, arıtması yapıldı, epeydir
de faaliyette. 
MAHMUT TANAL
(İstanbul) – Daha o yapılmadı, daha arıtmaları yapılmadı, Atatürk Barajı’na
hâlen o pis sular dökülüyor.
BAŞKAN –
Teşekkür ediyorum.
Şimdi, on beş
milletvekiline, sisteme giren milletvekillerine sırasıyla 60’a göre söz
vereceğim...
Birleşime bir on
dakika ara veriyorum.
Kapanma Saati: 14.19
İKİNCİ OTURUM
Açılma Saati: 14.33
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Nurhayat ALTACA KAYIŞOĞLU (Bursa)
----- 0 -----
BAŞKAN – Türkiye
Büyük Millet Meclisinin 88’inci Birleşiminin İkinci Oturumunu açıyorum. 
Sisteme giren on
beş sayın milletvekiline, İç Tüzük 60 gereği, sırasıyla söz vereceğim birer
dakika.
Buyurun Sayın
Tümer.
IV.- AÇIKLAMALAR
1.- Adana Milletvekili Zülfikar İnönü Tümer’in, 24 Haziran seçimlerinin
ülkemize hayırlı olmasını dilediklerine ilişkin açıklaması
ZÜLFİKAR İNÖNÜ
TÜMER (Adana) – Sayın Başkan, 24 Haziran 2018 Pazar günü gerçekleşecek genel
seçimlerin ülkemiz için hayırlı bir sonuç getirmesini dilerim. 
Olağanüstü hâl
ve kanun hükmünde kararnameler eşliğinde gerçekleşecek seçimler öncesinde ve
sonrasında, ötekileştirmeye meydan verilmeden, hak, hukuk ve adalet
çerçevesinde, insanların özgürce ve eşit yaşayabileceği bir Türkiye umut
ediyorum. Bu kapsamda, halkımıza ve partimize olan inancımla, halka rağmen
değil, halkla birlikte Ulu Önder Mustafa Kemal Atatürk’ün ilke ve devrimleri
ışığında çağdaş bir yönetim anlayışının hâkim kılınabileceğini, Türkiye’nin
içeride ve dışarıda hızla uzaklaştığı uygar bir tablonun yeniden tesis
edileceğini düşünüyorum. Söz ve kararın tamamen halk inisiyatifine bırakıldığı,
halk iradesine en küçük bir müdahale olmadan tam anlamıyla bir demokrasi şöleni
havasında ve olgunluğunda sona ermesini dilediğim seçimlerde, ülkesini seven
her bireyin üzerine düşen sorumluluk ve bilinçle hareket edeceğini,
insanlarımızın demokrasinin egemenliğini, yargının bağımsızlığını ve basın
özgürlüğünü sonuna kadar hak ettiğini düşünüyor, tüm halkımıza selam ve
sevgilerimi sunuyorum. (CHP sıralarından alkışlar) 
BAŞKAN – Sayın
Ertem’in yerine Sayın Özdemir...
2.- İstanbul Milletvekili Sibel Özdemir’in, başkanlık sisteminin
ülkemizi bir kaos ortamına sürükleyeceğine ilişkin açıklaması
SİBEL ÖZDEMİR
(İstanbul) – Teşekkür ederim Sayın Başkan.
Sayın Başkan,
değerli milletvekilleri; gerek Meclisteki görüşmelerde gerekse referandum
kampanyası sürecinde dile getirdiğimiz üzere, başkanlık sisteminin ülkemize
istikrar getirmeyeceğini, ittifaklar ve pazarlıklar ortamına zemin
hazırlayacağını, ülkemizi sürekli bir erken seçim tartışmasına ve bir kaos
ortamına sürükleyeceğini söylemiştik ve uyarmıştık. İşte bu sistemin fiilen
uygulandığı son bir yılda ülkemiz ve 80 milyon vatandaşımız tam da bu
söylediğimiz istikrarsızlıklar, pazarlıklar ve ittifaklar ortamına mahkûm
edildi ve bizim haklılığımız son yaşanan olaylarla da doğrulandı, ülkemizin
kaderinin tek bir kişiye teslim edilmemesi gerektiği ortaya çıktı. İşte gerçek
anlamda demokrasiden, hukukun üstünlüğünden ve adaletten yana olan herkesle bir
araya gelerek 24 Haziranda ülkemizde istikrarı, huzuru, refahı, adaleti ve en
önemlisi demokrasiyi hâkim kılacağız. 
Teşekkür ederim.
(CHP sıralarından alkışlar) 
BAŞKAN – Sayın
Gürer...
3.- Niğde Milletvekili Ömer Fethi Gürer’in, 24 Haziran seçimlerinin
ülkemize hayırlı olmasını dilediklerine ilişkin açıklaması
ÖMER FETHİ GÜRER
(Niğde) – Teşekkürler Başkan.
Seçim, ülkemize
hayırlı olsun. Ürünü değer bulmayan üreticiye, kadrosu verilmeyen işçiye,
işsize, atanamayan öğretmene ve sağlıkçılara, kapı önüne konulan astsubay okulu
öğrencilerine, mağdurlara, zamlardan yoksulluğa düşen emekliye, siftahsız
dükkân kapatan esnafa, grevi ertelenen işçiye, üniversite mezunu işsize,
sorunlarına çözüm üretilmeyen engelliye ve baskıyla, ardı ardına gelen zamlarla
her gün sorunları katlanan halkıma hayırlı olsun. 
Halkımızın
vereceği karar ülkemizin geleceğidir, ya ithal saman, et, fasulye ve buğday ya
da kendi kendine yeten ülke. AKP hükûmetleri bugüne kadar verdikleri sözleri
tutmadılar, bundan sonra da tutmayacaklar. AKP Genel Başkanı Erdoğan “Dünyanın
gelişmiş ülkelerinde erken seçim diye bir mantık, bir anlayış yoktur; bu, geri
kalmışlığın alametidir.” diyordu, demek ki ülkemizi getirdiği nokta bu. Bu
süreçten kurtulmanın tek yolu, oyları Cumhuriyet Halk Partisinde
birleştirmektir. (CHP sıralarından alkışlar) 
(Mikrofon
otomatik cihaz tarafından kapatıldı) 
BAŞKAN – Sayın
Kılıç…
4.- Kahramanmaraş Milletvekili İmran Kılıç’ın, yapılacak seçimin hayırlı
olmasını dilediğine ve su şehri Kahramanmaraş’a AK PARTİ’yle muazzam yatırımlar
yapıldığına ilişkin açıklaması
İMRAN KILIÇ
(Kahramanmaraş) – Teşekkür ederim. 
Sayın Başkanım,
değerli milletvekilleri; yapılacak olan seçimlerin hayırlı olmasını, hayırlara
vesile olmasını diliyorum. 
Kahramanmaraş’ımıza,
ki su şehridir, Orman ve Su İşleri Bakanlığınca on dört yılda 3 milyar 75
milyon TL’lik yatırım yapıldı. Ayrıca ilimize proje planlama safhasındaki içme
suyu tesisleri 2, işletme safhasındaki içme suyu 3, inşaat safhasındaki içme
suyu 1, inşaat safhasındaki barajlar 16, proje planlama safhasındaki barajlar
23, inşaat safhasındaki göletler 2, proje planlama safhasındaki göletler 7,
işletme safhasındaki sulama tesisleri 11, inşaat safhasındaki sulama tesisleri
26, proje planlama safhasındaki sulama tesisleri 33, inşaat safhasındaki dere
ıslah tesisleri 27, proje planlama safhasındaki dere ıslah tesisi 1, işletmede
olan HES’ler 33, inşaatı devam eden HES’ler 3, proje ve planlama safhasında
olan HES’ler 21 adettir. Kahramanmaraş, böyle muazzam yatırımları AK PARTİ’yle
görüyor. 
Teşekkür ederim.

BAŞKAN – Sayın
Ünal’ın yerine Sayın Ceritoğlu Kurt…
5.- Çorum Milletvekili Lütfiye İlksen Ceritoğlu Kurt’un, 19-22 Nisan tarihleri
arasında İstanbul’da Anadolu’nun tıbbının tartışılacağına ve emeği geçenlere
teşekkür ettiğine ilişkin açıklaması
LÜTFİYE İLKSEN
CERİTOĞLU KURT (Çorum) – Teşekkürler Başkanım. 
Medeniyetlerin
beşiği Anadolu’nun tıbbı, kültür şehri İstanbul’da yerli ve yabancı
akademisyenler, uygulayıcılar tarafından 19-22 Nisan tarihleri arasında
tartışılacaktır. Eczacılık ve tıp fakültesi öğrencilerine de vizyon ve başarı
kazandıracak oturumlarda tıpta bütüncül yaklaşımın ve kişisel tedavinin
önemiyle ilgili çıkarım ve sonuçlar değerlendirilerek 2023’te sağlıkta inovatif
Türkiye perspektifi ortaya çıkarılacaktır. 
Emeği geçen
başta Sağlık Bakanlığı, Orman ve Su İşleri Bakanlığı ve Tarım Bakanlığı
bürokratlarına ve tüm katılımcılara, akademisyenlere, öğrencilerime buradan
teşekkür etmek istiyorum. 
Sağ olun. 
BAŞKAN - Sayın
Özdemir'in yerine Sayın Ertem…
6.- Hatay Milletvekili Birol Ertem’in, Hükûmeti, millî davamız olan
Afrin Operasyonu’nda belediyelere uyguladığı çifte standarttan vazgeçip göreve
davet ettiğine ilişkin açıklaması
BİROL ERTEM
(Hatay) - Afrin harekâtı nedeniyle Hatay’da AKP’li belediye başkanları
tarafından yönetilen Hassa, Kırıkhan, Kumlu, Reyhanlı, Altınözü, Yayladağı
ilçelerine nüfus oranına göre 5 ila 12 milyon TL devletten karşılıksız yardım
gelmiştir. Afrin Operasyonu’nda altyapı ve yol çalışmalarının büyük bir kısmını
üstlenen CHP’li olan Hatay Büyükşehir Belediyesine devletten herhangi bir
yardım gelmemiştir. Bu konuda Hükûmeti millî bir davamız olan Afrin
Operasyonu’nda belediyelere uyguladığı çifte standarttan vazgeçip göreve davet
ediyorum.
Teşekkür
ediyorum.
BAŞKAN - Sayın
Havutça…
7.- Balıkesir Milletvekili Namık Havutça’nın, Bandırma Pertevniyal
Hastanesinin yıkımının durdurulması için Kültür Bakanı Numan Kurtulmuş’a
seslendiğine ilişkin açıklaması
NAMIK HAVUTÇA
(Balıkesir) - Teşekkür ederim Sayın Başkan.
Bandırma
Pertevniyal Hastanesi, uzun yıllar, Kurtuluş Savaşı yıllarından bu yana
Bandırma’da sağlık alanında hizmet etmiş çok önemli bir tarihî anıt eserimiz.
Bu eser, şu anda Sağlık Bakanlığı tarafından boşaltıldı ve Kültür Bakanlığına,
hazineye bırakıldı ama şu anda mezbele vaziyette ve gerçekten de tarih
gözümüzün önünde yok olup gidiyor.
Ben buradan
Sayın Kültür Bakanımıza sesleniyorum: Bu anıtımızı, anıt niteliğinde olan bu
binanın korunmasıyla ilgili derhâl ödenek çıkararak bu binanın tarihimize,
kültürümüze ve Bandırma’mıza hediye edilmesini buradan talep ediyorum Bandırma
halkı adına. Sayın Numan Kurtulmuş’a buradan sesleniyorum: Bu yıkımı durdurun
ve o tarihî eseri kurtarın diyorum. 
BAŞKAN - Sayın
Balbay…
8.- İzmir Milletvekili Mustafa Ali Balbay’ın, 24 Haziran seçimlerinin
ülkemize hayırlı olmasını dilediklerine ilişkin açıklaması
MUSTAFA ALİ
BALBAY (İzmir) – Teşekkür ediyorum Sayın Başkan.
24 Haziran
seçimlerinin ülkemize hayırlar getireceğine inanıyoruz, bugünkü düzensizliğin
değişeceğini düşünüyoruz ve bunu başaracağız.
Sayın
milletvekilleri, Amerika’da 1792 yılından bu yana seçimler, dört yılda bir
kasım ayının ilk pazartesini izleyen salı günü yapılır, yeni başkan yeni yılın
ilk haftasında göreve başlar. Demokrasinin rayına oturduğu ülkelerde kurallar
bellidir, karaya oturduğu ülkelerde ise kurallar yoktur, sürprizler vardır.
İktidar, Türkiye'yi böyle bir karanlığa mahkûm etti ama 24 Haziranda bunu
aşacağımıza inanıyoruz. Bu iktidar, en çok zulmettiği kesimlerin başında gelen
gençleri hiçe saymıştır. Gençler 24 Haziranda sınava girecekken bir hafta
ertelenmiştir ve hayalleriyle oynanmıştır. Bu iktidar, gelecek seçimler mi
gelecek nesiller mi ikileminde sürekli gelecek nesilleri tercih etmemiş hep
gelecek seçimleri yeğlemiştir. Bu iktidarın 24 Haziranda son bulacağına ve 25
Haziranda güzel bir yazın başlayacağına inanıyoruz. (CHP sıralarından alkışlar)
BAŞKAN - Sayın
Dalkılıç yerine Sayın Kalkan.
9.- İzmir Milletvekili Necip Kalkan’ın, 24 Haziran seçimlerinin ülkemize
hayırlı olmasını dilediklerine ilişkin açıklaması
NECİP KALKAN
(İzmir) - Teşekkürler Sayın Başkan.
Değerli
milletvekilleri, bugüne kadar cumhuriyet tarihi boyunca çok seçim yaşadık ama
bazı zamanlarda seçimler gerçekten çok önem arz eder. 24 Haziran erken genel
seçiminin ülkemize hayırlı olmasını diliyorum. Tarihî dönemden geçtiğimiz
bugünlerde bir kez daha milletimizin huzuruna gidiyoruz. AK PARTİ siyaset
anlayışı, millete güvenmek, milletle beraber yürümek, millet için var olmak
demektir. Tüm Türkiye'ye bu seçim sonuçlarının hayırlı olmasını diliyor,
hepinizi saygıyla selamlıyorum. 
BAŞKAN - Sayın
Yaşar yerine Sayın Benli. 
10.- İstanbul Milletvekili Fatma Benli’nin, 24 Haziran seçimlerinin
ülkemize hayırlı olmasını dilediklerine ilişkin açıklaması
FATMA BENLİ
(İstanbul) - Teşekkürler Sayın Başkan.
Bazı tarihler,
hafızamıza özel olarak nakşedilmiş durumda. 15 Temmuz, millet iradesini
tanklarla, F16’larla ortadan kaldırmaya çalışanlara karşı millî irade ve
demokrasi günü. 16 Nisan, millet iradesini merkez kabul eden hükûmet sisteminin
milletimizce kabul edildiği bir gündü. 24 Haziran ise millet iradesiyle kurulan
bu sistemin uygulanmaya başlayacağı, Türkiye’nin kendi geleceğini sadece
kendisinin belirleyeceğini bütün herkese göstereceği bir gün olacak. 24 Haziran
seçimleri, Cumhurbaşkanımız Genel Başkanımız Recep Tayyip Erdoğan liderliğinde
gelecek nesillere miras bırakacağımız daha refah ve aydınlık bir dönemin
başlangıcı olacak. 24 Haziran, Cumhurbaşkanımız Recep Tayyip Erdoğan’ın sadece
Türkiye’nin değil, dünyadaki bütün mazlumların başkanı olarak anılacağı bir
tarih olacak. Bu vesileyle 24 Haziran seçimlerimizin ülkemize ve milletimize
hayırlara vesile olmasını diliyorum. 
BAŞKAN – Sayın
Yıldırım… 
11.- Adıyaman Milletvekili Behçet Yıldırım’ın, cezaevinde tutulan
Selahattin Demirtaş’ın, Sincan’da görülen duruşmasında iktidarın 7 Haziran
seçiminden bugüne kadar yaptığı hususları ifade ederek aslında AKP’yi
yargıladığına ilişkin açıklaması
BEHÇET YILDIRIM
(Adıyaman) – Teşekkürler Başkanım.
Cezaevinde
tutulan Eş Genel Başkanımız Sayın Selahattin Demirtaş, Sincan’da görülen
duruşmasında iktidarın 7 Haziran seçiminden bugüne kadar yaptığı bütün
hukuksuzlukları ifade ederek aslında AKP'yi yargıladı. Sayın Demirtaş “Seni
Başkan yaptırmayacağız.” dediği için rehin alınmıştı. Demirtaş’ın savunması,
hiçbir yerde yayınlanmadı çünkü onu cezaevinde rehin tutsanız bile onun
düşünceleri bütün kitleleri etkileyecek bir savunma. Eğer havuz medyanız o
savunmayı yayınlasaydı AKP'nin oyları çok düşecekti. Ahmed Arif, şöyle der:
“Vurulsam kaybolsam derim,/ Çırılçıplak, bir kavgada,/ Mertçe olsun dostluk da,
düşmanlık da.” İşte, sizin düşmanlığınız bile mertçe değil; bütün muhalifleri
her türlü baskı, hukuksuzlukla hedef hâline getirip, yirmi dört saat içerisinde
erken seçim kararı almanız, ülkeyi yönetemediğinizin itirafından başka bir şey
değildir. Kapalı kapılar ardında ne tür önlemler almış olursanız olun
Demirtaş’ın dediği gibi, yine onu başkan yaptırmayacağız. 
BAŞKAN – Sayın
Dedeoğlu…
12.- Kayseri Milletvekili Sami Dedeoğlu’nun, Hazreti Muhammed’in
1.447’nci doğum yıl dönümünün tüm insanlığa barış, huzur, mutluluk ve kardeşlik
getirmesini dilediğine ilişkin açıklaması
SAMİ DEDEDOĞLU
(Kayseri) – Sevgili Peygamberimiz Hazreti Muhammed (SAV)’ın 1.447’nci doğum yıl
dönümünün tüm insanlığa barış, huzur, mutluluk ve kardeşlik getirmesi dileğiyle
sözlerime başlıyorum. 
Peygamber
Efendimiz gelmeden önce bir Cahiliye toplumu vardı, hurmadan put yaparak
bunlara tapan ve daha sonra da acıkınca yiyen bir toplum vardı, insanın hiçbir
değeri yoktu; cehalet, faziletin yerini almış, hakikat perdelenmişti. Böyle bir
ortamda gelen Efendimiz’le bir medeniyet inşası başlamış oldu. Onun çocukluğu,
çocuklarla olan iletişimi, çocuklara verdiği değer vardı. Gençlik yıllarını da
daha o yıllarda toplumun güvenini kazanmış olarak erdemliler topluluğuna
katılarak zulmün ve haksızlığın karşısında durarak geçirirdi, örnek bir aile
reisiydi. 
Bu vesileyle
Peygamber Efendimiz’in miladi yıl hesabıyla doğum yıl dönümünün tüm insanlığa
barış, huzur, mutluluk ve kardeşlik getirmesi dileğiyle gazi Meclisi
saygılarımla selamlıyorum. 
BAŞKAN – Sayın
Özkan…
13.- Mersin Milletvekili Hacı Özkan’ın, 24 Haziran seçimlerinin ülkemize
hayırlı olmasını dilediklerine ilişkin açıklaması
HACI ÖZKAN
(Mersin) – Teşekkürler Sayın Başkanım. 
24 Haziranda
tarihin en kritik kararlarından birini vereceğiz. Dalga dalga üstümüze gelen
fırtınalara karşı teyakkuza geçtik, bir varoluşa kilitlendik; asla geri adım
atmayacağız, ayaklarımız sabit kalacak, dizlerimiz titremeyecek,
sendelemeyeceğiz. Bu seçim, asla bir seçim değildir, Türkiye’nin geleceğine
karar vermektir. Türkiye’miz, yeni sisteme hızla geçmek, güç biriktirmek,
hazırlıklı olmak, karar mekanizmalarını hızlandırmak, olağanüstü kararları
alabilecek hâle gelmek, kendisine ayak bağı olan çevre ve kişilerin
engellerinden kurtulmak zorunda. 
24 Haziran
seçimlerinde aziz milletimiz, terör örgütleriyle ortaklık yapan, ülkemize
müdahale edenlerle oynaşan yapılara, çevrelere, kişilere karşı tepkisini koyacak
ve ülkemize sahip çıkacaktır. Kararın milletimize ve ülkemize hayırlı olmasını
diliyor, Genel Kurulu saygıyla selamlıyorum. 
BAŞKAN - Sayın
Boyraz yerine Sayın Demir... 
14.- Kastamonu Milletvekili Murat Demir’in, Kastamonu’nun 2018 yılı Türk
Dünyası Kültür Başkenti ilan edildiğine ve herkesi Kastamonu’ya davet ettiğine
ilişkin açıklaması
MURAT DEMİR
(Kastamonu) - Sayın Başkan, Kastamonu, 2018 yılı Türk Dünyası Kültür Başkenti
olarak ilan edildi. İlimizde yıl boyunca il genelinde etkinlikler başladı ve devam
ediyor. İnşallah, 4-5-6 Mayıs tarihlerinde Şeyh Şaban-ı Veli Haftası ve
Kastamonu Evliyalarını Anma Haftası olarak Kastamonu’da kutlanacak. Bu anlamda
da Kastamonu’da Kültür Bakanlığı nezdinde kutlanacak bu etkinliklere tüm
hemşehrilerimizi ve tüm milletvekili arkadaşlarımızı, herkesi Kastamonu’ya yıl
boyunca davet ediyoruz. Genel anlamda doğasıyla, güzelliğiyle Kastamonu’nun
genel güzelliklerini -denizini, sahilini, ormanını- görmeleri için herkesi
Kastamonu’ya davet ediyoruz ve herkesi Kastamonu’ya bekliyoruz diyorum. 
Saygılar
sunuyorum.
BAŞKAN -
Teşekkürler Sayın Demir. Bütün Meclis olarak misafiriniz oluruz, yükünüz ağır.
Sayın Akbaşoğlu…
15.- Çankırı Milletvekili Muhammet Emin Akbaşoğlu’nun, 24 Haziran
seçimlerinin ülkemize hayırlı olmasını dilediklerine ilişkin açıklaması
MUHAMMET EMİN
AKBAŞOĞLU (Çankırı) - Teşekkürler Başkanım. 
Sayın
Cumhurbaşkanımız ve Genel Başkanımız Recep Tayyip Erdoğan ile MHP lideri Sayın
Devlet Bahçeli’nin 18 Nisan 2018 tarihinde bir araya gelmeleri suretiyle
açıklanan erken seçimin Çankırı’mız, ülkemiz, bölgemiz ve tüm dünya için nice
hayırlara vesile olmasını Cenab-ı Hak’tan niyaz ediyor; dün Mustafa Kemal
Paşa’nın Başkumandanlığında yardığımız Batılı kuşatmayı bugün Sayın
Cumhurbaşkanımızın Başkumandanlığında gerçekleştireceğimize, AK PARTİ ve MHP
arasında yapılan Cumhur İttifakı’nın cumhuriyetimiz, aziz milletimiz ve tüm
insanlığın esenliğine yönelik büyük bir zaferle neticeleneceğine olan kesin
inancımı belirtiyor, bu vesileyle hepinize selam ve saygılarımı sunuyorum. 
BAŞKAN -
Teşekkür ediyorum. 
Şimdi, sisteme
giren sayın grup başkan vekillerine iki dakika süreyle söz vereceğim.
Sayın Usta,
buyurun.
16.- Samsun Milletvekili Erhan Usta’nın, 24 Haziran 2018 tarihinde
yapılacak seçimlerin ülkemiz ve milletimiz için hayırlı olmasını dilediğine,
15-22 Nisan Turizm Haftası’na ve turizm gelirlerimizi artırmamızın cari açığın
azaltılması, ülkenin kalkınması açısından büyük önem taşıdığına ilişkin
açıklaması
ERHAN USTA
(Samsun) – Teşekkür ederim Sayın Başkan.
Ben de öncelikle
24 Haziran 2018 tarihinde yapılması öngörülen seçimlerin milletimiz için,
ülkemiz için hayırlı ve uğurlu olmasını temenni ediyorum. Temennimiz odur ki
buna ilişkin Meclisteki kararların bir an önce alınarak sürecin, takvimin
başlatılmasıdır. İnşallah, bu seçimler Türkiye'nin önünü açacaktır. Türkiye,
yeni sistemle daha güçlü bir şekilde yoluna devam edecektir.
Sayın Başkan,
biliyorsunuz, 15-22 Nisan, dünyada Turizm Haftası olarak kutlanıyor, Türkiye'de
de Turizm Haftası olarak kutlanıyor. Ben bu vesileyle aslında turizme ilişkin
birkaç konuyu dile getirmek istiyorum.
Türkiye,
tarihiyle, kültürel değerleriyle, tabiatıyla, kıyılarıyla geçmiş inançların
yaşadığı medeniyetlerin yaşadığı ciddi bir turizm potansiyeline sahip bir
coğrafyadır, memleketimizdir. Fakat ben bu potansiyelin yeteri kadar
değerlendirilemediğini düşünüyorum. Aslında rakamlar da bunu gösteriyor.
Örneğin, Onuncu Kalkınma Planı’nda 2018 yılı için öngörülen seyahat geliri veya
turizm geliri rakamı 40,8 milyar dolardı yani 41 milyar dolardı kabaca. 2018
için en son açıklanan Orta Vadeli Program’da bu rakam 23 milyar dolar olarak
yer almaktadır. Yani biz dört yıl önce, beş yıl önce 41 milyar dolar
hedeflerken bugün bu rakamın 23 milyar dolar olacağını, yaklaşık 18 milyar
dolar hedeften sapacağını öngörüyoruz. Tabii, bunun konjonktürel olarak
açıklayacağımız belli bazı sıkıntıları olmuştur ancak onun ötesinde hakikaten
Türkiye, turizmle ilgili olarak hedefinin çok altında, çok gerisindedir. Bunun
için çok geniş kapsamlı bir strateji çerçevesinde meseleye bakılması büyük önem
taşımaktadır. Değerlerimizi öne çıkarmamız lazım. Bu anlamda -az önce Sayın
Bektaşoğlu da gündeme getirdi tabii, Karadeniz Bölgesi’nin milletvekili olarak
da- özellikle Karadeniz’imizin turizm potansiyelinin öne çıkartılması burada çok
büyük önem taşımaktadır.
(Mikrofon
otomatik cihaz tarafından kapatıldı) 
BAŞKAN –
Buyurun, tamamlayın.
ERHAN USTA
(Samsun) – Yine, Karadeniz’imiz, yeşilin her tonuyla, geçmiş medeniyetleriyle,
kültür eserleriyle, inanç merkezi olması yönüyle ciddi bir turizm potansiyeline
sahiptir ancak bu potansiyelin çok az bir kısmı kullanılmaktadır. Dolayısıyla
devletimizin, Hükûmetin buralarda bir kısım yatırımları yapması gerekiyor. Bu
gelirler kendiliğinden gelmiyor; turisti çekmek için, bu alanların ortaya çıkarılması
için bir kısım yatırımların yapılması lazım, tanıtım faaliyetlerinin yapılması
lazım. Önümüzdeki süreçte bunların yapılmasını temenni ediyoruz. 
Bu
anlamda baktığımızda turizm açısından turizm gelirlerimizi artırmamız hem cari
açık finansmanı açısından, daha doğrusu cari açığın azaltılması açısından,
ülkenin kalkınması açısından büyük bir önem taşımaktadır; bunu bu vesileyle
vurgulamak istedim. 
Genel
Kurula saygılar sunarım.
BAŞKAN
– Teşekkür ediyorum.
Sayın
Kerestecioğlu, buyurun. 
17.- İstanbul Milletvekili Filiz Kerestecioğlu Demir’in, Şanlıurfa
Milletvekili Osman Baydemir ile Hakkâri Milletvekili Selma Irmak’ın
milletvekilliklerinin düşürülmesinin Meclise çok yakıştığına ve 24 Haziranda
ülkenin halklarının tüm demokratik güçleriyle birlikte cevaplarının “Faşizme
hayır!” olacağına ilişkin açıklaması
FİLİZ
KERESTECİOĞLU DEMİR (İstanbul) – Evet, Sayın Başkan, değerli milletvekilleri;
bugün yine tarihî bir gün yaşıyoruz. Vekillerimiz Osman Baydemir ve Selma
Irmak’ın vekilliklerinin düşürülmesine ilişkin sunuşlar elinizde. İşte bu, bu
Meclise öylesine yakıştı ki o kadar olur; gerçekten çok yakışan bir şey oldu
bu! Birazdan oylayacak ve halkın iradesini bir kez daha hiçe sayacaksınız. Yani
siz, halka diyorsunuz ki “Seçin, seçin, seçim yapalım ama biz sizin iradenizi
tanımayız.” Aynen, aslında söylenen budur. Hatta öyle aceleniz varmış ki
elimdeki yazıda adli sicil kaydına işlenmiş anayasal engel olmasına rağmen,
diyor ki: “Şahsın adli sicil kaydı vardır.” Böyle yazıyor. “Ey hukukçular”
demek istiyorum, sizler de tarihe geçtiniz, sizler de bu dönemin tarihine aynı
şekilde bu iktidarla birlikte geçtiniz. 
Evet,
Osman Baydemir’in, Selma Irmak’ın bir kaydı vardır ama o kayıt, adli sicil
kaydı değildir; o kayıt, halkların, Türkiye halklarının, Kürt halkının kalbine
kazınmış bir kayıttır. “Vekillerimiz irademizdir” kaydıdır bu. Vekillerimiz
irademizdir. 
Panik
hâlinde seçime gitme kararı aldınız ve seçime giderken bile vekillerimizin
vekilliğini düşürmeye yeltendiniz çünkü âcizsiniz, evet. Nasıl ülkenin değil,
kendi bekanızı düşünerek seçim kararını aldıysanız aynı acziyet içerisinde bir
kez daha seçmen iradesini tanımıyorsunuz, bugün bunu tescil edeceksiniz.
(Mikrofon
otomatik cihaz tarafından kapatıldı) 
BAŞKAN
– Buyurun.
FİLİZ
KERESTECİOĞLU DEMİR (İstanbul) – Bu ülkede sizin adli ve siyasi kaydınız nedir
biliyor musunuz? Acziyet, acziyet, acziyet; kaydınız budur, aynen budur
kaydınız. Halkların tarihine, bu ülke tarihine bu şekilde geçecektir bu kayıt,
acziyet olarak geçecektir ve 24 Haziranda bu ülkenin halkları, tüm demokratik
güçleri hep birlikte size cevaplarını verecek. O cevap ne olacak biliyor
musunuz? “Faşizme hayır!” olacak, o cevap “özgürlük” olacak, o cevap
“demokrasi” olacak ve aynı şekilde, bu şekilde geldiğiniz gibi değil belki ama
çok daha acziyet içerisinde ve belki arkanıza bakamadan gidiyor olacaksınız.
Sizlere hayırlı olsun. Burada durmamızı gerektiren, yüzümüze okunmasını
gerektiren bir karar yoktur ortada. Söz konusu olan, halkın kararıdır; halk
onları seçmiştir, kararını vermiştir ve bundan sonra da yine aynı şekilde kendi
vekillerini seçecektir. 
(HDP
milletvekillerinin Genel Kurul salonunu terk etmesi)
BAŞKAN
– Buyurun Sayın Altay. 
18.- İstanbul Milletvekili Engin Altay’ın, seçim tarihinin belli olduğu
bir Mecliste 2 milletvekilinin milletvekilliğinin düşürülmesinin doğru
olmadığına, bu kararın dönem sonuna bırakılmasının siyasi nezaketin bir gereği
olduğuna ve 24 Haziranda milletin demokrasiye, özgürlüklere, temel hak ve
hürriyetler ile Türkiye Cumhuriyeti’nin tam bağımsızlığına ne kadar sahip
çıktığını hep birlikte göreceklerine ilişkin açıklaması
ENGİN
ALTAY (İstanbul) – Teşekkür ederim Sayın Başkan. 
Esasen,
şu anda Türkiye Büyük Millet Meclisinde bir trajedi yaşanıyor. Geçmişte çok
örnekleri var. Bu tür kararların dönem sonuna bırakılması, aslında her şey bir
yana, siyasi nezaketin de bir gereğidir. Kaldı ki kendi seçimlerini yenilemiş
bir Mecliste, seçim tarihinin belirli olduğu bir Mecliste -biraz sonra bu
okunacak- 2 milletvekilinin milletvekilliğinin düşürülmesi doğru değildir Sayın
Başkan. Şanlıurfa Milletvekili Osman Baydemir ve Hakkâri Milletvekili Selma
Irmak’ın mahkeme kararlarının burada okunması bize şunu gösteriyor: Türkiye
Büyük Millet Meclisi iradesine dışarıdan bir müdahale var. Zira, siz de İç
Tüzük’ü çok iyi bilen bir Başkan Vekili olarak bilirsiniz ki bu, çok amir
değil, dönem sonuna bırakıldığının sayısız örneği var. Bir iradenin işine
geldiği zaman bu kararlar Genel Kurulda okutuluyor, bir iradenin işine
gelmediği zaman okutulmuyorsa bu, her şeyden önce, hangi partiye mensup olursa
olsun, millî iradeye bir saygısızlıktır, bunu kabul etmek mümkün değildir.
Ben, sizin
demokrasiye, millî iradeye olan sadakatinize inanan biri olarak, bir inisiyatif
almak suretiyle, bugün burada demokrasiye sadakatinizi, millî iradeye saygınızı
tescillemenizi acizane tavsiye ediyorum Sayın Başkan. 
Sayın Başkan,
öte yandan…
V.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu ziyaret eden Makedonya Cumhuriyeti Meclisi
Başkanı Talat Caferi ile beraberindeki heyete “Hoş geldiniz.” denilmesi
BAŞKAN – Sayın
Altay, uygun görürseniz, size süre vereceğim, yalnız, çok değerli bir
misafirimiz şu anda aramızda.
Türkiye Büyük
Millet Meclisini ziyaret etmekte olan Makedonya Cumhuriyeti Meclisi Başkanı
Sayın Talat Caferi, beraberindeki heyetle Değerli Meclis Başkanımız Sayın
İsmail Kahraman’la birlikte Genel Kurulumuzu teşrif etmişlerdir. Kendilerine,
Başkanlık Divanımız ve Türkiye Büyük Millet Meclisi adına Genel Kurulumuza,
Meclisimize hoş geldiniz demek istiyorum. (AK PARTİ, CHP, MHP sıralarından
alkışlar)
Teşekkür
ediyorum. 
IV.- AÇIKLAMALAR (Devam)
18.- İstanbul Milletvekili Engin Altay’ın, seçim tarihinin belli olduğu
bir Mecliste 2 milletvekilinin milletvekilliğinin düşürülmesinin doğru
olmadığına, bu kararın dönem sonuna bırakılmasının siyasi nezaketin bir gereği
olduğuna ve 24 Haziranda milletin demokrasiye, özgürlüklere, temel hak ve
hürriyetler ile Türkiye Cumhuriyeti’nin tam bağımsızlığına ne kadar sahip
çıktığını hep birlikte göreceklerine ilişkin açıklaması (Devam)
BAŞKAN - Sayın
Altay, mikrofonunuzu açıyorum. 
Buyurun. 
ENGİN ALTAY
(İstanbul) – Teşekkür ediyorum Sayın Başkan. 
Biraz önce de
arz ettiğim gibi; bu, doğru değildir; bu, vicdani değildir. Milletin oyuyla
seçilmiş, milletten vekâlet almış insanların, buradaki görevlerini en azından
24 Haziran tarihine kadar sürdürmeleri, işin yakışığıdır. “Bu noktaya niye
geldik?” derseniz, bu noktaya tahrip edilen demokrasimizin içinde bulunduğu
hâlle geldik. Bu millet 27 Mayısta, 12 Martta, 12 Eylülde, 28 Şubatta, 15 Temmuzda
demokrasiye yönelik her türlü müdahaleyi her şeye rağmen elinin tersiyle
itmesini bilmiştir. Şimdi, geldiğimiz noktada, 20 Temmuz sivil OHAL darbesiyle
Türkiye'nin içinde bulunduğu hâlden, yani demokrasimizin felç edildiği,
ekonominin komaya sokulduğu, dış politikanın pert olduğu, barış ve huzur
ortamının deforme edildiği bu ortamdan yeniden güçlü parlamentoya, güçlü
demokrasiye geçiş için 24 Haziran tarihî bir fırsattır. 
(Mikrofon
otomatik cihaz tarafından kapatıldı)
BAŞKAN –
Tamamlayın.
ENGİN ALTAY
(İstanbul) – 24 Haziranda bu aziz milletin demokrasiye, özgürlüklere, temel hak
ve hürriyetlere, Türkiye Cumhuriyeti’nin tam bağımsızlığına ne kadar sahip
çıktığını inşallah hep birlikte göreceğiz. 
Genel
Kurulu saygıyla selamlıyorum. (CHP sıralarından alkışlar)
BAŞKAN –
Teşekkür ediyorum Sayın Altay. 
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet Aydın’ın, Başkanlık Divanı
olarak Meclis İçtüzüğü’ne göre yönetme mükellefiyetleri olduğuna ve gündemin
dışına çıkmak gibi bir durumun söz konusu olmadığına ilişkin konuşması
BAŞKAN - Meclis
Başkanlık Divanı olarak burayı yönetirken tabii ki Meclis İçtüzüğü’ne ve daha
önceden belirlenen gündeme göre yönetme mükellefiyetimiz var. O anlamda bizim
bu noktada gündemin dışına çıkmak gibi bir durumumuz söz konusu değil. 
Sayın Muş,
buyurun. 
IV.- AÇIKLAMALAR (Devam)
19.- İstanbul Milletvekili Mehmet Muş’un, Anayasa’nın 84’üncü maddesi
ile kanunların 2 tane kesinleşmiş mahkeme kararının okunmasını emrettiğine, bu
konuda bir acziyetin söz konusu olmadığına ve ülkeye hizmet etmek için
gönderilenlerin, milletvekilliklerinin düşürülmesini topluma nasıl izah
edeceklerinin hesabını yapmaları gerektiğine ilişkin açıklaması
MEHMET MUŞ
(İstanbul) – Sayın Başkan, değerli milletvekilleri; bugün, az önce yaşanan
tartışmaya dair bir ifadede bulunmak istiyorum. Şu an Başkanlık Divanında
gündemde olan ve sizin de icra etmek durumunda olduğunuz gündem içerisinde 2
tane kesinleşmiş mahkeme kararı vardır. Anayasa’nın 84’üncü maddesi bu noktada
açıktır ve bunların okunmasıyla ilgili hem Anayasa’nın ilgili maddesi hem de
kanunlarımız bunu emretmektedir. Dolayısıyla, burada kesinleşmiş yargı
kararının sonrasındaki bir süreci “Efendim, bu, acziyettir, halk iradesine
saygı değildir.” gibi ifadelerle bunu sulandırmaya çalışmayı doğru
bulmadığımızı ifade etmek isterim. Burada bir acziyet söz konusu değildir,
acziyet diye konuşanlar bir suçluluk psikolojisinin aslında Meclisteki dışa
vurumunu ortaya koymaktadırlar. Dolayısıyla, parti grubumuza dönüp “Acziyet
içerisindesiniz.” diyenler, o suçluluk psikolojilerini, içine düşmüş oldukları
o suçluluk kabahatini topluma nasıl izah edeceklerini bir düşünsünler. Onlar bu
milletin karşısına çıktıkları zaman -milletvekilliği, ülkeye hizmet etmek için
buraya gönderilenler- bazı suçlarla karşı karşıya kalıp burada vekillikleri
yargı kararıyla düşürüldükten sonra, bunları topluma nasıl izah edeceklerinin
hesabını yapsınlar. 
Teşekkür ederim.
BAŞKAN –
Teşekkür ederim.
ENGİN ALTAY
(İstanbul) – Herhâlde beni kastetmediniz?
BAŞKAN – Sizi
kastetmedi Sayın Altay. 
Evet, şimdi
gündeme geçiyoruz. 
Başkanlığın
Genel Kurula sunuşları vardır. 
Başbakanlığın
Anayasa'nın 84’üncü maddesine göre Şanlıurfa Milletvekili Osman Baydemir ile
Hakkâri Milletvekili Selma Irmak’ın kesin hüküm giydiklerine dair kesinleşen
mahkeme kararları hakkında tezkereleri vardır, ayrı ayrı okutup bilgilerinize
sunacağım.
V.- BAŞKANLIĞIN GENEL KURULA SUNUŞLARI (Devam)
B) Tezkereler
1.- Başbakanlığın, Şanlıurfa Milletvekili Osman Baydemir’in hakaret
suçundan cezalandırılmasına ilişkin Diyarbakır 4. Asliye Ceza Mahkemesinin
5/10/2017 tarihli ve E:2016/596, K:2017/516 sayılı Kararı’nın, Gaziantep Bölge
Adliye Mahkemesi 9. Ceza Dairesinin 23/3/2018 tarihli ve E:2017/3774,
K:2018/942 sayılı Kararı’na istinaden kesinleşmesi nedeniyle, Türkiye
Cumhuriyeti Anayasası’nın 84’üncü maddesinin ikinci fıkrası uyarınca
milletvekilliğinin düşürülmesine ilişkin tezkeresi (3/1567)
2 Nisan 2018
Türkiye Büyük Millet Meclisi Başkanlığına
İlgi: 30/3/2018
tarihli ve 35601974-103-0326-2016-E.581/26264 sayılı yazı.
Şanlıurfa
Milletvekili Osman Baydemir'in hakaret suçundan cezalandırılmasına ilişkin
Diyarbakır 4. Asliye Ceza Mahkemesinin 5/10/2017 tarihli ve E:2016/596,
K:2017/516 sayılı kararının, Gaziantep Bölge Adliye Mahkemesi 9. Ceza Dairesinin
23/3/2018 tarihli ve E:2017/3774, K:2018/942 sayılı kararına istinaden
kesinleşmesi nedeniyle Türkiye Cumhuriyeti Anayasası’nın 84'üncü maddesinin
ikinci fıkrası uyarınca milletvekilliğinin düşürülmesine dair Adalet
Bakanlığından alınan ilgi yazı sureti ve eki dosya ilişikte gönderilmiştir.
Gereğini arz
ederim.
 Bekir
Bozdağ
 Başbakan
Yardımcısı
2.- Başbakanlığın, Hakkâri Milletvekili Selma Irmak’ın terör örgütü
propagandası yapmak suçundan cezalandırılmasına ilişkin Diyarbakır 5. Ağır Ceza
Mahkemesinin 3/11/2017 tarihli ve E:2017/49, K:2017/654 sayılı Kararı’nın,
Gaziantep Bölge Adliye Mahkemesi 3. Ceza Dairesinin 15/2/2018 tarihli ve
E:2017/2122, K:2018/329 sayılı Kararı’na istinaden kesinleşmesi nedeniyle
Türkiye Cumhuriyeti Anayasası’nın 84’üncü maddesinin ikinci fıkrası uyarınca
milletvekilliğinin düşürülmesine ilişkin tezkeresi (3/1568)
17 Nisan 2018
Türkiye Büyük Millet Meclisi Başkanlığına
İlgi: 11/4/2018
tarihli ve 35601974-103-0427-2015-E.522/24949 sayılı yazı.
Hakkâri
Milletvekili Selma Irmak'ın terör örgütü propagandası yapmak suçundan
cezalandırılmasına ilişkin Diyarbakır 5. Ağır Ceza Mahkemesinin 3/11/2017
tarihli ve E:2017/49, K:2017/654 sayılı kararının, Gaziantep Bölge Adliye
Mahkemesi 3. Ceza Dairesinin 15/2/2018 tarihli ve E:2017/2122, K:2018/329
sayılı kararına istinaden kesinleşmesi nedeniyle Türkiye Cumhuriyeti
Anayasası’nın 84’üncü maddesinin ikinci fıkrası uyarınca milletvekilliğinin
düşürülmesine dair Adalet Bakanlığından alınan ilgi yazı sureti ve eki dosya
ilişikte gönderilmiştir.
Gereğini
arz ederim.
 Bekir
Bozdağ
 Başbakan
Yardımcısı
BAŞKAN
– Anayasa’nın 76’ncı maddesi kapsamında milletvekili seçilmeye engel bir suçu
teşkil eden ve Anayasa’nın 84’üncü maddesinin ikinci fıkrası gereğince bilgiye
sunulan kesinleşmiş mahkeme kararları doğrultusunda Şanlıurfa Milletvekili
Osman Baydemir ile Hakkâri Milletvekili Selma Irmak’ın milletvekillikleri
düşmüştür. 
Bilgilerinize
sunulur.
ERHAN
USTA (Samsun) – Sayın Başkan, söz alabilir miyim.
BAŞKAN
– Buyurun Sayın Usta, 60’a göre söz veriyorum. 
IV.- AÇIKLAMALAR (Devam)
20.- Samsun Milletvekili Erhan Usta’nın, Adıyaman Milletvekili Behçet
Yıldırım’ın yaptığı gündem dışı konuşmasındaki “MHP ve AKP’nin Kürt düşmanlığı
olayı su yüzüne çıktı.” ifadesini hiçbir şekilde kabul etmediklerine ve Kürt düşmanı
değil, terörist düşmanı olduklarına ilişkin açıklaması
ERHAN
USTA (Samsun) – Çok teşekkür ederim Sayın Başkan.
Az
önce gündem dışı konuşmalarda HDP Milletvekili Behçet Yıldırım’ın bir ifadesi
oldu. Tutanaklar önümüze yeni geldiği için ancak bu konuyla ilgili söz
alabildim. 
Tabii
doğrudan bir sataşma var burada ama kendileri burada olmadığı için sataşmadan
söz almayacağım ancak şunu düzeltmemiz lazım: Kendisi konuşmasında “MHP ve
AKP’nin Kürt düşmanlığı olayı su yüzüne çıktı.” diyor. Bunu hiçbir şekilde
kabul etmek mümkün değildir. Milliyetçi Hareket Partisi, Kürt düşmanı asla
olamaz. Milliyetçi Hareket Partisi olsa olsa terörist düşmanıdır, teröre
düşmandır. Kürt vatandaşlarımız bu ülkenin şerefli birer üyesidirler,
mensubudurlar. Esas, Kürtlere düşmanlık yapanlar da onların oyunu alıp onların
durumunu istismar ederek teröre destek çıkanlardır. Bunu ifade etmek istedim.
Teşekkür
ederim. 
VI.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Ahmet Aydın’ın, Adıyaman Milletvekili
Behçet Yıldırım’ın ifadesini doğru bulmadıklarına ve bütün siyasi partilerin 81
milyon insanı kucakladığına ilişkin konuşması
BAŞKAN
– Evet, kaçırmış olabiliriz. Eğer öyle bir ifade kullanmışsa bu ifadeyi tabii
ki doğru bulmadığımızı kesinlikle bizler de ifade etmek isteriz. Bunu bu
şekilde lanse etmek asıl tehlikedir, asıl sıkıntıdır. Burada 81 milyon insanı
kucaklıyor bütün siyasi partiler. Herhangi bir partiyi bu şekilde ilzam etmenin
doğru olmayacağını bir kez daha ben de ifade ediyorum ve bunu, buradan, yine
Kürt bir Meclis Başkan Vekili, Türkiye Cumhuriyeti’nin onurlu bir vatandaşı
olarak ifade etmek istiyorum.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
VII.- ÖNERİLER
A) Siyasi Parti Grubu Önerileri
1.- HDP Grubunun, Batman Milletvekili Ayşe Acar Başaran ve arkadaşları
tarafından, bireysel silahlanmanın ve bu artışla ilintili olarak artan ateşli
silahlar nedeniyle ölüm ve yaralanmaların sebeplerinin belirlenmesi amacıyla
19/4/2018 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 19 Nisan 2018
Perşembe günkü birleşiminde yapılmasına ilişkin önerisi
19/4/2018
Türkiye Büyük Millet Meclisi Başkanlığına
Danışma Kurulu
19/4/2018 Perşembe günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Filiz
Kerestecioğlu Demir
 İstanbul
 Grup
Başkan Vekili
Öneri:
19 Nisan 2018
tarihinde Batman Milletvekili Sayın Ayşe Acar Başaran ve arkadaşları tarafından
(7538 sıra numaralı) bireysel silahlanmanın ve bu artışla ilintili olarak artan
ateşli silahlar nedeniyle ölüm ve yaralanmaların sebeplerinin belirlenmesi
amacıyla Türkiye Büyük Millet Meclisine verilmiş olan Meclis araştırması
önergesinin diğer önergelerin önüne alınarak görüşmelerinin 19/4/2018 Perşembe
günkü birleşimde yapılması önerilmiştir.
BAŞKAN – Öneri
üzerinde tek söz talebi, Cumhuriyet Halk Partisi Grubu adına Bursa Milletvekili
Erkan Aydın’a aittir.
Buyurun Sayın
Aydın. (CHP sıralarından alkışlar)
Konuşma süreniz
üç dakika. 
CHP GRUBU ADINA
ERKAN AYDIN (Bursa) – Teşekkür ederim Sayın Başkan.
Bireysel
silahlanma üzerine HDP Grubunun verdiği önerge üzerinde söz almış
bulunmaktayım. Hepinizi saygıyla selamlıyorum.
Şimdi, ülkemizde
bu silahlanmanın ve sonuçlarının nereye geldiğini bir gazetenin üçüncü
sayfasını açtığınızda hemen hemen her gün haberlerde görebilirsiniz. Mutlaka,
özellikle de kadınlarımızın maruz kaldığı, silahla öldürmeler, yaralanmalar;
hayatları kararan onlarca insan var. 
Rakamlara
baktığımızda, Türkiye’de 710 bin yurttaşımız ruhsat alarak silahlanmış ama
bunun yanında yaklaşık 25 milyon kişi de ruhsatsız silaha sahip. Yani hiçbir
kaydı yok, kaçak almış, devlet bunların birçoğunu kontrol etmiyor ve ölümlerin,
yaralanmaların, gaspların birçoğu da bu ruhsatsız silahlardan kaynaklanıyor.
Yalnızca 2010 yılında yaşanan 3.494 bireysel silahlı olayda 2.187 kişi hayatını
yitirmiş ve maalesef bunların da birçoğu kadın vatandaşlarımız. 
Şimdi en son
güncel olaylara bakalım. Eskişehir Osmangazi Üniversitesinde bir akademisyen
kılıklı vatandaş gidip 4 akademisyenin hayatına mal oluyor, hayatına kastedip
ölmelerine sebep oluyor. Gene, Nevşehir Hacı Bektaş Veli Üniversitesinde
görevli bir akademisyen insanları öldürüyor. En son olarak, geçen hafta
Bursa’nın Nilüfer ilçesinde Hasanağa’da bir ilköğretim okulunda polis memuru,
beylik silahıyla gidip bir kadın müdürü ve kadın müdür yardımcısını âdeta
kurşun yağmuruna tutuyor. Bir kadın müdüre, müdire hanıma 11 tane kurşun
sıkabiliyor hiç utanmadan, sıkılmadan, suçluluk duymadan; ki bu da aslında
devletin verdiği silahla yapılan bir yaralama. 
Baktığımızda,
Türkiye’de durum böyleyken, örnek olarak Avrupa ülkelerinden İngiltere’de
polisin 2017 yılında sıktığı kurşun sayısı sadece 7. Peki, neden? Çünkü polis
silah taşımıyor. Terör olayları artınca araştırma yapıyorlar ve öncelikle
polislere soruyorlar “Silah istiyor musunuz?” diye, yüzde 90’ı diyor ki:
“İstemiyoruz.” Orada copla, kelepçeyle bu tür olaylara müdahale ettikleri için
de silahlanma olmuyor. Ancak bizde maalesef çok fazla. Bir de bunun üzerine 15
Temmuzdan sonra çıkarttığınız 696 sayılı KHK’yle, terör olaylarını önleme bahanesiyle,
teröristlere karşı -ki tamamen muğlak bir ifade- savunma yaptığını iddia eden
kişilerin, savunma yaptığını varsayarak bir ceza dahi almasını engelliyorsunuz.
Bunun yanında -defalarca sorduğumuz- gene 15 Temmuzdan sonra 106.740 adet silah
kayıp ve hâlâ bulunabilmiş değil. 
(Mikrofon
otomatik cihaz tarafından kapatıldı) 
ERKAN AYDIN
(Devamla) – Başkanım, tamamlıyorum. 
BAŞKAN –
Tamamlayalım lütfen Sayın Aydın. 
ERKAN AYDIN
(Devamla) – Defalarca bunu bu kürsüden dile getirdik, soru önergeleri verdik.
İçişleri Bakanlığı bu konuda suspus. Bakın, on yılda bireysel silahlanmanın 10
kat arttığı, bunların yüzde 85’inin ruhsatsız olduğu ve her 4 kişiden 1’inde
ruhsatsız silah olduğu bir ülkede korkarım ki bu rakamlar katlanarak artacak ve
suçu günahı olmayan, masum onlarca vatandaşımız hayatını kaybetmeye devam
edecektir. 
Peki, bunlarla
ilgili ne yapılması gerekiyor? Bunlarla ilgili çok kısa çözüm önerilerimiz de
var. Bu silahlar verilirken mutlaka bekleme süresi olması gerekiyor. Ruhsat
süresinin iki yıldan bir yıla indirilmesi gerekiyor. Eğer ehliyetini
kaybettiyse verilmemesi gerekiyor. 25’ten 21’e indirilen yaşın tekrar 25’e
çıkarılması gerekiyor. Eğitim durumunun mutlaka göz önüne alınması gerekiyor.
Zorunlu olmayan hâllerde silah verilmemesi gerekiyor ve bunların yapılmaması
durumunda, insanların kendi cezalarını kendilerinin verme isteğinden
kaynaklanan bu ölümler daha da artacak diyorum ve bireysel silahlanmanın önü
mutlaka kesilmeli diyor, hepinize saygılar sunuyorum. (CHP sıralarından
alkışlar) 
BAŞKAN - Teşekkür
ediyorum Sayın Aydın.
Halkların
Demokratik Partisi grup önerisini oylarınıza sunuyorum: Kabul edenler… Kabul
etmeyenler… Öneri kabul edilmemiştir.
Cumhuriyet Halk
Partisi Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım.
2.- CHP Grubunun, İstanbul Milletvekili Grup Başkan Vekili Engin Altay,
Manisa Milletvekili Grup Başkan Vekili Özgür Özel ve Sakarya Milletvekili Grup
Başkan Vekili Engin Özkoç tarafından, yapıldığı iddia edilen FETÖ temizliği
konusundaki detayların tüm aşamalarıyla ortaya çıkarılması, gelecekte benzer
sorunların yaşanmaması için alınacak tedbirlerin belirlenmesi amacıyla
18/4/2018 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin ön görüşmelerinin, Genel Kurulun 19 Nisan 2018
Perşembe günkü birleşiminde yapılmasına ilişkin önerisi
19/4/2018
Türkiye Büyük Millet Meclisi Başkanlığına
Danışma Kurulu
19/4/2018 Perşembe günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Engin
Altay
 İstanbul

 Grup
Başkan Vekili
Öneri:
İstanbul
Milletvekili Grup Başkan Vekili Engin Altay, Manisa Milletvekili Grup Başkan
Vekili Özgür Özel ve Sakarya Milletvekili Grup Başkan Vekili Engin Özkoç
tarafından, yapıldığı iddia edilen FETÖ temizliği konusundaki detayların tüm
aşamalarıyla ortaya çıkarılması, gelecekte benzer sorunların yaşanmaması için
alınacak tedbirlerin belirlenmesi amacıyla 18/4/2018 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin (1875
sıra no.lu) diğer önergelerin önüne alınarak görüşmelerinin 19/4/2018 Perşembe
günlü birleşimde yapılması önerilmiştir.
BAŞKAN - Cumhuriyet
Halk Partisi grup önerisi üzerinde öneri sahibi CHP Grubu adına Balıkesir
Milletvekili Namık Havutça konuşacaktır.
Buyurun Sayın
Havutça. (CHP sıralarından alkışlar) 
CHP GRUBU ADINA
NAMIK HAVUTÇA (Balıkesir) - Sayın Başkan, değerli milletvekilleri; grubumuz
tarafından verilen ve FETÖ'nün siyasi ayağıyla nasıl mücadele edildiği
konusundaki grup önerimizi sizlere takdim ediyorum.
Biliyorsunuz,
FETÖ, yıllarca devletin hemen her kademesinde, kurumlarında ve özel sektörde
örgütlendi ve 15 Temmuza kadar da FETÖ her türlü kurumsal örgütlenmesinde daima
Adalet ve Kalkınma Partisi iktidarı tarafından özel olarak desteklendi. Biz
Cumhuriyet Halk Partisi olarak, partimizin yetkilileri, defalarca, Fetullahçı
hareketin Türkiye için önemli bir tehdit olduğunu, devletin yanında paralel bir
örgütlenmenin kabul edilemeyeceğini, hiçbir cemaatin devlet içerisinde ve
kurumlarda bu şekilde desteklenmemesi gerektiğini bu kürsüde haykırarak
söyledik. Hatta, çok iyi hatırlıyorum, rahmetli bir ağabeyimiz burada “Feto’yu
neden getirmiyorsunuz?” diye söylediğinde AKP’li bazı milletvekilleri
milletvekili arkadaşımızın üzerine yürüdü, rahmetli Kamer Genç’in. O, bu
Fetullahçı hareketin ülkemiz için ne kadar ağır bir tehdit olduğunu bu kürsüde,
burada ifade etti, grup başkan vekillerimiz defalarca ifade etti ama sizlerin
ve sizin milletvekillerinizin Pensilvanya’ya giderek, sanki kutsal bir mekânı
ziyaret eder gibi, onun yanında başını örterek dizinin dibinde fotoğraf
çektirdiğini de çok iyi biliyoruz.
Ne olduysa, 15
Temmuzdan sonra… O gece, evet, milletimizin demokrasiye sahip çıkmasıyla
birlikte, Cumhuriyet Halk Partisi olarak, Genel Başkanın bize verdiği talimat
üzerine derhâl milletvekili arkadaşlarımla da biz buraya geldik. O bombaların
üzerimize düştüğü gece buradaydık. Türkiye’nin tarihinde, bir Kurtuluş Savaşı
yaşamış, özgürlük mücadelesi vermiş yüce Türk milletinin Ulus’taki binasına bir
mermi çekirdeği bile atılmamışken, sizin iktidarınızda, sizin ihmalleriniz
yüzünden bu Meclis 7 defa bombalanmıştır. O generalleri sizler terfi
ettirdiniz, Adalet ve Kalkınma Partisi terfi ettirdi. 
Şimdi soruyorum…
FETÖ’yle mücadelede, evet -her şerde bir hayır vardır- doğru bir noktaya
geldik. Buradan soruyorum: 159 bin kişiyi ihraç ettiniz, 4 bin-5 bin hâkim ve
savcıyı ihraç ettiniz; doğrudur, yapılması gerekir. Peki, kendi partinizden…
Hükûmet Sözcüsü Sayın Mahir Ünal diyor ki: “Biz de kendi içimizde 17-25 Aralık
2013’ten sonra bu yapıya yönelik son derece hassas, dikkatli, âdeta bir kuyumcu
hassasiyetiyle davrandık. İlçe yönetim kurullarımıza, mahalle başkanlarımıza
varıncaya kadar titiz ve hassas bir çalışma yürüttük.” Peki, soruyorum o zaman:
Bu siyasi çevrelerden, iktidarınız döneminde, hangi siyasiyle ilgili bir
soruşturma başlatıldı, yargısal ve adli bir süreç başlatıldı? İşte biz bunların
tespit edilmesini istiyoruz. Siyasi olarak, nasıl ki generalleri ihraç
ettiyseniz, subayları ihraç ettiyseniz, yine, hâkim ve savcıları
yargılıyorsanız, hangi siyasi mensubunuzu yargı önüne, adalet önüne çıkardınız?
İşte, mademki kuyumcu titizliği, burada, yüce Türk milletinin önünde, FETÖ’yle
mücadeledeki samimiyetinizi, içtenliğinizi görmek istiyoruz. 
Bakın,
kendi partinizin bir milletvekili FETÖ borsası kurulduğunu söyledi. Televizyon
kanallarında açıkça “Benim her konuşmam suç duyurusu niteliğindedir.” diyor ve
milyonları basanların FETÖ yargılamasından muaf olduğunu söylüyor. Bunu biz
söylemiyoruz değerli milletvekilleri, sizin arkadaşınız söylüyor,
televizyonlarda söylüyor açık açık. E şimdi, mademki Türkiye'ye ihanet etmiş
bir çeteyle karşı karşıyayız, o zaman duruşumuz ilkesel ve sağlam olacak.
Öğretmeni bir tek Bank Asyadan para çekti diye ihraç ediyorsunuz, Feto’nun
dizinin dibinde oturmuş, Allah’ın mübarek adamı diye eline sarılan
milletvekilini, kendi arkadaşlarınızı koruyorsunuz; şimdi, bu öğretmen
hayatında Feto’yu görmemiş, devlet memuru hayatında Feto’yu görmemiş.
Bize
bu konuda samimiyet testi yok. Bakın, bir tek Cumhuriyet Halk Partilinin
Feto’nun ne yanında ne yakınında bir fotoğrafını gösteremezsiniz. FETÖ’yle
mücadele edecekseniz bu konuda kararlı ve dürüst olacaksınız. 
Buradan
soruyorum Hükûmet yetkililerine, Adalet Bakanına…
ENGİN
ALTAY (İstanbul) – Hükûmet yok.
NAMIK
HAVUTÇA (Devamla) – Bir tek Cumhuriyet Halk Partilinin, yetkilisinin,
etkilisinin, başkanının, üyesinin Feto’yla ne yan yana fotoğrafını görürsünüz
ne yanında duruşunu görürsünüz, bu kadar net. Eğer FETÖ’yle mücadele
edecekseniz bunların hesabını, bu siyasilerin hesabını, kim olduklarını tek tek
tespit edeceksiniz. 
(Mikrofon
otomatik cihaz tarafından kapatıldı) 
NAMIK
HAVUTÇA (Devamla) – Sayın Başkanım, bir dakika rica edeyim.
BAŞKAN
– Tamamlayın lütfen Sayın Havutça.
NAMIK
HAVUTÇA (Devamla) – Evet, hem FETÖ’yle hem FETÖ’nün dışında başka tarikatlarla
da paralel örgütlenmelerle de mücadele edeceğiz, FETÖ yetmez sadece. Aynı
cemaat örgütlenmelerinin Türkiye için ne kadar ağır bir tehdit olduğunu biz
biliyoruz. O nedenle, devleti cemaatler değil, siyaset yönetecek. 
Bakıyoruz, şu
anda, son dönemde birçok hâkim ve savcı alındı. Hangi referansa göre aldınız?
96 puan almış bir hâkim ve savcı adayı mülakatta eleniyor. Ya, bunun ölçüsü ne
arkadaşlar? Şimdi öğretmen alıyorsunuz, mülakatta hiç eğitimle alakası olmayan
sorular soruluyor. İşte bu FETÖ’cüler böyle sızdı aramıza. Biz bunları size
söyledik zamanında. Bu FETÖ’cüler devlete böyle sızdı. YAŞ kararlarıyla, Yüksek
Askerî Şûra kararlarıyla nasıl devletin kademelerine geldiklerini biz
biliyoruz. 
O nedenle,
gelin, samimiyetse, getirin araştırma önergesini, komisyonu kuralım; bu siyasi
FETÖ’cüler kim, neredeler, kaç tanesi yargılanıyor, bunları tespit edelim. Bu
millet o şehitleri boşuna vermedi 15 Temmuz gecesi. 
(Mikrofon
otomatik cihaz tarafından kapatıldı)
NAMIK HAVUTÇA
(Devamla) – O nedenle, araştırma önergemizi desteklemenizi diliyorum. 
Saygılar
sunuyorum. (CHP sıralarından alkışlar)
BAŞKAN
– Teşekkür ediyorum. 
Cumhuriyet
Halk Partisi grup önerisini oylarınıza sunuyorum: Kabul edenler… Kabul
etmeyenler… Öneri kabul edilmemiştir. 
ENGİN
ALTAY (İstanbul) – Başka konuşmacı yok mu ya?
BAŞKAN
– Başka konuşmacı yok Sayın Altay. 
ENGİN
ALTAY (İstanbul) – Allah Allah!
MEHMET
MUŞ (İstanbul) – Sayın Başkan…
BAŞKAN
– Sayın Muş, buyurun. 
MEHMET
MUŞ (İstanbul) – Sayın Başkan, burada partimize dönerek “FETÖ’cüleri
koruyorsunuz.” diyerek parti grubumuza açık bir sataşmada bulunmuştur. Bu, İç
Tüzük 69’a göre bir sataşmadır.
BAŞKAN
– Buyurun Sayın Muş, sataşmadan iki dakika süre veriyorum. (AK PARTİ
sıralarından alkışlar).
Yalnız,
siz de sataşmadan konuşabilirseniz yolumuza devam ederiz. 
Buyurun
lütfen. 
VIII.- SATAŞMALARA İLİŞKİN KONUŞMALAR
1.- İstanbul Milletvekili Mehmet Muş’un, Balıkesir Milletvekili Namık
Havutça’nın CHP grup önerisi üzerinde CHP Grubu adına yaptığı konuşması
sırasında AK PARTİ Grubuna sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; FETÖ terör örgütüyle
mücadelemiz -hem AK PARTİ’nin hem de AK PARTİ hükûmetlerinin- kamuoyu
tarafından gayet iyi bilinmektedir. 
Bir
yapı veya bir kurum ya da bir tüzel kişi ya da bir şahıs suç işlemeye başladığı
andan itibaren hukuk devreye girer ve o andan itibaren hukuk, gereği neyse onu
yapar. Dolayısıyla, bu yapı suç işlemeye giriştiği andan itibaren hem
Hükûmetimiz hem partimiz hem de hukuk, Türkiye Cumhuriyeti devleti son derece
kararlı bir şekilde bu örgütle mücadeleyi başlatmış, sürdürmüş ve bugünlere
kadar getirmiştir. Bu noktada, ne partimizde ne Hükûmetimizin kararlılığında en
küçük bir tereddüt söz konusu değildir, olamaz. Ama peşinen kalkıp da partimizi
itham edecek, partimizi töhmet altında bırakacak -sanki bu yapı, bir terör
örgütü suç işlemeye başladığı andan itibaren partimizle bir ilişkisi, bir
iltisakı varmış gibi- bir algı oluşturmaya çalışmanın yanlış olduğunun, bunun
kesinlikle tarafımızdan reddedildiğinin ifade edilmesini doğru buluyorum.
Bir kere,
partimizin, şimdiye kadar olduğu gibi bundan sonra da, sadece FETÖ terör
örgütüyle değil, Türkiye Cumhuriyeti devletine kasteden bütün terör
örgütleriyle hukuk içerisinde aynı kararlılıkla mücadele edeceğini bu kürsüden
ifade etmek isterim. Bundan kimsenin en küçük bir şüphesi olmasın. Ne FETÖ
terör örgütü ne PKK terör örgütü ne DEAŞ’ı ne DHKP-C’si ne MLKP’si ne de
diğerleri; her kim ki bu anlamda suç işlemeye kalkarsa karşılığını hem
devletimiz tarafından hem AK PARTİ hükûmetleri tarafından hem partimiz
tarafından görecektir.
Teşekkür ederim.
(AK PARTİ sıralarından alkışlar) 
BAŞKAN –
Teşekkür ediyorum.
NAMIK HAVUTÇA
(Balıkesir) – Sayın Başkanım…
BAŞKAN - Sayın
Havutça…
NAMIK HAVUTÇA
(Balıkesir) – Sayın grup başkan vekili benim itham ettiğim ve gerçekleri
söylemediğim şeklinde bir ifadede bulundu. 
BAŞKAN – Sayın
Havutça, bu sataşma değil.
NAMIK HAVUTÇA
(Balıkesir) – Onunla ilgili bir açıklama yapmak istiyorum, dayanağımı söylemek
istiyorum.
BAŞKAN – Bu bir
sataşma değil.
Ben dilerseniz
60’a göre yerinizden bir dakika süre vereyim.
Buyurun.
Bu arada, Sayın
Yıldız, size söz vereceğimi söylemiştim.
IV.- AÇIKLAMALAR (Devam)
21.- Balıkesir Milletvekili Namık Havutça’nın, İstanbul Milletvekili
Mehmet Muş’un sataşma nedeniyle yaptığı konuşmasındaki bazı ifadelerine ilişkin
açıklaması
NAMIK HAVUTÇA
(Balıkesir) – Sayın Başkanım, şimdi sayın grup başkan vekili onu öyle söylüyor
ama bakın, ben çok somut olarak bir örnek veriyorum: Bank Asya yöneticisi,
yıllarca Bank Asyada, FETÖ’nün bankasında görev yapmış, on altı yıl. Sonra bu
arkadaşımız, bu zat Sermaye Piyasası Kurulu Başkanlığına getiriliyor. On altı
yıl boyunca FETÖ’nün bankasında yönetici ve SPK’ye Başkan yapılıyor. Bunu kim
yaptı? FETÖ’cü. On altı yıl FETÖ’nün bankasında yöneticilik yapmış şahsı
SPK’nin başına biz mi getirdik? Kim getirdi? Şimdi, siz Bank Asyanın önünden
geçeni mesleğinden ihraç ediyorsunuz, Bank Asyada on altı yıl yöneticilik
yapmış adamı SPK Başkanı yapıyorsunuz. Bunu biz mi yaptık? Şimdi, bunu
söylediğimizde biz itham mı etmiş oluyoruz? Gerçek bu, araştırın.
İki: Sayın Şamil
Tayyar FETÖ borsası kurulduğunu söylemedi mi? Bunu biz söylemedik ki, o
söylüyor. Dolayısıyla, biz itham etmiyoruz, var olanı tespit ediyoruz Sayın
Başkanım.
Teşekkür ederim.
BAŞKAN – Sayın
Yıldız…
22.- Aydın Milletvekili Hüseyin Yıldız’ın, Aydın İncirliova Acarlar
beldesinde hal yapılması için Maliye Bakanlığı tarafından verilen hazine
arazisinin Valilik tarafından Millî Eğitim Bakanlığına devredildiğine ve Millî
Eğitim Bakanlığından bu arsayı Büyükşehir Belediyesine devretmesini
istediklerine ilişkin açıklaması
HÜSEYİN YILDIZ
(Aydın) – Teşekkür ediyorum Sayın Başkanım.
Aydın İncirliova
Acarlar beldesinde daha önce eski bir halimiz vardı, onun yanındaki Maliye
Bakanlığına ait bir hazine arazisine müracaat etmiş Büyükşehir Belediye
Başkanımız; o bölgenin en iyi hali, sebze ve meyve hali olması için müracaat
edilmişti. Projeleri hazırlandı ama maalesef geçen hafta Valilik bu yeri Millî
Eğitim Bakanlığına, Millî Eğitim Müdürlüğüne devretti. Yıllardan beri Ege’yi ve
Marmara’yı doyuran Acarlar beldesine maalesef engel olundu. Bu konuyla ilgili,
Sayın Millî Eğitim Bakanlığının bu arsayı Büyükşehre devretmesini istiyoruz,
orada Acarlar halkına hizmet etmek istiyoruz.
Teşekkür
ediyorum.
BAŞKAN –
Teşekkür ediyorum.
ERHAN USTA
(Samsun) – Sayın Başkan, çok kısa…
BAŞKAN – Buyurun
Sayın Usta.
23.- Samsun Milletvekili Erhan Usta’nın, taşeronlara kadro verilmesi
işlemi esnasında oluşan sıkıntılara ve bu konuda biraz daha hassas olunmasının
faydalı olacağına ilişkin açıklaması
ERHAN USTA
(Samsun) – Teşekkür ederim Sayın Başkan.
Bir konuyu çok
kısa gündeme getirmek istiyorum. Biliyorsunuz, bu taşeronlara kadro verilmesi
işlemi yapıldı ancak burada bunun yapılması esnasında bir kısım sıkıntıların
olduğunu hep ifade etmiştik zaten. Özellikle bu yüzde 70 oranında personel giderleri
konusunda ciddi mağduriyetler oldu. Ayrıca 4 Aralık öncesinde uzun süre taşeron
olarak çalışmış olmasına rağmen o gün çalışmayanlara kadro verilememişti. Biz
bunların düzeltilmesine ilişkin hâlen ümidimizi koruyoruz, yalnız burada
mevzuat çerçevesinde, Sayın Başkan, aslında alması gerektiği hâlde kadroyu
alamayanlar da var. Ben uygulamadan kaynaklanan öyle bir sıkıntıyı dile
getirmek istiyorum. 
Şimdi,
biliyorsunuz, askerlik nedeniyle görevden ayrılmış olanlara kadro veriliyor,
yasal olarak verilmesi lazım ancak bu askerlik nedeniyle görevden ayrılanların
bir kısmına ilişkin işlemler, o istifaları askerlik nedeniyle değil de normal
bir istifa gibi alınmış ve buralarda bir mağduriyet oluşuyor ve biz bunlarla
ilgili çok ciddi mesaj alıyoruz. Buradaki uygulamanın gözden geçirilmesi
konusunda dikkati çekmek istedim ben. Yani askere gitmiş, her şeyi ortada,
askerlik nedeniyle istifa etmiş, hukuken hakkı var ancak bu hakkı idareler
kullandırmıyor. Bu konuda biraz daha hassas olunmasının faydalı olacağını düşünüyorum.
Teşekkür ederim.
BAŞKAN –
Teşekkür ediyorum.
VII.- ÖNERİLER (Devam)
A) Siyasi Parti Grubu Önerileri (Devam)
3.- AK PARTİ Grubunun, Adalet ve Kalkınma Partisi Grup Başkanı İzmir
Milletvekili Binali Yıldırım ve Milliyetçi Hareket Partisi Grup Başkanı
Osmaniye Milletvekili Devlet Bahçeli ile 7 milletvekilinin milletvekili genel
seçiminin yenilenmesi ve seçimin 24 Haziran 2018 tarihinde yapılması hakkındaki
(4/147) esas numaralı Önergesi’nin kırk sekiz saat geçmeden Anayasa
Komisyonunda görüşülmesine ve Genel Kurulun çalışma gün ve saatlerinin yeniden
düzenlenmesine ilişkin önerisi
BAŞKAN - Adalet
ve Kalkınma Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
19/4/2018
Türkiye Büyük Millet Meclisi Başkanlığına
Danışma Kurulu
19/4/2018 Perşembe günü (bugün) toplanamadığından, İç Tüzük’ün 19’uncu maddesi
gereğince grubumuzun aşağıdaki önerisinin Genel Kurulun onayına sunulmasını arz
ederim.
 Mehmet
Muş
 İstanbul
 AK
PARTİ Grubu Başkan Vekili
Öneri:
Adalet ve
Kalkınma Partisi Grup Başkanı İzmir Milletvekili Binali Yıldırım ve Milliyetçi
Hareket Partisi Grup Başkanı Osmaniye Milletvekili Devlet Bahçeli ile 7
Milletvekilinin Milletvekili Genel Seçiminin Yenilenmesi ve Seçimin 24 Haziran
2018 Tarihinde Yapılması Hakkındaki (4/147) esas numaralı Önergesi’nin kırk
sekiz saat geçmeden Anayasa Komisyonunda görüşülmesi, 
Genel Kurulun;
Haftalık çalışma
günlerinin dışında 20 Nisan Cuma günü saat 14.00'te toplanması ve bu
birleşiminde gündemin "Kanun Tasarı ve Teklifleri ile Komisyonlardan Gelen
Diğer İşler” kısmındaki işlerin görüşülmesi ve bu birleşimde 112 sıra sayılı
Kanun Tasarısı’nın görüşmelerinin tamamlanmasına kadar,
23 Nisan 2018
Pazartesi günü yapılacak özel birleşimde konuşmaların tamamlanmasından sonra
görüşmelere devam edilmesi ve gündemin "Kanun Tasarı ve Teklifleri ile
Komisyonlardan Gelen Diğer İşler” kısmındaki işlerin görüşülmesi ve bu
birleşimde 115 sıra sayılı Kanun Tasarısı’nın görüşmelerinin tamamlanmasına
kadar çalışmalarını sürdürmesi önerilmiştir.
BAŞKAN
– Sayın Altay, buyurun.
ENGİN
ALTAY (İstanbul) – Sayın Başkan, Türkiye Büyük Millet Meclisi İçtüzüğü’nün
63’üncü maddesi uyarınca Adalet ve Kalkınma Partisi Grubu tarafından verilen
grup önerisinin İç Tüzük’ün 26, 36 ve 19’uncu maddelerine aykırılık teşkil
ettiğini düşünmekteyiz.
Bu
sebeple, 63’üncü maddeye dayalı olarak bu hususta bir usul tartışması talep
etmekteyiz efendim.
BAŞKAN
– Evet, teşekkür ediyorum.
MEHMET
DOĞAN KUBAT (İstanbul) – Lehte.
RAMAZAN
CAN (Kırıkkale) – Lehte.
MEHMET
MUŞ (İstanbul) – Lehte.
ENGİN
ALTAY (İstanbul) – Lehte, kabul ediyorsunuz yani?
BAŞKAN
– Benim tutumum lehinde, sizin lehinizde değil Sayın Altay.
ENGİN
ALTAY (İstanbul) – Siz öneriyi okuttunuz, ben tutumunuz kısmında da usul
tartışması…
BAŞKAN
– Evet, öneriyi okuttum, ben öneriyi işleme alacağım, çünkü İç Tüzük’ün 19’uncu
maddesi çok açık yani bütün hâllerde, Danışma Kuruluna getirilebilecek tüm
hâllerin siyasi parti gruplarının grup önerilerine de konu edilebileceğine ve
bir de daha önceki uygulamalara dayanarak bunu işleme alacağım. Ama tutumum
aleyhinde söz istediniz. 
Sayın Engin
Altay, aleyhte.
Lehte ilk söz
Mehmet Doğan Kubat’a aittir. 
Buyurun Sayın
Kubat. (AK PARTİ sıralarından alkışlar) 
IX.- USUL HAKKINDA GÖRÜŞMELER
1.- Oturum Başkanı TBMM Başkan Vekili Ahmet Aydın’ın AK PARTİ grup
önerisini işleme almasının İç Tüzük hükümlerine uygun olup olmadığı hakkında
MEHMET DOĞAN
KUBAT (İstanbul) – Sayın Başkanım, çok değerli milletvekili arkadaşlarım;
açılan usul görüşmesinde Başkanlık makamının tutumu lehinde görüşlerimi ifade
etmek üzere söz aldım. Bu vesileyle yüce heyetinizi saygılarımla selamlarım. 
Değerli
arkadaşlar, bildiğiniz üzere, dün AK PARTİ ve Milliyetçi Hareket Partisinin
sayın grup başkanları tarafından seçimlerin yenilenmesine ilişkin önerge Meclis
Başkanına sunulmuş, (4/147) esas numarasıyla Anayasa Komisyonuna havale
edilmiştir 23’üncü maddeye göre. 
Şimdi, bizim
grup önerisinde konu ettiğimiz husus, 36’ncı maddedeki kırk sekiz saati
beklemeksizin, komisyonun gündemine hâkim olması ilkesinden de hareketle, bu
meseleye vaziyet etmesi, görüşüp karara bağlaması ve raporunu hazırlaması. Bu
neden gerekli? İşin doğasından dolayı. Nitekim 95’inci maddeye baktığımız zaman
da seçimlerin yenilenmesine ilişkin önergelerin gündemdeki bütün konulardan
önce görüşülüp açık oyla oylanması İç Tüzük gereğidir, emredici hüküm. İşin
doğası, tabiatı bunu gerektirmektedir. 
Buna ilişkin
uygulama örnekleri var mı geçmişe baktığımız zaman? Evet, var. 17’nci Dönemde
10/7/1986 tarihli Tutanak Dergisi’ne bakıldığı zaman, komisyona havale edilen
işin kırk sekiz saati beklemeksizin görüşülmesinin siyasi parti grupları
tarafından da önerilebileceği; yine 2/5/2007 tarihli... O zaman da bizim grup
önerimizde bir kanun teklifinin kırk sekiz saati beklemeksizin komisyonda
görüşülmesi önerilmiş ve kabul edilmiş. Yine 21’inci Dönemde -dikkat buyurun- o
zaman 23 Nisan 1999’a kadar işlenen suçlarla ilgili bir erteleme yasası vardı,
yine bunun da İç Tüzük’ün 36’ncı maddesi uyarınca kırk sekiz saat geçmeden
Adalet ve Anayasa komisyonlarında görüşülmesi tavsiye edilmiş ve bu, Genel
Kurul kararıyla kabul edilmiş. 
Uygulamaya
baktığımız zaman da grup önerimiz hem İç Tüzük’ün 36’ncı maddesinin ikinci
fıkrasına -ki ona ilişkin de uygulama örnekleri çok, vakit dar olduğu için
girmiyorum- hem de Meclisimizin teamüllerine göre İç Tüzük’e, Anayasa’ya
uygundur dolayısıyla Başkanımızın tutumu bu noktada yerindedir. 
Bu duygularla,
önerimizin işleme alınarak görüşmelerinin tamamlanmasını yüce Genel Kurulun
takdirlerine arz eder, yüce heyetinizi saygılarımla selamlarım. (AK PARTİ
sıralarından alkışlar) 
BAŞKAN –
Teşekkür ediyorum. 
Tutumum
aleyhinde İstanbul Milletvekili Engin Altay. 
Buyurun Sayın
Altay. (CHP sıralarından alkışlar) 
ENGİN ALTAY
(İstanbul) – Üç dakika değil mi? İktidar az konuşur, muhalefet çok konuşur
efendim, usul böyle. 
BAŞKAN – Evet,
evet, muhalefeti çok konuştururuz. 
Buyurun. 
ENGİN ALTAY
(İstanbul) – Teşekkür ederim Sayın Başkanım. 
Sayın Kubat’ın
gerekçelerini dinledim. Önce hemen şunu söyleyeyim: Biz 24 Haziran seçimlerini
Türkiye için bir fırsat görüyoruz, içiniz rahat olsun, seçime karşı olan falan
yok ama biz, özellikle Türkiye Büyük Millet Meclisinde her ne yapılacaksa hukuk
çerçevesinde, kanunlar, Anayasa, İç Tüzük çerçevesinde yapılsın isteriz. 
Türkiye Büyük
Millet Meclisi Anayasa’nın, kanunların hiç çiğnenmemesi gereken yerdir.
Dışarıda bunlar çiğnenebilir -çiğnensin diye söylemiyorum- ama hele hele
Türkiye Büyük Millet Meclisinin çalışma usul ve esaslarını belirleyen İç
Tüzük’ün burada çiğnenmesi doğru değil. 
Sayın Kubat’ın
verdiği örneklerin bir kısmı ittifak olduğu için grup önerisiyle gelmiş, ayrıca
ittifak olmadan gelen de var. Suimisal emsal olmaz Sayın Kubat, geçmişte bu suç
işlendi, ben de bu suçu işleyeyim denebilir mi?
Çok açık değerli
arkadaşlar, şimdi, Danışma Kurulunun tespit, teklif ve görüş bildirmesiyle bu
olur. İktidarın dayandığı 36’ncı madde şöyle diyor: “Danışma Kurulunun
tavsiyesi…” Yani buradan 19’a gidemezsin, buradan gidemezsin 19’a. “36’dan 19’a
giderek ben bunu yaparım.” diyemezsin. Yaparsan, ha bunu al ayağının altında
çiğne ha da yap. 
Biz diyoruz ki:
Evet, hayhay, 24 Haziran seçimi çok iyi olacak. Bence bir siyasi ötanazi
yapıyorsunuz. İnşallah, Allah selamet versin. Türkiye büyük bir yükten
kurtulacak. (CHP sıralarından alkışlar) Demokrasi Türkiye’ye yeniden gelecek,
temel hak ve özgürlükler, herkes için eşitlik gelecek. Bunda bir sorun yok. Bu
seçim geç bile kaldı.
MEHMET METİNER
(İstanbul) – Bir gün bile fazla.
ENGİN ALTAY
(Devamla) – Ama biz diyoruz ki bu kanun yarın da çıksa seçim 24 Haziranda,
pazartesi günü çıksa da 24 Haziranda, buna bir engel de yok. Aceleniz ne? Ben
sizin acelenizi söyleyeyim, sizin aceleniz şu, aklınız sıra, buna “Cin olmadan
adam çarpmak.” derler: “Biz hazırız, ittifak işlerimizi falan hallettik. Ulan,
ola ki bu muhalefet ittifak yapar, görüşme, bir şey yapacaktır -malum yedi gün
içinde ittifakların YSK’ye bildirilmesi lazım- biz bunu yarın sabah bitirelim.
Muhalefetin yani demokrasi isteyenlerin güç ve iş birliği yapmasının önündeki
süreyi daraltalım.” Vallahi, bırakın yedi günü, bir gün de bile bu olacaksa
korkunun ecele faydası yok. (CHP sıralarından alkışlar) Gidişiniz güle güle
olsun, dün de söyledim, güle güle olsun. 
Sayın Başkan,
bunu bu şekliyle işleme almanız Türkiye Büyük Millet Meclisi İçtüzüğü’ne
aykırıdır. 
Genel Kurulu
saygıyla selamlıyorum. (CHP sıralarından alkışlar)
BAŞKAN –
Teşekkür ediyorum.
Tutumum lehinde
Sayın Mehmet Muş, buyurun. (AK PARTİ sıralarından alkışlar) 
MEHMET MUŞ
(İstanbul) – Sayın Başkan, değerli milletvekilleri; Genel Kurulu saygıyla
selamlıyorum.
Başkanlık
Divanının tutumunun lehinde olduğumuzu ifade etmek isterim. 
Değerli
arkadaşlar, şu an getirdiğimiz önerge, Genel Kurulun takdirine sunulan ve
Mecliste, Genel Kurulun bekleme süreleriyle alakalı değişiklik yapılmasına
dair. Şimdi, geçmişte bununla alakalı yapılan düzenlemeler var mı? Var. Bakın,
27/10/1995 Cuma günü, Danışma Kurulu kararında deniliyor ki: “26/10/1995
tarihli Gelen Kâğıtlar’da yayımlanan 887 sıra sayılı Seçimlerin Yenilenmesine
İlişkin Anayasa Komisyonu Raporu’nun kırk sekiz saat geçmeden gündeme alınması
önerilmiştir.” Ve bu Danışma Kuruluna sunuluyor, o dönem Parlamentoda bulunan
Doğru Yol Partisi, Cumhuriyet Halk Partisi, Anavatan Partisi ve Refah Partisi
grupları bunu onaylayıp Danışma Kurulunun kararıyla getirmişler.
Şimdi, eğer
Danışma Kurulunda uzlaşı sağlayamazsanız, bir parti grubu doğrudan Genel Kurula
öneriyle bu tavsiyesini getirebilir ve Genel Kurulun takdirine sunar.
Dolayısıyla Danışma Kurulunda böyle bir uzlaşı olmadı. O zaman, biz bu
önerimizi doğrudan doğruya Genel Kurula getirmek suretiyle Genel Kurulun
takdirine sunacağız. Eğer Genel Kurul burada “Evet, bu yapılabilir.” derse
Komisyon gereken çalışmayı yapmaya başlayacaktır, olay bundan ibarettir. 
Şimdi Sayın Grup
Başkan Vekili diyor ki: “Biz dünden hazırız.” Şimdi, hazır olan böyle yapmaz;
hazır olan der ki: “Önergeyi ben getireyim, bu işi beklemeye gerek yok, hemen
dünden başlatmamız lazımdı.” derdi. Şimdi, bizim hazırlıksız olduğumuzu
düşünüyorsunuz. “Baskın seçim yaptınız, öyleydi, böyleydi.” gibi ifadelere
gerek yok. Bakın, Genel Başkanınız 31/10/2017’de “Erken seçim yapalım.” diyor.
Şimdi, “Erken seçim yapalım.” diyorken hazır değil miydiniz? Bir ana muhalefet düşünün
iktidara talip olan, her zaman hazır olmak zorundadır, her zaman hazırlıklıdır
ama görüyorum ki böyle bir niyet de yok. “Ben iktidara geleyim.” diye. “Ya, şu
işi uzatalım. Nereden çıktı bu erken seçim. Getirdiniz bunu, şimdi biz ne
yapacağız? Gene bir mağlubiyet daha alacağız.” bunun endişesi. Şimdi, karşı da çıkamıyor,
direkt delikanlılığa helal getirmek istemiyorlar. 
ENGİN ALTAY
(İstanbul) – “Helal” değil, “halel” derler. 
MEHMET MUŞ
(Devamla) – “E, şimdi, karşı çıksak yanlış anlaşılacak, çıkmasak seçime
gidiyoruz, biraz daha uzatmamız lazım bu işi.” İki arada bir derede kaldı.
Sayın Engin Altay da tecrübeli bir Grup Başkan Vekili, vaziyeti kurtarmaya
çalışıyor buradan, olay bundan ibarettir değerli dostlar. Dolayısıyla bir grup
başkan vekilinin karşı karşıya kaldığı zor bir durum. 
BÜLENT
YENER BEKTAŞOĞLU (Giresun) – Hiç de öyle değil. 
MEHMET
MUŞ (Devamla) – Yani sakal bıyık meselesi, ne tarafa baksanız problem. 
Dolayısıyla
Başkanın tutumunun lehinde olduğumuzu tekrar ifade etmek isterim.
Genel
Kurulu saygıyla selamlıyorum. (AK PARTİ sıralarından alkışlar) 
ENGİN
ALTAY (İstanbul) – Sayın Başkan…
BAŞKAN
– Buyurun Sayın Altay. 
ENGİN
ALTAY (İstanbul) – Sayın mevkidaşım pek de yakıştıramadığım aslında, benim hiç
söylemediğim konuları… Yani ben sanki oraya çıkmışım, “Biz seçime hazırlıklı
değiliz.” demişim. Böyle bir şey söylemedim. 
Sözlerimi
çarpıtmıştır, sataşmadan söz talep ediyorum. Öyle bir kelime ağzımdan çıkmadı. 
BAŞKAN
– Buyurun Sayın Altay. (CHP sıralarından alkışlar) 
Lütfen,
iki dakikada, sataşmaya mahal vermeden polemiği bitirelim. 
VIII.- SATAŞMALARA İLİŞKİN KONUŞMALAR (Devam)
2.- İstanbul Milletvekili Engin Altay’ın, İstanbul Milletvekili Mehmet
Muş’un usul görüşmesinde lehinde yaptığı konuşması sırasında şahsına sataşması
nedeniyle konuşması
ENGİN
ALTAY (İstanbul) – Yani Sayın Muş, kulaklarınızda mı bir problem var, Türkçeyle
ilgili algınızda mı bir zafiyet oluştu bilmiyorum. Ben çok net söyledim. Bizim
seçime hazırlıksız olduğumuzu da nereden çıkardınız? Siz Türkiye'yi taşıyamaz
hâle, Türkiye sizi taşıyamaz hâle geldi, Türkiye'yi yönetemez hâle geldiniz ve
bir siyasi ötanazi yapıyorsunuz, Allah selamet versin dedim. (CHP sıralarından
“Bravo” sesleri, alkışlar) Ve dedim ki 24 Haziran değil, gel daha erkene çek.
Bunda bir sorun yok. Hukuka sahip çıkmanın adı, her şeyin hukuk içinde olmasını
istemenin adı “Seçime hazırlıksızlık.” olarak değerlendiriliyorsa buradan şu da
çıkar: Siz hukuku gözden çıkarmışsınız, ben yaptım oldu mantığıyla her şeyi
yaparım zannediyorsunuz fakat öyle bir duvara toslayacaksınız, öyle bir duvara
toslayacaksınız ki gene sizin için biz üzüleceğiz, sizin için biz üzüleceğiz,
AK PARTİ grubumuzda çok değerli, çok sevdiğimiz arkadaşlarımız var. Ben
biliyorum, sizin de bu Hükûmetten ve yukarıdakinden müşteki olduğunuz hususlar
olduğunu.
BÜLENT
TURAN (Çanakkale) – Adayınız kim, adayınız?
ENGİN
ALTAY (Devamla) – Biliyorum ben. Sizin de bu günaha ortak olmadığınızı da
biliyorum, tıpkı milyonlarca AK PARTİ’linin “Artık biz bu günaha ortak
olmayacağız, sandığa gitmeyeceğiz.” dediği gibi, sizin içinizde de bu günaha
ortak olmak istemeyenleri de biliyoruz. (CHP sıralarından alkışlar) Dün Recep
Tayyip Erdoğan seçim tarihini açıkladığında kulislerdeki hâliniz ortada.
Genel
Kurulu saygıyla selamlıyoruz.
Tekrar
hodri meydan! Bir hafta daha öne alın seçimleri hiç sorun değil, yeter ki
hukuku çiğnemeyin, Anayasa’yı çiğnemeyin, hukuksuz iş yapmayın, kanun dışına
çıkmayın. Bunu söylüyoruz. (CHP sıralarından “Bravo” sesleri ve alkışlar) 
BARIŞ
YARKADAŞ (İstanbul) – Ders alın, ders! 
IX.- USUL HAKKINDA GÖRÜŞMELER (Devam)
1.- Oturum Başkanı TBMM Başkan Vekili Ahmet Aydın’ın AK PARTİ grup
önerisini işleme almasının İç Tüzük hükümlerine uygun olup olmadığı hakkında
(Devam)
BAŞKAN – Tutumum
aleyhinde ikinci ve son söz, İstanbul Milletvekili Sayın Tanal’a aittir. 
Buyurun Sayın
Tanal. 
BÜLENT TURAN
(Çanakkale) – Mahmut Bey, İstanbul olmadı, Cumhurbaşkanlığı bekliyoruz. 
MEHMET MUŞ
(İstanbul)- Şanlıurfa’yı bekliyorum ben. 
MAHMUT TANAL
(İstanbul) – AK PARTİ’liler de gerçekten beni destekliyorlar. Ben, bu
destekleriniz için sizlere teşekkür ediyorum. 
Tabii, hukuk
herkese lazım, demokrasi herkese lazım. Getirilen bu öneriye, bu teklife
“eylemli İç Tüzük ihlali” deriz. Yani burada eylemli İç Tüzük ihlalinden kasıt
şudur: İç Tüzük’te, Anayasa’da yazılı olmayan bir hükmün bu şekilde getirilip
değiştirilmesi eylemli İç Tüzük ihlali olarak gündeme gelir. 
Biz, burada,
Anayasa’mızın hükümleri uyarınca yemin ederken yeminimizde ne dedik? Anayasa’ya
ve kanunlara sadık kalacağımıza, bağlı kalacağımıza namusumuz ve şerefimiz
üzerine yemin ettik. Aynı zamanda, hukuk devletinin gereği nedir? Yazılı olan
kurallara yönetimin de yürütmenin de yasamanın da yargının da uyması demektir.
Getirilen bu öneriyle maalesef, mevcut olan İç Tüzük hükümleri iktidar
tarafından ihlal edilmektedir yani burada olay şudur: Siz, bir araçla yola çıkmışsınız.
Sayın Metiner, bu aracın yolda lastiği patlamış. 
ENGİN ALTAY
(İstanbul) – Devrilmiş, devrilmiş. 
MAHMUT TANAL
(Devamla) – Devrilmiş ve gidemiyor yani pert olmuş, yeni bir araç alınmak
isteniyor ve bu yeni araç anlamında, Cumhuriyet Halk Partisi olarak biz buna
hazır durumdayız. 
BÜLENT TURAN
(Çanakkale) – Aday kim, aday? 
MAHMUT TANAL
(Devamla) - Vatandaşımıza kazasız belasız, adaletin, demokrasinin, hukuk
devletinin, özgürlüklerin egemen kılınacağı bir sistemi kurmak için gidiyoruz
Sayın Metiner. Yani bu arada, burada…
CAHİT ÖZKAN
(Denizli) – Aday mısın değil misin? 
HASAN BASRİ KURT
(Samsun) – 100 bin imza var mı Sayın Tanal?
CAHİT ÖZKAN
(Denizli) – Aday mısın değil misin? 
MAHMUT TANAL
(Devamla) - Değerli arkadaşlar, bana laf atmanıza gerek yok. 
CAHİT ÖZKAN
(Denizli) – Onları üç yıl yıl dinledik. Aday mısın değil misin? 
MAHMUT TANAL
(Devamla) - Sizin bana laf atmanız herhâlde, korkarım, bir daha milletvekili
olarak gelemeyebilirim telaşı içinde olduğunuzdan. (CHP sıralarından alkışlar) 
CAHİT ÖZKAN
(Denizli) – Ya, önemli değil, aday mısın değil misin? 
MAHMUT
TANAL (Devamla) - Yani “Burada acaba biz CHP'ye laf atarak Sayın Erdoğan’ın
gözüne girer miyiz, bizi bir daha milletvekili seçer mi?” Ya, bırakın onu
arkadaşlar. Yani şu anda… 
CAHİT
ÖZKAN (Denizli) – Aday mısın, sormak istiyorum? 
MAHMUT
TANAL (Devamla) - Bakın, hiç, laf atıp durmanın gereği yok. Sizin grup başkan
vekilleriniz biliyor, iki buçuk yıldır kaç sefer burada konuştunuz? İki buçuk
yılda, bugüne kadar Allah rızası için Denizli için ne önerin oldu Sayın
Vekilim? Denizli’nin milletvekilisin, Denizli için ne söyledin bugüne kadar?
CAHİT ÖZKAN
(Denizli) – Gelsene Denizli’ye. Adliye, mülkiye, hastane, postane, hepsi var
Denizli’de, gel.
Bırak bunları
sen! Aday mısın değil misin?
BAŞKAN –
Müdahale etmeyelim lütfen.
MAHMUT TANAL
(Devamla) – Değerli arkadaşlar, Türkiye'de demokrasiyi rafa kaldırdınız,
özgürlükleri rafa kaldırdınız. Eğer vatandaşımız demokrasi istiyorsa, adalet
istiyorsa, hukuk devleti istiyorsa bu zulme, bu zalimliğe son vermek istiyorsa
24 Haziranda Cumhuriyet Halk Partisine destek verir.
Hepinize
teşekkür ediyorum, saygı ve hürmetlerimi sunuyorum. (CHP sıralarından alkışlar)
BAŞKAN –
Teşekkür ediyorum Sayın Tanal.
CAHİT ÖZKAN
(Denizli) – Senin adaylığını destekliyoruz. Kılıçdaroğlu’na karşı çık aday ol,
alkışlayalım seni burada. Kılıçdaroğlu’na karşı aday ol, alkışlayalım.
MAHMUT TANAL
(İstanbul) – Erdoğan’a karşıyım, Erdoğan’a. Erdoğan karşıma çıksın, Erdoğan. 
BURCU KÖKSAL
(Afyonkarahisar) – Bizde demokrasi var, sizde yok. Sen genel merkezin kararına
karşı bir tane ilçe başkanı çıkartamazsın Denizli’de.
BAŞKAN - Sayın
milletvekilleri, İç Tüzük'ün 19’uncu maddesi, İç Tüzük'te Danışma Kurulunun
tespitine, teklifine veya görüş bildirmesine bağlanmış bütün hâllerde, Danışma
Kurulu toplanamaz, oy birliğiyle tespit, teklif yapamaz veya görüş bildirmezse
Meclis Başkanı veya siyasi parti gruplarının işlemlerini ayrı ayrı Genel Kurula
sunabileceklerini düzenlemektedir. Metinde kullanılan “bütün hâllerde”
ibaresinden, İç Tüzük koyucunun Danışma Kuruluna verilen yetkilerin siyasi
parti grup önerilerine konu edilmesi noktasında bir istisna getirmediği
anlaşılmaktadır, nitekim uygulama da bu yönde gelişmiştir. Türkiye Büyük Millet
Meclisi Genel Kurulunun 10/7/1986 tarihli 117’nci Birleşiminde bir kanun
teklifinin, 2/5/2007 tarihli 97’nci Birleşiminde ise milletvekili genel
seçimlerinin yenilenmesine dair önergenin kırk sekiz saat geçmeden Anayasa
Komisyonunda görüşülmesine dair grup önerileri işleme alınmış ve Genel Kurulca
kabul edilmiştir. Görüldüğü üzere, bugün Adalet ve Kalkınma Partisi grup
önerisini işleme alma yönündeki tutumum, Başkanlığın Meclis teamüllerine de
sari yerleşik bir uygulamasıdır. Dolayısıyla tutumumda bir değişikliğe gitmiyor
ve grup önerisini işleme alıyorum.
VII.- ÖNERİLER (Devam)
A) Siyasi Parti Grubu Önerileri (Devam)
3.- AK PARTİ Grubunun, Adalet ve Kalkınma Partisi Grup Başkanı İzmir
Milletvekili Binali Yıldırım ve Milliyetçi Hareket Partisi Grup Başkanı
Osmaniye Milletvekili Devlet Bahçeli ile 7 milletvekilinin milletvekili genel
seçiminin yenilenmesi ve seçimin 24 Haziran 2018 tarihinde yapılması hakkındaki
(4/147) esas numaralı Önergesi’nin kırk sekiz saat geçmeden Anayasa
Komisyonunda görüşülmesine ve Genel Kurulun çalışma gün ve saatlerinin yeniden
düzenlenmesine ilişkin önerisi (Devam)
BAŞKAN - Öneri
üzerinde söz isteyen, Cumhuriyet Halk Partisi Grubu adına Sakarya Milletvekili
Engin Özkoç.
Buyurun Sayın
Özkoç. (CHP sıralarından alkışlar) 
ENGİN ALTAY
(İstanbul) – Öneri sahibi konuşmadı mı Başkanım? Konuşmuyor musunuz?
BÜLEN TURAN
(Çanakkale) – Konuşuyoruz, konuştuk zaten usul tartışmasında. 
ENGİN ALTAY
(İstanbul) – Niye konuşmuyorsunuz, önerinizi niye savunmuyorsunuz?
MEHMET DOĞAN
KUBAT (İstanbul) – Sayın Başkanım, metin çok açık olduğu için…
BARIŞ YARKADAŞ (İstanbul)
– Savunun önerinizi, savunun. Niye savunmuyorsunuz?
MEHMET MUŞ
(İstanbul) – Seçim her ne zaman gelse Sayın Altay’a böyle, bir hâller oluyor.
ENGİN ALTAY
(İstanbul) – Millet yemiyor artık o demagojilerinizi, yemiyor. 
BAŞKAN – Sayın
Özkoç, buyurun.
CHP GRUBU ADINA
ENGİN ÖZKOÇ (Sakarya) – Sayın Başkan, değerli milletvekili arkadaşlarım;
hepinizi saygıyla, sevgiyle selamlıyorum. 
Siyaset,
itibarsızlaştırılmaması gereken bir makamdır. Siyasi makamlar, ülkeyi yöneten,
istikrarla yöneten, ülkede iş adamına, esnafa, çiftçiye, görev yapan herkese de
güven veren makamlardır. Bu siyasi makamlar eğer doğruyu söylemezler, yalan
söylerlerse o zaman halkın bu siyasi makamlara karşı güveni kalmaz. (Uğultular)
ENGİN ÖZKOÇ
(Devamla) - Sayın Başkan…
BAŞKAN – Sayın milletvekilleri,
lütfen uğultuyu keselim.
Sayın Özkoç,
buyurun.
ENGİN ÖZKOÇ
(Devamla) - Değerli arkadaşlarım, tıpkı AK PARTİ Lideri Recep Tayyip
Erdoğan’ın, Libya’yla ilgili “NATO uçaklarının orada ne işi var?” dedikten çok
kısa bir zaman sonra NATO uçaklarının İzmir’deki havaalanından kalkıp Libya’yı
bombalaması emrinin önünü açması ve masum insanları katlettirmesi gibi. Tıpkı
Fetullahçı terör örgütüne “Eğer benim dediklerimi yapmazsanız sizi terör örgütü
ilan ederim.” dedikten sonra 4 bakanın hırsızlık ve zimmetine para geçirmesiyle
ilgili el konulan paralarını milletin parasıyla faiziyle geri ödettirip
Fetullahçı terör örgütüne milat saydığı gibi. Tıpkı bundan daha dört ay önce,
beş ay önce milletin huzuruna çıkıp da “Erken seçim de neymiş? Daha Başbakanın
önüne daktilo atılmadı ki niye erken seçime gidelim?” dedikten sonra…
HASAN BASRİ KURT
(Samsun) – Daktilo değil, yazar kasa!
ENGİN ÖZKOÇ
(Devamla) – …derhâl erken seçime gitme arzusunu Milliyetçi Hareket Partisi
liderine açıklattıktan sonra, bunu, Türkiye'de söylediği sözü ezerek tekrar
milletin karşısına çıkması gibi, eğer yalan söylerseniz, siyaseti itibarsız
kılarsanız, o zaman milletin size güveni kalmaz.
Balyoz ve
Ergenekon davalarında AKP suçludur, Fetullahçı terör örgütünde AKP suçludur,
Orta Doğu’da Müslümanların katledilmesinde AKP suçludur; 24 Haziran,
Türkiye'nin AKP’den kurtulup özgürlüğüne kavuştuğu tarih olacaktır. (CHP
sıralarından alkışlar)
BAŞKAN –
Teşekkür ediyorum.
Adalet ve
Kalkınma Partisi grup önerisini oylarınıza sunuyorum: Kabul edenler... Kabul
etmeyenler... Öneri kabul edilmiştir.
MEHMET MUŞ
(İstanbul) – Sayın Başkan…
BAŞKAN – Buyurun
Sayın Muş.
MEHMET MUŞ
(İstanbul) – Sayın Başkan, bizim Genel Başkanımıza atfen ve partimize “Yalan
söylüyorsunuz.” “Dediklerimi yapın yoksa sizi terör örgütü ilan ederim.” diye
sataşmada bulunmuştur.
BAŞKAN – Buyurun
Sayın Muş.
Lütfen, yeni bir
sataşmaya meydan vermeyelim.
VIII.- SATAŞMALARA İLİŞKİN KONUŞMALAR (Devam)
3.- İstanbul Milletvekili Mehmet Muş’un, Sakarya Milletvekili Engin
Özkoç’un AK PARTİ grup önerisi üzerinde CHP Grubu adına yaptığı konuşması
sırasında AK PARTİ Grup Başkanına ve Adalet ve Kalkınma Partisine sataşması
nedeniyle konuşması
MEHMET MUŞ
(İstanbul) – Sayın Başkan, değerli milletvekilleri; partimizin ve Hükûmetimizin
dış politikadaki duruşu çok nettir. Sadece Orta Doğu değil, dünyanın hiçbir
tarafında masum kanı akmaması için yapılan bütün girişimlerde Türkiye hep öncü
olmuştur, hükûmetlerimiz ve Cumhurbaşkanımız hep öncü olmuştur, yeter ki bir
masumun kılına zarar gelmesin diye Türkiye büyük uğraşlar vermiştir ve dış
politikasını da hep buna göre şekillendirmiştir.
17-25 Aralıkla
alakalı burada çok şeyler söylendi, çok şeyler ifade ettik, çok şey yazıldı,
çok şey çizildi ama bunlarla alakalı, bunun yargı ve emniyet eliyle nasıl bir
darbe girişimi olduğu, bugün çok daha ayan beyan ortaya çıktığı toplumumuz
tarafından da çok net şekilde görülmüştür. Milletimiz bu olayı görmüştür,
anlamıştır, bununla alakalı kararını, hükmünü vermiştir ama birileri hâlâ
anlamakta zorlanmaktadır. Bizim hiçbir zaman milletimize yalan söylemek gibi
bir âdetimiz olmamıştır. Milletin nezdinde kimin ne kadar itibarı olduğunu
toplumumuz gayet iyi bilmektedir. Kimin söylediğinin toplumda ne karşılık
bulduğunu, kimin ağzından bir laf çıktığı zaman onun yerine getirilip
getirilmeyeceğini milletimiz gayet iyi bilmektedir. Esasen, bu tartışmalar,
aslında burada konuştuğumuz bir grup önerisi. Biz çalışma saatiyle ilgili bir
grup önerisi verdik ama mesele bambaşka noktalara çekildi. 
Bakın,
az önce söyledim. 24 Haziranda siz bağırsanız da çağırsanız da milletin önüne o
sandık gelecek, millet kararını sandık yoluyla verecek ve Türkiye de inşallah,
bir kez daha AK PARTİ’yi ve onun liderini tekrar iktidara taşıyacaktır. Bu
bağrışmalar, bu agresiflikler hep bundan kaynaklanmaktadır değerli
milletvekilleri. 
Bu
anlamda Genel Kurulu tekrar saygıyla selamlıyorum. (AK PARTİ sıralarından
alkışlar) 
BAŞKAN
– Teşekkür ediyorum.
ENGİN
ÖZKOÇ (Sakarya) – Sayın Başkan, 60’a göre söz alabilir miyim?
BAŞKAN
– Sayın Özkoç, yerinizden, buyurun. 
IV.- AÇIKLAMALAR (Devam)
24.- Sakarya Milletvekili Engin Özkoç’un, İstanbul Milletvekili Mehmet
Muş’un sataşma nedeniyle yaptığı konuşmasındaki bazı ifadelerine ilişkin
açıklaması
ENGİN
ÖZKOÇ (Sakarya) – Sayın Başkan, çok teşekkür ediyorum. 
Değerli
hatibi çok dikkatlice dinledik. Çok açık ifade ediyorum: 24 Haziranla ilgili
hiçbir sıkıntımız yok, hiç bağırıp çağırmıyoruz, çok sakiniz, çünkü zaferden
çok eminiz çünkü biz bir PKK’lı Şemdin Sakık’ın gizli tanıklığıyla Türkiye
Cumhuriyeti’nin PKK’yla mücadele eden Genelkurmay Başkanını cezaevine koyan
siyasi parti değiliz. Biz, akademisyenleri, yazarları yıllarca içeride
tuttuktan sonra “Biz yönetmiyorduk ülkeyi, Fetullah terör örgütüydü yöneten.”
demedik. Biz Habur Sınır Kapısı’ndan PKK’lı militanların geçmesini sağlayan
siyasi parti değiliz. 
(Mikrofon
otomatik cihaz tarafından kapatıldı) 
ENGİN
ÖZKOÇ (Sakarya) – Biz, devleti soyanlara -faiziyle- milletin parasını yedirtip,
onları aklayıp Rıza Zarrab gibi Amerika’da elini kolunu sallayarak dolaşmalarını
sağlayan siyasi parti değiliz. Gönlümüz rahat. 24 Haziranı bekliyoruz. Zafer
milletin olacaktır.
BAŞKAN –
Teşekkür ediyorum.
MEHMET MUŞ
(İstanbul) – Sayın Başkan, bu iddiaların tamamını reddettiğimizi ifade edelim.
Şunu da
özellikle ifade edeyim: Biz terör örgütüne bildiri yayımlayan akademisyenleri
hiçbir zaman sahiplenmedik, sahiplenmeyeceğiz de.
ENGİN ÖZKOÇ
(Sakarya) – Onları sahipleniyoruz, sonuna kadar arkalarındayız.
BAŞKAN – Evet,
söz de karar da milletindir.
Sayın Ilıcalı,
son sözü size vereceğimi söylemiştim.
60’a göre,
buyurun.
25.- Erzurum Milletvekili Mustafa Ilıcalı’nın, Akıllı Şehirler Kongre ve
Fuarı’na ilişkin açıklaması
MUSTAFA ILICALI
(Erzurum) – Çok teşekkür ederim Değerli Başkanım.
Ben de pazartesi
günü -Türkiye Büyük Millet Meclisini temsilen tek kişiydim- Bilim Kurulu
Başkanı olduğum Akıllı Şehirler Kongre ve Fuarı’na katıldım. Orada çok
etkilendim. Buradan Meclisi bilgilendirmek istiyorum.
10 ülke, 110
tane uluslararası firma katıldı. Burada, Türkiye’nin geldiği yeri yazılım
açısından görmek mümkün oldu. İETT’nin geliştirdiği sürücüsüz aracı denedik ve
bu toplantıya İspanya’nın eski Başbakanı Jose Luis Rodriguez Zapatero da
katıldı. Orada onunla yapmış olduğumuz sohbette de Erzurum’un 2026 Kış
Olimpiyatları adayı olduğunu söyledim. Destek vereceğini söyledi, Erzurum’a
geleceğini söyledi. Türkiye’nin, Avrupa Birliğinin olmazsa olmazı olduğunu
söyledi. Başkanım, Türkiye Büyük Millet Meclisine davet edersem gelip burada…
(Mikrofon
otomatik cihaz tarafından kapatıldı)
MUSTAFA ILICALI
(Erzurum) - …iktidar, muhalefet üyelerine bilgi vereceğini söyledi.
Çok teşekkür
ediyor, saygılar sunuyorum.
BAŞKAN –
Teşekkür ediyorum.
Birleşime on beş
dakika ara veriyorum.
Kapanma Saati: 15.54
ÜÇÜNCÜ OTURUM
Açılma Saati: 16.14
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Nurhayat ALTACA KAYIŞOĞLU (Bursa)
----- 0 -----
BAŞKAN – Türkiye
Büyük Millet Meclisinin 88’inci Birleşiminin Üçüncü Oturumunu açıyorum. 
Gündemin “Kanun
Tasarı ve Teklifleri ile Komisyonlardan Gelen Diğer İşler” kısmına geçiyoruz.
1’inci sırada
yer alan, Devlet Su İşleri Genel Müdürlüğünün Teşkilat ve Görevleri Hakkında
Kanun ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ve Tarım, Orman ve Köyişleri Komisyonu Raporu’nun görüşmelerine
kaldığımız yerden devam ediyoruz. 
X.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Devlet Su İşleri Genel Müdürlüğünün Teşkilat ve Görevleri Hakkında
Kanun ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/929) ve Tarım, Orman ve Köyişleri Komisyonu Raporu (S.
Sayısı: 548) (x)
BAŞKAN –
Komisyon? Yerinde.
Hükûmet?
Yerinde.
Sayın
milletvekilleri, 17/4/2018 tarihli 86’ncı Birleşimde, İç Tüzük’ün 91’inci
maddesine göre temel kanun olarak görüşülen 548 sıra sayılı Kanun Tasarısı’nın
ikinci bölümünde yer alan maddelerin oylamaları tamamlanmıştı. 
Şimdi üçüncü
bölümün görüşmelerine başlıyoruz.
Üçüncü bölüm
60’ıncı maddeye bağlı madde 18/C ve madde 18/Ç dâhil, 41 ila 64’üncü maddeleri
kapsamaktadır. 
Üçüncü bölüm
üzerinde gruplar adına ilk söz, Milliyetçi Hareket Partisi Grubu adına Adana
Milletvekili Muharrem Varlı’ya aittir.
Sayın Varlı,
buyurun. (MHP sıralarından alkışlar)
Süreniz on
dakikadır. 
MHP GRUBU ADINA
MUHARREM VARLI (Adana) – Sayın Başkan, değerli milletvekilleri; görüşülmekte
olan tasarının üçüncü bölümü üzerinde söz aldım. Bu vesileyle hepinizi saygıyla
selamlıyorum. 
Bu bölümde,
yine, ormanı, suyu ilgilendiren, tohumculuğu ilgilendiren, DSİ’nin yapması
gereken uygulamalarla, sulama birliklerinin tamamen feshedilmesiyle,
kaldırılmasıyla ilgili maddeler var. Önergelerimiz de var, sırası geldikçe
bunlar üzerindeki görüşlerimizi de sizlerle paylaşacağız. 
“Orman ve su”
denilince, ikisi de toplumların en önemli tabii varlıkları. Yani bütün
medeniyetler suyun olduğu bölgede kurulmuş. Bakınız, tarihi incelediğiniz
zaman, suyun olmadığı yerlerde medeniyetlere rastlayamazsınız, ancak su varsa
medeniyet vardır. Suyu idare eden, suyu kontrol eden de bütün insanlığı kontrol
edebilecek bir güce erişir. Dolayısıyla su hepimiz için çok önemli tabii bir
varlıktır. Orman da yine, bütün ülkenin, insanlarımızın akciğeri
diyebileceğimiz, oksijenimizi sağlayan, yenileyen tabii bir varlıktır. Her
ikisini de gözümüz gibi korumamız ve bunlar üzerinde yapılabilecek
olumsuzlukları da önlememiz gerekir. Dolayısıyla bizim hassasiyetimiz ve
endişemiz de buradadır. Onun için “orman ve su” denilince aklımıza hayat gelir,
insanların daha iyi yaşaması, insanların daha bol oksijenle, daha temiz ve
kaliteli su içmeleriyle alakalı bir hayat tarzı gelir. Onun için suya ve ormana
çok önem veriyoruz. Yalnız, son dönemlerde özellikle içme sularının olduğu
yerlerde, kaliteli içme sularının olduğu yerlerde ve birçok ilçenin ve köyün
içme suyunu da karşılayan… Mesela, kendi seçim bölgem Adana Yumurtalık’ta
“Burnaz” denilen bir yer var, burası leçelik bir bölge. Yumurtalık ilçesinin ve
bütün köylerinin içme suyunu karşılayan bir yerde kömürle çalışacak bir termik
santral kurulması planlanıyor. Bu, doğru bir uygulama olmaz, bunu engellemek
lazım. Neden engellemek lazım? Kömürle çalışacak bir termik santral o bölgedeki
içme sularını kirleteceği için bütün köylerin ve Yumurtalık gibi bir ilçenin
içme suyunu karşılayan çok önemli bir su kaynağını yitirmiş olacağız.
Dolayısıyla bu tip yatırımların da tabiata, insanlığa, doğaya, hatta tarım
ürünlerine en az zarar verebilecek bölgelerde yapılması en doğru tercih
olacaktır. Onun için bu tip tercihleri yaparken, bu tip yatırımları yaparken,
bu tip planlamaları yaparken de bunların hepsini göz önünde bulundurarak
yapmamızda fayda vardır. 
Yine,
bu bölümde tohumculukla ilgili, yerli tohumculuğu desteklemek açısından bir
madde var, binde 3’ten binde 1’e düşürülen bir vergi uygulaması var. Bunu da
doğru buluyoruz, şöyle doğru buluyoruz: Yani yerli tohumculuğu bizim
desteklememiz lazım, hatta yerli tohumculukla ilgili bir AR-GE merkezi kurup
burada yerli tohumculuğu ne kadar fazla artırabiliriz, ne kadar fazla
geliştirebiliriz, bunun üzerinde çalışmalar yapmamız lazım. Yani milyonlarca
dolar parayı çok gereksiz yerlerde harcarken AR-GE çalışması yapıp
tohumculuğumuzu geliştirmek varken biz ne yazık ki bu tip şeylere çok ehemmiyet
vermiyoruz. Yani bugün bir avuç İsrail, dünyanın bütün ülkelerine sebze tohumu satıyor.
Bugün Hollanda, dünyanın bütün ülkelerine çiçek ve çiçek tohumu satıyor. Bizim
her şeyimiz var, toprağımız var, suyumuz var, havamız güzel, iyi bilim
adamlarımız var, AR-GE’miz de iyi çalışmış olsa, inanıyorum ki biz dünyanın en
kaliteli tohumlarını üretebilecek bir yapıya sahibiz. Ama ne yazık ki bu
konularda bugüne kadar iyi bir AR-GE çalışması ve AR-GE’yi destekleyecek önemli
yatırımlar yapmamamızdan kaynaklanan dışarıya bağımlı bir politika izliyoruz ve
bu da ne yazık ki hepimize, ülkemize de insanlarımıza da çiftçilik yapan
insanlarımıza da artı yük getiriyor. Bugün kendi tohumumuzu kendimiz üretmiş
olsak çok daha ucuza mal edeceğiz. Mesela mısır tohumu; mısır tohumunun yüzde
80’i, belki de yüzde 90’ı dışarıdan geliyor, pamuk tohumunda az bir ilerleme
var, onun da büyük bir oranı dışarıdan ithal edilerek karşılanıyor. Yine
domates, salatalık, biber gibi sebzelerin tohumunun birçoğu yurt dışından
geliyor. Şimdi, bugüne kadar bizim bunları üretebilecek ve geliştirebilecek
durumda olmamız lazımdı ama bununla ilgili yeterli çalışma yapılmadı. 
Şimdi, yine
çiftçi borçlarıyla ilgili çiftçilerimizin önemli sıkıntıları var. Geçmiş
dönemlerde burada birçok kesimi rahatlatacak, sanayiciyi, esnafı rahatlatacak
kanunlar çıkarttık ama çiftçi borçlarıyla ilgili -o zaman da söylemiştim, şimdi
de söylüyorum- ne yazık ki bir düzenleme yapmadık. Çiftçi borçları şu anda
çiftçinin belini büküyor, çiftçi bir başka bankadan alıp bir başka bankaya
borcunu yatırarak hayatını idame ettiriyor. Gelin, hep birlikte bu tasarıyı
yeniden düzenleyip çiftçi borçlarını da taksitli bir şekilde erteleyelim ve
taksitli ödemesini sağlayarak onlara bir kolaylık getirelim diye buradan da bir
teklifte bulunmak istiyorum. 
Değerli
arkadaşlarım, çiftçimiz hakikaten hepimizi, ülkemizi beslediği, doyurduğu gibi,
dünyanın birçok ülkesine de ihracat yapmamıza vesile oluyor. Yani bugün cari
açık vermeyen tek kurum çiftçi, bunu övünerek söylüyorum. Hakikaten ülkemizde
cari açık vermeyen tek kurum çiftçilik kurumu. Dolayısıyla biz çiftçimizi
üreten pozisyonunda tutar ve onları korursak inanıyorum ki dünyanın bütün
ülkeleriyle rekabet edebilecek pozisyonda olabiliriz. Yani biz, bugün, pamuğu
Amerika’dan, Hindistan’dan, Türkmenistan’dan, Yunanistan’dan ithal etmek
zorunda kalmayız, biz ülkemizde bunu üretebiliriz. 3,5 milyon ton kütlü pamuğa
ihtiyacımız var, havamız, suyumuz, her şeyimiz müsait, bunu üretebilecek
tecrübeli çiftçilerimiz de var ama ne yazık ki yeterli teşvikler
verilemediğinden dolayı bunlar biraz sekteye uğruyor ve milyarlarca dolar para
verip dışarıdan pamuk ithal etmek zorunda kalıyoruz, bu da ülkemizin sırtında
bir kambur oluşturuyor. Onun için, gelin hep birlikte bunları düzenleyelim. 
Mesela, ben
birçok defa pamukla ilgili prim desteğini kilogramda 1 TL’nin altına
düşürmeyelim dedim. Bunu sayın bakanlar ve Tarım Bakanlığı yetkilileri de doğru
buluyorlar aslında ama ne yazık ki bir türlü uygulamaya geçmedi. Keşke 1 TL’nin
altına düşmeyip hatta 1 TL’nin üzerine çıkarmış olsak biz 3,5 milyon ton kütlü
pamuğu üretir ve milyarlarca dolar para verip dışarıdan pamuk ithal etmek
zorunda kalmayız. 
Yine, biz,
buğday, mısır, her şeyi üretebilecek hem tecrübeye hem de iklime, toprağa
sahibiz ama bu konularda yeterince çalışmaları ve çiftçimizi koruyacak
düzenlemeleri bugüne kadar yapamadık, inşallah bundan sonra gerçekleştiririz
diyorum. 
Yine, sulama
birlikleri, tabii, bu yasayla kapatılacak. DSİ’den ve Sayın Bakandan ricamız,
çiftçinin lehine, çiftçiyi koruyacak şekilde bir fiyat tespiti yaparak
çiftçinin sulamasının önünde herhangi bir engel teşkil edilmemesi. Sulama
birliklerinin gayreti ve çabası gibi, DSİ’deki personelin de, buraya atanacak
personelin de bu gayreti ve çabayı göstermesi lazım çünkü kendi seçim bölgem
Adana’da, Çukurova’da, Hatay’da, birçok yerde sulama sezonu başladı. 
Bir an önce bu
işi kavrayıp, tecrübeli elemanlarla çiftçiyi mağdur etmeden fiyat tespitini de
yine geçmiş yıllardaki uygulamaları örnek alarak yapıp çiftçinin lehine bir şey
ortaya koyabilirsek inşallah, burada, çiftçimizi de memnun etmiş oluruz.
İnşallah, atayacağımız ve bu işi yönetecek memurlar da yeterince tecrübe sahibi
olurlar ve hep birlikte bu işi olumlu bir sonuca götürürüz diyor, hepinize
saygılar sunuyorum. (MHP sıralarından alkışlar)
BAŞKAN –
Teşekkür ediyorum Sayın Varlı.
Cumhuriyet Halk
Partisi Grubu adına İzmir Milletvekili Kamil Okyay Sındır konuşacaktır. 
Sayın Sındır,
buyurun. (CHP sıralarından alkışlar)
CHP GRUBU ADINA
KAMİL OKYAY SINDIR (İzmir) – Sayın Başkan, değerli milletvekilleri; 548 sıra
sayılı Kanun Tasarısı’nın üçüncü bölümü üzerine Cumhuriyet Halk Partisi Grubu
adına söz almış bulunuyorum. 
Değerli
arkadaşlar, bu kanun tasarısı, gerek Komisyon çalışmaları sürecinde gerek
Meclisimize, Genel Kurulumuza geldikten sonraki çalışma sürecinde herkesin,
aslında, bütün ülke çapında kamuoyunun dikkatini çeken ve özellikle
çiftçimizin, özellikle sulama yapan, yapabilme imkânı bulmuş olabilen
çiftçimizin kendi imkânlarıyla, kendi birlikleriyle, katılımcı demokratik
yönetim şeklinde sürdürülen sulama birlikleriyle yaptığı işlerin bir kenara
konulması, ormanlarımızı, doğayı ve çevreyi düşünen, seven ve koruma çabası
içerisinde olan bütün yurttaşlarımızın dikkatini çeken önemli bir kanun
tasarısı. Eğer geçerse ülkeye, ekonomiye, çiftçimize, köylümüze, doğamıza,
çevremize çok büyük tahribatlar getirmesi anlamında önemi olan bir kanun
tasarısı. 
24 Haziran için
bir erken seçim kararı alınacak, yüce Meclisimize gelecektir. Şimdi, benim
sayın Hükûmet yetkililerimizden -Sayın Bakanımız burada, Orman ve Su İşleri
Bakanımız, Sayın Tarım Bakanımız buradaydı, şimdi göremedim- bakanlarımızdan,
Hükûmetimizden, Bakanlar Kurulundan talebim, gelin bu tasarıyı geri çekin.
Seçim sürecinde nasıl çıkacaksınız çiftçinin, köylünün, üreticinin karşısına?
Nasıl diyeceksiniz ki “Biz sizin suyunuzu elinizden aldık” Nasıl diyeceksiniz
ki “Suyunuzun parasını ödemezseniz size haciz getireceğiz” Nasıl diyeceksiniz
ki “Suyun parasını ödemezseniz eğer, tarlanızın başına koyacağımız sayaçtan
harcadığınız suyun parasını ödemezseniz bunu tarımsal desteklemelerden mahsup
edeceğiz, desteklemenizi de size vermeyeceğiz” Bunları nasıl diyeceksiniz?
Ormanların yok olmasının ve talan edilmesinin önünü açacak olan bu tasarının
maddeleri geçerse bu ülkenin insanına, doğaseverlere, çevreseverlere veya bunun
farkında bile olmayan ama yarını, çocukları, torunları ve ülkenin geleceği
adına yaşanacak bütün bu zorluklara, sıkıntılara karşı nasıl bir savunma
içerisinde olacaksınız? 
Değerli
arkadaşlar, aslında bu tasarıyı geri çekmezseniz veya böyle geçerse 24
Hazirandan sonra iktidara geldiğimizde yapacağımız ilk işlerden birisi bu
tahribatı en kısa sürede düzeltmek olmalı, çiftçimizin, köylümüzün menfaati,
sulama birlikleri anlamında üretici örgütlenmelerini düşünen bir parti olarak
onların menfaati ve çevremizi, doğamızı korumak adına. Ama üzülerek söyleyeyim
“Atı alan Üsküdar’ı geçti.” ibaresi, İktidar Partisinin Sayın Genel Başkanının
bir ifadesidir. Ne yazık ki bu kanun tasarısı geçtikten sonra bu tahribatı
önlemeye yönelik düzenleme getirdiğinizde de atı alan Üsküdar’ı geçmiş olacak,
bu ormanların tahribatı geriye dönülemez bir noktaya gelecek. Gelin, buna izin
vermeyin; gelin, bu kanun tasarısını geri çekin. Hatta, onu da bırakın, Anayasa
Mahkemesine götürülecek birçok maddesi olan bir tasarı. Örneğin…
Değerli
arkadaşlar, bakın, ormanla ilgili yapılan bir düzenlemede, tasarının 18’inci
maddesinin ek madde 16’sında deniyor ki: “Orman ve Su İşleri Bakanlığınca,
bilim ve fen bakımından orman olarak muhafazasında hiçbir yarar görülmeyen ve
tarım alanına dönüştürülmesi de mümkün olmayan yerler ile bu maddenin yürürlüğe
girdiği tarihte üzerinde yerleşim yeri bulunan ya da yerleşim yeri
oluşturulması uygun olan taşlık, kayalık, verimsiz ve fiilen orman vasfı
taşımayan alanların orman sınırlarının dışına çıkartılması…” Bakın, Anayasa’nın
169’uncu maddesi –Sayın Bakan, dikkatle dinlemenizi istiyorum çünkü bu tasarıda
getirdiğiniz hüküm Anayasa’ya tamamen aykırı bir hüküm- diyor ki: “Orman olarak
muhafazasında bilim ve fen bakımından hiçbir yarar görülmeyen, aksine tarım
alanlarına dönüştürülmesinde kesin yarar olduğu tespit edilen yerler…” Siz de
diyorsunuz ki: “Tarım alanına dönüştürülmesi de mümkün olmayan yerler…”
Anayasa, tarım alanına dönüştürülmesi kesin olan yerler için böyle bir izni
veriyor; siz, o Anayasa hükmünü tersine işletmeye çalışıyorsunuz. Ayrıca, diyor
ki: “31/12/1981 tarihinden önce bilim ve fen bakımından orman niteliğini tam
olarak kaybetmiş olan tarla, bağ, meyvelik, zeytinlik gibi çeşitli tarım
alanlarında veya hayvancılıkta kullanılmasında yarar olduğu tespit edilen
araziler…” Bu tür yerler dışında orman sınırlarında daraltılma yapılamaz.
Anayasa hükmü. Siz de diyorsunuz ki: Tarım alanına dönüştürülmesi mümkün
olmayan yerlerde bunları yapalım. Taşlık, kayalık, verimsiz, fiilen orman vasfı
taşımayan alanları yapalım. 
Bakın, Sayın
Bakan, güzel bir görüntü değil mi? Giresun’un Kuzalan Şelalesi, siz gayet iyi
biliyorsunuz, buraları mutlaka görmüşsünüzdür. (CHP sıralarından alkışlar)
Bakın, taşlık, kayalık alanlar -buralar kayalık, taşlık- bu mudur orman
sınırının dışı, tarım yapılması da mümkün olmayan yerler? Buraları şimdi siz
yerleşime mi açacaksınız? Bu güzelim arazileri, bu güzelim ormanları, doğayı
siz yerleşime açmayı mı düşünüyorsunuz?
ORMAN VE SU
İŞLERİ BAKANI VEYSEL EROĞLU (Afyonkarahisar) – Orası korunan alan olduğu için
kimse dokunamaz.
KAMİL OKYAY
SINDIR (Devamla) – Bunu isteseniz de Sayın Bakan, Anayasa buna kesin hüküm
olarak izin vermiyor ve bu Anayasa Mahkemesinden dönecek. Ama esas olan ne
biliyor musunuz Sayın Bakan? Bu kanun tasarısı kanunlaştıktan sonra biz
çırpınacağız, bunu Anayasa Mahkemesinden -tabii, ülkede hukuk organlarının ne
kadar bağımsız ve tarafsız karar verebildiği de şüphe götürürken- Anayasa’ya
aykırılık yönünden iptal ettirmeye ama Sayın Genel Başkanınızın da söylediği
gibi, atı alan Üsküdar’ı geçmiş olacak, buralar orman sınırının dışına
çıkartılacak hem de bir telaş içerisinde. Bakın, bunu göreceğiz, hepimiz şahit
olacağız, içimiz yanacak, inanın içimiz yanacak. Ne olursunuz Sayın Bakan, siz
vicdanlı birisiniz, iyi bir insansınız, bu kanun tasarısının bu maddelerini
-sulama birliklerine de geleceğim- geri çekiniz, vazgeçiniz. Bizler bugün varız
yarın yokuz. Çocuklarımızın, torunlarımızın, gelecek nesillerimizin bu
ülkede... Hani bizim övündüğümüz; Anadolu’muz; zengin coğrafyası, doğal
güzellikleriyle dünyanın eşsiz bir coğrafyası, yurdu diye gurur duyduğumuz,
göğsümüzü kabarttığımız bu ülkeyi bizim çocuklarımız da aynı gururla ve göğsünü
kabartarak nesillerine iletsinler; ne olursunuz yapmayınız.
Değerli
arkadaşlar, bir başka konu, Tarım Kanunu, 5488 sayılı Kanun. 18 Nisan 2006’da,
Adalet ve Kalkınma Partisi iktidarında çıkartılmış bir kanun. Bir eksiklik
vardı, yasal eksiklik, boşluk vardı, bu kanun çıkartıldı. Bu kanunun zaten
amacına bakarsanız, kapsamına bakarsanız hatta tarım politikalarının ilkelerine
bakarsanız... Mesela tarım politikalarının ilkelerinde diyor ki: “Tarım
politikalarının ilkeleri şunlardır...” Şunu, şunu sayıyor “Örgütlülük ve
kurumsallaşma, yerinden yönetim, katılımcılık...” ve öncelikleri arasında da
“Üretici örgütlenmesinin geliştirilmesi, toprak ve su kaynaklarının
geliştirilmesi ve rasyonel kullanımı.” 
Şimdi, sulama
birlikleri, 378 sulama birliği gayet başarılı; tahakkuk edilenlerin tahsilat
oranı her yıl, geçmişten bugüne -yine DSİ raporlarında ortaya konmuş, ispat
edilmiş- gittikçe artan, yüzde 68’ler düzeyine kadar gelmiş ve her yıl 3-5 puan
artarak geliyor. Performansları gayet iyi. 3-5’i kötü olabilir, bir pire için
yorgan yakılmaz.
(Mikrofon
otomatik cihaz tarafından kapatıldı) 
KAMİL OKYAY
SINDIR (Devamla) – Sayın Başkan, sürem bitti, bir dakika verebilir misiniz?
BAŞKAN –
Buyurun, toparlayın lütfen bir dakikada.
KAMİL OKYAY
SINDIR (Devamla) – Bu sulama birliklerinin, katılımcı demokratik çiftçi
örgütlenmesinin, kendi suyunu kullanan çiftçinin bu birliklerinin kapatılıyor
olması... Kim ne derse desin “Yok efendim, kapatmıyoruz onları.” falan, bu bir
fesihtir. Yarın bir gün Sulama Birlikleri Kanunu’na da ihtiyaç kalmayacaktır, o
da bir düzenlemeyle ilga olup geçecektir. Suyu bir meta hâline getirip suyun
üzerinden çiftçiye... Bu sulama tesislerinin işletilmesini hizmet alımı
yoluyla, yap-işlet modeliyle veya -bu modeli gayet yoğun bir şekilde
kullanıyorsunuz- sulama tesislerinin özelleştirilmesi sonucunda çiftçiye yeni
bir yük getireceksiniz. En az iki katı bir sulama ücreti yükü getireceksiniz.
Lütfen, bu katılımcı, demokratik Tarım Kanunu’nun da öngördüğü yerinden yönetim
ve örgütlülüğü de dikkate alan düzenlemeleri önünüze alınız ve sulama
birliklerini de ortadan kaldıracak bu düzenlemeyi çekiniz diyorum. 
Yüce Meclisi
saygıyla selamlıyorum. (CHP sıralarından alkışlar) 
BAŞKAN –
Teşekkür ediyorum Sayın Sındır. 
Şahıslar adına
ilk söz Bursa Milletvekili Orhan Sarıbal'a aittir.
Buyurun Sayın
Sarıbal. (CHP sıralarından alkışlar)
Süreniz beş
dakikadır. 
ORHAN SARIBAL
(Bursa) - Sayın Başkan, değerli milletvekilleri; elbette konuyu tartışıyoruz,
tasarıyı ama bu ülkenin bir de gerçekleri var. Bu ülkenin gerçeklerinden bir
tanesi yarın “Çocuklar ölmesin.” diyen bir öğretmenin, altı aylık çocuğuyla
beraber Diyarbakır Cezaevine girecek olması. Bu ülkenin gerçeğidir bu ve
dosyası Anayasa Mahkemesinde henüz incelemeye alınmadı ya da bir şekilde
sonuçlanmadı ama yarın Ayşe öğretmen altı aylık çocuğuyla beraber Diyarbakır
Cezaevine girecek değerli arkadaşlar. Bu bir vicdan meselesidir, bu bir insanlık
meselesidir ama aynı zamanda bu, bu ülkenin hukuk, adalet dediğimiz
mekanizmasının çökmesi anlamına gelmektedir. Elbette hukukun yerini guguk
aldığını biliyoruz ama guguğun bile doğada, tabiatta bir karşılığı var hem de
çok kıymetli, işe yarar. O yüzden, bir kez daha bu Meclise çok önemli
sorumluluk düştüğünü düşünüyoruz. 
Yine, AKP Genel
Başkanı dün grup toplantısında Malatya’daki İsmet İnönü Üniversitesinin adını
anmayarak “malum üniversite” adı altında bir söylemde bulundu. AKP Genel
Başkanını burada şiddetle kınıyorum. Sadece Türkiye’nin değil, dünyanın 1’inci
veya 2’nci sırada, en çok ve en nitelikli karaciğer naklini yapan bir
üniversitedir orası; kıymetlidir, önemlidir. Buradan AKP Genel Başkanına ancak
şunu söyleyebilirim: Ağzına almak istemediğin o, bu ülkenin önderlerinden,
liderlerinden, büyük önderlerinden İsmet İnönü sayesinde, onun ve
arkadaşlarının kurduğu bu ülkede, bu ülkenin en önemli insanlarının oturduğu
bir makamı işgal ediyorsun. Elbette benim Cumhurbaşkanım değilsin, sadece AKP
Genel Başkanısın, İsmet İnönü’ye laf söyleme hakkın yoktur. (CHP sıralarından
alkışlar) Şiddetle bir kez daha burada kınamak isterim.
ORMAN VE SU
İŞLERİ BAKANI VEYSEL EROĞLU (Afyonkarahisar) – Sayın Vekil, bütün milletin
Cumhurbaşkanı. 
ORHAN SARIBAL
(Devamla) - Değerli Başkan, değerli milletvekilleri; çok açık bir şekilde şunu
söylemek gerekiyor… 
BAŞKAN – Sayın
Sarıbal, devletin başıdır, Anayasa gereği de bütün milletin Cumhurbaşkanıdır,
cumhurun başıdır. Lütfen dikkat edelim.
ÜNAL DEMİRTAŞ
(Zonguldak) – Biz, AK PARTİ Genel Başkanı olarak görüyoruz. 
ORHAN SARIBAL
(Devamla) - Değerli milletvekilleri, bir tasarı geçiyor. Çok açık bir şekilde
daha önce söyledim ama bir iki örnek vermek isterim: Tasarıyla Sulama
birlikleri kapatılmak istenmektedir. Daha önce DSİ tarafından sürdürülen bir
süreç ama yönetimde sorunlar yaşanınca katılımcı yönetim biçimi nedeniyle
sulama birliklerine devredildi. Şimdi deniliyor ki: “Sulama birlikleri bu işi
beceremiyor, biz tekrar Devlet Su İşlerine bunu alalım.” 
Şimdi, bir
taraftan şeker fabrikaları zarar ediyor diye özelleştireceksiniz, öbür taraftan
sulama birliklerinin -sizinle hiç alakası yok, özerk- ne devlete ne kamuya bir
yükü yok ama orayı da darbe yöntemiyle feshedip başkanlarının yerine kayyum
atayacaksınız diyoruz. 
Peki, bakalım,
sizin sulama dönemlerinizde yaptığınız şeye bakalım: Sulama birlikleri, 20
milyon dönüm yani 2 milyon hektar araziyi sulayan, gayet de başarılı,
demokratik yöntemlerle seçilmiş kurumlardır. AKP öncesi on dört yıllık süreçte
sulama alanları 753 bin hektar artmış, yıl başına 58 bin hektar düşmüş. AKP
dönemi, 2002-2015, toplam sulanmış alan 686 bin hektar, yılda 53 bin hektar
ancak sulanabilmiş yani başarısızsınız Sayın Bakan, başarısızsınız ama şu
sulama birliklerini özelleştirme, daha doğrusu el koyma, kamulaştırma ve
ardından, bunun devamında sulama birliklerini ve suyu özelleştirme meselesinin
altında acaba İsrail firmalarıyla yaptığınız o görüşmelerin bir etkisi var mı?
17-25 Aralık sürecinde buzdolabına aldığınız, bugün tekrar getirdiğiniz Netafim
ve onun dolaylı olarak Meksikalı bir şirketle bir ilişkisi var mıdır? Bunu
konuşmamız lazım, bunu mutlaka ve mutlaka gündeme almamız lazım. “Mexichem”
denilen bu firma kimdir? Sizinle hangi su yönetim biçimini tartışmıştır?
Netafim, biliyoruz, bir İsrail firmasıdır. Bu İsrail firmasının Türkiye'de çok
ciddi yatırımları vardır ve sulama teknolojilerinde inanılmaz yatırımlar
yapmaktadır. Başka bir derdini de biliriz bunun. Bu firma Türkiye’deki su
yönetimini beğenmemektedir, aslında su yönetimini de elinin altına almak ister.
Ama bunu doğrudan yapmak istemez. Neden? Toplumda İsrailli bir firmaya
olabilecek bir tepki nedeniyle. 
(Mikrofon
otomatik cihaz tarafından kapatıldı)
ORHAN SARIBAL
(Devamla) – Sayın Başkan…
BAŞKAN –
Tamamlayın Lütfen.
ORHAN SARIBAL
(Devamla) – Çok teşekkür ediyorum.
Hemen modelini
değiştirir ve Netafim Firması yüzde 80’ini 2017 Ağustos ayında 1 milyar 500
milyon dolara sahibi Meksikalı biri olan Mexichem Firmasına satar. O firma
Türkiye'de yeni bir çalışma metodu geliştirir, yeni bir yöntem geliştirir. Yine
bu firmanın önemli isimlerinden Bernardo Cordova’yla siz kendi Bakanlık
sitenizde şöyle bir yazışma yapıyorsunuz: “Bakan Veysel Eroğlu’yla bir araya
gelerek ormancılıkta, su kaynakları yönetiminde ikili iş birliği projelerini
başlatmak ve başlatmak için yeni yollar belirlemek, çölleşme, biyolojik
çeşitlilik ve diğerleriyle mücadele etmekten onur duyuyoruz.” Sayın Bakan -bu
kanun tasarısının- daha önce Dünya Bankası ve FAO Birleşmiş Milletler Gıda ve
Tarım Örgütü raporunu söylemiştim; niyet belli. Şimdi bir de buraya İsrail
patentli ama Meksika kökenli bir firma devreye girdi ve siz bununla bir görüşme
yapmıştınız. 
(Mikrofon
otomatik cihaz tarafından kapatıldı)
ORHAN SARIBAL
(Devamla) – Biz biliyoruz, bu ülkenin sularının, bu ülkenin topraklarının
satılacağını biliyoruz. (CHP sıralarından alkışlar) Sizden isteğimiz şu: Çıkın,
bu halka bunu sahici bir şekilde söyleyin. “Bu ülkenin çiftçisi, bu ülkenin
köylüsü, bu ülkenin emekçisi; sizi köle yapacağız, siz ağalarınız için
çalışacaksınız.” deyin, hep beraber bu sürüncemeli süreçten çıkalım ve bu
ülkeye gerçekleri söyleyelim.
Hepinize
teşekkür ediyorum. (CHP sıralarından alkışlar)
BAŞKAN –
Teşekkür ediyorum.
ERHAN USTA
(Samsun) – Sayın Başkan…
BAŞKAN - Buyurun
Sayın Usta, önce size söz vereyim, sonra Sayın Muş’a vereceğim.
IV.- AÇIKLAMALAR (Devam)
26.- Samsun Milletvekili Erhan Usta’nın, Meclisi ziyaret eden Samsun’un
Çarşamba ilçesinden muhtarların Cumhurbaşkanından, Samsun’a yapılacağı
açıklanan yeni üniversitenin Samsun’un doğu ilçelerini kapsayacak şekilde bir
Yeşilırmak üniversitesi olması şeklinde bir önerilerinin olduğuna ilişkin
açıklaması
ERHAN USTA
(Samsun) – Teşekkür ederim Sayın Başkan. 
Şu anda
ziyaretçi locasında Çarşamba’dan muhtarlarımız var; gerçi bir kısmı herhâlde
dışarı çıkarıldı ama Muhtarlar Derneği Başkanımız, Ziraat Odası Başkanımız ve
20 kadar muhtarımız Meclisimizi ziyaret etti. Kendilerinin bir talebi var;
Sayın Cumhurbaşkanının Samsun’da açıkladığı yeni üniversitenin Samsun'un doğu
ilçelerini kapsayacak şekilde bir Yeşilırmak üniversitesi olması şeklinde bir
önerileri var. Biz de bu önerilerini destekliyoruz. Kendilerine hoş geldiniz
diyorum ben. 
Teşekkür ederim.
(MHP sıralarından alkışlar)
BAŞKAN –
Teşekkürler. 
Sayın Muş,
buyurun.
27.- İstanbul Milletvekili Mehmet Muş’un, Bursa Milletvekili Orhan
Sarıbal’ın 548 sıra sayılı Kanun Tasarısı’nın üçüncü bölümü üzerinde şahsı
adına yaptığı konuşmasındaki bazı ifadelerine ilişkin açıklaması
MEHMET MUŞ
(İstanbul) – Sayın Başkan, değerli milletvekilleri; az önce Sayın Genel Başkanımıza
ve Cumhurbaşkanımıza yönelik kullanılan ifadeleri reddettiğimizi ifade etmek
isterim. Cumhurbaşkanımız, yüzde 52 oy almak suretiyle seçilmiştir ve 2014
yılında yapılan seçimlere buradaki siyasi partiler aday göstermişlerdir ve
onların arasından seçilerek gelmiştir; devletin başıdır ve Türk milletini
temsil eder. Sayın vekil “Benim Cumhurbaşkanım değil.” diyorsa, ha, o kendisini
Türk milletinin bir parçası görmüyorsa benim ona diyeceğim bir şey yok ama Türk
milletinin temsilcisi ve devletin başıdır Cumhurbaşkanı. 
Teşekkür ederim.

Genel Kurulu
saygıyla selamlıyorum. 
BAŞKAN –
Teşekkür ediyorum. 
ORHAN SARIBAL
(Bursa) – Sayın Başkanım…
BAŞKAN – Sayın
Sarıbal… 
ORHAN SARIBAL
(Bursa) – Türk milletiyle alakalı hiçbir kelime ve sözcük kullanmadım, sadece kendim
bir Türkiye Cumhuriyeti vatandaşı olarak kendi adıma “Türkiye Cumhuriyeti
Cumhurbaşkanı” adı altında değil “AKP Genel Başkanı” olarak gördüğümü… Türkiye
milleti hakkında ya da Türk milleti hakkında söyleyebileceğim hiçbir sözüm
olmadı. Lütfen, daha doğru bir şey söylemelerinde yarar var. 
Teşekkür ederim.
(CHP sıralarından alkışlar)
BAŞKAN – Evet,
biz de ifade ettik; devletin başıdır, cumhurun oyuyla seçilmiştir, bu anlamda
da… 
HAYATİ TEKİN
(Samsun) – Biz seçilmesin diye elimizden geleni yaptık. 
BAŞKAN – Tamam,
siz isteseniz de istemeseniz de halk seçti. Dolayısıyla bu ülkenin
Cumhurbaşkanıdır, azami saygıyı da göstermek durumundayız. 
KAMİL OKYAY
SINDIR (İzmir) – Seçilmesine saygı duyuyoruz ama bir parti genel başkanı
olmasına…
HAYATİ TEKİN
(Samsun) – Seçilmesine saygımız var ama seçilmesin diye kapı kapı dolaştık. 
ÜNAL DEMİRTAŞ  (Zonguldak)
– 80 milyonu temsil etmiyor ama AK PARTİ’lileri temsil ediyor.
ORMAN VE SU
İŞLERİ BAKANI VEYSEL EROĞLU (Afyonkarahisar) – Sayın Başkan, kısa bir
açıklamada bulunacağım.
BAŞKAN – Buyurun
Sayın Bakan. 
28.- Orman ve Su İşleri Bakanı Veysel Eroğlu’nun, Bursa Milletvekili
Orhan Sarıbal’ın 548 sıra sayılı Kanun Tasarısı’nın üçüncü bölümü üzerinde
şahsı adına yaptığı konuşmasındaki bazı ifadelerine ilişkin açıklaması
ORMAN VE SU
İŞLERİ BAKANI VEYSEL EROĞLU (Afyonkarahisar) –Sayın Başkanım, değerli
milletvekilleri; özellikle şunu belirtmek isterim: İkili iş birliği
anlaşmaları, özellikle barajlar, hidroelektrik santraller, sulama tesisleriyle
alakalı, AK PARTİ hükûmetlerinden önce, daha önceki koalisyon Hükûmeti
zamanında yapılmış takriben 29 büyük baraj ve hidroelektrik santral, ayrıca 13
tane bilhassa Güneydoğu Anadolu’daki sulama tesisleri. Biz bunlardan, baraj ve
hidroelektrik santrallerden, başlayanlar dışında hepsini tamamen iptal ettik,
onları yap-işlet-devrete çevirdik; bir. 
İkincisi, daha
önce İsrail’le ve Slovenya’yla yapılmış hükûmetlerarası ikili iş birliği
anlaşmalarının hiçbirisini de uygulamaya koymadık; tamamen öz kaynakla kendimiz
yaptık, bunu da özellikle vurgulamak istiyorum.
Benim de, hiç
öyle, Meksika firmasının gelip görüştüğüne dair hiçbir şeyim yok ama bir yerde
karşılaşmıştır, onu kendi sitesine koymuştur ama resmî bir ziyaret söz konusu
değildir. Bizimle herkes resim çektiriyor, bu da… Bana gelen… Sadece Meksika
Büyükelçisi ziyaret etti. Tabii, ki bir Büyükelçidir, saygı duyuyoruz; onunla
görüşmelerimiz oldu, onu da özellikle belirteyim. Türkiye ile Meksika arasında
ikili iş birliğinin geliştirilmesi konusunda bir mutabakata vardık, meselenin
özü budur. Bunun adı da Bernardo Cordova Tello. 
Teşekkür ederim.
(AK PARTİ sıralarından alkışlar)
BAŞKAN –
Teşekkürler Sayın Bakan. 
X.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- Devlet Su İşleri Genel Müdürlüğünün Teşkilat ve Görevleri Hakkında
Kanun ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/929) ve Tarım, Orman ve Köyişleri Komisyonu Raporu (S.
Sayısı: 548) (Devam)
BAŞKAN –
Şahıslar adına ikinci ve son konuşmacı, Edirne Milletvekili Rafet Sezen.
Buyurun Sayın
Sezen.
Süreniz beş
dakikadır. 
RAFET SEZEN
(Edirne) – Değerli milletvekilleri, Devlet Su İşleri Genel Müdürlüğünün
Teşkilat ve Görevleri Hakkında Kanun ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın üçüncü bölümü
üzerine şahsım adına söz almış bulunuyorum. Bu vesileyle, aziz milletimizi ve
yüce Meclisi saygıyla selamlıyorum.
Değerli
milletvekilleri, bu kanun tasarısıyla, su kaynaklarının korunması ve etkin
biçimde yönetimini sağlamak üzere Devlet Su İşleri Genel Müdürlüğünün su tahsis
yetkisi açık olarak düzenlenmektedir. Bununla birlikte, arazi toplulaştırma ve
tarla içi geliştirme hizmetlerinin yapılması yetki ve görevi Devlet Su İşleri
Genel Müdürlüğüne verilmektedir. Devlet Su İşleri Genel Müdürlüğü tarafından
yerine getirilecek bu hizmetlerin sulama projeleriyle uyumlu olarak yapılması
sayesinde çiftçimizin, tarımsal faaliyetlerini verimli hâle getirmesi
sağlanacaktır. 
Yukarıda bahsi
geçen hizmetlerin aynı kurum içerisinde koordinasyon sağlanarak yürütülmesi
maksadıyla, bu kanun tasarısıyla Devlet Su İşleri Genel Müdürlüğü Teşkilatında
yeni daire başkanlıkları kurulmakta ve kadrolar ihdas edilmektedir. Bu
tasarının yasalaşmasından sonra sulama tesislerinin meydana getirilmesi için
harcanan bedellerin çiftçilerimizden alınmasından vazgeçilmektedir. Yapılan bu
düzenlemeyle çiftçilerimizin zirai üretimindeki maliyet girdisi azaltılarak
elde edecekleri ürünlerdeki kârlılık payı artırılmaktadır.
Değerli
milletvekilleri, bu tasarıyla ayrıca sulama tesislerinin işletme ve bakım
hizmetlerinin yerine getirilmesini sağlamak maksadıyla mahallî idarelere görev
ve yetki verilmektedir. Mahallî idarelerin sözü edilen tesislerin işletme ve
bakım hizmetlerini üstlenmesi hâlinde çiftçilerimize de bu yönde katkı
sağlayacaktır. Bunun yanında zirai sulama maksadıyla kurulan sulama
kooperatiflerinin kuruluşu, denetimi ve sonlandırılmasına dair yetki Devlet Su
İşleri Genel Müdürlüğüne verilerek uzmanlık alanına uygun kuruluşa yetki
verilmesi sağlanacaktır. Sulama birlikleri tarafından işletilen sulama
tesislerinde su kullanıcısı çiftçilerimizden gelen şikâyetler dikkate alınarak
sulama birliklerine kamu personeli yöneticilerin atanması ve bu birliklerin
denetiminin artırılarak sulama tesislerinin çiftçimize problemsiz hizmet
sunmasını amaçlıyoruz.
Değerli
milletvekilleri, bununla birlikte, zirai maksatla sulama tesislerinin elektrik
ihtiyacının karşılanması için kurulacak enerji tesislerinin lisans alma
sınırına tabi olmaksızın Devlet Su İşleri Genel Müdürlüğü tarafından
yapılmasına yetki verilmiştir. Böylece yenilenebilir enerji kaynaklarından
faydalanarak zirai maksatlı tesislerin enerji ihtiyacı karşılanacaktır. Bu
kanun tasarısıyla çiftçilerimize “tarla içi sulama sistemleri desteği” adı
altında yeni bir destekleme ödemesi getiriyoruz. Bu desteğin kullandırılmasında
DSİ Genel Müdürlüğü yetkili olacaktır. Kamulaştırma Kanunu’nda yapılan
değişiklikle kamulaştırma bedelinin kesinleşmesine kadar vatandaşımıza ödenecek
bedel nemalandırılmak suretiyle yargı makamlarınca kesin olarak belirlenen
kamulaştırma bedeli vatandaşımıza ödenecektir. Böylece taşınmazın
kamulaştırılması safhasında farklı bedellerin ödenmesi veya geri alınması söz
konusu olmayacaktır. 
Değerli milletvekilleri,
iktidara geldiğimiz 2002 yılından bu yana Orman ve Su İşleri Bakanlığımızın
çalışmalarına bir bakacak olursak ne denli büyük hizmetler yaptığımız açık bir
şekilde anlaşılacaktır. On beş yılda 7.200 tesisi aziz milletimizin hizmetine
sunduk. Bunlardan 508’i baraj, 513’ü HES, 327’si gölet, 1.171’i sulama tesisi,
193’ü içme suyu temini tesisi, 17’si atık su arıtma tesisi ve 4.471’i taşkın
koruma tesisidir. Bin Günde 1.001 Gölet ve Bent Projesi’yle 1,7 milyon dekar
arazide sulama ve taşkın koruma faydası sağlanmıştır. Hedefimiz, 2023 yılına
kadar 1.384 dere ıslahı daha yaparak taşkınları asgariye indirmeyi amaçlıyoruz.
Göl Su Projesi başlattık; bu projeyle, 2019 yılı sonuna kadar 1.071 gölet inşa
edeceğiz. Bu göletlerden 159’u tamamlanmış, 542’si inşaat aşamasında, 370’i ise
proje aşamasındadır. 85 milyon dekar sulanabilir arazi, zirai arazilerimizin
yüzde 77’si sulamaya açılmıştır. Sulamaya açılan 65,3 milyon dekar arazide
uygun ziraat usulleri ve ürün deseniyle tarım yapılması durumunda takriben yıllık
32 milyar TL zirai gelir artışı sağlamak mümkündür. 2003 yılından itibaren
modern sulama sistemine geçilmiştir. Böylelikle, zirai sulamada büyük su
tasarrufu sağlanmaktadır. 
Edirne
ili özeline baktığımız zaman, 465.439 hektar ziraata elverişli arazinin DSİ’ce
etüt edilen kısmı 288.670 hektardır. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen. 
RAFET
SEZEN (Devamla) – DSİ etütlerine göre, ekonomik olarak sulanabilir arazi
214.882 hektardır; işletmeye açılan saha 76.358 hektar, yatırım programında
bulunan saha 47.906 hektar, proje aşamasındaki saha 88.170 hektar ve etüt
aşamasındaki saha 2.448 hektardır. 
Daha
yapacağımız çok iş var; suyun mimarı Değerli Bakanımız ve ekibine güvenimiz
sonsuz. Bu işi başaracağımızı biliyoruz, bu işi başaracağız.
Bu
vesileyle, bu kanunun ülkemiz ve milletimiz için hayırlı olmasını diliyor, yüce
Meclisimizi saygıyla selamlıyorum. (AK PARTİ sıralarından alkışlar)
BAŞKAN
– Teşekkür ediyorum.
Şimdi
konuşmalar tamamlanmıştır bölüm üzerinde.
Soru-cevap
işlemi gerçekleştireceğiz on beş dakika süreyle; bu sürenin yarısını soru,
yarısını cevap için kullanacağım. 
Sayın
Gürer, buyurun.
ÖMER
FETHİ GÜRER (Niğde) – Teşekkür ederim Sayın Başkan.
Sayın
Bakan, Dikilitaş kasabasının 6 kilometre güneybatısı Aşlama, İçmeli, Yarhisar
köyleri arasında yer alan gölet su sızdırmaktadır. Niğde ilinde yüzde 74
sızıntısı olan gölet tam randımanlı ne zaman çalıştırılacaktır? 
Darboğaz,
Emirler, Kılan bölgesinde de kirazla geçimini sağlayan halkımız, bu bölgedeki
göletlerin kapalı sistem olmamasının yanında, Darboğaz Göleti’nin -daha önce
size bahsetmiştim- su sızdırması nedeniyle su toplanmamasından dolayı kaygı
içindedir. Devlet Su İşleri buraya gitmiş ama çalışma yapılmıyor şu anda
Darboğaz Göleti’nde. Bununla ilgili çalışma ne zaman yapılacaktır?
Dikilitaş
köyünde 6 kuyu ve bunun yanında Çavdarlı köyünde de birden fazla kuyu
borçlarından dolayı kapalıdır. Acaba su borçlarından dolayı kapalı olan kuyular
için bir af getirmeyi düşünüyor musunuz? Yani bunların borçlarının sıfırlanarak
bu kuyuların çalışır hâle getirilmesini düşünüyor musunuz?
Teşekkür
ederim.
BAŞKAN
– Sayın Bektaşoğlu.
BÜLENT
YENER BEKTAŞOĞLU (Giresun) – Teşekkür ederim Sayın Başkan.
Erdoğan-Bahçeli
ikilisinin kafa kafaya vererek alelacele aldıkları, sonra da uygulamaya
koydukları baskın seçim kararı sürpriz değildir çünkü beraber yürüdükleri yolun
sonu göründü. Bu karar on altı yıldır AKP’nin ekonomide, siyasette uyguladığı
politikanın iflasının ilanı; batışın, çöküşün, sıkışmanın, ülkeyi yönetememe
acziyetinin bir ürünüdür. Tutunacak dalları kalmadı, on sekiz ay daha
bekleyemediler; başka çareleri yok, istifa ederek çekip gitmek yerine belli ki
seçimde yenilerek erkenden gitmek istiyorlar. O zaman erken seçimler hoş geldi,
sefa geldi. Aylar önce dediğimiz gibi, bir kez daha “Hodri meydan!” diyoruz.
CHP olarak seçime hazırız, hazırlıklıyız, saray ittifakını yeneceğiz,
kurdukları sandıkta boğulacaklar. 24 Haziranda iki bayram arasında bir başka
bayram olacak. Ülkemiz, halkımız bu zam, zulüm, işkence, baskı düzeninde,
kaostan erkenden kurtulacak. Hep birlikte el ele vererek tek adam yönetimini
reddedeceğiz, demokratik parlamenter sistemi, hukuk düzenini yeniden kuracağız;
barışı, huzuru egemen kılacak ve ülkemizi demokrasiye kavuşturacağız,
Cumhurbaşkanını seçeceğiz.
BAŞKAN
– Sayın Akar...
HAYDAR
AKAR (Kocaeli) – Sayın Bakan, ormanlar sadece odun üretim alanları değildir.
Ormanlar, iklimi düzenleme, erozyonu önleme, su üretimi ve yenilenebilir enerji
kaynağı sağlar. 
İzmit’in,
Kocaeli’nin kalbi olan kuzeydeki ormanlara bir çöp entegre tesisi yapılmak
isteniyor, çöp tesisi kurulmak isteniyor ve yakma ünitesi yapılmak isteniyor.
Bu ormanlık alan aynı zamanda Kocaeli Üniversitesi Umuttepe kampüsünün hemen
yanında Üçgaziler köyü, Sepetçi köyü, Doğancılar, Pamuklar, Kepekli, İshakçılar
ve Kocaoğlu köyleri bulunuyor. Bu ormanlık alana yapılmak istenen çöp tesisinin
veya atık yakma tesisinin etkileyeceği bir başka kaynak da İzmit’in, Derince
diye adlandırdığımız, meşhur Çenesuyu havzasında bulunuyor. Muhtarların, sivil
toplum örgütlerinin, bölgede yaşayan vatandaşların karşı çıkmasına rağmen,
geçen gün yapılan ÇED toplantısı, göstermelik bir ÇED toplantısı, muhtemelen de
sizin izniniz olacak bu işte. Ama, tesise kimse karşı çıkmıyor, yerine karşı
çıkıyor. Bunun yerinin değiştirilmesi konusunda sizin bir gayret göstermeniz
gerekiyor diye düşünüyorum. 
BAŞKAN – Sayın
Demirtaş…
ÜNAL DEMİRTAŞ
(Zonguldak) – Son günlerde döviz kurlarında büyük artışlar olmuştur. Bu nedenle
Hazinenin proje borçlarına garantör olduğu ve alım garantisi verdiği, döviz
üzerinden finansmanı sağlanan yap-işlet-devret projelerinde de büyük sorunlar
ortaya çıkmıştır.
Bu bağlamda,
2003 yılından bugüne kadar Hazine garantisi verilen kaç proje vardır? 2003
yılından bugüne kadar Hazine garantisi verilen projelerin toplam değeri dolar
ve euro üzerinden ne kadardır? 2003’ten bugüne kadar Hazinece alım garantisi
verilen toplam kaç proje vardır? Bu projelerin isimleri nelerdir? 2003’ten
bugüne kadar Hazinece alım garantisi verilen projelerden garanti kapsamında hangi
projeye ne kadar ödeme yapılmıştır? Bugüne kadar bu projelere toplamda ne kadar
ödeme yapılmıştır? Yine, 2014’ten bu yana Hazine tarafından bu projelere borç
üstlenilmesi nedeniyle döviz ödemesi yapılmış mıdır, yapıldıysa ne kadar
yapılmıştır? 
BAŞKAN – Sayın
Tümer…
ZÜLFİKAR İNÖNÜ
TÜMER (Adana) – Sayın Bakan, İzmir’in Selçuk ilçesi sınırlarındaki Efes Antik
Kenti’ndeki hem doğal sit alanı hem de Küçük Menderes sulak alan içerisinde
bulunan kanalın ÇED raporu dışında değerlendirilerek yeniden açılması girişimi
bir çok sorunu da beraberinde getirecektir. Mevcut onaylı koruma amaçlı imar
planında böyle bir kanal bulunmamaktadır. Yapılması planlanan kanal projesi;
belediye, Çevre ve Şehircilik Bakanlığı, Orman ve Su İşleri Bakanlığıyla
yürütülmektedir ve kültür varlıkları dikkate alınmamaktadır. Kanalın yapılması
durumunda Dünya Miras Listesi’nde yer alan Efes konusunda UNESCO’da bir kriz
yaşamamız, belki de Efes’in Tehlike Altındaki Miras Listesi’ne alınması söz
konusu olabilir. Bu durumun yaşanmaması için ihalenin durdurulması, Koruma
Kurulu, Kültür ve Turizm Bakanlığıyla kazıyı da içeren yeni bir yaklaşım
gündeme gelmeli, kanaldan önce kazı öncelikli olmalı, yönetim planı uygulamaya
konulmalıdır. Bu konuda hassasiyetinizi rica ediyorum. 
BAŞKAN
– Sayın Sarıhan…
ŞENAL
SARIHAN (Ankara) – Teşekkür ederim. 
Sayın
Bakan, DSİ “Proje İdaresi” adı altında yetkilendirilerek su, toprak, orman
ekosisteminin kullanıma, ticarileştirilmeye açılmasında yetkili kurum hâline
getiriliyor. Böylece, Tapu Kadastronun tapu üzerindeki işlevi de devre dışına
çıkıyor. Ayrıca, meralara, tarlalara, bağlara, bahçelere -toplulaştırmayla-
zorla el konuluyor ve bu alanlar endüstriyel tarıma açılıyor. Bağı, bahçesi,
tarlası olan şahısların yaşam alanlarına, mülklerine el konuluyor, yurttaşın mülkiyet
hakkı yok sayılıyor. Acaba bu konuda, özellikle mülkiyet hakkının korunması
konusunda nasıl bir önlem alacaksınız? 
Teşekkür
ederim. 
BAŞKAN
– Sayın Kılıç…
İMRAN
KILIÇ (Kahramanmaraş) – Teşekkür ederim Sayın Başkanım. 
Değerli
milletvekilleri, Kahramanmaraş ilinin yüz ölçümünün yüzde 36’sı ormandır. Bu
ormanların yüzde 39’u verimli, yüzde 61’i bozuk ormanlardan oluşmaktadır.
Ağaçlandırma çalışmaları kapsamında 2003-2018 yılları arasında 131 milyon 445
adet fidan dikilmiştir ilimde. Ayrıca, 20 bin dekar alanda bozuk ormanların
rehabilitasyonu yapılmıştır. Yine, 506 okul bahçesinde 44.763, 87 ibadethane
çevresinde 4.220, 116 mahalle mezarlığında 25.820, 201 kilometrelik kara yolu
alanında da 67.463 adet fidan dikilmiştir. İlde, 18 mesire yeri, 2 şehir ormanı,
3 bal ormanı kurulmuştur. 2 tabiat parkı, 1 tabiat koruma alanı, 1 yaban hayatı
geliştirme sahası, 17 avlak sahası, 5 genel avlak sahası, 1 örnek avlak sahası,
1 kınalı keklik üretim merkezi, 1 geçici hayvan bakım evi bulunmaktadır. Bu
muazzam hizmetlerde emeği geçen AK PARTİ kadrolarına ve Sayın Bakanımıza
teşekkürlerimi sunuyorum. 
BAŞKAN
– Sayın Yıldız, size de çok kısa bir söz vereyim. 
Buyurun.

HÜSEYİN
YILDIZ (Aydın) – Teşekkür ediyorum. 
Sayın
Bakanım, Aydın İkizdere’deki barajı siz yaptınız, Büyükşehir Belediyesine
devrettiniz. Bundan on beş gün önce o barajın etrafındaki yani Aydın ile
İncirliova’nın arasındaki o yeri jeotermal için Valilik ihaleye çıkardı, bir
firmaya verdi. Bu konuda, o ihaleyi iptal edecek misiniz? O barajın bütün suları
İncirliova, Germencik ve Aydın merkeze veriliyor ve barajı yapan da sizsiniz. Şu
an etrafında jeotermal elektrik santrali kurulması için Valilik orayı ihaleye
çıkardı. Bu konuyla ilgili ne düşünüyorsunuz?
BAŞKAN –
Teşekkür ediyorum.
Şimdi soruları
cevaplandırmak üzere Orman ve Su İşleri Bakanımız Sayın Veysel Eroğlu’na sözü
bırakıyorum.
Buyurun Sayın
Bakanım.
ORMAN VE SU
İŞLERİ BAKANI VEYSEL EROĞLU (Afyonkarahisar) – Teşekkür ederim.
Sayın Başkanım,
değerli milletvekillerim; evvela soru soran değerli vekillerime çok teşekkür
ediyorum. Tabii, bunları mutlaka dikkate alacağız.
Ayrıca, Niğde
ilinde su sızdıran Darboğaz Göleti’ndeki konuları ele alacağım.
Borçlardan
dolayı… Biliyorsunuz, yeni bir yapılanma var -kanunda var zaten- inşallah,
çiftçilerin borçlarını yapılandırıyoruz. Hatta, sayın vekilim, biliyorsunuz,
bundan sonra çiftçilerin baraj, gölet, sulama şebekesinden intikal edecek olan
borçları da artık dikkate alınmayacak yani amortismana tabi olmayacak. Bu da
gerçekten, çiftçilerin üzerinden büyük bir yükün kalkması demek yani devlet
yapacak. 
Sayın
Bektaşoğlu, tabii, seçim kararı verildi ama CHP de ne dedi? “Hodri meydan!”
dedi. Biz de diyoruz ki: “Hodri meydan! Buyurun o zaman.” (AK PARTİ ve CHP
sıralarından alkışlar) Özellikle siz istediniz. “Hodri meydan!” deyince… MHP
istiyor, CHP istiyor dolayısıyla bizim de bu seçimi istemememiz, seçimden
kaçmamız olmaz. Biz milletimize güveniyoruz, Allah’ın izniyle gümbür gümbür
seçimi kazanacağız. (AK PARTİ sıralarından alkışlar) 
ENGİN ÖZKOÇ
(Sakarya) – Biz de öyle.
BURCU KÖKSAL
(Afyonkarahisar) – Biz de güveniyoruz milletimize.
ORMAN VE SU
İŞLERİ BAKANI VEYSEL EROĞLU (Afyonkarahisar) – AK PARTİ olarak hazırız yani,
onu söyleyeyim. Türkiye hazır, AK PARTİ hazır efendim. (AK PARTİ sıralarından
alkışlar) 
KAMİL OKYAY
SINDIR (İzmir) – Bu tasarıdan sonra biraz zor Sayın Bakan, bu tasarıdan sonra
biraz zor.
ORMAN VE SU
İŞLERİ BAKANI VEYSEL EROĞLU (Afyonkarahisar) – Sayın Akar, özellikle, tabii, bu
şeye bakacağım. Tabii, Çenesuyu’nu ben biliyorum, gerçekten, Sayın Akar,
Çenesuyu çok muhteşem bir su yani hakikaten bunu korumak hepimizin vazifesi. 
Sayın Akar,
inşallah, onu ben dikkatle takip edeceğim, gerek Orman Genel Müdürlüğü gerek
DSİ’den arkadaşlarımız da takip edecek, size de bilgi sunacağız. Yani
Çenesuyu’nu korumak bizim boynumuzun borcudur.
Sayın Demirtaş,
özellikle şunu belirteyim: Daha önce, AK PARTİ Hükûmetinden önce -az önce
söyledim, ben, tabii, sadece Bakanlığımızla alakalı olan durumu söylüyorum, diğer
bakanlıklarla ilgili durumu size yazılı olarak bildireceğim- tam 65 milyar
dolar hazine garantili hükûmetler arası ikili iş birliği anlaşmaları
imzalanmış. Bu, büyük bir yüktü ve dolayısıyla hem hazinenin borçlanma yükünü
hem de faiz yükünü fevkalade artırıyordu. Bunlar neydi? Orman ve Su İşleri
Bakanlığında, bilhassa DSİ’de büyük baraj ve hidroelektrik santraller, sulama
tesisleri. Bunun dışında zaten bir şey yoktu. Bunlarla ilgili toplam borçlanma
yükü 65 milyar dolar ama biz dedik ki: Bu uygun değil. Çünkü ikili iş birliği
mucibince bunlar, biliyorsunuz, Anayasa’nın 90’ıncı maddesine göre kanun
hükmünde. Dolayısıyla bu gibi durumlarda konsorsiyumlar belirleniyor, pazarlık
suretiyle işler veriliyordu. Ben baktım -birkaç tanesi yapılmış- fiyatlar çok yüksek.
Yeni bir kanun çıkardık. Dedim ki: Bunu, hazinenin borçlanma yükü olmadan
yap-işlet-devretle yapmak istiyorlarsa buyursunlar. Böylece kanunla bunları
bertaraf ettik, 65 milyar dolar borç yükünü kaldırdık; bir. 
Sulamalarla
ilgili gene pek çok ülkeyle -Türkiye ile İsrail, Türkiye ile İspanya vesaire-
sulama projelerinin yapılması ve hazine garantili olarak kredi getir-yap,
pazarlıkla... Bu da çok pahalıydı. Hatta bir tanesini maalesef benden önce
yapmışlar -yaylak sulaması- baktım fiyat tam 13 misli pahalı. Neticede onları
da sümen altı yaptık, öz kaynakla yaptık. Şu anda GAP bölgesinde yaklaşık 600
bin hektarlık alanı öz kaynakla sulamaya açtık. 
Dolayısıyla
bizim şu anda Orman ve Su İşleri Bakanlığı olarak hazine garantili herhangi bir
şeyimiz yok, yoktur ama diğer bakanlıklarla ilgili konuyu, 2014’ten sonraki
döviz ödemeleri nedir, ne değildir soruyorsanız şu anda bilemiyorum. Benim
Bakanlığımla ilgili yok, sıfır. Hatta gerçekten büyük bir cesaretle 65 milyar
dolar borçlanma yükünü kaldırmak gibi bir meseleye el attık. Bunu özellikle
belirteyim ama diğer bakanlıkları istiyorsanız onu sizlere yazılı olarak cevap
veririz. Onun istiyor musunuz, bilemiyorum.
ÜNAL DEMİRTAŞ
(Zonguldak) – İstiyorum, istiyorum. Diğer bakanlıkları soruyorum zaten.
ORMAN VE SU
İŞLERİ BAKANI VEYSEL EROĞLU (Afyonkarahisar) - İstiyorsanız onu yazılı olarak
ilgili bakanlıklara ileteceğim.
Sayın Tümer, ben
de biliyorsunuz bir dönem İzmir Milletvekiliydim, o bölgenin evladıyım.
Biliyorsunuz bu Efes'te antik bir kanal vardı. Zaman içinde dolmuş maalesef. Bu
antik kanalla ilgili bütün oradaki, Efes'te, İzmir'deki… İşte İzmir vekilimiz
var burada. Dediler ki: “Ya bu kanalın tarihî hususiyetlerini bozmadan, koruma
kullanma dengesi ve koruma kullanma iznini almak suretiyle, hatta UNESCO’dan
görüş almak suretiyle bunu açalım.” Ve bu projeyi yaptık. Tamamını açmıyoruz,
sadece orada kayıkların gireceği kadar -gerçekten turizm açısından çok önemli-
onu hazırladık. Size de sunalım. 
Benim anlayışım,
katılımcı anlayış. Daha önce valilikte de, bütün vekillerimizi davet ederek
-gelen vekillerimiz oldu- bunu sunduk, bütün tarafların bilgisini aldık ama
herhangi bir itirazınız veya tavsiyeniz varsa, bunu dikkate almak bizim de
boynumuzun borcudur.
Kaldı ki
önümüzdeki pazar günü Sayın Başbakanımızla İzmir’deyiz, sizi de davet ediyoruz.
Hatta, biliyorsunuz, geçen sene yanan alan vardı Menderes’te ve Bayındır’da. Bu
alanların bir santimetrekaresini başka maksatla kullanmadan ağaçlandırdık. Son
fidanları da pazar günü saat on bir de, Sayın Başbakanımız Binali Yıldırım’la
birlikte dikeceğiz. Sizleri de, bütün İzmir milletvekillerini de davet
ediyoruz. Şeref verirsiniz. Bunu da arz etmek istiyorum.
Bu kanalla
ilgili herhangi bir şey varsa, onu da dikkate alalım. Hatta hemen ben
getirteyim projeleri, ister pazar günü oradayız isterse daha sonra, bakalım.
Herkesin mutabık kaldığı bir projeyi yapmak bizim boynumuzun borcu. Bizzat ben
ilgileniyorum. Bunu arz edeyim.
Sayın Sarıhan,
özellikle suyun ticaretleşmesi diye bir şey yok kati surette. Dikkat ederseniz
biz, kanunda ticarileşmeyle ilgili yanlış anlaşılabilir bir madde vardı, hatta
değerli vekillerim gerek AK PARTİ, CHP, MHP Grubu “Ya bu yanlış anlaşılabilir.”
diye…
(Mikrofon
otomatik cihaz tarafından kapatıldı) 
ORMAN VE SU
İŞLERİ BAKANI VEYSEL EROĞLU (Afyonkarahisar) – Müsaade eder misiniz…
BAŞKAN –
Tamamlayın Sayın Bakan…
ORMAN VE SU
İŞLERİ BAKANI VEYSEL EROĞLU (Afyonkarahisar) –Onu da yanlış anlaşılmasın diye
çıkardık. Burada suyun ticarileştirilmesi, satışı kati surette söz konusu
değil, sadece sulamayla ilgili birtakım işletme giderlerinin alınması söz
konusu. 
KAMİL OKYAY
SINDIR (İzmir) – Sulama tesisleri işletmesinin hizmet alımı yoluyla…
ORMAN VE SU
İŞLERİ BAKANI VEYSEL EROĞLU (Afyonkarahisar) – Hizmet alımı olabilir ama suyun
satışı manasında değil bu, bakın. Hatta, biliyorsunuz Sayın Vekilim, sizin de
teklifinizle, özellikle Komisyon Başkanımızın desteğiyle yanlış anlaşılacak
maddeyi değiştirdik, büyük bir mutabakat sağladık. 
KAMİL OKYAY
SINDIR (İzmir) – Onları çıkardık Sayın Bakanım. 
ORMAN VE SU İŞLERİ
BAKANI VEYSEL EROĞLU (Afyonkarahisar) – Tabii ki mülkiyet hakkını korumak
hepimizin temel vazifesidir, onu da arz etmek istiyorum. 
Evet, diğer
hususlara vaktimiz kalmadı ama son olarak Sayın Kılıç size de teşekkür
ediyorum. Biz bütün Türkiye’de ağaçlandırma yapıyoruz. Daha önce Orman
teşkilatı sadece ormanlık alanda çalışıyordu ama şimdi, 2011 yılından itibaren
Orman teşkilatı olarak yol kenarları, okul bahçeleri, hastane avluları,
mezarlıklar, mabetlerin avluları, her tarafı ağaçlandırıyoruz. 
Arz ederim. 
BAŞKAN –
Teşekkür ediyorum Sayın Bakan. 
Birleşime on
dakika ara veriyorum. 
Kapanma Saati: 17.11
DÖRDÜNCÜ OTURUM
Açılma Saati: 17.29
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Nurhayat ALTACA KAYIŞOĞLU (Bursa)
----- 0 -----
BAŞKAN – Türkiye
Büyük Millet Meclisinin 88’inci Birleşiminin Dördüncü Oturumunu açıyorum. 
548 sıra sayılı
Kanun Tasarısı'nın görüşmelerine kaldığımız yerden devam ediyoruz.
Komisyon ve
Hükûmet yerinde.
Bölüm üzerindeki
konuşmalar tamamlanmış, soru-cevap işlemi de bitmişti.
Şimdi üçüncü
bölüm üzerindeki önerge işlemlerine başlayacağız.
41’inci madde
üzerinde iki adet önerge vardır, okutup işleme alıyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 41’inci maddesinin tasarıdan çıkarılmasını
arz ve teklif ederiz. 
 Akın
Üstündağ  Bülent Yener Bektaşoğlu  Barış
Yarkadaş 
 Muğla
 Giresun  İstanbul
 Mahmut
Tanal  Namık Havutça  Levent
Gök 
 İstanbul
 Balıkesir  Ankara
 Kamil
Okyay Sındır  Orhan Sarıbal
 İzmir
 Bursa
BAŞKAN - Komisyon
önergeye katılıyor mu?
TARIM, ORMAN VE
KÖYİŞLERİ KOMİSYONU BAŞKANI MEHMET BABAOĞLU (Konya) - Katılamıyoruz Sayın
Başkanım. 
BAŞKAN –
Hükûmet? 
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN – Önerge
üzerinde Ankara Milletvekili Levent Gök konuşacaktır.
Sayın Gök,
buyurun. 
LEVENT GÖK
(Ankara) – Sayın Başkan, değerli milletvekilleri; hepinizi saygıyla
selamlıyorum. 548 sıra sayılı Kanun Tasarısı’nın 41’inci maddesi üzerinde söz
aldım.
Sayın Başkan,
değerli milletvekilleri; az önce Sayın Bakanın çok coşkulu bir şekilde “Millete
gidiyoruz, gümbür gümbür geleceğiz.” sözlerini görünce, Sayın Bakanın millete
bir borcu olduğunu, bir hesap vermesi gerektiğini düşünüyorum. Sayın Başkan,
değerli milletvekilleri; tabii, Sayın Bakanı kastederken iktidarın tümünü
kastediyorum. Bu iktidar, halkın parasını kanunsuz bir şekilde kullanmıştır. Bu
iktidarın bütçeden kullandığı paraların çoğunun temelinde hukuk yoktur, yasa
yoktur. Bu iktidar, Anayasa Mahkemesi eliyle, Anayasa Mahkemesi iş birliğiyle
halkın parasını çarçur eden bir iktidardır; halkın parasını hiçbir yasal
dayanağı olmadan kullanan bir iktidardır. O yüzden, Sayın Bakan, koşa koşa
millete gidin ama millet de koşa koşa size gelecek ve o haksız yere
kullandığınız paraların hesabını soracak.
Sayın Başkan,
değerli milletvekilleri; geçtiğimiz hafta içerisinde Anayasa Mahkemesi 2016 ve
2017 yılı bütçe kanunlarının Cumhurbaşkanına, Hükûmete, Kamu Mali Yönetimi ve
Kontrol Kanunu, Kamu İhale Kanunu ve diğer kanunlardaki sınırlamalara tabi
olmaksızın, keyfî bir şekilde para harcama yetkisi veren düzenlemelerini iptal
etti. Sayın Bakan, bundan haberiniz var mı sizin? Haberiniz var. Geçen yıllar
da aynısını yaptınız, şimdi de aynısını yapıyorsunuz ama bir suç ortağınız var,
Anayasa Mahkemesi. Anayasa Mahkemesi, Cumhuriyet Halk Partisinin bütçe
kanunuyla ilgili yaptığı başvuruları bütçe yılı geçtikten sonra sonuçlandırmak
suretiyle, “Anayasa Mahkemesi kararları geriye doğru yürümez.” ilkesinden
hareketle sonuçsuz bırakmaktadır. Anayasa Mahkemesi, merkezî yönetim
kapsamındaki kamu idarelerinin bütçeleri arasındaki ödenek aktarmalarının ancak
kanunla yapılacağını öngören düzenleme kapsamında, Maliye Bakanına verilen
ödenek aktarma yetkisini iptal etmiştir. Şimdi, 2016 yılında Maliye Bakanının
bu aktardığı ödeneklerin hesabı nasıl sorulacaktır? Anayasa Mahkemesi bunu iptal
ediyor, Anayasa Mahkemesi “Bu kanunsuz, bu harcamaları yapamazsınız.” diyor. E
başka ne diyor? Daha başka neler demiyor ki, “Dışişleri Bakanlığının yurt
dışında açılacak yeni temsilcilik giderleri ve uluslararası toplantılar için
yapılacak harcamalar için açılan özel hesaptan yapılacak harcamalar ancak Kamu
İhale Kanunu’na tabi olması gerekir. Hükûmet bunu Kamu İhale Kanunu’na uygun
yapmadığı için bunları da iptal ediyorum.” diyor Anayasa Mahkemesi.
Cumhurbaşkanının
Daimî Başkanlığını yaptığı İSEDAK çerçevesinde yapılan harcamaları iptal etti
Anayasa Mahkemesi Sayın Bakan. Siz koşa koşa millete gidin ama hepinizin
“milletin Cumhurbaşkanı” dediğiniz, bizim “AKP Genel Başkanı” dediğimiz
Cumhurbaşkanının temsil, tören ve ağırlama giderlerinin, Cumhurbaşkanı ve eşi
tarafından verilecek hediyelik eşyaların, verilen resepsiyonlarda görevli
personelin görev nedeniyle giydikleri kıyafetlerin yaptırılmasının,
temizlenmesinin, konutlarda kullanılacak malzeme alımlarının da Kamu İhale
Kanunu kapsamı dışında yapılmasını iptal etti. Bundan haberiniz var mı Sayın
Bakan, dinliyor musunuz beni?
ORMAN
VE SU İŞLERİ BAKANI VEYSEL EROĞLU (Afyonkarahisar) – Dinliyorum.
LEVENT
GÖK (Devamla) – Cumhurbaşkanının yaptığı bu harcamalar da tamamen iptal edildi
değerli arkadaşlarım. 
Anayasa
Mahkemesi suç işliyor Sayın Başkan, değerli milletvekilleri. Anayasa Mahkemesi,
2015 yılı bütçesinde aynı maddelere ilişkin açmış olduğumuz iptal davasını da
bir yıl sonra sonuçlandırmak suretiyle iptal etti. Anayasa Mahkemesi kararları
geriye yürümediği için, tekrar 2016-2017 bütçelerine bu maddeleri koydunuz. E
peki, şimdi ne olacak? Anayasa Mahkemesi biliyor ki önüne gelen dosyadaki bu
maddeler, geçtiğimiz, 2015 yılındaki bütçe kanununa göre iptal edildi, yasa
dışı ama süresi içerisinde iptal etmiyor, yürütmeyi durdurma kararı vermiyor,
Hükûmete bir pas atıyor, “Sen yap bu harcamaları, ben bir yıl sonra kararımı
veririm, nasıl olsa ben karar verdikten sonra bütçe yılı geçtiği için geriye
yürümeyecek, haksız yere sen kullansan da bunlar meşru sayılacak.” diyor. Bunun
geçerli bir yanı olabilir mi? Sayın Bakan, gidin de millete koşa koşa bunların
hesabını bir verin, milletin parasını nasıl çarçur ettiğinizin hesabını bir
verin. Böyle bir tablo olabilir mi? Anayasa Mahkemesi devrede, iktidar devrede,
al gülüm ver gülüm “Ben senin kanununu iptal etmeyeyim, bir müddet sonra iptal
edeyim ama atı alan Üsküdar’ı geçsin.” Atı alan Üsküdar’ı geçemeyecek, 24
Haziranda hepinizin yakasındayız. 
Hepinize
saygılar sunarım. (CHP sıralarından alkışlar)
BAŞKAN – Teşekkür
ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer önergeyi
okutuyorum: 
Türkiye Büyük
Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 41’inci maddesi ile 5403 sayılı
Kanun’un 8’inci maddesine eklenmesi öngörülen değişiklikte yer alan
"bakanlık onayı aranmaz” tümcesinin "bakanlık onayı aranır” şeklinde
değiştirilmesini arz ve teklif ederiz.
 Meral
Danış Beştaş  Sibel Yiğitalp Ertuğrul
Kürkcü
 Adana Diyarbakır İzmir
 Mehmet
Ali Aslan Behçet Yıldırım
 Batman
 Adıyaman 
BAŞKAN –
Komisyon önergeye katılıyor mu?
TARIM, ORMAN VE
KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz Sayın
Başkanım.
BAŞKAN –
Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım. 
BAŞKAN –
Gerekçeyi okutuyorum:
Gerekçe: 
Arazi ifraz
işlemlerinde Gıda, Tarım ve Hayvancılık Bakanlığı mevcut kanunda yetkili
kuruldur. Bu nedenle, kamu yararına olan ifraz işlemleri gibi önemli konularda
Bakanlık onayı aranması gerekir
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
41’inci maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
42’nci madde
üzerinde aynı mahiyette olmak üzere iki adet önerge vardır, okutuyorum:
Türkiye Büyük
Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 42’nci maddesinin tasarı metninden
çıkarılmasını arz ve teklif ederiz.
 Meral
Danış Beştaş  Sibel Yiğitalp Ertuğrul
Kürkcü
 Adana Diyarbakır İzmir
 Mehmet
Ali Aslan Behçet Yıldırım
 Batman
 Adıyaman 
Aynı mahiyetteki
diğer önergenin imza sahipleri: 
 Akın
Üstündağ Bülent Yener Bektaşoğlu Kamil
Okyay Sındır
 Muğla Giresun İzmir
 Barış
Yarkadaş Mahmut Tanal Orhan
Sarıbal
 İstanbul İstanbul Bursa
 Haydar
Akar Engin Özkoç Ömer
Fethi Gürer
 Kocaeli Sakarya Niğde
BAŞKAN –
Komisyon aynı mahiyetteki önergelere katılıyor mu?
TARIM, ORMAN VE
KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz Sayın
Başkanım.
BAŞKAN –
Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım. 
BAŞKAN – Aynı
mahiyetteki ilk önergenin gerekçesini okutuyorum:
Gerekçe: 
Maddeyle yapılan
değişiklikle 5403 sayılı Toprak Koruma ve Arazi Kullanımı Kanunu’nun 3’üncü
maddesinin birinci fıkrasının (ö), (p), (ş) ve (t) bentleri ile 17’nci
maddesinin yürürlükten kaldırılması hükme bağlanmıştır. Yürürlükten
kaldırılması düşünülen bentler ve maddeler arazi toplulaştırma ve tarla içi
geliştirmeye dair tanımlardır. Bunların yerine kullanılacak yeni tanımlar ve
kavramların neler olabileceğinin detaylıca tartışılması amacıyla maddenin
tasarı metninden çıkarılmasında fayda vardır.
BAŞKAN – Aynı
mahiyetteki diğer önerge üzerinde Niğde Milletvekili Ömer Fethi Gürer konuşacaktır.

Buyurun Sayın
Gürer. (CHP sıralarından alkışlar)
ÖMER FETHİ GÜRER
(Niğde) – Sayın Başkan, değerli milletvekilleri; 548 sıra sayılı Kanun
Tasarısı’nın 42’nci maddesi üzerinde söz aldım. Yüce Meclisi saygıyla
selamlıyorum.
On beş yıldır
Adalet ve Kalkınma Partisi Hükûmetleri arazi toplulaştırmada sorunlarını
çözemedi. Bu bağlamda, toplulaştırma çalışmalarının uzaması çiftçinin arazi
üzerinde yeni yaptırımlar yapmasına engel oldu. Arazilerin verim durumuna göre
yapılması gereken derecelendirmeler kimi yerde harita üzerinde yapıldı. Verimli
arazi elinden alınan çiftçi daha az kıymetli araziyle takas edildi. Bu nedenle
davalar açıldı, sorunlar arttı. Arazi toplulaştırma çalışmalarının gerek
uygulamada yarattığı adaletsizlikler gerekse tamamlanamaması nedeniyle oluşan
mağduriyetler güya yükseldi. Planlı, düzenli, adaletli çalışma yapılmadı.
Sonuçta da Tarım Bakanlığı “Ben bu işi beceremiyorum.” diyerek Orman ve Su
İşleri Bakanlığına devrediyor. Ama burada bir şey getiriliyor, maliklerin
muvafakati aranmaksızın zorunlu bir arazi toplulaştırma uygulamasına gidiliyor.
Tabii, ben bu
kanun tasarısının Meclisten, seçim kararı alınınca çekileceğini düşünüyordum
çünkü getirilen uygulamaların hepsi çiftçinin, orman köylüsünün aleyhineydi.
Örneğin sulamada, borcundan dolayı desteklemeden borcu kesilecekti, orman
arazileri ranta açılıyordu ama nedense şu ana kadar Hükûmet bu tasarıyı
çekmedi; bunun hayırlısı çekilmesi yönündeydi. 
Değerli
milletvekilleri, şimdi seçim geliyor. Ben Adalet ve Kalkınma Partisi
Hükûmetinin bakanlarının tavrını çok merak ediyorum. Geçen sene bu zamanlar
yurttaşlar, çiftçiler fasulye ekmeye giderken gümrüğü düşürdünüz; ekim yapacak,
fasulye ekecek yurttaş, çiftçi “Ben bu ürünü satamayacağım.” kaygısıyla
mağduriyet yaşadı. Gümrüğü sıfırlayarak yarattığınız bu mağduriyeti bu yıl
uygulamaya alacak mısınız?
Biliyorsunuz,
haziran ayında buğday hasadı var. Hani iki yıldır tam buğdayı tarladan
kaldırırken çiftçi, birdenbire gümrüğü sıfırlıyorsunuz, onun buğdaydan
kazanacağını elinden alıyorsunuz, sonuçta buğday ekmekten vazgeçiyor ya,
haziran ayında bakalım ne yapacaksınız. Gümrüğü yine sıfırlayacaksınız. Girdi
fiyatları artarken o çiftçiyi buğday ekmekten vazgeçirecek misiniz? 
Öte yandan,
Niğde’de beni televizyon karşısında izleyen patates üreticisi hemşehrim,
deponda patatesin çürüdü, kürekle artık dışarıya atmak zorunda kalıyorsun.
Acaba 24 Haziranda yine senin patatesine değer vermeyen Adalet ve Kalkınma
Partisi Hükûmetinin partisine oy verecek misin? 
HALİS DALKILIÇ
(İstanbul) – Ya Ömer, sen olsun yapma!
ÖMER FETHİ GÜRER
(Devamla) - Bunları merak ediyorum. Neden merak ediyorum? Çünkü ülkede tarımı
bitirdiler, ithal edilmeyen yok. Tohum ithal, ilaç ithal, gübre ithal, ürün
ithal, et ithal, saman ithal; ülkenin çiftçisi, üreticisi, besicisi mağduriyet
yaşıyor. 
HAYDAR AKAR
(Kocaeli) – Bakanları da ithal ederler yeni sistemde bunlar.
BURCU KÖKSAL
(Afyonkarahisar) – Bakanlar da ithal olacak yeni sistemde, milletvekilleri de
ithal olacak.
ÖMER FETHİ GÜRER
(Devamla) - Bunları alanlarda nasıl anlatacaksınız? Çünkü ben bu ülkenin
köylüsünü Atatürk’ün dediği gibi milletin efendisi olarak görüyorum. Benim
çiftçimi, benim köylümü, benim üreticimi mağdur ettiniz; aylardır, yıllardır
yüzü gülmüyor. “Mazotta destekleme veriyoruz.” diye Çiftçi Kayıt Sistemi’ne dâhil
olanlara destek veriyorsunuz, çiftçilik yapanlara bu desteği sağlamıyorsunuz
ama mazota son üç ayda getirdiğiniz zamlarla bizim çiftçi perişan oldu.
Ardından, yer altından çıkan elektriğin maliyeti sürekli bindiği için çiftçinin
girdi fiyatları arttı, ürettiği ürünü değerine satamıyor. Üretici ürettiği
ürünü değerine satamazken tüketici de aracılar nedeniyle pahalı ürün alıyor.
Tarımda planlı uygulamalar olmadığından ülkemizin tarımı dışa bağımlı oldu. Ne
düşünürseniz, aklınıza gelen maruldan çileğe kadar ithal eder hâle getirildi.
Tarım politikalarının yanlışlığını sürekli vurguladık. 
Şimdi, köydeki
hemşehrim, kentteki hemşehrim, seçimde sandık önüne geldiğinde bunları
değerlendirmeni istiyorum. Çiftçi borçları on beş yılda 17 kat artmış, bundan
memnunsa gitsin gene oylarını Adalet ve Kalkınma Partisine versin ama
mağduriyetleri kara sabana düşecek noktaya gelmişse Cumhuriyet Halk Partisi
iktidarında sizin sorunlarını çözmeye söz veriyoruz. (CHP sıralarından “Bravo”
sesleri, alkışlar) Bir yıl öncesinden üreteceğin ürünün değeri ve ederini sana
bildireceğiz. Ne ekersen bir yıl sonra o ürünü planlayarak, bölgelere göre
verimliliği de ele alarak ürettiğin üründen sen mağdur olmayacaksın. Eğer
ürünün değer bulmazsa sana en az asgari ücret üzerinden geçimini sağlayacak
desteği de vereceğiz. O anlamda, her köye veteriner, her köye ziraat mühendisi
mutlaka Cumhuriyet Halk Partisi iktidarında olacak. 
(Mikrofon
otomatik cihaz tarafından kapatıldı)
ÖMER FETHİ GÜRER
(Devamla) – Sayın Başkanım…
BAŞKAN –
Mikrofona gerek yok, ses maşallah soy ismiyle müsemma, gür bir şekilde çıkıyor.
Buyurun,
tamamlayın.
ÖMER FETHİ GÜRER
(Devamla) – Şimdi, Sayın Bakanımı burada görünce… Gedelli Köyü muhtarımız diyor
ki: “Gedelli Göleti’nin durumu, projesi bitti ama ihale ve istimlak ne zaman?”
diye soruyor. Çanakçı, Çınarlı, Karanlıkdere’de, Himmetli köy muhtarları aradı
“Bizim gölet ne olacak?” diyorlar. Sayın Bakan, ayrıca Koçak Köyü’nün
taşınmasıyla ilgili sözünüz vardı, iki yıl geçti, yazılı soruya yanıt
vermiştiniz. Koçak Köyü’nün taşınması ne zaman olacak?
Yüce Meclisi
saygıyla selamlıyorum. (CHP sıralarından alkışlar)
BAŞKAN –
Teşekkür ediyoruz.
Aynı mahiyetteki
önergeleri oylarınıza sunuyorum: Kabul edenler… Kabul etmeyenler… Önergeler
kabul edilmemiştir.
42’nci maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
43’üncü madde
üzerinde iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun Hükmünde Kararnamelerde Değişiklik Yapılmasına
Dair Kanun Tasarısı’nın 43'üncü maddesine bağlı (ğ) bendinin aşağıdaki gibi
değiştirilmesini arz ve teklif ederiz.
 Akın
Üstündağ  Bülent Yener Bektaşoğlu  Haydar
Akar 
 Muğla
 Giresun  Kocaeli
 Mahmut
Tanal  Namık Havutça  Ömer
Fethi Gürer 
 İstanbul
 Balıkesir  Niğde
 Kamil
Okyay Sındır  Barış
Yarkadaş
 İzmir  İstanbul
"ğ) Tarla içi sulama sistemi destekleri: Tarla içi
sulama sistemi hizmetlerinin geliştirilmesi maksadıyla, çiftçilerin birlikte
veya bireysel olarak yürütecekleri yatırım projelerinin maliyetinin bir kısmı,
tarla içi sulama desteği olarak Devlet Su işleri Genel Müdürlüğü tarafından
karşılanabilir. Tarla içi sulama sistemi desteklerine ilişkin işlemler Devlet Su
işleri Genel Müdürlüğü tarafından yürütülür. Destekleme oranını, proje türleri
bazında veya toplu olarak belirlemeye ve uygulamaya ilişkin diğer hususları
düzenlemeye Devlet Su İşleri Genel Müdürlüğünün bağlı olduğu Bakanlığın teklifi
üzerine Bakanlar Kurulu yetkilidir.”
BAŞKAN - Komisyon
önergeye katılıyor mu?
TARIM, ORMAN VE
KÖYİŞLERİ KOMİSYONU BAŞKANI MEHMET BABAOĞLU (Konya) - Katılamıyoruz Sayın
Başkanım. 
BAŞKAN –
Hükûmet? 
ORMAN VE SU
İŞLERİ BAKANI VEYSEL EROĞLU (Afyonkarahisar) - Katılamıyoruz Başkanım.
BAŞKAN – Önerge
üzerinde Kocaeli Milletvekili Haydar Akar konuşacaktır.
Buyurun Sayın
Akar. (CHP sıralarından alkışlar)
HAYDAR AKAR
(Kocaeli) – Sayın Başkan, değerli milletvekilleri; biraz önce Sayın Bakan’a bir
soru sordum, Sayın Bakan da ilgileneceğini söyledi ama üç yıldır -daha önceki
yılları da söyleyeyim, 24’üncü Dönemi- söylediğim hiçbir işle ilgilenmedi. Ne
zaman söylediysem hep ilgileneceğini söyledi Sayın Bakan ama hiçbir işi
çözemedi şimdiye kadar, çözmedi ya da geri dönmedi. Bunu da açık yüreklilikle
söylemek istiyorum Sayın Bakan. Eğer “Bir tanesini yaptım.” diyorsanız bana
cevap verirsiniz. 
Şimdi,
arkadaşlar, 24 Haziranda seçim var ve bu seçime gideceğiz. On beş yıldır bu
ülkeyi siz yönetiyorsunuz. Sayın Bakan da “Hodri meydan.” dedi, biz de “Hodri
meydan.” diyoruz. Tüm Türkiye’deki vatandaşlarım bu konuşmayı duysun, Sayın
Bakana da birtakım sorular soracağım, kimin “Hodri meydan.” demesi gerektiğini
vatandaşlarım değerlendirsin. 
Sayın Bakan,
iktidara gelirken 3Y ile yola çıktınız; yolsuzluk, yoksulluk ve yasaklarla yola
çıktınız. Yolsuzluk; 17-25 Aralık dünya tarihinin belki de ayyuka çıkmış,
belgelenmiş en büyük yolsuzluğuydu. 4 bakanın da milletvekili…
SALİH CORA
(Trabzon) – Ondan sonraki seçim ne oldu? 
HAYDAR AKAR
(Devamla) – Kimin çıkardığı da önemli değil ama en büyük yolsuzluğuydu. 
SALİH CORA
(Trabzon) – Ondan sonraki seçim ne oldu?
HAYDAR AKAR
(Devamla) – Sıfırlamalar konuşuluyordu telefonlarda, ayakkabı kutularında
paralar bulunuyordu, bunları faizleriyle geri verdiniz. Yolsuzluk iktidarınızda
yasallaştı. 
Yasaklar;
gazeteciler içeride. “AKP Genel Başkanı Recep Erdoğan’a söz söyledi.” diye
hakaret sayılıyor, insanlar hapse atılıyor, milletvekilliği düşürülüyor; AKP
Genel Başkanı insanlara hakaret ettiği zaman Cumhurbaşkanı sıfatını kullanıyor.
Ama sonuçta -biraz evvel Orhan Sarıbal söyledi- Cumhurbaşkanı sadece
AKP’lilerin Cumhurbaşkanı, Recep Tayyip Erdoğan, Recep Erdoğan bizim
Cumhurbaşkanımız değil, AKP’nin Genel Başkanıdır, bir kez daha bunu vurgulamak
istiyorum. 
Şimdi, Sayın Bakan,
on beş yıl önceki problemlerimize bakalım. Bu ülkenin ne problemi vardı on beş
yıl evvel? İşsizlik problemi vardı. Çözdünüz mü? İşsizlik rakamlarını on beş
yılla karşılaştırdığınızda, 3 puan, 4 puan üzerinde olduğunu…
HALİS DALKILIÇ
(İstanbul) – On beş-yirmi sene önce CHP problemi vardı, yine devam ediyor. 
HAYDAR AKAR
(Devamla) – Siz hangi dünyada yaşıyorsunuz? Anlamıyorum ki, oradan bana cevap
yetiştiriyorsunuz. Bakın rakamlara, Allah aşkına, bir sefer de okuyun, görün
gerçeği. 
SALİH CORA
(Trabzon) – Rakamlar ortada. 
HAYDAR AKAR
(Devamla) – Terör; çözdünüz mü? Siz geldiğinizde terör neredeyse sıfırdı. Bir
tane terör örgütü vardı Türkiye’de, sadece Türkiye’yle ilgili bir terör
örgütüydü, uluslararası terör örgütünü devşirdi, yanına da eklediniz…
SALİH CORA
(Trabzon) – Mağaralarından çıkamıyorlar. 
HAYDAR AKAR
(Devamla) – …DEAŞ’ı eklediniz, FETÖ’yü eklediniz, hepsini eklediniz ve
sayılarını da artırdınız. 
Eğitim, sağlık,
ekonomi…
SALİH CORA
(Trabzon) – Çağ atladık. 
HAYDAR AKAR
(Devamla) – Cari açık vardı değil mi, bu ülkenin cari açığı vardı 2002’de. Cari
açığın şu anda nereye geldiğine hiç bakıyor musunuz? Tüm cumhuriyet tarihinin,
bütün hükûmetlerin cari açığından fazla cari açık veriyorsunuz. Borçlanma; iç
borç ve dış borç, tüm hükümetlerin, cumhuriyet tarihindeki hükûmetlerin en
büyük dış borcunu yapmışsınız, iç borcunu yapmışsınız. 
Sağlıkta
diyorsunuz ki “Halkın memnuniyeti yüksek.” Ya, siz ayrı bir dünyada mı
yaşıyorsunuz? Bu millet size hiç telefon etmiyor mu? Görüntüleme cihazlarıyla
görüntü alabilmek için, muayene olabilmek için, sıra bulabilmek için hiç mi
telefon etmiyor size? Eskiden sabah kuyruğa giriyordu ama şimdi bir ay randevu
alamıyor vatandaş hastanelerden. Bunu yap-işlet-devret modeliyle bela ettiniz
Türkiye’ye. Şehir hastaneleri yapıyorsunuz övünerek, sadece benim kentimdeki
şehir hastanesine yüzde 70 hasta garantisi veriyorsunuz. 
2018
yılında 6,2 milyar lira garanti verdiğiniz yap-işlet-devret modellerine para
ödeyeceksiniz. Osmangazi’si var, Avrasya Tüneli var, yakında havaalanı da
gelecek, açacaksınız, o da uzun bir konu, bir saat anlatmam lazım ama 6,2
milyar bu sene ödeyeceksiniz. 
İnşallah
iktidar size 24 Haziranda nasip olmayacak, biz bunları da halledeceğiz ama
iktidar size nasip olursa bilin ki Türkiye’nin idam fermanıdır bu, daha da
kötüye gidecektir, iflasa sürükleyeceksiniz bu ülkeyi diyorum. 
HALİS
DALKILIÇ (İstanbul) – Felaket tellallığı yapıyorsun. 
HAYDAR
AKAR (Devamla) – Felaket tellallığı falan yapmıyorum, görüntü bu. 
HALİS
DALKILIÇ (İstanbul) – Çok iyi olacak Allah’ın izniyle. 24 Hazirandan sonra
büyük Türkiye yürüyüşüne devam edecek.
HAYDAR
AKAR (Devamla) – Açın bakın, TÜİK’in rakamlarına bakın, hazinenin borçlanmasına
bakın, hatta hazinedeki tasarruflara baktığınız zaman da bunu çok rahatlıkla
göreceksiniz. 
Sayın
Bakan, buraya çıktığınızda yaptıklarınızı anlatıyorsunuz, sattıklarınızı hiç
anlatıyor musunuz? Sattıklarınızı söyleyemezsiniz, zaman yetmez ama
yaptıklarınız birkaç tane şeyin ötesine geçmiyor. Satmadıklarınızı söylesek,
iktidarınız döneminde satmadığınız bir şey bulamazsınız. 
İşte,
size çok net bir soru soruyorum: Sizin on beş yıllık iktidarınız döneminde
yapıp da sizden sonraki iktidarın satabileceği ya da şu iki aylık dönemde sizin
yapıp da satabileceğiniz bir eser söyleyebilir misiniz? 
Tükettiniz
Türkiye’yi, tükettiniz cumhuriyetin eserlerini diyor, hepinize sevgiler,
saygılar sunuyorum. (CHP sıralarından alkışlar) 
BAŞKAN
– Teşekkür ediyorum. 
ORMAN
VE SU İŞLERİ BAKANI VEYSEL EROĞLU (Afyonkarahisar) – 525 tane baraj ve HES var.
HAYDAR
AKAR (Kocaeli) – Sayın Bakan, o HES’lerin toplamı bir Keban Barajı yapmıyor,
tek tek topladım onları.
VI.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Ahmet Aydın’ın, Cumhurbaşkanının
bu milletin oyuyla seçildikten sonra devletin başı olduğuna ve bütün milleti
temsil ettiğine ilişkin konuşması
BAŞKAN
– Sayın Akar, bir hatırlatma yapmak durumundayım. Anayasa’mızın 104’üncü
maddesi Cumhurbaşkanının görev ve yetkilerini düzenliyor. Cumhurbaşkanı
devletin başıdır, bu sıfatla Türkiye Cumhuriyeti’ni ve Türk milletinin
birliğini temsil eder. Anayasa’nın uygulanmasını, devlet organlarının düzenli
ve uyumlu çalışmasını gözetir. Pek çok görevinin yanı sıra özellikle, Türkiye
Büyük Millet Meclisi adına Türk Silahlı Kuvvetlerinin Başkomutanlığını temsil
etmek gibi bir görevi de var.
BURCU KÖKSAL
(Afyonkarahisar) – Bahsettiğiniz tarafsız Cumhurbaşkanı.
HAYDAR AKAR
(Kocaeli) – O söyledikleriniz tarafsız Cumhurbaşkanı için. Anayasa’nın yeminle
ilgili maddesine bakarsanız, Cumhurbaşkanının tarafsız olması gerektiğini
söylüyor. AKP’nin Genel Başkanı tarafsız Cumhurbaşkanı olamaz.
BAŞKAN – Siz oy
verirsiniz vermezsiniz, seversiniz sevmezsiniz, seçersiniz seçmezsiniz ama bu
milletin oyuyla seçildikten sonra devletin başıdır ve bütün milleti temsil eder
bu sıfatıyla.
HAYDAR AKAR
(Kocaeli) – Beni temsil etmiyor.
BAŞKAN – Buyurun
Sayın Muş, sisteme girmişsiniz.
IV.- AÇIKLAMALAR (Devam)
29.- İstanbul Milletvekili Mehmet Muş’un, Kocaeli Milletvekili Haydar
Akar’ın 548 sıra sayılı Kanun Tasarısı’nın 43’üncü maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
MEHMET MUŞ
(İstanbul) – Sayın Başkan, değerli milletvekilleri; az önce burada kürsüden
ifade edilen bazı konulara katılmadığımızı ifade etmek isterim. 
“Efendim, 17-25
şöyle yolsuzluktu, böyle yolsuzluktu, tescilliydi.” Ortada bununla alakalı hem
burada açılan Komisyon kararları vardır hem de yargı kararları mevcuttur,
isteyenler bunlara bakabilirler. Milletimiz bununla alakalı kararını 30 Martta
sandık başına gittiği zaman, bunlardan çok daha fazlasını grup toplantılarında,
aynılarını, aynı teraneleri çevirdiler, çevirdiler, çevirdiler milletten tokadı
yiyip yerlerine oturdular. İktidara alternatif olan bir partinin çıkıp da aynı
şeylerin etrafında dönüp dönüp durması… Bu millete “Ben iktidara gelirsem
şunları şunları yapacağım.” diyeceği bir şey olmadığı için bunların etrafında
dönüyor. 
“Efendim, biz
Cumhurbaşkanını kabul etmiyoruz. Cumhurbaşkanı, bizim Cumhurbaşkanımız değil,
AK PARTİ’nin Genel Başkanı.” Değerli arkadaşlar, AK PARTİ’nin Genel Başkanı
nasıl oldu? Burada bir referandum yapıldı, oylama yapıldı, milletimiz partili
Cumhurbaşkanlığını kabul etti ve AK PARTİ Genel Başkanı oldu. 
(Mikrofon
otomatik cihaz tarafından kapatıldı)
MEHMET MUŞ
(İstanbul) – Açar mısınız?
BAŞKAN –
Tamamlayın lütfen.
MEHMET MUŞ
(İstanbul) – Şimdi tekrar seçime gideceğiz. Buyurun, er meydanı ortada, çıkarın
adayınızı. Partili bir aday çıkaracaksınız, partinizden birisi olacak, öyle
söylüyor sözcüleriniz. AK PARTİ’den seçilince AK PARTİ’nin Genel Başkanı oluyor
da CHP’den seçildiği zaman Cumhurbaşkanı mı olacak? Şimdi, arkadaşlar, siyaset
ciddi bir iştir, söylediklerimizin ağırlığının olması lazım. 
Bir diğer konu,
bir tane örnek vereceğim arkadaşlar. Bakın, Arnavutköy’de üçüncü havalimanı yapılıyor,
o eski ocakların olduğu yeri verdik, yap-işlet-devretle yapılıyor ve devlet
buradan yıllık 1,2 milyar euro kira alacak. Yirmi beş yıl boyunca tek kuruş
vermeyeceğiz, yirmi beş yıl sonra da havalimanı devletin olacak. Sadece bir
tanesini söylüyorum. 
Teşekkür ederim.

BAŞKAN –
Teşekkür ediyorum. 
HAYDAR AKAR
(Kocaeli) – Sayın Başkan…
BAŞKAN – Sayın
Akar…
HAYDAR AKAR
(Kocaeli) – İktidara gelince bizim söyleyecek sözümüz olmadığını, yapacak
projemiz olmadığını ifade ediyor grup başkan vekili. Bu bir sataşmadır. 
BAŞKAN – Şimdi,
sizin açıklamalarınıza karşı bir açıklama yaptı. Siz de aynı açıklamayı yapın.
Buyurun, yerinizden de size 60’a göre söz vereyim. 
HAYDAR AKAR
(Kocaeli) – Hayır, sataşmadır bu direkt Sayın Başkan 69’a göre. 
BAŞKAN – Sataşma
olarak değerlendirmemek lazım. Siz birtakım ithamlarda bulundunuz, o da ona
ilişkin cevabını verdi. 
Buyurun lütfen. 
MEHMET MUŞ
(İstanbul) – Daha aday ortaya koymamışsınız. 
30.- Kocaeli Milletvekili Haydar Akar’ın, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması
HAYDAR AKAR
(Kocaeli) – Teşekkür ederim Sayın Başkan. 
Bizim iktidara
geldiğimizde yapacak işimiz olmadığını… Şu 1 Kasımdan itibaren Cumhuriyet Halk
Partisinin projelerini uygulayan iktidarın bunu görmemezlikten gelmesi ya da
kopyalamasını unutmuş değil bu halk. Evet, 7 Haziran seçimlerinde Cumhuriyet
Halk Partisinin projeleri sadece Cumhuriyet Halk Partisine aitti ve bugünkü
iktidar grubu da o projelerin bugünkü ekonomik durumla, Türkiye’nin o günkü ekonomik
durumuyla çözülemeyeceğini, yapılamayacağını… Taşeron var bunun içinde, asgari
ücret var bunun içinde, birçok proje var bunun içinde ama 1 Kasım seçim
broşürleri incelendiğinde ilgili partinin, iktidar partisinin Cumhuriyet Halk
Partisinden bunları kopyaladığı da çok açık ve net görülmektedir. Onun için
Cumhuriyet Halk Partisi iktidarında, işte, biraz evvel kürsüde saydığım
problemler için tüm projelerimiz hazır ve biz yoksulluğu yönetmeyeceğiz
arkadaşlar, yoksulluğu ortadan kaldıracağız. Bunun böyle bilinmesi gerektiğini
düşünüyorum. 
Teşekkür ederim.

BAŞKAN –
Teşekkür ediyorum. 
X.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- Devlet Su İşleri Genel Müdürlüğünün Teşkilat ve Görevleri Hakkında
Kanun ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/929) ve Tarım, Orman ve Köyişleri Komisyonu Raporu (S.
Sayısı: 548) (Devam)
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer önergeyi
okutuyorum: 
Türkiye Büyük
Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 43’üncü maddesiyle eklenmesi öngörülen
(ğ) bendinde yer alan “Bakanlığın teklifi üzerine” ibaresinin “Bakanlığın
teklifi ile” şeklinde değiştirilmesini arz ve teklif ederiz. 
 Meral
Danış Beştaş  Sibel Yiğitalp Ertuğrul
Kürkcü
 Adana Diyarbakır İzmir
 Mehmet
Ali Aslan Behçet Yıldırım
 Batman
 Adıyaman 
BAŞKAN –
Komisyon önergeye katılıyor mu?
TARIM, ORMAN VE
KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz Sayın
Başkanım.
BAŞKAN –
Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım. 
BAŞKAN –
Gerekçeyi okutuyorum:
Gerekçe: 
Yapılan
değişiklikle madde metnine açıklık getirilmesi amaçlanmıştır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
43’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
44’üncü
madde üzerinde üç adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 44’üncü maddesinin tasarı metninden
çıkarılmasını arz ve teklif ederiz.
 Meral
Danış Beştaş Sibel Yiğitalp Behçet
Yıldırım
 Adana Diyarbakır Adıyaman
 Mehmet
Ali Aslan Ertuğrul Kürkcü
 Batman İzmir
BAŞKAN -
Komisyon önergeye katılıyor mu?
TARIM, ORMAN VE
KÖYİŞLERİ KOMİSYONU BAŞKANI MEHMET BABAOĞLU (Konya) - Katılamıyoruz Sayın
Başkanım.
BAŞKAN –
Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılamıyoruz Başkan.
BAŞKAN –
Gerekçeyi okutuyorum.
Gerekçe:
Tasarı metnine
Komisyon görüşmelerinde son dakika önergeleriyle yeni madde ihdas edilmiştir.
Hükûmetin ilk teklif ettiği metinde yer almayan ve Komisyonda yeterince
görüşülmeyip üzerinde etraflıca tartışma yapılmadan eklenen bu maddenin yasama
tekniğine aykırı olduğunu düşünüyoruz. İlgili maddenin etraflıca tartışılması
ve yasama tekniğine uygun bir faaliyet yürütmek maksadıyla maddenin tasarı metninden
çıkarılmasını öngörmekteyiz.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 44'üncü maddesinin aşağıdaki şekilde
değiştirilmesini arz ve teklif ederiz.
MADDE 44- (1)
31/10/2006 tarihli ve 5553 sayılı Tohumculuk Kanununun 24 üncü maddesinin
birinci fıkrasının (b) bendinde yer alan "binde üç” ifadesi "binde
iki” olarak değiştirilmiştir.
 Muharrem
Varlı Mustafa Mit Mehmet
Erdoğan
 Adana Ankara Muğla
 Erkan
Haberal Mevlüt Karakaya Arzu
Erdem
 Ankara Adana İstanbul
BAŞKAN -
Komisyon önergeye katılıyor mu?
TARIM, ORMAN VE
KÖYİŞLERİ KOMİSYONU BAŞKANI MEHMET BABAOĞLU (Konya) - Katılamıyoruz Sayın
Başkanım.
BAŞKAN –
Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılamıyoruz Başkan.
BAŞKAN – Önerge
üzerinde İstanbul Milletvekili Arzu Erdem konuşacaktır.
Buyurun
Sayın Erdem. (MHP sıralarından alkışlar) 
ARZU
ERDEM (İstanbul) – Teşekkür ederim Sayın Başkan.
Değerli
milletvekilleri, bizleri ekranları başında izleyen aziz Türk milleti; Devlet Su
İşleri Genel Müdürlüğünün Teşkilat ve Görevleri Hakkında Kanun ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı’nın
44’üncü maddesi üzerine Milliyetçi Hareket Partisi Grubum adına söz almış bulunmaktayım,
Genel Kurulu saygılarımla selamlıyorum. 
Gıda,
Tarım ve Hayvancılık Bakanlığının yetkilerinden biri de atama bekleyen gıda
mühendislerine, ziraat mühendislerine, veteriner hekimlere, ziraat
teknisyenlerine, su ürünleri mühendislerine istihdam sağlamaktır. Burada
özellikle Sayın Bakanımız da bulunduğu sırada sürekli millî projelerden, yerli
projelerden bahsettik ve ülkemiz ekonomisinin güçlü ve üreten ekonomi modeline
geçmesi noktasında ve güçlü Türkiye hedefine ulaşmak noktasında özellikle millî
projelerin önemi üzerinde durduk. Millî projeleri gerçekleştirirken üç tarafı
denizlerle çevrili olan güzel ülkemizde, yine aynı şekilde, ziraat, hayvancılık
ve tarıma çok elverişli olan ülkemizde millî projelerle ilgili yapılacak olan
çalışmalar varsa bu millî projeleri harekete geçirdikten sonra atama bekleyen
bu ilgili bölümlerden mezun olan kardeşlerimizle ilgili, öğrenci
arkadaşlarımızla ilgili mutlaka ve mutlaka bir çalışmanın da yapılması şart. 
Gıda
denetimi konusunda dört yıl eğitim görerek bu konuda en yetkin kişiler gıda
mühendisleridir. Bu doğrultuda, Bakanlık gıda denetmenlerinin çoğunluğunu gıda
mühendislerinden mutlaka oluşturmalıdır. Neden gıda mühendisleri gıda
denetiminden sorumlu 3’üncü meslek grubu durumundadır? Bunun üzerinde mutlaka
bir kafa yormamız gerekiyor. Son zamanlarda hepimizin de haberdar olduğu artan
gıda zehirlenme olayları, denetleyenlerin gıda konusunda yeterli bilgiye sahip
olmadığını, denetim sıklığının yetersiz olduğunu ve üreticilerin bu hususta
titiz davranmadıklarını düşündürmektedir. Bu gibi durumlar göz önünde
bulundurulduğunda hem özel sektörde hem de kamuda gıda mühendislerinin
istihdamının zorunlu olması gerekmektedir. 
Yine,
Bakanlığın yaklaşık olarak 6 bin ziraat mühendisi açığı bulunduğu
belirtilmektedir. Bakanlık tarafından bu veriler ortaya konmaktadır. 40 bini
aşan işsiz ziraat mühendisi atama bekliyor ve atamayla ilgili açıklanması
gereken rakamların önemli bir bölümü Maliye Bakanlığının önünde duruyor. Maliye
Bakanlığı bununla ilgili bütçe yetersizliği dolayısıyla bu atamaları
onaylamamaktadır ve bu konuyla ilgili sağlıklı bir çalışmanın yapılması şart. 
Kuş
gribi, şarbon, kuduz gibi hastalıklarda yani hayvanlardan insanlara geçen
hastalıklarda veteriner hekimler halk sağlığında mücadele etmesi gereken önemli
unsurlardır. Görevlerini yapmak isteyen veteriner hekimler de atama
beklemektedirler ve her gün aslında her birimizin kapısını aşındırmaktadırlar. 
Aynı şekilde,
Bakanlığın yaklaşık olarak bin ziraat teknisyeni açığı bulunduğu
belirtilmektedir. 10 bini aşan işsiz ziraat teknisyeni atama beklemektedir.
Türk gençliği o kadar feraset sahibi bir gençlik ki 10 bin civarında atama
bekleyen varken diyorlar ki: “En azından bir kısmımız atansın, biz diğerleri
bekleyelim.”
Evet, burada
Ekonomi Bakanlığının ortaya koymuş olduğu reel sektöre de mutlaka atılım
yapsınlar, buna da katılıyorum. Bu kardeşlerimizin, gençlerimizin reel sektörde
girişimci olarak yer almaları noktasında da mutlaka çalışılması gerektiği
yönünde bizim de teşvikimiz söz konusu ama bu konuda da sağlıklı bir
planlamanın yapılması şart. 
Alanında oldukça
başarılı balıkçılık teknolojisi mühendisleri ve su ürünleri mühendisleri yine
atama bekliyor. Bu branşlar, işte serbest meslek erbabı olunabilecek branşlar
değil. Onun için ne yapılması gerekiyor? Aslında ülkemizin ihtiyacı olan millî
projelerle birlikte, bu alanlarda eğitim görmüş olan yani liyakat sahibi olan,
o koltuklara oturdukları zaman işini ehliyle yapacak olan kardeşlerimizin
mutlaka atamasının yapılması gerekmektedir. 
Yine, geçtiğimiz
hafta Türk polis teşkilatımızın 173’üncü kuruluş yıl dönümünü kutladık. Gece
gündüz devleti ve milleti için çalışan, millî güvenliğimizin temini amacıyla
çok sayıda şehit vermiş, onca badirelere göğüs germiş kahraman Türk polisimiz
bizim gururumuzdur ancak aziz Türk milletinin güvenliğini sağlayan
polislerimizin sorunları hâlâ devam ediyor. Polislerimizin ek göstergelerinin
mutlaka 3.600’e çıkarılması şart. Düşük emekli maaşlarında artış yapılması
beklenmektedir. Yıllardır hiç değişmeyen 100 liralık temsil tazminatları
yükseltilmelidir. Son olarak, en önemlisi -hepimize gelen- dört aydan beri
ödenmeyen terör tazminatlarının geciktirilmeden mutlaka ödenmesi gerekmektedir
ya da bu konuyla ilgili mutlaka yetkililerin bir açıklama yapması
gerekmektedir. 
Değerli milletvekilleri,
Milliyetçi Hareket Partisi olarak bizler, Türk polisimizin sosyal ve ekonomik
taleplerinin gerçekleşmesi için her zaman mücadele ettik, etmeye de devam
edeceğiz. Terörle mücadele sırasında şehadete ermiş olan aziz şehitlerimize
Cenab-ı Allah’tan rahmet diliyorum. Rabb’im tüm Emniyet mensuplarımıza güç ve
kuvvet versin, her birini esirgesin, korusun. 
Teşekkür
ediyorum. (MHP sıralarından alkışlar) 
BAŞKAN –
Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 548 sıra sayılı Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun Hükmünde Kararnamelerde Değişiklik Yapılmasına
Dair Kanun Tasarısı’nın 44’üncü maddesinin aşağıdaki gibi değiştirilmesini arz
ve teklif ederiz. 
 Orhan
Sarıbal Engin Özkoç Akın
Üstündağ
 Bursa Sakarya Muğla
 Bülent Yener Bektaşoğlu  Mahmut
Tanal Kamil Okyay Sındır
 Giresun
 İstanbul İzmir
  Barış
Yarkadaş
  İstanbul
Madde 44- (1)
31/10/2006 tarihli ve 5553 sayılı Tohumculuk Kanununun 24 üncü maddesinin
birinci fıkrasının (b) bendinde yer alan “binde üç” ifadesi “vergi matrahından
binde bir” olarak değiştirilmiştir. 
BAŞKAN –
Komisyon önergeye katılıyor mu?
TARIM, ORMAN VE
KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz Sayın
Başkanım.
BAŞKAN –
Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılamıyoruz. 
BAŞKAN – Önerge
üzerinde Bursa Milletvekili Orhan Sarıbal konuşacaktır.
Buyurun Sayın
Sarıbal. (CHP sıralarından alkışlar) 
ORHAN SARIBAL
(Bursa) – Sayın Başkan, değerli milletvekilleri; 5553 sayılı Tohumculuk Kanunu
var. Bu kanunun gereği olarak Türkiye Tohumcular Birliği kuruldu. Türkiye
Tohumcular Birliği alt birlikleriyle beraber, yetki devriyle beraber tescil,
sertifikasyon işleri yapmaya başladı. Yani Türkiye’deki tohum hareketinin
üretimden satışına kadar her şeyine Tohumcular Birliği karar veriyor. Bu birlik
yaşamını sürdürmek için iki metot deniyor: Bir tanesi, bayilerden, üreten,
üretim aşamasında satan ana bayi, tali bayi, çiftçiye ulaşan bayi, bütünüyle
oralardan, her bayiden bir defa belge karşılığı yıllık para alıyor, aidat
ortalama 700 TL yani her bayiden 700 TL alıyor. 5 bin bayinin olduğunu varsayarsak
her bayiden 700 TL aldığında sadece belge karşılığı yıllık 3,5 milyon TL aidat
alıyor. İkincisi, bu yetmez, üretimden satış aşamasına kadar her alandan
birliğini, alt birliklerini sürdürebilmek için binde 3 kesinti yapıyor. Nereden
yapıyor arkadaşlar? Toplam satış rakamlarından yapıyor. 
Bakın, devlete
birçok şey söylüyoruz, özellikle siyasal iktidara para tahsilatı konusunda
birçok şey söylüyoruz, ediyoruz. Peşin vergi alıyor ama sonuçta matrah
üzerinden bir kısmını alıyor, zarar edenden vergi almıyor. Bu birlik zarar
etsin etmesin ciro üzerinden, fatura üzerinden binde 3 alıyor, şimdi binde 1’e
düşürülüyor. Ama bu hakkaniyetli değil. Bir taraftan zarardan bile para
almayan, vergi almayan bir yapı, öbür taraftan kâr etsin etmesin açık bir
şekilde çıkan rakamlardan, bayi rakamından, üretici rakamından binde 3’ten
binde 1’e düşen bir rakam alıyor. Biz aslında bütünüyle karşıyız ama
hakkaniyetli olsun diye -bu yapı bize göre yanlış bir yapı, yanlış bir kurum,
çok net söylüyoruz, nedenini söyleyeceğim- en azından matrah üzerinden, vergiye
tabi olan matrah üzerinden bu binde 1’i alma hakkı kazansın. Niye yanlış kurum
diyorum? Şunun için diyorum değerli arkadaşlar: Bu kurum Türkiye’de yerli
tohumu bitirmiştir. Hatırlayınız, 2016-2017 yıllarında Hükûmet şöyle bir karar
aldı, dedi ki: “Tescili yapılmamış, sertifikasyona tabi olmamış yerli tohum
üretimi yapmak, yerli fide ekmek yasaktır.” Hemen Tohumcular Birliği açıklama
yaptı: “Oh, oh, ne güzel, tohum üretimimiz 2 katına çıkacak.” Açık, niye? Belki
buraya çıkar, konuşursunuz ama ben söyleyeyim sizin adınıza: Tohum üretimimiz
2002’den bugüne kadar aşağı yukarı 7 kat arttı; bilin, 7 kat arttı arkadaşlar. 
İktidar
partisinin milletvekilleri, bakın, 7 kat arttı tohum üretimi, 7 kat ama değerli
arkadaşlar, biz 2002’den bugüne kadar 2 milyar doların üzerinde tohum
ithalatına para verdik, bunun karşısında sadece 1 milyar dolarlık tohum
ihracatı yapabildik yani -yüzde 50- 1 milyar dolar zarardasınız. Ama bir şey
daha söyleyeceğim…
ORHAN DELİGÖZ
(Erzurum) – 7 kat artırmasaydık ne olurdu? 
ORHAN SARIBAL
(Devamla) - Asıl yamyamları söylemiyorsunuz, asıl, kendi elinizle büyüttüğünüz
yamyamları. O tohum üretimi arttı ya, kim üretiyor biliyor musunuz? Mısır
üretimi 3 kat arttı. Kim üretiyor? Pioneer, yüzde 34. Kim üretiyor? Monsanto,
yüzde 31. Kim üretiyor? KWS, yüzde 11. Toplam 3 şirketin payı yüzde 76.
Ayçiçeği: Limagrain, yüzde 38; Pioneer, yüzde 27; Syngenta, yüzde 16. Toplam 3
şirketin ayçiçeği tohumundaki payı yüzde 81.
HAYDAR AKAR
(Kocaeli) – Yerli mi, millî mi bunlar?
ORHAN SARIBAL
(Devamla) - Yani 2 milyar dolar değil ithalat, en az 3-4 milyar dolar. Çiftçi
bizden, su bizden, toprak bizden; köylümüz fason olarak kullanılıyor.
Toprağımız aslında sözleşmeli tarım üzerinden peşkeş çekilmiş bu şirketlere. O
yüzden, bu kurum çiftçiye, bu topraklara, yerli tohumlara hizmet etmiyor. Hem
bayilerden, satanlardan doğrudan yıllık aidat alıyor; yetmiyor, bu defa
bayilerin cirosuna gözünü dikmiş, oralardan para almaya çalışıyor. Elbette bunu
kesinlikle ve kesinlikle kabul etmiyoruz, kesinlikle doğru bulmuyoruz,
reddediyoruz. 
Sayın Bakan, biz
bir sürü cinlik biliyoruz ama siz her defasında şapkanın altından bir cin
çıkartıyorsunuz. 2018/11542 sayılı Bakanlar Kurulu Kararı, tarih 27 Mart 2018.
Kimyasal gübre, kimyasal gübre ham maddeleri üreten ve satanlardan her bir
kilogramdan 1 TL ÖTV alındığını öğrendik. 
Sayın Başkan,
değerli milletvekilleri; bu topraklarda 5 milyon 300 bin ton gübre satılıyor.
(Mikrofon
otomatik cihaz tarafından kapatıldı)
ORHAN SARIBAL
(Devamla) – Sayın Başkan, iki dakika… Bitirmem lazım, çok önemli. 
Çok teşekkür
ediyorum şimdiden, sağ olun.
BAŞKAN – Peki,
buyurun, bitirin.
ORHAN SARIBAL
(Devamla) – Hani geçen sene yağlayıp ballayıp referandumun aracı yapıp “Gübrede
KDV’yi düşürdük.” dediniz ya, 5 milyon 300 bin ton gübrenin her 1 kilosuna 1 TL
ÖTV koyuyorsunuz değerli arkadaşlar. 1 TL ÖTV ne yapıyor, biliyor musunuz?
Çiftçinin kullandığı gübreden utanmadan, sıkılmadan, rahatsız olmadan 5 milyar
300 milyon TL ÖTV alıyorsunuz. Yeter mi? Yetmez. Son üç ayda mazota gelen
zamdan da 2 milyar gitti. Bir yıl boyunca toplam tarım desteğiniz 15 milyar TL.
Sadece üç ayda -5 milyar artı 2 milyar- 7 milyar TL’si gitti. İşte sizin tarıma
bakışınız, işte sizin köylüye bakışınız, işte sizin Türkiye tarımına bakışınız
bu, rant, talan, sömürü!
Hepinize
saygılar sunuyorum. (CHP sıralarından alkışlar)
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
44’üncü maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
45’inci madde
üzerinde iki adet önerge vardır, okutuyorum:
Türkiye Büyük Millet Meclisi Başkanlığına 
Görüşülmekte
olan 548 sıra sayılı Kanun Tasarısı’nın 45’inci maddesinin tasarı metninden
çıkarılmasını arz ve teklif ederiz.
 Meral
Danış Beştaş Sibel Yiğitalp Mehmet
Emin Adıyaman
 Adana Diyarbakır Iğdır
 Ertuğrul
Kürkcü Mizgin Irgat
 İzmir Bitlis
BAŞKAN - Komisyon
önergeye katılıyor mu?
TARIM, ORMAN VE
KÖYİŞLERİ KOMİSYONU BAŞKANI MEHMET BABAOĞLU (Konya) - Katılamıyoruz Sayın
Başkanım. 
BAŞKAN – Hükûmet?

ORMAN VE SU
İŞLERİ BAKANI VEYSEL EROĞLU (Afyonkarahisar) - Katılamıyoruz Başkanım.
BAŞKAN –
Gerekçesini okutuyorum:
Gerekçe:
Tasarı metnine,
Komisyon görüşmelerinde son dakika önergeleriyle yeni madde ihdas edilmiştir.
Hükûmetin ilk teklif ettiği metinde yer almayan ve Komisyonda yeterince
görüşülmeyip üzerinde etraflıca tartışma yapılmadan eklenen bu maddenin yasama
tekniğine aykırı olduğunu düşünüyoruz. İlgili maddenin etraflıca tartışılması
ve yasama tekniğine uygun bir faaliyet yürütmek maksadıyla maddenin tasarı
metninden çıkarılmasını öngörmekteyiz. 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Birleşime on
dakika ara veriyorum.
Kapanma Saati: 18.11
BEŞİNCİ OTURUM
Açılma Saati: 18.24
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Nurhayat ALTACA KAYIŞOĞLU (Bursa)
----- 0 -----
BAŞKAN – Türkiye
Büyük Millet Meclisinin 88’inci Birleşiminin Beşinci Oturumunu açıyorum. 
548 sıra sayılı
Kanun Tasarısı’nın görüşmelerine kaldığımız yerden devam ediyoruz.
Komisyon ve
Hükûmet yerinde.
45’inci madde
üzerindeki son önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 548 sıra sayılı Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 45’inci maddesinin aşağıdaki gibi
değiştirilmesini arz ve teklif ederiz. 
 Akın
Üstündağ Mahmut Tanal Kamil
Okyay Sındır
 Muğla İstanbul İzmir
 Barış
Yarkadaş Orhan Sarıbal Engin
Özkoç
 İstanbul Bursa Sakarya
 Vecdi
Gündoğdu
 Kırklareli
Madde 45 –
11/6/2010 tarihli ve 5996 sayılı Veteriner Hizmetleri, Bitki Sağlığı, Gıda ve
Yem Kanunu’nun 7’nci maddesinin (2)’nci fıkrasında yer alan “bedelleri ile”
ibaresi madde metninden çıkarılmış, yerine “bedelleri Bakanlıkça karşılanır”
ibaresi eklenmiştir. 
BAŞKAN –
Komisyon önergeye katılıyor mu?
TARIM, ORMAN VE
KÖYİŞLERİ KOMİSYONU BAŞKANI MEHMET BABAOĞLU (Konya) - Katılamıyoruz Sayın
Başkanım. 
BAŞKAN –
Hükûmet? 
ORMAN VE SU
İŞLERİ BAKANI VEYSEL EROĞLU (Afyonkarahisar) - Katılamıyoruz Başkanım.
BAŞKAN – Önerge
üzerinde Kırklareli Milletvekili Vecdi Gündoğdu konuşacaktır. 
Buyurun Sayın
Gündoğdu. (CHP sıralarından alkışlar) 
VECDİ GÜNDOĞDU
(Kırklareli) - Sayın Başkan, sayın milletvekilleri; görüşmekte olduğumuz ister
adına torba ister çorba kanun tasarısı diyelim, ne dersek diyelim AKP’nin
torbasından ne çıkacak diye merak edenler yine yanılmayacak. AKP’nin torbasında
refah yok, zenginlik yok, sözde büyümeden çalışana, emekliye zam yok, iş yok,
aş yok, emek yok, umut yok umut. AKP’nin torbasında yandaşa rant var, vahşi
sermayeye talan var, yöneticinin demokratik örgütlerini kapatmak var, çiftçinin
dayanışmasını yok etmek, üreticiyi yandaş bürokrata teslim etmek var. AKP’nin
torbasında ekosisteme, geleceğimize, yaşama hançer var hançer arkadaşlar. 
Sayın
milletvekilleri, neden çiftçiye, kooperatiflere, birliklere, STK’lara sormadan,
onların da önerilerini almadan, âdeta yangından mal kaçırırcasına bu
değişiklikleri yapmak istiyorsunuz merak ediyorum. Üreticinin yıllarını,
deneyimini yok sayarak sulama birliklerinin bütün organlarını âdeta yok
ediyorsunuz. İçerisinde bizzat üretenin, eli nasırlı çiftçinin bulunduğu sulama
birliği yönetimlerini ortadan kaldırarak tüm bu organların görevini çiftçilere
karşı hiçbir sorumluluğu bulunmayan, belki de ayağı tarlaya değmemiş, üretmenin
mutluluğunu yaşamamış yandaş bir bürokrata niye teslim ediyorsunuz? Yoksa
niyetiniz tarımsal üretimin yaşam sularını siyasi iktidarın tehdit aracı hâline
mi getirmek? 
Sayın
milletvekilleri, baskıcı, tek adam rejimine doğru ülkeyi uçuruma sürükleyenler
ne yazıktır ki tüm demokratik, katılımcı örgütlenmelerden korkmaktadırlar. AKP
Hükûmeti çiftçisinden, üreticisinden yani milletin efendisi köylüden de korkmaktadır.

378 adet sulama
birliği, 14.487 meclis üyesini içine alan, 1 milyon 450 bin çiftçimizin üyesi
olduğu, aileleriyle birlikte yaklaşık 10 milyon yurttaşımızı doğrudan
ilgilendiren katılımcı demokrasinin en önemli yapısı da bilerek isteyerek
maalesef yok edilmektedir, üstelik Devlet Su İşlerinin raporlarına göre sulama
birliklerimizin yüzde 97’sinin başarılı bir şekilde yönetildiği de teyit
edilmesine rağmen. Artık, ülkeyi yönetenler, çiftçisini örgütlemek, demokratik
ve katılımcı üretim modellerini yönlendirmek bir yana, mevcut demokratik
örgütlenmelere bile tahammül gösteremiyorlar. Tüm bunlar yetmezmiş gibi, son on
beş yılda köylerimizi boşalttınız, üreticiyi toprağa küstürdünüz, on beş yıl
önce nüfusun yüzde 70’i şehirlerde yaşarken şimdi nüfusun yüzde 93’ü şehirlerde
yaşamak zorunda bırakılmıştır. Köyden kente plansız, çarpık bir kitlesel göç
yaşanmaktadır. Hatalı tarım politikalarında on beş yılda çiftçilerin bankalara
borcu 5 milyar liradan tam 17 kat artarak 2017 sonunda 85 milyar liraya da ulaşmıştır.
AKP'nin tarım ve hayvancılık politikaları üreticimizi, köylümüzü gırtlağa kadar
borçlandırmış, çiftçimiz üretemez, ürettiğinde ise para kazanamaz hâle
getirilmiştir. 
Kamu bankaları
aracılığıyla çiftçiye, üreticiye, esnafa vermediğiniz iki yıl ödemesiz, on yıl
vadeli milyon dolarlık kredileri yandaş patronlara yandaş medyada tekel
kursunlar diye aktarıyorsunuz yani çiftçiye gelince para yok, yandaş basın
yaratmaya gelince yandaş sermayeye para çok. Yüz yıllık bankalarımızı on beş
yılda âdeta AKP'nin çiftlik bankı hâline de getirdiniz.
Sayın
milletvekilleri, gerçek zenginliğimiz ağaç örtümüzdür, fukaralığımız ise
çöllerimizdir. Rengârenk çiçeklerdir bizim güzelliğimiz ve nefes olabilmektir
yaşamak. Mücadelemiz, sizlerin de bir gün aramak zorunda kalmayacağı hak,
hukuk, adalet, demokrasi mücadelesidir. Mücadelemiz, sömüren yandaş için değil,
ezilen yurttaşın mücadelesidir. Bizlerin mücadelesi hep birlikte, el ele, kol
kola mutlu yaşama mücadelesidir.
Az önce Sayın
Bakan baktım ki konuşmasında bir espri yaptı, dedi ki: “24 Haziranda biz tekrar
gümbür gümbür geliyoruz.” Buradan herkes şahit olsun, 24 Haziranda AKP tekrar
gümbür gümbür gelmiyor, bana göre de 24 Haziranda paldır küldür gidiyor.
Saygılar
sunuyorum arkadaşlar. (CHP sıralarından alkışlar)
BAŞKAN - Teşekkür
ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
45’inci maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
46’ncı madde
üzerinde üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı "Devlet Su İşleri Genel Müdürlüğünün Teşkilat ve
Görevleri Hakkında Kanun ile Bazı Kanun Hükmünde Kararnamelerde Değişiklik
Yapılmasına Dair Kanun Tasarısının 46'ncı maddesinin “ibaresi ve” ibaresinden
sonra gelmek üzere; "Ç. İTHALAT” kısmının birinci satırının ikinci
sütununa "ziraat mühendisi” ibaresinden sonra gelmek üzere "gıda
mühendisi” ibaresi eklenmiş, üçüncü satırından "ve hayvansal ürünler”
ibaresi çıkarılmış, ikinci sütununa "veteriner hekim” ibaresinden sonra
gelmek üzere "su ürünleri mühendisi, ibaresi, dördüncü satır olarak
"Hayvansal ürünler” satırı, bu satırın ikinci sütununa "Veteriner
hekim, gıda mühendisi, kimya mühendisi, ziraat mühendisi (gıda, süt ve su
ürünleri bölümü), su ürünleri mühendisi (su ürünleri ithalatı)” ibaresi
eklenmiş, Yemler satırının ikinci sütununa "veteriner hekim” ibaresinden
sonra gelmek üzere "su ürünleri mühendisi,” ibaresi, son satırının ikinci
sütununa "kimya mühendisi” ibaresinden sonra gelmek üzere “,orman
mühendisi, orman endüstri mühendisi” ibaresi eklenmiştir. şeklinde
değiştirilmesini arz ve teklif ederiz.
 Muharrem
Varlı Mustafa Mit Erkan
Haberal
 Adana Ankara Ankara
 Mehmet
Erdoğan Ahmet Selim Yurdakul
 Muğla Antalya
BAŞKAN -
Komisyon önergeye katılıyor mu?
TARIM, ORMAN VE
KÖYİŞLERİ KOMİSYONU SÖZCÜSÜ ORHAN DELİGÖZ (Erzurum) - Katılamıyoruz.
BAŞKAN –
Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılmıyoruz.
BAŞKAN - Önerge
üzerinde Antalya Milletvekili Ahmet Selim Yurdakul konuşacaktır.
Buyurun Sayın
Yurdakul. (MHP sıralarından alkışlar)
AHMET SELİM
YURDAKUL (Antalya) - Sayın Başkan, değerli milletvekilleri; 548 sıra sayılı
Devlet Su İşleri Genel Müdürlüğünün Teşkilat ve Görevleri Hakkında Kanun ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı üzerine Milliyetçi Hareket Partisi adına söz aldım.
Tasarının bu
maddesiyle 5996 sayılı Kanun’da yer alan üretim, işleme ve dağıtım aşamalarında
resmî kontrollerden sorumlu meslek mensupları düzenlenmektedir.
Muhterem
vatandaşlar, mesleki yetkinlik ve liyakatin önemini her fırsatta ifade
ediyoruz. Milliyetçi Hareket Partisi olarak ülkemizin kalkınmasını ve üreten
bir ekonomi için her işin erbabı tarafından yürütülmesini savunuyoruz.
Dolayısıyla bir işin doğru ve en iyi şekilde yapılabilmesi için uygun eğitim ve
deneyime sahip kimselerin önünü açan uygulamaları destekliyoruz. Türk
milletinin en sağlıklı ve en güvenli gıdalara ulaşabilmesi bizim açımızdan
hayati önemdedir. Gıda güvenliği ve sağlığının denetlenmesi ve hatta daha
üretim aşamalarında kontrol mekanizmasının kurulması gerekmektedir. 
Maddedeki
değişiklikle gıda üretim aşamalarının tümünde meslek mensupları havuzu
iyileştirilmekte ve güncelleştirilmektedir. Üretim, işleme ve dağıtım
aşamalarının tamamında liyakate dayalı bir insan kaynağının oluşturulması
sağlıklı nesillerin meydana getirilmesini sağlar. Umuyorum ki yapılan bu
değişikliklerle Türk ziraatı gelişecek ve milletin ihtiyacını en verimli
şekilde karşılar bir hâl alacaktır.
Türk milletinin
sağlığı için üzerinde durduğumuz koruyucu sağlık hizmetleri ve önleyici tıp
yaklaşımı gıda güvenliğini de içermektedir. Milliyetçi Hareket Partisi olarak
sağlık politikalarımızın koruyucu sağlık hizmetlerini temel aldığını ifade
edebilirim. Bu vesileyle sağlık camiasının yıllardır beklediği özlük hakları
iyileştirmelerini de hatırlatmak istiyorum. Yıpranma payı, döner sermayenin
emekliliğe yansıtılması ve emekli maaşlarında yapılacak düzenlemelerle Türk
sağlık sisteminin ana unsuru olan sağlık çalışanlarının hakları da verilmiş
olacaktır. 
Sayın
milletvekilleri, Milliyetçi Hareket Partisi milletvekili arkadaşlarımızın
Komisyon çalışmalarında da ifade ettiği gibi, bu tasarı 23 kanun ve 1 kanun
hükmündeki kararnameyle dolaylı; 12 kanun ve 1 kanun hükmünde kararnameyle
doğrudan ilişkilidir. 
Milliyetçi
Hareket Partisi, kurulduğu günden itibaren kırk dokuz yıldır çiftçinin ve Türk
ziraatının yanında olmuştur; Allah can verdikçe milliyetçi, ülkücü camia olarak
bu tutumumuzu sürdüreceğiz. Ata’mızın dediği gibi, Türk milletinin efendisi
Türk köylüsüdür. 
Gıda ve su
güvenliğini tesis etmeyen ülkelerin 21’inci yüzyıl dünyasında barınması mümkün
olamayacaktır.
Son olarak, 24
Haziran 2018 Cumhurbaşkanlığı ve milletvekilliği genel seçimlerinin ülkemize ve
Türk milletine hayırlı ve uğurlu olmasını niyaz ederim. İnşallah, birlik ve
beraberliğin demokrasiyle taçlanacağı, şenlik gibi bir seçim dönemi
geçireceğiz. Bu süreçte, Allah samimiyetle ve iyi niyetle yola çıkanların yâr
ve yardımcısı olsun. 
Geride kalan
dönemde bizler hem Meclis çatısı altında hem de ülke genelinde tüm bölücülere,
gizli ve açık düşmanlara karşı tek bilek ve tek yürek olduk; gönül kırmadık,
kırana da hoş bakmadık; hain teröristlere ve onların ağababalarına hak
ettikleri dersi verdik, vermeye de Allah’ın izniyle devam edeceğiz. 
Genel Kurulu
sevgi ve saygılarımla selamlıyorum. (MHP sıralarından alkışlar)
BAŞKAN –
Teşekkür ediyorum Sayın Yurdakul. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun Hükmünde Kararnamelerde Değişiklik Yapılmasına
Dair Kanun Tasarısı’nın 46’ncı maddesinin aşağıdaki gibi değiştirilmesini arz
ve teklif ederiz.
 Akın
Üstündağ Bülent Yener Bektaşoğlu Kamil
Okyay Sındır
 Muğla Giresun İzmir
 Barış
Yarkadaş Mahmut Tanal Namık
Havutça
 İstanbul İstanbul Balıkesir
 Orhan
Sarıbal Eren Erdem  Bursa İstanbul
MADDE 46- “C.
DAĞITIM” kısmına eklenen “su ürünleri mühendisi” ibaresinden sonra gelmek üzere
“balıkçılık teknolojisi mühendisi” ibaresi ile “Ç. İTHALAT” kısmına eklenen “su
ürünleri mühendisi” ibaresinden sonra gelmek üzere “balıkçılık teknolojisi
mühendisi” ibaresi eklenmiştir. 
BAŞKAN –
Komisyon önergeye katılıyor mu?
TARIM, ORMAN VE
KÖYİŞLERİ KOMİSYONU SÖZCÜSÜ ORHAN DELİGÖZ (Erzurum) – Katılamıyoruz efendim.
BAŞKAN –
Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılamıyoruz Başkan. 
BAŞKAN – Önerge
üzerinde İstanbul Milletvekili Eren Erdem konuşacaktır.
Buyurun Sayın
Erdem. (CHP sıralarından alkışlar) 
EREN ERDEM
(İstanbul) – Sayın Başkan, değerli milletvekilleri; 24 Haziranda bir seçime
gidiyoruz. Seçim kararını Hükûmet aldı. Bu Hükûmetin elinde kanun çıkaracak
sayıda milletvekili var, KHK’lerle Türkiye’yi yönetecek güç var, aynı zamanda
çok sayıda olanak var, devlet imkânları var, medya gücü var, hatta Doğan
grubunu alışını hep beraber seyrettik. Bu seçim kararı “Ben Türkiye'yi
yönetemiyorum. Kasım 2019’a kadar bu ülkeyi çıkarma şansım yoktur. Kasım 2019’a
bu ülkeyi çıkarma ihtimalim söz konusu bile değildir. Bu olanaklarla ben bu işi
yapamıyorum. Dolayısıyla Allah rızası için beni bu işten kurtarın.” çığlığıdır.
Biz bu çığlığa kulak veriyoruz ve destek veriyoruz. 
HASAN BASRİ KURT
(Samsun) - Tamam, fırsat doğdu size, adayınızı açıklayın, adayınızı. 
EREN ERDEM
(Devamla) - Hasan Basri, bağırdığın zaman milletvekili olacağını zannediyorsun
ama seni de yazmayacaklar, bak söyleyeyim, seni de yazmayacaklar.
HASAN BASRİ KURT
(Samsun) – Adayınızı açıklayın, adayınızı.
MEHMET UĞUR
DİLİPAK (Kahramanmaraş) – Sen kendine bak, kendine.
EREN ERDEM
(Devamla) - Şimdi, değerli arkadaşlar, bu Hükûmet “Ben yönetemiyorum, beni bu
işten kurtarın.” dedi. Söz veriyoruz, sizi kurtaracağız, hepinizi kurtaracağız.
Nasıl kurtaracağız? Niye bu ülkeyi yönetemiyorsunuz biliyor musunuz? Bakın
söyleyeyim: AR-GE yatırımlarını sıfırlı rakamlarla sınırladınız, ülkenin Sanayi
4.0’a geçmesini engellediniz, onun yerine yandaşların kesesini doldurdunuz ve
bu ülke üretemeyen, kara parayla ancak kendisini var edebilen bir ülkeye
dönüştü. İşte, biz 25 Haziran itibarıyla bu ülkenin AR-GE yatırımlarını yüzde
3’ün üzerine çıkaracağız. 
Sayın Berat
Albayrak -burada değil, gıyabında konuşmayayım, gıybeti sevmem ama- bir
konuşmasında dedi ki: “Türkiye'nin enerji sorununu çözmek için depolama
kapasitemizi artıracağız.” Depolama kapasitesi… Bak! Diyor ki: Biz alternatif
enerji üretmeyeceğiz, dışarıdan enerji satın almaya devam edeceğiz, hangar ve
depolarımızı büyüteceğiz. Yarın Rusya bir ambargo koyarsa tezek yakmayalım
demek için depolama kapasitemizi büyüteceğiz. Şimdi Sayın Grup Başkan Vekili
Mehmet Muş diyecek ki: Türkiye rüzgâr enerjisine yatırım yaptı. Türkiye
kapasitesinin yüzde 2’sini karşılamayacak düzeyde bir yatırım yaptı. Söz
veriyoruz, 25 Hazirandan sonra bu ülke enerjisini güneşten, rüzgârdan ve
jeotermalden sağlayacak; Türkiye rahatlayacak, rahatlayacak.
Değerli
arkadaşlar, şimdi, siz seçim zamanı popülizm yapacaksınız, şunu yapacaksınız,
diyeceksiniz ki: Bize oy vermeyen herkes haindir. Bize oy vermeyenler Türkiye
düşmanıdır. Bizi seçmeyenler Türkiye'nin sevdalısı değildir. 
Sizden asgari
bir nezaket bekliyoruz. 16 Nisanda ibadethanelere siyaset soktunuz, bu süreçte
yapmayın, vicdanlı davranın, bu süreçte ibadethaneye siyaset sokmayın; bakın,
mübarek ramazan ayına giriyoruz, bu süreçte bunu yapmayın. Adil bir şekilde
çıkalım, meydanlarda fikirlerimizi anlatalım, temennimiz bu yönde. Böyle
davranacağınıza inanıyor muyuz? İnanmıyoruz ama en azından buradan bunu telkin
edelim.
Şimdi,
demin, Milliyetçi Hareket Partisi Grubundan çok kıymetli Arzu Hanım dedi ki:
“Polise ek gösterge vermemiz lazım.” Şimdi, ben şunu söylemek istiyorum:
Hükûmetin ortağısınız, elinize mi vurduk, gelin, 3600 ek göstergeyi çıkarın,
Meclisi kapatmadan polise de bir katkımız olmuş olsun. Yani Hükûmetin
ortağısınız, birlikte seçim kararı alıyorsunuz. 
MEHMET
NECMETTİN AHRAZOĞLU (Hatay) – Milliyetçi Hareket Partisinin bakanı mı var?
EREN
ERDEM (Devamla) – Polislerin ek göstergesi, evet, haklı bir taleptir, getirin
beraber, hep beraber birlikte bir armağan olarak Meclisi kapatmadan çıkaralım. 
KASIM
BOSTAN (Balıkesir) – Biz getirince karşı çıkarsınız.
EREN
ERDEM (Devamla) – Çıkarabilir misiniz? Çıkaramazsınız. Neden? Bütçe açığınız
var. Neden? Ülkeyi yönetemiyorsunuz. Akşama kadar muhalifleri Amerika’nın uşağı
olmakla itham edersiniz. Miraç gecesi insanlar ellerini semaya Cenab-ı Allah’ın
rahmeti üzerlerine yağsın diye kaldırmasına rağmen, Amerikan “Tomahawk”larının
yağmasına destek veriyorsunuz. Amerikan atına binerek Osmanlı kılıcı sallama
iddianız çökmüştür. Yönetemiyorsunuz, elinize yüzünüze bulaştırdınız ve dediniz
ki: Bütün yetki elimizde olmasına rağmen, biz bu işi beceremiyoruz. Ey Türk
halkı, ey Türkiye halkı, bizi bu işten kurtarın.
KASIM
BOSTAN (Balıkesir) – 25 Haziranda göreceksiniz.
EREN
ERDEM (Devamla) – Türkiye halkı sizi bu işten kurtaracak arkadaşlar 24
Haziranda, rahat olun.
Enerji
devrimi, tarım devrimi, teknoloji devrimi, bu kavramlar sadece
entelijansiyamızın lügatine sıkışmış durumda, siyasetinizin içinde yok ama biz
diyoruz ki: “Bu ülke kendi öz kaynaklarıyla kendini idame ettirebilecek güce
sahiptir. Bu ülke hem enerji açısından hem tarımsal reformlar açısından hem
birçok farklı perspektifi ele almamız hâlinde kendi öz kaynaklarıyla bir refah
toplumu yaşatma potansiyeline sahiptir.” Bunu yapamadınız, şimdi de yönetemez
hâle geldiniz. Arkadaşlar, biz buna talibiz, yapacağız. Vatandaşımızın önüne de
böyle bu gerçeklerle, bu hakikatlerle çıkacağız. Bu bağlamda saygıyla
selamlıyorum. 
Teşekkür
ediyorum. (CHP sıralarından alkışlar) 
MUHARREM
VARLI (Adana) – Seçimden sonra halledeceğiz.
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Buyurun
Sayın Muş, 60’a göre söz veriyorum. 
IV.- AÇIKLAMALAR (Devam)
31.- İstanbul Milletvekili Mehmet Muş’un, İstanbul Milletvekili Eren
Erdem’in 548 sıra sayılı Kanun Tasarısı’nın 46’ncı maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, az önce hatip benim de ismimi kullanarak bazı
atıflarda bulundu. Tabii ki muhalefet eleştirilerini sıralayacaktır, ülkeyi
daha iyi yönetebileceğini iddia edecektir dolayısıyla bunun takdirini sandık
başında milletimiz yapacaktır. Fakat, bazı konulara da açıklık getirmek
istediğimizi ifade etmek isterim. 
Enerji
Bakanımıza bir atıf yaptı, depolama kapasitemizi artıracağız diye. Sadece
“depolama” demiyor orada, kaynak çeşitliliğini de artıracağız diyor, nükleeri
de ekleyeceğiz diyor dolayısıyla enerji tedariğini, arz güvenliğini ciddi
anlamda ileri noktaya taşıyacağız diyor. Söylediği çok açık ve nettir.
Ülkelerin hepsi bunu yaparlar. Çeşitlendirme noktasında, rüzgarla ilgili yüzde
2’sini karşıladığını söyledi. Arkadaşlar, bir ihale yapıldı, bekleyin, yenileri
gelecek. Dolayısıyla, Türkiye'nin yerli kaynaklarının kullanımı noktasında
sonuna kadar gereken adımlar atılacaktır. 
Bir
diğeri, ülkeyi yönetemiyorsunuz, idare edemiyorsunuz… Arkadaşlar, bir şey
söyleyeyim size: Bakın, biz on beş yıldır ülkeyi yönetiyoruz. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen. 
MEHMET
MUŞ (İstanbul) – Ülkeyi gayet iyi yönetiyoruz. Yönettiğimiz için de millet bize
her seçimde iktidar görevi verdi. Seçime neden gidildiğini aslında gayet iyi
açıkladık. Bunu eğer iyi dinlemiş olsaydınız, bu soruları burada sorma
gerekliliği hissetmezdiniz. Ama ben size bir şey söyleyeyim: “24 Haziranda yöneteceğiz.”
diyorsunuz ya, arkadaşlar, Genel Başkanınız daha “Adayım.” diyemiyor, siz nasıl
yöneteceksiniz Türkiye'yi, “Türkiye'yi yönetmeye talibim.” nasıl diyeceksiniz?
Daha Genel Başkanınıza “Aday mısınız?” diye soruluyor “Değilim.” diyor. Önce şu
adaylık meselesini bir çözün, ondan sonra çıkın ortaya “Biz Türkiye'yi yönetme
iddiasındayız.” diye propagandanızı yapın. 
Teşekkür
ederim. 
BAŞKAN
– Teşekkür ediyorum.
ENGİN
ÖZKOÇ (Sakarya) – Sayın Başkan… 
BAŞKAN
- Buyurun Sayın Özkoç. 
ENGİN
ÖZKOÇ (Sakarya) – Direkt Sayın Genel Başkanımıza hitaben kendisinin de bu
anlamda söylemediği bir sözü söylemiş gibi bir sataşmada bulunmuştur. Buna
istinaden söz istiyorum efendim. 
BAŞKAN
– Buyurun Sayın Özkoç. 
MEHMET
MUŞ (İstanbul) – Sayın Özkoç açıklasın, aday mı? Bekliyoruz Grup Başkan
Vekilinden. 
BAŞKAN
– Buyurun. (CHP sıralarından alkışlar)
VIII.- SATAŞMALARA İLİŞKİN KONUŞMALAR (Devam)
4.- Sakarya Milletvekili Engin Özkoç’un, İstanbul Milletvekili Mehmet
Muş’un yaptığı açıklaması sırasında CHP Grup Başkanına sataşması nedeniyle
konuşması
ENGİN
ÖZKOÇ (Sakarya) – Cumhurbaşkanlığı sistemine Cumhuriyet Halk Partisi karşı,
Türkiye'nin parlamenter sistemle yönetilmesini istiyor. Bir diktatörün iki
dudağının arasında ülkeyi yönetmeye talip değiliz. Ülkenin başbakanı olsun istiyoruz,
milletvekillerinin bakanları tespit etmesini istiyoruz. Cumhuriyet Halk
Partisi, “Bu ülkeyi koalisyonla yönetmeyeceğiz.” deyip tekrar zorunlu
koalisyona tabi tutan bu sistemin tamamen karşısındadır. Buna tabi olan
insanlar kanun hükmünde kararnameleri, Olağanüstü Hâl Yasası’nı
meşrulaştırarak, bundan sonra bir tek kişinin, milletvekillerini de dışlayarak,
bakanları dışlayarak ülkeyi yönetmesini istemektedirler. Cumhuriyet Halk
Partisinin Genel Başkanı böyle bir şeye talip olmadığını ta başından beri ifade
ediyor. Cumhuriyet Halk Partisinin Genel Başkanı, Başbakanlığa taliptir,
parlamenter sisteme taliptir; demokrasiyle yönetmeye, laik Türkiye
Cumhuriyeti’ni yönetmeye taliptir. AKP Genel Başkanı ise ülkeyi, zorunlu
ittifaka zorladığı siyasi partilerle birlikte tek başına yönetmeye taliptir. Bu
zulmü, bu zalimliği, demokrasi dışı bu anlayışı Cumhuriyet Halk Partisi 24
Haziranda engelleyecektir.
Teşekkür ederim.
(CHP sıralarından alkışlar) 
MEHMET MUŞ
(İstanbul) – Sayın Başkan, bir şey ekleyeyim: “Diktatör” ifadesi kullanılıyor,
kusura bakmayın, seçim isteyen diktatör olmaz. 
ÖMER FETHİ GÜRER
(Niğde) – Ne seçim ama!
BURCU KÖKSAL
(Afyonkarahisar) – Kapkaç.
MEHMET MUŞ
(İstanbul) – Sistemde 16 Nisan referandumuyla artık Başbakanlık yok,
Cumhurbaşkanlığı var. Dolayısıyla, aday olacaksanız Cumhurbaşkanlığına aday
olacaksınız, Başbakanlık müessesesi yok Sayın Özkoç.
ÖMER FETHİ GÜRER
(Niğde) – Maçın ortasında oyuncu değiştiriyorsunuz.
ENGİN ÖZKOÇ
(Sakarya) – Sadece kayıtlara geçsin diye söylüyorum: Dayatılan her şey aslında
bir faşist yöntemdir, diktatör yöntemdir. Biz bunu çizerek, sınırlarını çizerek
söylüyoruz. Kişiler üzerinden konuşmuyoruz, kavramlar üzerinden konuşuyoruz.
Eğer siz ülkeyi “Ben üç ay olağanüstü hâlle yöneteceğim.” deyip de yıllara sari
olağanüstü hâlle yönetmeye devam ederseniz bu kavramı siz kendi üzerinize
yapıştırmış olursunuz. Onun için, biz demokrasi istiyoruz, parlamenter rejim
istiyoruz, laik Türkiye Cumhuriyeti’nin buna layık olduğunu düşünüyoruz.
X.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- Devlet Su İşleri Genel Müdürlüğünün Teşkilat ve Görevleri Hakkında
Kanun ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/929) ve Tarım, Orman ve Köyişleri Komisyonu Raporu (S.
Sayısı: 548) (Devam)
BAŞKAN – Madde
üzerindeki son önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 46’ncı maddesinin ilk cümlesinde yer
alan “ek-2’de yer alan” ibaresinin “ek-2 tablosunda” şeklinde değiştirilmesini
arz ve teklif ederiz.
 Meral
Danış Beştaş Sibel Yiğitalp Mehmet
Emin Adıyaman
 Adana Diyarbakır Iğdır
 Ertuğrul
Kürkcü Mizgin Irgat
 İzmir Bitlis

BAŞKAN -
Komisyon önergeye katılıyor mu?
TARIM, ORMAN VE
KÖYİŞLERİ KOMİSYONU SÖZCÜSÜ ORHAN DELİGÖZ (Erzurum) – Katılamıyoruz.
BAŞKAN –
Hükûmet?
BAŞBAKAN
YARDIMCISI HAKAN ÇAVUŞOĞLU (Bursa) – Katılmıyoruz Sayın Başkanım.
BAŞKAN –
Gerekçeyi okutuyorum:
Gerekçe: 
Yapılan
değişiklikle madde metnine açıklık getirilmesi amaçlanmıştır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
46’ncı maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
47’nci madde
üzerinde aynı mahiyette olmak üzere üç adet önerge vardır, okutuyorum.
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 47’nci maddesinin tasarı metninden
çıkarılmasını arz ve teklif ederiz.
 Meral
Danış Beştaş Sibel Yiğitalp Mizgin
Irgat
 Adana Diyarbakır Bitlis
 Mehmet
Emin Adıyaman Ertuğrul
Kürkcü
 Iğdır İzmir
Aynı mahiyetteki
diğer önergenin imza sahipleri:
 Akın
Üstündağ Bülent Yener Bektaşoğlu Orhan
Sarıbal
 Muğla Giresun Bursa
 Mahmut
Tanal Barış Yarkadaş Namık
Havutça 
 İstanbul İstanbul Balıkesir
 Kamil
Okyay Sındır   Burcu
Köksal
 İzmir  Afyonkarahisar
Aynı mahiyetteki
diğer önergenin imza sahipleri: 
 Muharrem
Varlı Mustafa Mit Mehmet
Erdoğan
 Adana Ankara Muğla
 Erkan
Haberal  Baki
Şimşek
 Ankara  Mersin
BAŞKAN –
Komisyon aynı mahiyetteki önergelere katılıyor mu?
TARIM, ORMAN VE
KÖYİŞLERİ KOMİSYONU SÖZCÜSÜ ORHAN DELİGÖZ (Erzurum) – Katılamıyoruz.
BAŞKAN –
Hükûmet?
BAŞBAKAN
YARDIMCISI HAKAN ÇAVUŞOĞLU (Bursa) – Katılmıyoruz Sayın Başkanım.
BAŞKAN – Aynı
mahiyetteki ilk önergenin gerekçesini okutuyorum.
Gerekçe:
Sulama
Birliklerinin tüzel kişiliğinin kaldırılmasını ve seçimle görev yapan bu
birliğe ait organların feshedilmesini düzenleyen bir maddedir. DSİ tarafından
atanan bir kayyumla sulama birlikleri, çiftçilerin kurumu olmaktan
çıkarılmaktadır. Bu nedenle tasarı metninden çıkarılmasını arz ve teklif
ederiz.
BAŞKAN – Aynı
mahiyetteki diğer önerge üzerinde Afyonkarahisar Milletvekili Burcu Köksal
konuşacaktır.
Buyurun Sayın
Köksal. (CHP sıralarından alkışlar)
BURCU KÖKSAL
(Afyonkarahisar) – Sayın Başkan, değerli milletvekilleri; 24 Haziran 2018
tarihinde yapılacak olan seçim, yönetme özürlü AKP’nin çöküş günü olacaktır;
milletin zam, zulüm, işkence iktidarından kurtulma günü olacaktır. Evet,
yönetme özürlüsünüz çünkü 6 milyon işsiz, 16 milyon yoksul yurttaşımızın
sorumlusu sizsiniz. Yönetme özürlüsünüz, yıllarca FETÖ’yle etle tırnak gibi
oldunuz, adliyeden hastaneye, hastaneden postaneye, askeriyeye kadar birçok
kuruma FETÖ’cüleri yerleştirdiniz. Liyakati yerle yeksan edip işi ehli olana
değil FETÖ’cü olana verdiniz. İnsanların hakkını yiyerek hak ettikleri işe
girmelerine veya terfi etmelerine engel oldunuz. 15 Temmuzu fırsat bilerek ilan
ettiğiniz olağanüstü hâl sayesinde güya “FETÖ’cüleri temizleyeceğim.” diyerek muhalif
gördüğünüz herkesi kenara getirdiniz. Suçlu-suçsuz bakmadan insanları işinden,
aşından, özgürlüğünden ettiniz. At izini it izine karıştırdınız. (CHP
sıralarından alkışlar) Sapla samanı birbirine karıştırdınız. Böyle kötü bir
süreç yönetiyorsunuz. OHAL’i FETÖ’cüleri temizlemekten ziyade kendinize muhalif
gördüğünüz insanları temizlemek için kullanıyorsunuz. 
Bakın, adalete
güveni zedelediniz. Kötü yönetiminizin bir faturası. Bir araştırma şirketi
-Area adlı bir şirket- geçtiğimiz günlerde bir anket yaptı, halkın yargıya
güveni yüzde 48,9 yani bu ülkenin yarısından çoğu yargıya güvenmiyor. Nasıl
güvensin? AKP milletvekili aday adaylarının, il, ilçe başkanlarının,
yöneticilerinin, kadın kolu başkanı olan avukatların, hâkim, savcı olarak
atandığı bir ülkede yargıya güven olur mu? 
Sonra,
Milletvekiliniz Şamil Tayyar çıktı, ne dedi? “FETÖ’cü olan iş adamları parayı
veriyor ‘itirafçı’ adı altında tahliye ediliyor.” dedi, âdeta parası olan
FETÖ’cü dışarı çıkıyor. Böyle bir yargı sistemine halk nasıl güvensin? 
Yönetme
özürlüsünüz, iktidara geldiğinizde çiftçinin borcu 1 milyar lirayken bugün 90
milyarı aşmış durumda. Çiftçi, borcunu âdeta borçla kapatmaya çalışıyor. 
Yönetme
özürlüsünüz, fabrikaları, ormanları, her yeri sattınız. En son, soluduğumuz
hava kaldı, şu iki ay içerisinde soluduğumuz havadan da vergi almazsanız
şaşacağım doğrusu. 
Yönetme
özürlüsünüz, millete karşı üç maymunu oynuyorsunuz. İşte seçim geliyor. Verip
de tutmadığınız sözler, yalan vaatler karşınıza çıkacak. Şimdi ne yapacaksınız
merak ediyorum. 
Yeri gelmişken
söyleyeyim: Biraz önce seçim bölgem Ayfonkarahisar ili Bolvadin ilçesi
Kurucaova köyünden köylüler aradı. Daha önce söz vermişsiniz “Yollarınızı
yapacağız.” demişsiniz, 1’inci olarak çıktığınız bir köydür, yıllarca size oy
verdiler ama kandırılmışlar; yolları hâlâ yapılmamış. Taş ocağının
yapılmasından sonra ağır iş makinelerinin yola zarar verdiğini, yolda kazalar
olduğunu, daha yedi sekiz ay öncesinde 2 kişinin trafik kazasında bu yolda
yaşamını yitirdiğini söylüyorlar. 1.500’ün üzerinde bir nüfusa sahip bir köy ve
yollarının bir an önce düzeltilmesini istiyorlar. 
Buradan
Kurucaovalı hemşehrilerime söz veriyorum. Afyon’daki bütün köylü
hemşehrilerime, kasabalarda, köylerde yaşayan hemşehrilerime söz veriyorum. Üç
senedir adım adım gezdim bütün köyleri. Sıkıntılarınızı biliyorum. Yolunuz
yapılmıyor, bunlar sizi ötekileştiriyor, ayrıştırıyor ama Cumhuriyet Halk
Partisi iktidarında yolu olmayan bir tane köy kalmayacak. (CHP sıralarından
alkışlar) Buradan bu sözü veriyoruz. Hodri meydan! On beş senedir geliyorlar,
oyunuzu alıyorlar, seçim döneminde sizi kandırıp gidiyorlar ama söz veriyoruz
Cumhuriyet Halk Partisi iktidarında, seçim döneminde değil, her zaman
geldiğimiz gibi yine gelmeye, yine sizin sıkıntılarınızı çözmeye, size hizmet getirmeye
söz veriyoruz.
Dinar
TOKİ’lerde başlangıçta 86 tane hak sahibi, konut sahibi yurttaşımıza 113 bin
liradan 2012 yılında konut verme sözü verdiniz ama 2018’de iş konutları teslime
geldiğinde 260-270 bin liradan bu konut sahiplerine konutları teslim etmeye
kalktınız. Niye? Niye kandırdınız insanları? 2012’de 113 bin liradan sözleşme
imzalatıyorsunuz, 2018’de iş konut teslimine gelince yalan söylüyorsunuz.
Yine,
Bayat’ta da aynı sıkıntı. 1 Kasım seçimleri öncesi böyle broşürler dağıtıp
Bayat’ta TOKİ’den ev almak isteyen insanları kandırdınız, “400-500 liraya, 600
liraya ev sahibi yapacağız.” dediniz, şimdi iş sadede geldiğinde 1.300 liradan,
1.400 liradan konut vermeye çalışıyorsunuz. Bırakın artık insanları kandırmayı.
(Mikrofon
otomatik cihaz tarafından kapatıldı) 
BURCU
KÖKSAL (Devamla) – Lütfen ek süre istiyorum. 
BAŞKAN
– Sesiniz gayet gür çıkıyor aslında, mikrofonu açmaya gerek yok,
tamamlayabilirsiniz.
Buyurun.

BURCU
KÖKSAL (Afyonkarahisar) – Teşekkür ediyorum.
Şimdi,
orada da aynı sıkıntı. Bırakın artık insanları seçim döneminde kandırmayı, boş
vaat vermeyi, yalan söylemeyi. Sonra bir daha gidecek yüzünüz olmuyor. Çok
merak ediyorum, buralarda kandırdığınız yurttaşlarımızın yüzüne nasıl
bakacaksınız? Ve buradan da söz veriyorum, bundan sonra, Cumhuriyet Halk
Partisi iktidarında… 
İLYAS ŞEKER
(Kocaeli) – Ne zaman? 
BURCU KÖKSAL
(Devamla) – …24 Haziranda AKP’yi sandığa gömdüğünüzde, Cumhuriyet Halk Partisi
iktidarında… 
İLYAS ŞEKER
(Kocaeli) – Kıyamet kopunca mı? 
BURCU KÖKSAL
(Devamla) – …TOKİ’ler rant kapısı değil, fakir fukaranın ev sahibi olması için
bir aracı olacak. Buradan tüm hemşehrilerime söz veriyorum. 
Genel Kurulu
saygılarımla selamlıyorum. (CHP sıralarından “Bravo” sesleri, alkışlar) 
BAŞKAN –
Teşekkür ediyorum. 
MEHMET MUŞ
(İstanbul) – Sayın Başkan, FETÖ terör örgütüyle ilgili ortaya attığı iddialara
verdiğimiz cevaplar kayıtlarda mevcuttur. Daha önce de aynılarını dile
getirdiler. Dolayısıyla aynı şekilde bir daha cevap verme gereksinimi
hissetmiyoruz. 
Teşekkür ederim.

BAŞKAN – Teşekkür
ediyoruz. 
Aynı mahiyetteki
son önerge üzerinde Adana Milletvekili Muharrem Varlı konuşacaktır. 
Buyurun Sayın
Varlı. (MHP sıralarından alkışlar) 
MUHARREM VARLI
(Adana) – Sayın Başkan, değerli milletvekilleri; vermiş olduğumuz önerge
üzerinde söz aldım. Hepinizi saygıyla selamlıyorum. 
Bu maddeyle
sulama birliklerinin tüzel kişiliğine son veriliyor, meclisleri feshediliyor.
En başında da söylemiştim, sulama birlikleri başkanları ve meclisleri,
çiftçinin kendilerinin seçtiği insanlar. Yani köyde çiftçilerden delege
seçilir; her köyde arazisine göre delege sayısı vardır; o delegeler giderler,
toplanırlar meclisi ve sulama birliği başkanını seçerler. Dolayısıyla sulama
birlikleri hem çiftçiyi hem de sulama birliklerinin menfaatlerini korumakla
yükümlü oldukları için bugüne kadar çiftçiye zarar vermeden yönetimlerini
sürdürmüşlerdir. 
Keşke bu konuda
da uzlaşabilseydik, anlaşabilseydik, sulama birlikleri kapatılmıyor olsaydı.
Çünkü Adana’da, Hatay’da, Mersin’de sulama sezonu başladı, dolayısıyla yarın
çiftçinin mağdur olabileceği noktasında büyük endişeler taşıyoruz. Çünkü artık
geriye dönülmeyecek hatalar ve yanlışlar olur bu saatten sonra. Yani mısırın
sulamasında üç gün, iki gün çok önemlidir; pamuğun sulamasının bir hafta
gecikmesi, üç gün, beş gün gecikmesi çok önemlidir; çok yüklü miktarda ürün
kaybına uğrarız. Bundan hem çiftçi zarar görür hem de millî ekonomimiz zarar
görür. Artık kararınızı vermişsiniz yani bu tüzel kişiliğine son verilecek,
Sayın Bakandan ve Bakanlık yetkililerinden ricamız şudur ki bari tecrübeli, bu
işi bilen insanlar bu işin başına getirilsin de çiftçi bu işten mağdur olmasın,
çiftçiyi mağdur etmeyelim. Artı, bir de fiyat belirleme konusunda çiftçinin
kendi seçtiği meclis fiyatı belirlediği için bugüne kadar çiftçiye çok fazla yük
gelmiyordu. Zaten mazot fiyatları, gübre fiyatlarıyla ciddi bir girdi problemi
ve sıkıntısı yaşayan çiftçimize bir de sulama ücretleriyle bir maliyet
bindirmenin doğru olmayacağı kanaatindeyim. Bunları dikkate alır, eğer
çiftçimizin lehinde, çiftçimizin yanında olumlu bir karar verir ve çiftçimizi
koruyacak, ona zarar vermeyecek bir yapının içerisinde hareket edersek bunlar
doğru olacaktır. Demin de söyledim, sulama birlikleri kurulduğu günden bugüne
masasını, sandalyesini, hatta kepçesini, dozerini, bütün ihtiyaç arz eden alet
ve edevatını kendileri tamamlamıştır yani çiftçinin kendisi tamamlamıştır,
çiftçiden aldıkları parayla tamamlamışlardır bunları. Şimdi, bir yasayla bunu
yeniden değiştiriyoruz, inşallah iyi olur diyelim, iyi olmasını dileyelim, inşallah
tecrübeli elemanlar bu işin başında olur, inşallah çiftçimiz ürün kaybına
uğramadan bu yılı atlatır diyelim çünkü bu konuda endişelerimiz var. Ben
Komisyonda da bunu gündeme getirdim, Genel Kurul aşamasında da bunları
söylüyorum.
Bir de Sayın
Bakan, bu Büyükşehir Yasası’ndan sonra 2/B’yle alakalı satışlarda problem var.
Bunda da kanuni bir düzenleme yapmamız lazım. Vatandaşımız, çiftçimiz bu konuda
büyük mağduriyetler yaşıyor. Belediyeler bu arazilere el koyup satıyorlar.
Dolayısıyla çiftçinin lehine, köylünün lehine bu işi de düzeltmemiz lazım
diyor, hepinize saygılar sunuyorum. (MHP sıralarından alkışlar) 
BAŞKAN –
Teşekkür ediyorum.
Aynı mahiyetteki
önergeleri oylarınıza sunuyorum: Kabul edenler... Kabul etmeyenler... Önergeler
kabul edilmemiştir. 
47’nci maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
48’inci madde
üzerinde aynı mahiyette olmak üzere iki adet önerge vardır, okutup işleme
alacağım.
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 48’inci maddesinin tasarı metninden
çıkarılmasını arz ve teklif ederiz.
 Meral
Danış Beştaş Sibel Yiğitalp Mehmet
Ali Aslan
 Adana
 Diyarbakır Batman
 Mehmet
Emin Adıyaman Ertuğrul Kürkcü
 Iğdır İzmir
Aynı mahiyetteki
diğer önergenin imza sahipleri:
 Bülent
Yener Bektaşoğlu  Mahmut Tanal  Orhan
Sarıbal
 Giresun İstanbul Bursa
 Ömer
Fethi Gürer Namık Havutça Akın
Üstündağ
 Niğde Balıkesir Muğla
 Barış
Yarkadaş Kamil Okyay Sındır
 İstanbul İzmir
BAŞKAN –
Komisyon aynı mahiyetteki önergelere katılıyor mu?
TARIM, ORMAN VE
KÖYİŞLERİ KOMİSYONU SÖZCÜSÜ ORHAN DELİGÖZ (Erzurum) – Katılamıyoruz Başkanım.
BAŞKAN –
Hükûmet?
BAŞBAKAN
YARDIMCISI HAKAN ÇAVUŞOĞLU (Bursa) – Katılmıyoruz Sayın Başkan. 
BAŞKAN – Aynı
mahiyetteki ilk önergenin gerekçesini okutuyorum:
Gerekçe:
Sulama
birliklerinin tüzel kişiliğini ortadan kaldıran ve birliğin demokratik,
katılımcı yönetim yapısının değiştirilmesi yönündeki düzenlemelerdir.
Sulama
birlikleri, sulama sahasında arazisi bulunan ve sulama faaliyetlerinden
faydalanan çiftçinin bir araya gelerek oluşturdukları kurumlardır. Yüksek Seçim
Kurulu tarafından bölgelerinde seçimi yapılan, 14.484 meclis üyesi bulunan 378
adet sulama birliği bulunmaktadır. Birliğin başkanı ve organları (meclis
yönetim kurulu ve denetim kurulu) birliğe üye olan çiftçiler tarafından seçimle
göreve getirilirler. Oysa yapılan bu madde düzenlemeleriyle demokratik
katılımcı yönetim anlayışıyla kurulan birliklerin tüm organları ortadan
kaldırılıp onun yerine otokratik bir yönetimle, anlayışla birliğin başkanının
ve birliğin yönetim kurulunun görev ve yetkileri DSİ tarafından atanacak kamu
personeline yani kayyuma devredilmektedir.
Sulama
birliklerinin mevcut yapıları ve özellikleri çiftçilerle temas kurabilmekte,
sahaya hâkim olabilmekte, sorunlara katılımcı anlayışla çözüm üretebilmekte ve
çiftçinin kendi kendini yönetmesine imkân sağlamaktadır. Böylece başkan ve
yönetim kurulu üyeleri çiftçi seçmenine karşı daha fazla sorumlulukla, aidiyet
duygusuyla görevlerini yerine getirmektedir. Çiftçiye yeri geldiğinde hesap
verebilen bir kuruldur ancak öngörülen değişiklikle atanan kayyumun çiftçiye
karşı aynı sorumluluk ve anlayışla davranmasının çok mümkün olmayacağını
belediyelere atanan kayyum pratikleri göstermektedir.
BAŞKAN – Aynı
mahiyetteki diğer önerge üzerinde Niğde Milletvekili Ömer Fethi Gürer
konuşacaktır. 
Buyurun Sayın
Gürer. (CHP sıralarından alkışlar)
ÖMER FETHİ GÜRER
(Niğde) – Sayın Başkan, değerli milletvekilleri; 548 sıra sayılı Kanun
Tasarısı’nın 48’inci maddesi üzerinde söz aldım. 
Sulama
birlikleri aslında tasarı olarak Komisyona geldiğinde çok konuşuldu.
Bölgelerden gelen sulama birlikleri başkanları da sulama birliklerinin ortadan
kaldırılmasını sorguladılar çünkü sulama birlikleri genelde başarılı olan ve bu
anlamda çiftçilerin birlikte oluşturdukları yapılardı. Bu kanun tasarısının
giriş bölümünde bulunan ve sonradan ortadan kaldırılan bir yasal düzenlemeye
göre sulama birlikleri maddesinin gelmesine neden olan özelleştirme
anlayışıydı. Çünkü Adalet ve Kalkınma Partisi getirmiş olduğu tasarıyla sulama
alanlarına su verilen kaynakları, barajları ve göletleri özelleştirmeyi
düşünüyordu. Özelleştirme mantığına karşı gerek Komisyonda muhalefet eden
partilerin tepkisi gerekse sulama birliklerindeki ve alandaki tepkiler üzerine su
varlıklarının özelleştirilmesi maddesi çıkarıldı, onun yerine, su dağıtımıyla
ilgili özelleştirme getirildi. Amaç ortadan kalktığına göre sulama
birlikleriyle ilgili düzenlemenin geri çekilmesi gerekirdi. 
Bu maddeyle
sulama birliklerinin tüzel kişilikleri ortadan kaldırılmaktadır. Birlik üyesi
çiftçilerden oluşan ve seçimle göreve gelen birlik meclisinin, birlik yönetim
kurulunun, birlik denetim kurulunun ve birlik başkanın görev ve yetkileri kanun
tasarısı kanunlaşınca ortadan kaldırılacaktır. Bunun yerine, Devlet Su İşleri
tarafından atanacak bir memur eliyle bu işler yürütülecektir. Birliklerde
seçimle gelen yönetim organları üyeleri olan çiftçiler hesap vermekle
mükellefti, Devlet Su İşlerinin atayacağı kişinin o konudaki yetkinliği, alanda
yapacağı çalışmalar, adaletli davranış hatta siyasetin dahi işe karışabileceği
yeni bir yapılanma ortaya çıkıyor. Bunun sorunları ileride herkes tarafından
görüldüğünde inanıyorum ki kanun çıksa da tekrar düzeltme yoluna gidilecektir.
Çünkü 1995 yılından sonra sulama birliklerinin oluşumunda genelde yapılan
değerlendirmelerle, dünya örnekleri de ele alınarak birliklerin çiftçiler
tarafından oluşturulması uygun bulunmuştu. Bu yapılan düzenlemeyle, çiftçilerin
yararına kararlar almak zorunda olan ve bu düzenleme sayesinde de birlikte
yönetimin gerçekleştiği çiftçi birlikleri ortadan yapısal olarak
kaldırılmaktadır. 378 sulama birliğinin fiilen ortadan kaldırılmasının yanında,
14.487 meclis üyesinin de böylece görevleri sonlanmaktadır. 1,5 milyon çiftçi
üyesini doğrudan ilgilendiren böyle bir kararın çiftçilerin lehine olmadığını
bir kez daha dile getirmek istiyorum. 
Sulama
birliklerinin yüzde 70’inden fazlası başarılıdır. Denetime tabi olan bu sulama
birliklerinin yapısal olarak çiftçilerin birlikte yarattıkları bir yapı olması
nedeniyle denetlenebilirliği yalnızca harcamalarıyla ilgili değil, suyla ilgili
yaptığı her işlemde geçerliliği vardır. Sulama birlik yöneticileri aynı zamanda
çiftçidir yani elini taşın altına koyan kişidir. İşin gerçek sahipleri
oldukları için araç ve gereçleri kendi malları gibi korumaktadırlar, üzerine
titremektedirler, sorunlara hızlı çözüm üretebilmektedirler, bu anlamda, bakım
harcamaları dâhil, her konuda minimum seviyede işin yürümesini
sağlamaktadırlar. Sorunlara hızlı çözüm üretebilen sulama birlikleri,
çiftçilerden tahsil ettikleri ücretleri de bölgelerinde harcayarak çiftçilerin
sorunlarının çözüm ortağı olmaktadırlar. Bu anlamda, katılımcı yönetim
anlayışıyla hareket eden su kullanıcı örgütleri olan sulama birlikleri ne yazık
ki ortadan kaldırılmaktadır. 
İyi hizmet veren
sulama birlikleri, yasa gereği harcamaları denk bütçe yapmak zorunda olması,
yaptığı hizmetleri denetleyebilmesi, bu anlamda, alanda oluşabilecek zararları
verdiği eğitimle ortadan kaldırması nedeniyle sulama anlamında önemli bir
yönetim merkezidir. Bu birlikler, bundan sonra, Devlet Su İşlerinin atayacağı
memurlar eliyle yönlendirip yönetilecektir. Burada amaç –eğer özelleştirme
mantığı ileride tekrar getirilmeyecekse- bir kamulaştırma anlayışıdır ancak
bildiğiniz gibi, Adalet ve Kalkınma Partisi şeker fabrikalarını özelleştirmeye
başlamışken sulama birliklerini devlet yönetimine alması anlaşılır bir durum
değildir.
Yüce Meclisi
saygıyla selamlıyorum. (CHP sıralarından alkışlar)
BAŞKAN -
Teşekkür ediyorum. 
Aynı mahiyetteki
önergeleri oylarınıza sunuyorum: Kabul edenler… Kabul etmeyenler… Önergeler
kabul edilmemiştir.
48’inci maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
49’uncu madde
üzerinde dört önerge vardır, bu önergelerin ilk ikisi aynı mahiyettedir, aynı
mahiyetteki ilk iki önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 49’uncu maddesinin tasarı metninden
çıkarılmasını arz ve teklif ederiz.
 Meral
Danış Beştaş Sibel Yiğitalp Mehmet
Emin Adıyaman
 Adana Diyarbakır Iğdır
 Ertuğrul
Kürkcü Mehmet Ali Aslan
 İzmir Batman
Aynı mahiyetteki
diğer önergenin imza sahipleri:
 Akın
Üstündağ Mahmut Tanal Kamil
Okyay Sındır
 Muğla İstanbul İzmir
 Barış
Yarkadaş Orhan Sarıbal Bülent
Yener Bektaşoğlu
 İstanbul Bursa Giresun
 Namık
Havutça Hayati Tekin
 Balıkesir Samsun
BAŞKAN –
Komisyon aynı mahiyetteki iki önergeye katılıyor mu?
TARIM, ORMAN VE
KÖYİŞLERİ KOMİSYONU SÖZCÜSÜ ORHAN DELİGÖZ (Erzurum) – Takdire bırakıyoruz
efendim.
BAŞKAN –
Hükûmet?
BAŞBAKAN
YARDIMCISI HAKAN ÇAVUŞOĞLU (Bursa) – Takdire bırakıyoruz.
BAŞKAN – Aynı
mahiyetteki ilk önergenin gerekçesini okutuyorum:
Gerekçe:
Sulama
birlikleri üyelerine idari para cezasıyla ilgili bir maddedir. Buna göre sulama
beyannamesi vermeyen ya da eksik beyannameyle sulama yapan birlik üyelerine
suladığı her dekar arazi başına su kullanım hizmet bedelinin 2 katı kadar idari
para cezası verilmektedir. Bu düzenlemeyle çiftçiye çok ağır para cezası
getirilmektedir. Yine idari para cezası verilen çiftçinin ceza tebliğinden
itibaren bir ay içinde ödeme zorunluluğu getirmektedir. Ancak çiftçi 9'uncu,
10'uncu ayın sonuna kadar ancak ürününü tahsis edebilmektedir. Bu da çiftçiyi
çok zor durumda bırakmaktadır. Çiftçinin daha fazla mağdur edilmemesi adına
maddenin tasarı metninden çıkarılması gerektiğini düşünmekteyiz.
BAŞKAN – Aynı
mahiyette diğer önerge üzerinde söz isteyen Samsun Milletvekili Hayati Tekin.
Sayın Tekin,
buyurun. (CHP sıralarından alkışlar)
HAYATİ TEKİN
(Samsun) – Değerli milletvekilleri, 548 sıra sayılı Kanun Tasarısı’nın 49’uncu
maddesi hakkında CHP Grubu adına söz almış bulunuyorum. Yüce Meclisi saygıyla
selamlarım.
49’uncu maddenin
esas içeriği 6172 sayılı Kanun’un 12’nci maddesinin değiştirilmesidir. Bakalım
bu değişiklik neler getirmiş. Üç bentten oluşuyor, (a) bendi: “Hazırlanan su
dağıtım planında belirtilen zaman veya süre dışında sulama yapan birlik
üyelerine suladığı her dekar arazi başına su kullanım hizmet bedelinin iki
katına kadar, bu fiillerin tekrarı halinde her defasında ayrı ayrı olmak üzere
dört katına kadar para cezası ödenir.” diyor. (b) bendinde ise: “Sulama
beyannamesi vermeden ya da eksik beyanname ile sulama yapan birlik üyelerine,
suladığı her dekar arazi başına su kullanım hizmet bedelinin iki katına kadar
para cezası alınır.” diyor. 
(c) bendine
bakıyoruz: Birlik görev alanı dışında kalan su kullanıcılarına, izinsiz olarak
suladıkları her dekar arazi başına su kullanım hizmet bedelinin dört katına
kadar idari para cezası öngörmekte. 
Değerli
vekiller, görüldüğü üzere bu 3 bendin 3’ü de sulama yapanların nasıl
cezalandırılacağını, kaç kat ceza ödeyeceklerini belirtmektedir. 
Yine aynı
maddenin (2)’nci fıkrasına bakıyoruz belki bir kurtuluş vardır diye. 2’nci fıkrasına
ise, bu kanuna göre verilen idari para cezalarının tebliğinden itibaren bir ay
içinde birliğe ödenmesi, ödemeyenlerin yargı yoluyla tahsili cihetine
gidilmesi. Yani üç adet sopa, bir ip.
Bundan öncede
548 sıra sayılı Kanun Tasarısı’nın 24'üncü maddesi üzerinde konuşma yapmıştım.
Millî parklarda da fiyatlar fazla, cezalar 10 kattı. Bu zamlar, cezalar bana mı
denk geliyor diye baktım, 548 sıra sayılı DSİ Genel Müdürlüğünün Teşkilat ve
Görevleri Hakkında Kanun Tasarısı’nın aşağı yukarı tamamı cezaların ne şekilde
işleyeceğine dair. 
Orman ve Su
İşleri Bakanlığı, seçim 2019'da diye sulama birliklerinin yok edilmesi dâhil
her türlü zorbalığı, zamları yağdırdı. Halk da şimdi inşallah AKP'ye
yağdıracak. Ah bilse yapar mıydı? Geç kalmış değilsiniz Sayın Bakan, bu saatten
sonra da geri çekebilirsiniz. 
Yaradan Allah
(CC) Türk milletine güzel dağlar vermiş, nice ormanlar, ovalar vermiş
nimetlerden yararlanın diye fakat talihsizlik, AKP'nin bu güzelliklerin başında
olmasıdır çünkü kapitalizmin yavrusu olan yutturma liberal ekonomi anlayışıyla
AKP her şeye para gözüyle bu çerçevede bakar olmuştur. 
Kur'an-ı
Azimüşşan, her türlü zulme, paraya ve puta tapmanın isyanı olarak gelmiştir.
Bugünün putu, insanlığın putu da maalesef para olmuştur. Türk lirası olsa yine
yiyip yutacağız, yanmayacağız, maalesef ki o putlar, euro “Lat”ın yerini almış,
dolar “Menat”ın yerini almış, sterlin uzza putu olarak karşımıza çıkmıştır.
Uzza'yı yani sterlini haramzadeler iyi tanır, bilmem size bir şey anlatıyor mu!
Bu putların
altında kalan ve devleti yönetmekten aciz duruma düşmüş olan AKP Hükûmetinin
imdadına ortağı MHP yetişmiş. MHP barajı bulsa başına çalacak ama kendini
kurtarmak için AKP'yi fırına itmiştir. AKP de çareyi acil seçim sirenleri
çalmakta bulmuş, aman bizi bu borç batağından kurtarın, bir an önce kaçıp
kurtulalım diye.
Şimdi sıra
millette, ben de millete sesleniyorum: Ey millet, yine yanılır, geri dönüşü
olmayan padişahlık sistemini seçersen, putların altında yani borcun altında sen
kalacaksın. AKP'nin sizin için 1 sterlin bile ödemeye niyeti yok. Acı reçeteyi
çocuklarınıza içirmeye hazır olun. Umut demokrasidir, çare CHP'dir. 
Buradan bakınca
aklıma geliyor: “Üreteceğim” diyen köylüye “Olmaz, su bu kadar parayla, ceza bu
kadar katmerli.” diyorsunuz. Öğrenci liseden üniversiteye gidiyor, “Ben ülkemin
aydını olacağım, bu ülkeye faydalar sağlayacağım.” diyor, “Yok, bu kadar para
ödeyeceksin.” Çocuk mezun oluyor, işsiz, “Olsun, boşta kalsan da krediyi hemen
ödeyeceksin.” diyor. İnşallah bundan sonraki süreçte vatandaş da size “güle
güle” diyecek; bunun tarihi de 24 Haziran.
Hepinize
teşekkür eder, saygılar sunarım. (CHP sıralarından alkışlar)
BAŞKAN –
Teşekkür ediyorum.
Aynı mahiyetteki
ilk iki önergeyi oylarınıza sunuyorum: Kabul edenler… Kabul etmeyenler…
Önergeler kabul edilmemiştir.
Şimdi okutacağım
son iki önerge de yine aynı mahiyettedir, okutup işleme alıyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı "Devlet Su İşleri Genel Müdürlüğünün Teşkilat ve
Görevleri Hakkında Kanun ile Bazı Kanun Hükmünde Kararnamelerde Değişiklik
Yapılmasına Dair Kanun Tasarısının 49'ncu maddesinin birinci fıkrasının (c)
bendindeki "dört” ibaresinin "iki” olarak değiştirilmesini arz ve
teklif ederiz.
 Muharrem
Varlı Mustafa Mit Mehmet
Erdoğan
 Adana Ankara Muğla
 Erkan
Haberal Mehmet Necmettin Ahrazoğlu
 Ankara Hatay
Aynı mahiyetteki
diğer önergenin imza sahipleri:
 Mücahit
Durmuşoğlu Mehmet Doğan Kubat Halil
Eldemir
 Osmaniye İstanbul Bilecik
 Salih
Çetinkaya Faruk Çaturoğlu Hurşit
Yıldırım
 Kırşehir 
Zonguldak İstanbul
 Mehmet
Naci Bostancı Fehmi Küpçü
 Amasya Bolu
BAŞKAN -
Komisyon aynı mahiyetteki önergelere katılıyor mu?
TARIM, ORMAN VE
KÖYİŞLERİ KOMİSYONU SÖZCÜSÜ ORHAN DELİGÖZ (Erzurum) – Takdire bırakıyoruz
Başkanım.
BAŞKAN –
Hükûmet?
BAŞBAKAN
YARDIMCISI HAKAN ÇAVUŞOĞLU (Bursa) – Katılıyoruz Sayın Başkan.
MUHARREM VARLI
(Adana) – Gerekçe…
BAŞKAN – Aynı
mahiyetteki ilk önergenin gerekçesini okutuyorum:
Gerekçe: 
Sulama tesisleri
tarımsal sulama maksatlı yatırımlar olup, bütün tarım alanlarına hizmet vermek
üzere projelendirilmektedir. Ancak sulama birlikleri kuruluşunda tayin edilen
görev alanı tabiri, su-tarla ilişkisini açıklamaktan uzak, subjektif bir
anlayıştır. Eğer bir tarım arazisi farklı bir görev alanından su ihtiyacını
karşılayacaksa -ki bu, izne bağlıdır- o çiftçinin ihtiyacının karşılanması lazımdır.
Cezai müeyyidenin yüksek tutulması doğru değildir. Su karşısında çiftçi
çiftçidir. 
BAŞKAN – Aynı
mahiyetteki diğer önergenin de gerekçesini okutuyorum:
Gerekçe: 
Birlik, görev
alanı dışında kalan yerlerde izinsiz tarımsal sulama yapanlara verilecek para
cezasının su bedelinin 4 katından 2 katına düşürülmesi öngörülmektedir. 
BAŞKAN –
Gerekçelerini okuttuğum aynı mahiyetteki iki önergeyi oylarınıza sunuyorum:
Kabul edenler... Kabul etmeyenler... Kabul edilmiştir. 
Kabul edilen
önergeler doğrultusunda 49’uncu maddeyi oylarınıza sunuyorum: Kabul edenler...
Kabul etmeyenler... Madde kabul edilmiştir. 
50’nci madde
üzerinde aynı mahiyette olmak üzere iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 50’nci maddesinin tasarı metninden
çıkarılmasını arz ve teklif ederiz. 
 Meral
Danış Beştaş Sibel Yiğitalp Ertuğrul
Kürkcü
 Adana Diyarbakır 
İzmir
 Mehmet
Emin Adıyaman Mehmet Ali Aslan
 Iğdır Batman
Aynı mahiyetteki
diğer önergenin imza sahipleri:
 Akın
Üstündağ Bülent Yener Bektaşoğlu Kamil
Okyay Sındır
 Muğla Giresun İzmir
 Barış
Yarkadaş Mahmut Tanal Namık
Havutça
 İstanbul İstanbul Balıkesir
 Orhan
Sarıbal İrfan Bakır
 Bursa Isparta
BAŞKAN -
Komisyon önergeye katılıyor mu?
TARIM, ORMAN VE
KÖYİŞLERİ KOMİSYONU BAŞKANI MEHMET BABAOĞLU (Konya) - Katılamıyoruz
Sayın Başkanım.
BAŞKAN –
Hükûmet?
BAŞBAKAN
YARDIMCISI HAKAN ÇAVUŞOĞLU (Bursa) – Katılmıyoruz Sayın Başkanım.
BAŞKAN – Aynı
mahiyetteki ilk önergenin gerekçesini okutuyorum:
Gerekçe:
Sulama
birlikleri 6172 sayılı Yasa’nın yürürlüğe girmesiyle valilik, Sayıştay ve DSİ
tarafından her yıl düzenli olarak sıkı bir şekilde denetlenmektedir. Orman ve
Su İşleri Bakanlığı Teftiş ve Denetleme Kurulunca değerlendirilen 378 sulama
birliğinin ortalama analiz puanı 100 üzerinden 50 olarak çıkmaktadır. Analize
göre sulama birliklerince işletilen sulamaların yüzde 7’si çok başarılı, yüzde
33’ü başarılı, yüzde 34’ü iyi, yüzde 23’ü orta durumda, yüzde 3’ü ise kötü
olduğu değerlendirilmiş birliklerin büyük çoğunluğunun ortalamanın üzerinde
olduğu tespit edilmiştir. Buna rağmen yeni denetimler getirilerek sulama
birliklerinin kapatılmasına gerekçe oluşturulmaktadır.
BAŞKAN – Aynı
mahiyetteki diğer önerge üzerinde Isparta Milletvekili İrfan Bakır konuşacaktır.
Buyurun Sayın
Bakır. (CHP sıralarından alkışlar)
İRFAN BAKIR
(Isparta) – Teşekkür ederim Sayın Başkan.
Sayın Başkan,
değerli milletvekilleri, ekranları başında bizi izleyen kıymetli vatandaşlarım;
hepinizi saygıyla selamlıyorum.
Şu an tartışılan
kanun tasarısında çok sayıda kanunda değişiklik istenilmekte ancak bu tasarıda
bazı maddeler var ki çiftçilere, orman köylülerine ve bunlarla birlikte ülke
ekonomisine ciddi ölçüde zarar verecektir. Dünyanın her yerinde arazi
toplulaştırması tarım bakanlıkları tarafından yapılmaktadır. Öncelikle
çiftçiler iyi bilgilendirilmeli, hisse sorunları çözülmeli, alım-satım
yapılmalıdır, Ziraat Bankası kredi vermelidir. Komşu parsellerden küçük olan
parselleri alarak, toplayarak veya trampa gibi yöntemlerle çiftçilere ait
araziler toplulaştırma öncesi büyütülmeye de çalışılmalıdır. DSİ, sadece
kamulaştırma maliyetlerini düşürme mantığıyla başarılı olamaz. Tarla içi
geliştirme hizmetleri yapılması, kırsal kalkınmanın diğer bileşenleri modern
sulama yapabilecek çiftçilerin eğitilmesi şeklinde olmalıdır. Özellikle taş
toplama, sekileme, arazi tesviyesi, kapalı drenaj, damlama sulama ve yağmurlama
sulama gibi hektara maliyeti yüksek ama yapılması gereken tarla içi geliştirme
hizmetleriyle birlikte yapılmalıdır. Arazi toplulaştırma mülk sahiplerine büyük
mağduriyetler doğuracağı için dikkatle işlenmesi gereken önemli bir konudur. 
Tasarıda geçen
çerçeve 8’inci maddede “Maliklerin muvafakati aranmaksızın zorunlu arazi
toplulaştırma ve tarla içi geliştirme hizmetleri yapılabilir.” hükmü yer
almaktadır. Bu maddeye karşın Anayasa’nın mülkiyet hakkını güvence altına alan
35’incisi maddesi der ki “Herkes, mülkiyet ve miras haklarına sahiptir.
Mülkiyet hakkının kullanılması toplum yararına aykırı olamaz.” Anayasa’ya
aykırı olan bu maddeyle “kamu yararı” adı altında zorunlu toplulaştırmanın önü
açılacak toprak sahibinden izin alınmadan hem de. Bu da yetmezmiş gibi, arazi
toplulaştırma duyuruları internet veya köydeki ilanlardan duyurulacak. Bu,
hukuken yetersiz bir işlemdir. Köyde bulunmayan, il dışında ya da yurt dışında
olan arazi maliklerine tebligat yapılmasının nesi zordur? Böyle bir düzenlemeye
neden ihtiyaç duyulmuştur anlamakta güçlük çekiyorum. Dava açma hakkının on
yılla kısıtlanmış olması da mülkiyet hakkına aykırı olan başka bir
düzenlemedir. Arazi toplulaştırmayla ilgili bu hükümler tam anlamıyla bir
toprak gasbıdır. 
“Arazi
toplulaştırması yapan kurum ve kuruluşlar kamu yatırımı için ihtiyaç duyulan
arazi miktarını toplulaştırma yoluyla karşılayabilir.” deniliyor. Şimdi,
Karayolları ve Devlet Demiryollarının tren güzergâhlarının kamulaştırma
masraflarından kaçması gibi arazi toplulaştırma mı yapılacak bu hususta? Bu,
hukuken yanlış bir şeydir. Arazi maliki kamulaştırma bedelini almalıdır. 
Çayır
ve meralardan ortak katılım payı kesintisi yapılarak toplulaştırmaya dâhil
edilmesi Mera Kanunu’na aykırıdır. Meralar amaçları dışında kullanılamaz,
sınırları daraltılamaz. Meralardan kesinti yapmak istiyorsanız Mera Kanunu’nu
değiştirmeniz gerekiyor. Öyle her istediğiniz düzenlemeyi her tasarının
içerisine koyamazsınız. İstatistik Kurumunun verilerine göre, mera alanları
zaten her geçen gün, her geçen yıl daralıyor. Hayvan üreticileri zaten sıkıntı
yaşıyor, ülkede hayvancılık tehlikeye giriyor. 
Değinmeden
geçmek istemediğim bir konu da büyük bir özveriyle çalışan ve büyük projelere
imza atan DSİ personeli. Personelimizin özlük hakları bir an önce
iyileştirilmeli ve göstergeler arasında ki dengesizlikler ortadan
kaldırılmalıdır. 
CHP,
geçmişte olduğu gibi bugün ve yarın da vatandaşın yaşamını kolaylaştıracak
çözümler üreten, doğaya ve çevreye önem veren her türlü uygulamanın destekçisi
olacaktır. 
Ben,
bu düşüncelerle kanunun ülkemiz için hayırlı olmasını diliyor, emeği geçen
herkese teşekkür ediyor, Genel Kurulu saygıyla selamlıyorum. (CHP sıralarından
alkışlar) 
BAŞKAN
– Teşekkür ediyoruz.
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Önergeler kabul edilmemiştir. 
50’nci
maddeyi kabul edenler… Kabul etmeyenler… Madde kabul edilmiştir.
51’inci
madde üzerinde aynı mahiyette olmak üzere iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 51’inci maddesinin tasarı metninden
çıkarılmasını arz ve teklif ederiz.
 Meral
Danış Beştaş Sibel Yiğitalp Mehmet
Ali Aslan
 Adana Diyarbakır Batman
 Mehmet
Emin Adıyaman Ertuğrul
Kürkcü
 Iğdır İzmir
Aynı mahiyetteki
diğer önergenin imza sahipleri:
 Akın
Üstündağ Bülent Yener Bektaşoğlu Orhan
Sarıbal
 Muğla Giresun Bursa
 Mahmut
Tanal Barış Yarkadaş Kamil
Okyay Sındır
 İstanbul İstanbul İzmir
BAŞKAN –
Komisyon aynı mahiyetteki önergelere katılıyor mu?
TARIM, ORMAN VE
KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz Sayın
Başkanım.
BAŞKAN –
Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN – Aynı
mahiyetteki ilk önergenin gerekçeyi okutuyorum:
Gerekçe:
6200 sayılı
Sulama Birlikleri Kanunu’na göre, DSİ'nin sulama birliklerini feshetme yetkisi
vardır. Ancak belli yükümlülüklerini yerine getirmemesi durumunda bu fesih
yetkisini kullanabilmektedir. Bu kanuna göre: "Denetim raporları ile
finansal ve mali yapısı sürdürülemez olduğu tespit edilen, sulama birlikleri
ile devir sözleşmesindeki yükümlülükleri yerine getiremeyen sulama birlikleri
DSİ'nin teklifi bakan onayıyla feshedilebilir.” denilmektedir.
Oysa bu yeni
düzenlemede DSİ hiçbir koşul aramadan sulama birliklerini feshedilebilecektir.
Çiftçinin yönetiminde olduğu, başkan ve yönetim organlarının seçimle göreve
geldiği, demokratik, katılımcı bir yönetim anlayışıyla kurulan bir sivil örgüt
keyfî bir şekilde feshedilmektedir. Bu düzenleme çiftçinin iradesini
tanımamaktadır.
BAŞKAN – Aynı
mahiyetteki diğer önerge üzerinde Bursa Milletvekili Orhan Sarıbal
konuşacaktır.
Buyurun Sayın
Sarıbal. (CHP sıralarından alkışlar) 
ORHAN SARIBAL
(Bursa) – Sayın Başkan, değerli milletvekilleri; 548 sıra sayılı Tasarı’nın
aslında en önemli maddesini konuşuyoruz belki de. Birçok maddesi önemliydi,
ormanla ilgili bölümleri önemliydi ama burada çok önemli bir durum var çünkü
özellikle siyasal bir tavır çok net, bir darbe modelini görüyoruz burada, o
yüzden önemli. Neden? Son iki yıldır DSİ’de karargâh kuran Dünya Gıda Örgütü
(FAO) aslında Türkiye’de su yönetiminin nasıl olması gerektiğinin dersini
veriyor sürekli. Kime? Siyasal iktidara. Kiminle? Birleşmiş Milletlerden almış
olduğu öğretiyle. Ne yapmak istiyorlar? Dertleri şu: Devlet Su İşleri 1993
yılına kadar su yönetimini kendisi yapıyordu ama suyu zamanında veremediği
için, çiftçi zarar ettiği için, su yüzünden kavgalar çıktığı için hatta
ölümlere neden olan tartışmalar çıktığı için 6172 sayılı yeni bir yasa
düzenlendi ve su yönetimi birliklere verildi. Birlikler kim, sulama birlikleri?
Üreticilerin bizzat kendileri; meclisleri var, denetim organları var, yönetim
organları var ve elbette başkanları var yani tamamen çiftçinin kendisinin
oluşturduğu bir birlik yönetim biçimiydi. Tamamen bütün bölgelerde seçimle
geliyorlar, 14.487 meclis üyeleri var, 378 sulama birliği var. Yaklaşık olarak
1 milyon 450 bin kayıtlı çiftçisi görülüyor. Hepsini 5 kişiden ele aldığımızda
7 milyon insanı ilgilendiren, siz buna sulama kooperatiflerini de ilave
ettiğinizde 10-12 milyon insanı ilgilendiren bir yapı, bir organizasyon.
Elbette, en önemlisi demokratik, diğer önemli olan kısmı da çiftçinin bizzat
yönetimin içinde olması ve suyu yönetiyor olması; bu çok önemli. Birliklerde
yönetimler dört yıllığına seçiliyor. Dört yıllığına seçilen bir yönetimi siz
bir darbe, bir kamucu anlayış üzerinden yönetimi alıyorsunuz, oraya bir devlet
memuru atayarak kayyum modelini hayata geçiriyorsunuz. Elbette kabul etmemiz
doğru değil. Bir taraftan şeker fabrikalarını kamucu anlayışla zarar ediyor
diye özel sektöre peşkeş çekiyorsunuz, bu tarafta size hiç yükü olmayan,
ağırlığı olmayan sulama birliklerini kamulaştırıyorsunuz. Nasıl? Daha iki buçuk
yıl yönetimlerin zamanı olmasına rağmen. Niye? Verilmiş bir öğreti var,
verilmiş bir ders var, verilmiş bir ev ödevi var, o ev ödevini yerine getirmek
istiyorsunuz yani 1993 döneminden önceki döneme dönmeye çalışıyorsunuz. 
Bakın,
birkaç örnek verelim. Tam yirmi üç yıl önce bu yönetim biçimini, katılımcı su
yönetimi anlayışını İspanya’dan aldık, İspanya’dan, İspanya’dan model alınarak
buraya getirildi. Avrupa’yla karşılaştıracak olursak, orada arazi yollarını
belediyeler yapıyor, bizim ülkemizde sulama birlikleri yapıyor. Drenaj
temizliklerini Avrupa’da devlet yapıyor, burada sulama birlikleri yapıyor.
Dolayısıyla, Avrupa örneğinde var olan, devletin ve kamu kurumlarının yapması
gereken işleri bile sulama birlikleri kendi olanaklarıyla, kendi imkânlarıyla
yapmaktalar. Bugün bütün onarım ve işletme giderleri tamamen sulama birliğine
ait olan bu yapıların en önemli yanı o. 
Şimdi,
siz görevden alacaksınız; bir: Bu insanların, bu yönetimde olanların elbette
oralarda iki buçuk yıllık daha süreleri var, birincisi bu. Bu bir hak gasbıdır
ve bir darbedir. İkincisi, bütün alacaklardan Devlet Su İşleri sorumlu olacak
ama geriye dönük borçlardan Devlet Su İşleri değil, kim sorumlu olacak? Yönetim
sorumlu olacak. On yıl boyunca geriye dönülecek, geriye denetim yapılacak, o
denetim sonrasında bir sorun çıktığında, bir şey görüldüğünde bu insanlar
onlardan yargılanacaklar. Yeter mi? Yetmez. Bütün nakdî paralara; kooperatife,
birliğe ait olan bütün mallara, ekipmanlara, tümüne el konulacak, tümüne. Kaldı
ki bir bölüm kooperatif başkanı ya da birlik başkanı kendi bireysel kredilerini
kullanarak, kendi nüfuzlarını kullanarak, hatta bazı yerlerde kendi mallarını
ipotek ederek makine almışlar mesela, olanak yaratmışlar, kredi sağlamışlar
kooperatifin ve birliğin yürütülebilmesi için; bunların durumu ne olacak belli
değil. Çalışan personel…
(Mikrofon
otomatik cihaz tarafından kapatıldı) 
ORHAN SARIBAL
(Devamla) – Başkanım, bir dakika daha verirseniz…
BAŞKAN – Peki,
buyurun, tamamlayın. 
ORHAN SARIBAL
(Devamla) – Çok teşekkür ediyorum.
Bu yaklaşımla
personelin ne olacağı net değil. Bilinen, sadece, yönetim kurulları ve meclis
feshedilecek, onların yerine bir kamu personeli atanacak. Bu kamu personelinin
alacağı harcırah, alacağı yevmiye elbette düzenlenmiş; o hiç kaçmaz çünkü
muhtemelen bunun için de bir siyasal erk, bir siyasal güdüm kendini
gösterecektir, orada da elbette kayırmacılık öne çıkacaktır. 
Bu anlamda,
bütünüyle baktığımızda, sulama birliklerinin el değiştirmesinin, deyim
yerindeyse kamulaştırılmasının ve kayyum atanmasının çiftçiye, ülkeye, tarıma,
tarımsal üretime, bu ülkenin zenginliklerine bir katkısı olmayacaktır; sadece,
diğer kamu kurumlarında olduğu gibi zorla zarar ettirilip daha sonra yerli ve
yabancı şirketlere su yönetimi ve su olanakları, su alanları peşkeş
çekilecektir. İtiraz ediyoruz, kabul etmiyoruz, lütfen bundan geri çekilelim.
Saygılar
sunuyorum. (CHP sıralarından alkışlar) 
BAŞKAN –
Teşekkür ediyorum.
Aynı mahiyetteki
önergeleri oylarınıza sunuyorum: Kabul edenler… Kabul etmeyenler… Önergeler
kabul edilmemiştir.
51’inci maddeyi
kabul edenler… Kabul etmeyenler… Madde kabul edilmiştir.
52’nci madde
üzerinde aynı mahiyette iki önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 52’nci maddesinin tasarı metninden
çıkarılmasını arz ve teklif ederiz.
 Meral
Danış Beştaş Sibel Yiğitalp Mehmet
Emin Adıyaman
 Adana Diyarbakır Iğdır
 Mehmet
Ali Aslan Ertuğrul Kürkcü
 Batman İzmir
Aynı mahiyetteki
diğer önergenin imza sahipleri:
 Akın
Üstündağ Bülent Yener Bektaşoğlu Orhan
Sarıbal
 Muğla Giresun Bursa
 Mahmut
Tanal Barış Yarkadaş Burcu
Köksal
 İstanbul İstanbul Afyonkarahisar
 Kamil
Okyay Sındır  Mehmet Göker
 İzmir Burdur
BAŞKAN - Komisyon
aynı mahiyetteki önergelere katılıyor mu?
TARIM, ORMAN VE
KÖYİŞLERİ KOMİSYONU BAŞKANI MEHMET BABAOĞLU (Konya) - Katılamıyoruz Sayın
Başkanım.
BAŞKAN –
Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN – Aynı
mahiyetteki ilk önergenin gerekçesini okutuyorum.
Gerekçe:
İlgili madde
düzenlemesinde birlik üyeleri, kaydı sırasında DSİ'nin belirlediği katılım payı
ücretini ödemek zorunda bırakılmaktadır. Bu ücretin ne kadar olacağı
belirsizdir. Çiftçilerin bu nedenle sulama birliklerine üye olması
zorlaştırılmaktadır.
BAŞKAN – Diğer
önerge üzerinde Muğla Milletvekili Akın Üstündağ konuşacaktır. 
Buyurun Sayın
Üstündağ. (CHP sıralarından alkışlar) 
AKIN ÜSTÜNDAĞ
(Muğla) – Sayın Başkan, değerli milletvekilleri; görüşmekte olduğumuz 548 sıra
sayılı Kanun Tasarısı’nın 52’nci maddesi üzerine söz almış bulunuyorum,
hepinizi saygıyla selamlıyorum. 
Değerli
arkadaşlar, 6172 sayılı Sulama Birlikleri Kanunu ülkenin su varlık ve
kaynaklarının rasyonel kullanımını sağlamak amacıyla kurulmuştur ve tasarının
özellikle sulama birlikleri çerçeve ana statüsündeki seçim usulünün ortadan
kaldırılması ve birçok, özellikle 2’nci maddede tanımların değiştirilmesi,
kurucular kurulunun tamamen ortadan kaldırılması, katılım payının belirlenmesinde
kurucular kurulu veya birlik meclisi yetkisinin ortadan kaldırılması, üst
yönetici unsurunun yasadan kaldırılması, su kullanım hizmet bedelinin birlik
meclisi yerine Bakan tarafından belirlenen asgari değer üzerinden belirlenmesi
yasaya konularak su kullanan çiftçiler aleyhine, son derece sakıncalı
düzenlemeler yapılıyor. 
Değerli
arkadaşlarım, 52’nci maddeyle birliğe üye olma zorunluluğu getiriliyor. Sulama
hizmetinden yararlanmak için artık çiftçiler birliğe üye olmak zorunda ve üye
olurken de DSİ’nin belirlediği bir katılım payını birliğe ödemek zorunda ve
birlik üyelerinin sorumlulukları da ek (3)’üncü fıkrada ortaya konuyor. Bu da
birlik üyeleriyle ilgili birçok parasal sorumluluğu ortaya koyan düzenlemeler
içeriyor ve su kullanıcısı vasfını kaybeden üyeliğin de resen sona ermesini
öngörüyor. 
Değerli
arkadaşlar, tasarıyla, çiftçiler tarafından seçilen birlik meclisi, yönetim
kurulu, denetim kurulu tamamen ortadan kaldırılıyor, sulama birlikleri DSİ’nin
alt birimi hâline getiriliyor. Bu şekilde, çiftçilere hesap vermek zorunda
olmayan, çiftçilerin ihtiyaçlarına göre işletilmeyen, çiftçilerin ihtiyaçlarına
uygun hizmet üretmeyen bir birlik hâline geleceği aşikârdır. 
Bu tasarıyla 378
sulama birliğinin yönetim, denetim ve gözetimi DSİ’ye devrediliyor. Sulama
birliklerinin başına bu tasarıyla kayyum atanmaktadır. Sulama birlikleri
ticarete ve siyasete alet edilmektedir. 
Değerli
arkadaşlarım, buradan iktidarı uyarıyorum: Bu tasarı kanunlaşırsa, geçerse
çiftçiler, köylüler 24 Haziranda sandık başında sizi bekliyor olacak ve bunun
hesabını 24 Haziranda mutlaka sandıkta vereceksiniz. 
Değerli
arkadaşlarım, burada, sadece çiftçilerimiz değil, çağdaş köleler hâline
getirdiğiniz taşeron işçiler, borç içinde yüzen esnaf, geleceği elinden alınmış
ve atanamayan üniversite öğrencileri, üniversite mezunları, maaşlarının alım
gücü iyice azalmış memurlar ve kamu görevlileri, OHAL altında ezilen kitleler,
seçtikleri hâlde belediye başkanları görevden alınan seçmenler sizi bekliyor
olacak. Sandıkta, FETÖ’yü büyütüp devlete yerleştiren iktidardan seçmen mutlaka
hesap soracak, FETÖ’nün siyaset ayağına hiç dokunmayan iktidardan hesap
soracak. 
Değerli
arkadaşlarım, özellikle Orman Bakanı da buradayken soruyorum: Değerli Bakanım,
dünyaca ünlü Halep çamlarının olduğu Pina Yarımadası’ndaki, Bodrum’daki
ormanların yerine yaptırdığınız otellerin hesabını mutlaka seçmen sizden
soracak, ormanları katleden iktidardan mutlaka hesap sorulacak; Gökova
Körfezi’ni, mavi turu bitiren doğal sit çalışmasıyla ilgili olarak da mutlaka seçmen
sizden hesap soracak. İktidar döneminizde giderek zenginleşmenizin hesabını
gittikçe fakirleşen halk mutlaka sizden soracaktır diyorum. 
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkür ediyorum.
Aynı
mahiyetteki önergeleri oylarınıza sunuyorum: Kabul edenler... Kabul
etmeyenler... Önergeler kabul edilmemiştir. 
52’nci
maddeyi Kabul edenler... Kabul etmeyenler... Madde kabul edilmiştir. 
53’üncü
madde üzerinde aynı mahiyette iki önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 53’üncü maddesinin tasarı metninden
çıkarılmasını arz ve teklif ederiz. 
 Meral
Danış Beştaş Sibel Yiğitalp Ertuğrul
Kürkcü
 Adana Diyarbakır İzmir
 Mehmet
Emin Adıyaman Mehmet Ali Aslan
 Iğdır Batman
Aynı mahiyetteki
diğer önergenin imza sahipleri:
 Akın
Üstündağ Bülent Yener Bektaşoğlu Kamil
Okyay Sındır
 Muğla Giresun İzmir
 Barış
Yarkadaş Mahmut Tanal Orhan
Sarıbal
 İstanbul İstanbul Bursa
 Namık
Havutça
 Balıkesir
BAŞKAN –
Komisyon aynı mahiyetteki önergelere katılıyor mu?
TARIM, ORMAN VE
KÖYİŞLERİ KOMİSYONU BAŞKANI MEHMET BABAOĞLU (Konya) - Katılamıyoruz Sayın
Başkan. 
BAŞKAN –
Hükûmet? 
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN – Aynı
mahiyetteki ilk önergenin gerekçesini okutuyorum:
Gerekçe:
Bu maddede yer
alan geçici maddeler ile birlik organları (yönetim, denetim) feshedilmektedir.
Demokratik, katılımcı yönetim anlayışıyla işleyen bir kurumun hiçbir işleme
gerek kalmaksızın feshedilmeye çalışılması antidemokratik bir uygulamadır. 
BAŞKAN – Aynı
mahiyetteki diğer önerge üzerinde Balıkesir Milletvekili Namık Havutça
konuşacaktır.
Buyurun Sayın
Havutça. (CHP sıralarından alkışlar) 
NAMIK HAVUTÇA
(Balıkesir) – Değerli milletvekili arkadaşlarım, tabii, 24 Haziran, seçim
tarihi geliyor. Ben buradan, bizi izleyen Balıkesir Öğretmenevindeki emekli
öğretmen arkadaşıma sesleniyorum: Siz, dünyanın en pahalı benzinini, en pahalı
mazotunu, en düşük emekli maaşını alıyorsunuz. Önünüzde fırsat… 
Ben buradan,
bizi dinleyen, Balıkesir Ovaköy’deki, Atköy’deki çiftçi kardeşime sesleniyorum:
Sana dünyanın en pahalı mazotunu veren, gemicilere, yatçılara yüzde 50 ucuz
mazot veren bu Hükûmetten; senin traktörünü haczeden, tarım krediye borçlarını
ödeyemediğin için emekli maaşına, ineğine el koyan bu iktidardan kurtulmak için
işte tarihî bir fırsat geliyor. 
Beni buradan
dinleyen atanamayan öğretmen kardeşim, bugünkü teknoloji Ankara’ya yarın kaçta
yağmur yağacağını, kaç damla yağacağını hesap ediyor. Bu memleketin kaç tane
matematik öğretmenine, sınıf öğretmenine ihtiyacı olduğunu bu Hükûmet hâlâ
tespit edemiyor mu? Seni intihara sürüklüyor. “Bir umut var.” demeyin. Bakın,
kaç yıl oldu, umut yok. Umut, oyunla cezalandırmak. İşte senin önüne fırsat geliyor.

Beni dinleyen
taşeron işçisi emekçi kardeşim, bu iktidar döneminde siz köle hâline geldiniz,
ücretli köle hâline geldiniz. İşte önünüzde fırsat.
İşte, şimdi,
buradan, iş, aş bekleyen üniversite mezunu, işsiz genç kardeşlerime
sesleniyorum: Bakın, bu ülkede, üniversitelerinde özgür bir yaşam sürmek
isteyen üniversiteli gençlerimizi kapının önüne koymak isteyen bu totaliter
zihniyetten kurtulmak için önümüzdeki seçimler bir fırsat. 
Bizi buradan
dinleyen bütün yurttaşlarımız, gazeteciler; bugün gazetecileri zorla hapse
atan, onların yargılama süreçlerini hiçbir şekilde adil bir şekilde yapmayan…
Yine, Bank Asyanın önünden geçen 159 bin insanı FETÖ diye işinden aşından eden
sevgili kardeşlerime sesleniyorum: Bakın, biz FETÖ’nün yanında fotoğraf çektirenlerden
değiliz ama biz mazlumun yargı karşısında hukuk devleti çerçevesinde haklarını
aramasını, adil bir Türkiye istiyoruz. İşte fırsat... 
Bakın,
elimde AKP’nin on altı yıllık yıkım politikası var arkadaşlar, on altı yıllık
yıkım. Nedir yıkım biliyor musunuz? Aralık 2002, karşılıksız çek tutarı 2,2
milyar TL; yıl 2017, karşılıksız çek tutarı 17,1 milyar TL; Aralık 2002,
protestolu senet tutarı 0,8 milyar, 2017, protestolu senet 11,5 milyar; Aralık
2002, tüketicilerin banka borcu 6,6 milyar, tüketicilerin banka borcu -sıkı
durun- 450 milyar... Bakın, daha bitmedi. Aralık 2002, aile gelirlerinin borca
oranı yüzde 4,7; 2017, aile gelirlerinin borca oranı yarısı, yüzde 46,9. 
Bakın,
çiftçi kardeşlerim, 2002’de sizin bankalara 5,1 milyar TL borcunuz vardı, bugün
çiftçilerin banka borcu 85,5 milyar lira. Daha bitmedi tabii ki. 2002’de 1 kilo
ekmeğin fiyatı 1 liraydı, bugün 1 kilo ekmeğin fiyatı tam 4,19 TL. Benzin
2002’de 1,66 TL, motorin 1,30 TL; bugün benzin 6 TL, motorin 6 TL. Alın, sizin
Hükûmetinizin başarı karnesi bu işte. Sizin için başarı ama bizim halkımız
için… Bizim evlatlarımızın Man Adası’ndan ticaret yaparak 15 milyar dolar
geliri yok, sadece emeği var, alın teri var. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ediyorum.
Aynı
mahiyetteki önergeleri oylarınıza sunuyorum: Kabul edenler... Kabul
etmeyenler... Önergeler kabul edilmemiştir. 
53’üncü maddeyi
kabul edenler... Kabul etmeyenler... Madde kabul edilmiştir. 
54’üncü madde
üzerinde aynı mahiyette iki önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 54’üncü maddesinin tasarı metninden
çıkarılmasını arz ve teklif ederiz.
 Meral
Danış Beştaş Sibel Yiğitalp Mehmet
Ali Aslan
 Adana
 Diyarbakır Batman
 Mehmet
Emin Adıyaman Ertuğrul Kürkcü
 Iğdır İzmir
Aynı mahiyetteki
diğer önergenin imza sahipleri:
 Bülent
Yener Bektaşoğlu  Mahmut Tanal  Orhan
Sarıbal
 Giresun İstanbul Bursa
 Akın
Üstündağ  Barış Yarkadaş  Kamil
Okyay Sındır
 Muğla
 İstanbul  İzmir
BAŞKAN – Aynı
mahiyetteki önergelere Komisyon katılıyor mu?
TARIM, ORMAN VE
KÖYİŞLERİ KOMİSYONU BAŞKANI MEHMET BABAOĞLU (Konya) - Katılamıyoruz Sayın
Başkanım.
BAŞKAN –
Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN – İlk
önergenin gerekçesini okutuyorum: 
Gerekçe:
Çiftçilerin
yönetiminde olduğu meclisler seçilme usul ve esasları bakımından demokratik bir
işleyişe sahiptirler. Bu düzenlemeyle sulama birlikleri meclisleri ortadan
kaldırılmaktadır. Çiftçilerin karar alma sürecinde doğrudan yer almasını
sağlayan meclislerin ortadan kaldırılması, çiftçilerin karar alma süreçlerinin
dışında tutulmasına sebebiyet vermektedir. Bu nedenlerle maddenin tasarı
metninden çıkarılması gerektiğini düşünmekteyiz. 
BAŞKAN – Diğer
önerge üzerinde İzmir Milletvekili Kamil Okyay Sındır konuşacaktır. 
Buyurun Sayın
Sındır. (CHP sıralarından alkışlar) 
KAMİL OKYAY
SINDIR (İzmir) – Sayın Başkan, değerli milletvekilleri; 548 sıra sayılı Kanun
Tasarısı’nın 54’üncü maddesi üzerine grubumuz adına söz almış bulunuyorum. Yüce
Meclisimizi ve yüce milletimizi saygıyla selamlıyorum. 
Değerli
arkadaşlar, bu madde hükmüne dikkatinizi çekmek istiyorum bir kez daha
okuyarak: 6172 sayılı Kanun’un yani Sulama Birlikleri Kanunu’nun 10’uncu maddesinin
birinci fıkrasında yer alan “Birlik meclisince kabul edilen” ibaresi, 11’inci
maddesinin ikinci fıkrasının (c) bendinde yer alan “Birlik meclisi kararı”
ibaresi madde metninden çıkarılmış. Sanki bir ifade, bir ibare metinden
çıkarılmış gibi görüyoruz. Sonra devam ediyor: “14’üncü maddesinin beşinci ve
altıncı fıkraları ile 4’üncü, 5’inci, 6’ncı, 7’nci, 8’inci,13’üncü, 17’nci ve
19’uncu maddelerinin tamamı yürürlükten kaldırılmıştır.” diyor.
Şimdi ben kanunu
aldım elime, bu kadar madde yürürlükten kaldırılmış. Toplam kaç maddesi? Hani
böyle 100 madde olur da üç beş maddesi kaldırılmış olur. İnanın, yürürlük ve
yürütme maddeleri ve geçici maddesi de dâhil olmak üzere 23; 3’ünü saymazsanız
20. Sadece bu 54’üncü maddede Sulama Birlikleri Kanunu’nun neredeyse yarısı
yok, gitti. Peki, bu kanun maddeleri neler? Mesela 4’üncü maddesi: “Birliğin
tüzel kişilik kazanması ve birliğe üyelik.” Bu madde yok artık değerli
arkadaşlar. Yani birlik nasıl tüzel kişilik kazanacak, birliğe nasıl üyelik
olacak; kanun düzenlemesinde böyle bir düzenleme artık yok. 5’inci maddesi
birlik organlarını düzenleyen madde: “Madde 5 - Birliğin organları şunlardır:
Birlik meclisi, yönetim kurulu, denetim kurulu, başkanlık.” Bu madde yok artık
arkadaşlar, Sulama Birlikleri Kanunu’nun bu maddesi yok. Yani artık bundan
sonra birlik meclisi yok, yönetim kurulu yok, denetim kurulu yok, başkanlık
yok. Birlik feshediliyor yani “birlik” diye… Bir kanun içerisinden bunların
çıkartılması demek… 6’ncı maddesi: “Birlik meclisine üyelik şartları, seçilme
esasları, görev ve yetkileri.” Değerli arkadaşlar, bu madde yok; birlik
meclisine üyelik şartları, seçilme esasları, meclisin görev, yetkileri. 7’nci
madde: “Yönetim kurulu üyelerinin seçilme esasları.” Yok. 8’inci madde:
“Denetim kurulu üyeleri.” Yok. 9’uncu madde: “Başkanın seçilme esasları, görev
ve yetkileri.” Bu kalıyor. Tabii bunu da bazı düzenlemelerle, madde
düzenlemeleriyle önceki kanunun diğer tasarı maddelerinde gördük, geçtik. 
Şimdi ben sormak
istiyorum değerli arkadaşlar: Organları olmayan… Kanunun yarısı artık ilga
olmuş, yok hükmünde; yok hükmünde değil, yok, çıkartılmış. Nasıl bir birlik?
Hangi birlikten bahsediyoruz? Kimler bir araya geliyor da birlik oluşturuyor?
Yani kamu tüzel kişiliğidir, kanun maddesine bakarsanız, sulama birlikleri kamu
tüzel kişiliğine sahip olan birliklerdir; bu, kanunda bulunmayan hâllerde özel
hukuk hükümlerine tabi. Yani sizin, katılımcı demokratik yönetim anlayışıyla
diyoruz, yerelde Devlet Su İşlerinin… Zaten bu sulama birliklerinin amaç ve
kapsamına baktığınızda da işte bu sulama tesislerini uygun şekilde kullanmak,
işletmek, işlettirmek; bu tesislerin bakım, onarım ve yönetim sorumluluğunu
yürütmek… Peki, bunları nasıl yapacak, bu işleri nasıl yapacak? Bir başkan
atanacak başına, atamayla gelecek. Siyasetin, daha doğrusu, iktidarda olan
siyasi partinin hizmetinde olan, sözüm ona devletin bir personeli ama bir kamu
görevlisi atanacak ve birlikle falan ilgisi olmayan bir oluşuma başkanlık
edecek, aslında dikte edecek, belki de çiftçileri bile tanımayan bir kişi.
Böyle bir birlikten bahsetmek, hatta bunun, bir kamu tüzel kişiliği olarak
tanımlanması… Ne meclisi var ne yönetimi var, yönetim kurulu var ne diğer
organları var. Böyle bir birlikten bahsetmek söz konusu olamaz.
Sayın Başkan,
sürem bitiyor. Son cümlemi…
BAŞKAN – Buyurun
efendim, tamamlayın. 
KAMİL OKYAY
SINDIR (Devamla) – Sulama birliklerinin getirildiği durum budur.
Ben Sayın
Bakandan rica ediyorum, bunlarla uğraştırmasınlar bizi. Bu kanunu komple ilga
edelim, bu başkanı atayın -başka atamanıza gerek yok- Devlet Su İşlerinden bir
arkadaşa görev verin; o, birliklerin olduğu yerde, çiftçileri bir çağırsın
toplantıya “Böyle, böyle.” desin. Yani bu kanuna gerek kalmıyor böyle bir
düzenlemeyle. 
Asla kabul
etmiyoruz, şiddetle reddediyoruz, sulama birliklerinin… Çiftçinin kendi kendini
idare edebilme imkânı verilmiş olan daha önce, Tarım Kanunu’nda yerelden
yönetim, örgütlülük, kooperatifçilik… Hatta şu da bir gerçek: Birlik ve
kooperatifler aslında Tarım Bakanlığının yetkisinde Tarım Kanunu’na göre. Bu
kanunun bu maddesini de aslında ihlal eden bir düzenleme. 
Sulama
birliklerimizin ne siyasete ne ticarete konu olmamasıdır esas olan. Bu anlamda,
kanun tasarısının bu maddesine ve tümüne itirazlarımızı bir kez daha ifade
ediyorum.
Teşekkür ederim.
(CHP sıralarından alkışlar)
BAŞKAN –
Teşekkürler Sayın Sındır.
Aynı mahiyetteki
önergeleri oylarınıza sunuyorum: Kabul edenler… Kabul etmeyenler… Önergeler
kabul edilmemiştir. 
54’üncü maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
55’inci madde
üzerinde iki önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 548 sıra sayılı Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun Hükmünde Kararnamelerde Değişiklik Yapılmasına
Dair Kanun Tasarısı’nın 55’inci maddesinin tasarı metninden çıkarılmasını arz
ve teklif ederiz. 
 Akın
Üstündağ Bülent Yener Bektaşoğlu Kamil
Okyay Sındır 
 Muğla Giresun İzmir
 Barış
Yarkadaş Mahmut Tanal Orhan
Sarıbal
 İstanbul İstanbul Bursa
BAŞKAN –
Komisyon önergeye katılıyor mu?
TARIM, ORMAN VE
KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz Sayın
Başkanım.
BAŞKAN –
Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN – Gerekçeyi
okutuyorum:
Gerekçe:
Orman
alanlarının yapılaşmaya açılmasının önlenmesi ve orman köylüleri arasında
eşitliğin korunması.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 55’inci maddesinde yer alan “onuncu
fıkrası” “10 uncu fıkrası” şeklinde değiştirilmesini arz ve teklif ederiz.
 Meral
Danış Beştaş Sibel Yiğitalp Mehmet
Emin Adıyaman
 Adana Diyarbakır Iğdır
 Ertuğrul
Kürkcü Mehmet Ali Aslan
 İzmir Batman
BAŞKAN –
Komisyon önergeye katılıyor mu?
TARIM, ORMAN VE
KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz Sayın
Başkanım.
BAŞKAN –
Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN –
Gerekçeyi okutuyorum:
Gerekçe: 
Yapılan
değişiklikle madde metnine açıklık getirilmesi amaçlanmıştır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
55’inci maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
56’ncı madde
üzerinde bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 56’ncı maddesinde yer alan “on bir yıl”
ibaresinin “on beş yıl” olarak değiştirilmesini arz ve teklif ederiz.
 Meral
Danış Beştaş Sibel Yiğitalp Mehmet
Emin Adıyaman
 Adana Diyarbakır Iğdır
 Ertuğrul
Kürkcü Mehmet Ali Aslan
 İzmir Batman
BAŞKAN – Komisyon
önergeye katılıyor mu?
TARIM, ORMAN VE
KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz Sayın
Başkanım.
BAŞKAN –
Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN –
Gerekçeyi okutuyorum:
Gerekçe:
Yapılan
düzenleme yürürlük maddesine ilişkindir. Maddenin süresinin uzatılmasında
herhangi bir sakınca yoktur. 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
56’ncı maddeyi
kabul edenler... Kabul etmeyenler... Madde kabul edilmiştir.
57’nci madde
üzerinde bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 57’nci maddesiyle değiştirilmesi
öngörülen f) bendinde yer alan “Devlet Su İşleri Genel Müdürlüğü tarafından”
tümcesinin “Devlet Su İşleri Genel Müdürlüğünce” şeklinde değiştirilmesini arz
ve talep ederiz.
 Meral
Danış Beştaş Sibel Yiğitalp Mehmet
Emin Adıyaman
 Adana Diyarbakır Iğdır
 Ertuğrul
Kürkcü Mehmet Ali Aslan
 İzmir Batman
BAŞKAN –
Komisyon önergeye katılıyor mu?
TARIM, ORMAN VE
KÖYİŞLERİ KOMİSYONU BAŞKANI MEHMET BABAOĞLU (Konya) - Katılamıyoruz Sayın
Başkanım.
BAŞKAN –
Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN –
Gerekçeyi okutuyorum: 
Gerekçe: 
Yapılan
değişikle madde metnine açıklık getirilmesi amaçlanmıştır.
BAŞKAN –
Önergeyi kabul edenler... Kabul etmeyenler... Kabul edilmemiştir.
57’nci maddeyi
kabul edenler... Kabul etmeyenler... Madde kabul edilmiştir.
58’inci madde
üzerinde bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 58’inci maddesinin tasarı metninden
çıkarılmasını arz ve teklif ederiz.
 Meral
Danış Beştaş Sibel Yiğitalp Mehmet
Emin Adıyaman
 Adana Diyarbakır Iğdır
 Ertuğrul
Kürkcü Mehmet Ali Aslan
 İzmir Batman
BAŞKAN –
Komisyon önergeye katılıyor mu?
TARIM, ORMAN VE
KÖYİŞLERİ KOMİSYONU BAŞKANI MEHMET BABAOĞLU (Konya) - Katılamıyoruz Sayın
Başkanım.
BAŞKAN – Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN –
Gerekçeyi okutuyorum: 
Gerekçe: 
Tasarı metnine,
komisyon görüşmelerinde son dakika önergeleriyle yeni madde ihdas edilmiştir.
Hükûmetin ilk teklif ettiği metinde yer almayan ve komisyonda yeterince
görüşülmeyip üzerinde etraflıca tartışma yapılmadan eklenen bu maddenin yasama
tekniğine aykırı olduğunu düşünüyoruz. İlgili maddenin etraflıca tartışılması
ve yasama tekniğine uygun bir faaliyet yürütmek maksadıyla maddenin tasarı
metninden çıkarılmasını öngörmekteyiz.
BAŞKAN –
Önergeyi kabul edenler... Kabul etmeyenler... Kabul edilmemiştir.
58’inci maddeyi
kabul edenler... Kabul etmeyenler... Madde kabul edilmiştir.
59’uncu madde
üzerinde bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 59’uncu maddesinin birinci cümlesinde
yer alan “birinci fıkrası” ibaresinin “1 inci fıkrası” şeklinde
değiştirilmesini arz ve teklif ederiz.
 Erol
Dora Mizgin Irgat Nihat
Akdoğan
 Mardin Bitlis Hakkâri
 Filiz
Kerestecioğlu Demir Ertuğrul Kürkcü
 İstanbul İzmir
BAŞKAN –
Komisyon önergeye katılıyor mu?
TARIM, ORMAN VE
KÖYİŞLERİ KOMİSYONU BAŞKANI MEHMET BABAOĞLU (Konya) - Katılamıyoruz Sayın
Başkanım.
BAŞKAN – Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN –
Gerekçeyi okutuyorum: 
Gerekçe: 
Yapılan
değişikle madde metnine açıklık getirilmesi amaçlanmıştır.
BAŞKAN –
Önergeyi kabul edenler... Kabul etmeyenler... Kabul edilmemiştir.
59’uncu maddeyi
kabul edenler... Kabul etmeyenler... Madde kabul edilmiştir.
Madde 60’a bağlı
madde 18/C üzerinde bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 60’ıncı maddesiyle düzenlenen 18/C’nin
çıkarılmasını arz ve teklif ederiz.
 Meral
Danış Beştaş Erol Dora Mizgin
Irgat
 Adana Mardin Bitlis
 Nihat
Akdoğan Mehmet Ali Aslan
 Hakkâri Batman
BAŞKAN –
Komisyon önergeye katılıyor mu?
TARIM, ORMAN VE
KÖYİŞLERİ KOMİSYONU BAŞKANI MEHMET BABAOĞLU (Konya) - Katılamıyoruz Sayın
Başkanım.
BAŞKAN –
Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) –Katılamıyoruz Başkanım.
BAŞKAN –
Gerekçeyi okutuyorum:
Gerekçe:
Tasarı
metnine, komisyon görüşmelerinde son dakika önergeleriyle yeni madde ihdas
edilmiştir. Hükümetin ilk teklif ettiği metinde yer almayan ve komisyonda
yeterince görüşülmeyip üzerinde etraflıca tartışma yapılmadan eklenen bu
maddenin yasama tekliğine aykırı olduğunu düşünüyoruz. İlgili maddenin
etraflıca tartışılması ve yasama tekniğine uygun bir faaliyet yürütmek
maksadıyla, maddenin tasarı metninden çıkarılmasını öngörmekteyiz.
BAŞKAN
– Önergeyi kabul edenler… Kabul etmeyenler… Kabul edilmemiştir.
Madde
60’a bağlı madde 18/c’yi kabul edenler… Kabul etmeyenler… Madde kabul
edilmiştir.
Madde
60’a bağlı madde 18/ç’yi kabul edenler… Kabul etmeyenler… Madde kabul
edilmiştir.
Birleşime
on dakika ara veriyorum.
Kapanma Saati: 19.56
ALTINCI OTURUM
Açılma Saati: 20.10
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Mehmet Necmettin AHRAZOĞLU (Hatay)
----- 0 -----
BAŞKAN – Türkiye
Büyük Millet Meclisinin 88’inci Birleşiminin Altıncı Oturumunu açıyorum. 
548 sıra sayılı
Kanun Tasarısı’nın görüşmelerine kaldığımız yerden devam ediyoruz.
Komisyon ve
Hükûmet yerinde.
61’inci madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 61’inci maddesinin tasarı metninden
çıkarılmasını arz ve teklif ederiz.
 Meral
Danış Beştaş Mehmet Ali Aslan Erol
Dora
 Adana Batman Mardin
 Mizgin
Irgat Nihat Akdoğan
 Bitlis Hakkâri
BAŞKAN -
Komisyon önergeye katılıyor mu?
TARIM, ORMAN VE
KÖYİŞLERİ KOMİSYONU BAŞKANI MEHMET BABAOĞLU (Konya) - Katılamıyoruz Sayın
Başkan.
BAŞKAN –
Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN –
Önergenin gerekçesini okutuyorum:
Gerekçe:
Tasarı metnine,
Komisyon görüşmelerinde son dakika önergeleriyle yeni madde ihdas edilmiştir.
Hükûmetin ilk teklif ettiği metinde yer almayan ve Komisyonda yeterince
görüşülmeyip, üzerinde etraflıca tartışma yapılmadan eklenen bu maddenin yasama
tekniğine aykırı olduğunu düşünüyoruz. İlgili maddenin etraflıca tartışılması
ve yasama tekniğine uygun bir faaliyet yürütmek maksadıyla maddenin tasarı
metninden çıkarılmasını öngörmekteyiz. 
BAŞKAN –
Önergeyi oylarınıza sunuyorum: Kabul edenler... Kabul etmeyenler... Kabul
edilmemiştir. 
61’inci maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
62’nci madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 62’nci maddesinin tasarı metninden
çıkarılmasını arz ve teklif ederiz.
 Meral
Danış Beştaş Mehmet Ali Aslan Erol
Dora
 Adana Batman Mardin
 Mizgin
Irgat Nihat Akdoğan
 Bitlis Hakkâri
BAŞKAN -
Komisyon önergeye katılıyor mu?
TARIM, ORMAN VE
KÖYİŞLERİ KOMİSYONU BAŞKANI MEHMET BABAOĞLU (Konya) - Katılamıyoruz Sayın
Başkanım.
BAŞKAN –
Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN –
Gerekçeyi okutuyorum:
Gerekçe:
Tasarı metnine,
Komisyon görüşmelerinde son dakika önergeleriyle yeni madde ihdas edilmiştir.
Hükûmetin ilk teklif ettiği metinde yer almayan ve Komisyonda yeterince
görüşülmeyip, üzerinde etraflıca tartışma yapılmadan eklenen bu maddenin yasama
tekniğine aykırı olduğunu düşünüyoruz. İlgili maddenin etraflıca tartışılması
ve yasama tekniğine uygun bir faaliyet yürütmek maksadıyla maddenin tasarı
metninden çıkarılmasını öngörmekteyiz. 
BAŞKAN –
Önergeyi oylarınıza sunuyorum: Kabul edenler... Kabul etmeyenler... Kabul
edilmemiştir. 
62’nci maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
63’üncü madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 63’üncü maddesinde yer alan “tarihinde”
ibaresinin “tarihinden itibaren” şeklinde değiştirilmesini arz ve teklif
ederiz.
 Meral
Danış Beştaş Mehmet Ali Aslan Erol
Dora
 Adana Batman Mardin
 Mizgin
Irgat Nihat Akdoğan
 Bitlis Hakkâri
BAŞKAN -
Komisyon önergeye katılıyor mu?
TARIM, ORMAN VE
KÖYİŞLERİ KOMİSYONU BAŞKANI MEHMET BABAOĞLU (Konya) - Katılamıyoruz Sayın
Başkanım.
BAŞKAN – Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN –
Gerekçeyi okutuyorum:
Gerekçe:
Yapılan
değişiklikle madde metnine açıklık getirilmesi amaçlanmıştır.
BAŞKAN –
Önergeyi kabul edenler… Kabul etmeyenler… Kabul edilmemiştir.
63’üncü maddeyi
kabul edenler… Kabul etmeyenler… Madde kabul edilmiştir.
64’üncü madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 64’üncü maddesinde yer alan “Bakanlar
Kurulu yürütür” ibaresinin “Bakanlar Kurulu tarafından yürütülür” şeklinde
değiştirilmesini arz ve teklif ederiz.
 Meral
Danış Beştaş  Mehmet Ali Aslan Erol
Dora
 Adana Batman Mardin
 Nihat
Akdoğan Mizgin Irgat
 Hakkâri Bitlis
BAŞKAN - Komisyon
önergeye katılıyor mu?
TARIM, ORMAN VE
KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz Sayın
Başkanım.
BAŞKAN –
Hükûmet?
ORMAN VE SU
İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN -
Gerekçeyi okutuyorum:
Gerekçe:
Yapılan
değişiklikle madde metnine açıklık getirilmesi amaçlanmıştır.
BAŞKAN –
Önergeyi kabul edenler… Kabul etmeyenler… Kabul edilmemiştir.
64’üncü ve
sonuncu maddeyi kabul edenler… Kabul etmeyenler… Madde kabul edilmiştir.
Tasarının tümünü
oylamadan önce İç Tüzük’ün 86’ncı maddesi gereğince oyunun rengini belli etmek
üzere ve lehte olmak üzere, Kırklareli Milletvekili Selahattin Minsolmaz. 
Buyurun Sayın
Minsolmaz. (AK PARTİ sıralarından alkışlar)
SELAHATTİN
MİNSOLMAZ (Kırklareli) – Sayın Başkan, değerli milletvekilleri; Devlet Su
İşleri Genel Müdürlüğünün Teşkilat ve Görevleri Hakkında Kanun ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı’nın
lehine, Türkiye Büyük Millet Meclisi İçtüzüğü’nün 86’ncı maddesine dayalı
olarak oyumun rengini belli etmek üzere söz almış bulunuyorum. Yüce heyetinizi
ve aziz milletimizi saygıyla selamlıyorum.
1954 yılından bu
yana ülkemizde kesintisiz hizmet veren Orman ve Su İşleri Bakanlığımıza bağlı
Devlet Su İşleri Genel Müdürlüğü kurumu, ülkemizin sahip olduğu su
kaynaklarının en verimli ve etkin bir şekilde, suyu kullanacak olan çiftçimize,
üreticimize ulaştırılmasında önemli bir görevi ifa etmektedir. Yaptığı görev su
kadar önemli ve ülke çiftçisinin de katma değerini ve gelirini artırmada çok
ciddi bir potansiyeli içerisinde barındırmaktadır. Şu ana kadar yapılan
konuşmalarda, tüm maddeler üzerinde, yapmış olduğumuz kanun tasarısının özü
hakkında tek tek görüşüldü ama ihtiva ettiği temel nokta Gıda, Tarım ve Hayvancılık
Bakanlığımızın uhdesinde yürütülmekte olan tarla içi sulama faaliyetlerinin ve
toplulaştırma faaliyetlerinin bundan sonra Devlet Su İşleri kanalıyla
yürütülmesinin sağlanması, bu itibarla kıt su kaynaklarımızın daha etkin ve
verimli olarak kullanımı açısından su yönetiminin tek elden, bir elden
yönetilmesinin sağlanması. Tarla içi sulama sistemlerinin yine Devlet Su
İşleriyle yapılması, bu konuda da “Tarla içi sulama desteklemesi” diye ihdas
edilen yeni bir destekleme kalemiyle bu sürecin hızlandırılması. Yine, sulama
kooperatiflerinin yönetiminde Devlet Su İşlerinin etkin olarak bulunması ve
denetlemesinin Devlet Su İşleriyle sağlanması, sulama birliklerinde bugüne
kadar rastlanan, karşılaşılan sıkıntılardan ötürü yönetimlerindeki sıkıntıların
Devlet Su İşleri tarafından buraya Bakanlıkça atanacak profesyonel bir kamu
yöneticisiyle sulama birliklerindeki sıkıntıların minimuma indirilmesi. 
Dolayısıyla,
burada yapılmak istenen, tabii, orman mevzuatımıza, gıda mevzuatımıza ilişkin
de düzenlemeler olmakla beraber, esası itibarıyla Devlet Su İşlerinin teşkilat
ve görevleri hakkındaki düzenlemede bazı birimlerin ihdas edilmesi, birlikler,
sulama kooperatifleri ve sulama faaliyetinin bir elden verimli olarak
yürütülmesinin sağlanması. 
Özellikle
ülkemizde kuraklığın etkin olduğu dönemlerde hepimiz farkındayız ki Türkiye’de
ciddi anlamda Devlet Su İşlerinin sulama tesislerine ihtiyaç oluyor. Bu
tesislerdeki kaynakların da sınırlı olduğunu düşündüğümüz zaman suyun en
verimli ve etkin bir şekilde kullanılması kaçınılmaz olarak karşımıza çıkmakta.
Dolayısıyla, saygıdeğer milletvekilleri, yapılan kanunla doğru bir iş
yapılmakta; sulamanın tek elden, Devlet Su İşleri eliyle yürütülmesi, su
birliklerinin ve su kooperatiflerinin, sulama kooperatiflerinin yaşadıkları sıkıntıların
da aşılması gerekiyor. 
İlinde,
Kırklareli’nde, Alpullu’da bir şeker fabrikası olan bir milletvekili olarak da
kanunun görüşmeleri aşamasında sık sık şeker fabrikalarının özelleştirilmesine
değinildi, buna da birkaç satırla değinmek istiyorum. 
Evet,
şeker fabrikaları özelleştiriliyor. Ülkemizdeki 33 tane şeker fabrikasının 8
tanesi özel sektörde, 25 tanesi de kamunun elinde fakat bakıldığı zaman, özel
sektördeki 8 tane şeker fabrikası yaklaşık olarak kamunun elindeki 25 şeker
fabrikasının üretimini yapıyor. 
ORHAN
SARIBAL (Bursa) – Kotaları kaldıracaksın, kotaları!
SELAHATTİN
MİNSOLMAZ (Devamla) – Evet, kotaları da bu kapsamda azalttık. Yüzde 10 olan
nişasta bazlı şeker kotasını yüzde 5’e çekmekle Hükûmet bu konudaki
kararlılığını göstermiş oldu.
BURCU
KÖKSAL (Afyonkarahisar) – Kotayı kaldırın, kotayı; millet doğal şeker yesin!
SELAHATTİN
MİNSOLMAZ (Devamla) – Değerli arkadaşlar, nişasta bazlı şekerle gerçek anlamda
mücadele etmenin tek yolu...
ÖMER
FETHİ GÜRER (Niğde) – Bosna Hersek’ten gelen nişasta bazlı şekerin vergisini
bile sıfırladınız. Doğru bilgi verin.
SELAHATTİN
MİNSOLMAZ (Devamla) – ...pancardan elde edilen şekerin maliyetini nişasta bazlı
şekere göre tercih edilir seviyeye indirmektir. 
BURCU
KÖKSAL (Afyonkarahisar) – Gümrük vergisini sıfırladınız.
SELAHATTİN
MİNSOLMAZ (Devamla) – Dolayısıyla Hükûmetimiz her alanda yaptığı gibi, sigara
yasağında vatandaşın sağlığını düşündüğü gibi, araç sayısı, trafik sayısı
arttığı hâlde yaptığı duble yollarla ölüm sayısını azalttığı gibi...
HAYDAR
AKAR (Kocaeli) – Azaldı mı? Senin dünyadan haberin yok ya! Ver istatistik
sonuçlarını, hadi!
SELAHATTİN
MİNSOLMAZ (Devamla) – ...yine sağlıkta ve diğer alanlarda yaptığı olaylarla
vatandaşımıza bu alanlarda da çok ciddi fayda sağladığı gibi, Hükûmetimiz pancarın
da özelleşmesi, üretiminin özelleşmesi konusunda ciddi bir adım atmıştır. (AK
PARTİ sıralarından alkışlar) 
HAYDAR
AKAR (Kocaeli) – Alkışlayın, alkışlayın doğru olmayan şeyleri!
SELAHATTİN
MİNSOLMAZ (Devamla) – İnşallah çok yakın zamanda, daha önce Sümerbankta
gördüğümüz gibi... 
ÖMER
FETHİ GÜRER (Niğde) – Bak, genç adamsın, o memlekette bunun vebali altında
ezilirsin! Alpullu’ya giremezsin, Alpullu’ya! Yapma, yanlış savunuyorsun!
SELAHATTİN
MİNSOLMAZ (Devamla) – Arkadaşlar, Sümerbank da özelleşti ama insanımız yine
ceket giyiyor, gömleği var, herkesin ayakkabısı var. 
KAMİL
OKYAY SINDIR (İzmir) – Alpullu çiftçisine anlat bakalım, ne diyecek?
ÖMER
FETHİ GÜRER (Niğde) – Cumhuriyetin en büyük kazanımıdır Alpullu.
SELAHATTİN
MİNSOLMAZ (Devamla) – Sümerbankın özelleşmesinden sonra da hiçbir şey olmadı.
Özel tekstil sanayisi çok ciddi anlamda büyüdü. Dolayısıyla Hükûmetimiz, birçok
alanda, vatandaşımızın ihtiyacı olan sağlıkla, üretimle ilgili konularda...
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
SELAHATTİN
MİNSOLMAZ (Devamla) – ...önemli bütün adımları atmakta. 
ÖMER
FETHİ GÜRER (Niğde) – “Alpullu’yu kapattırmayacağım." de bari! Alpullu
kapanacak, Alpullu da kapanacak.
SELAHATTİN
MİNSOLMAZ (Devamla) – Burada hiç kimse, gerek Devlet Su İşleri Teşkilat
Kanunu’nun düzenlenmesinde gerekse pancarın özelleşmesi konusunda Hükûmetin
vatandaşının sağlığını düşünmediğini iddia edemez. 
HAYDAR
AKAR (Kocaeli) – Yakında şekerin tümünü ithal etmeye başlarız sevgili kardeşim,
aynı sigarada olduğu gibi, samanda olduğu gibi, ette olduğu gibi. Senin
Hükûmetin çok çalışıyor!
SELAHATTİN
MİNSOLMAZ (Devamla) – Bundan emin olun ki on altı yıldır AK PARTİ hükûmetleri
daima vatandaşın sağlığını, selametini ve güvenliğini düşünmüştür. 
KAMİL
OKYAY SINDIR (İzmir) – Bunları Alpullu çiftçisine anlatın bakalım, ne diyecek?
SELAHATTİN
MİNSOLMAZ (Devamla) – Yasanın lehinde oyumu belli ediyor, hepinizi saygıyla
selamlıyorum. (AK PARTİ sıralarından alkışlar) 
BAŞKAN
– Teşekkür ediyorum Sayın Minsolmaz.
ÖMER
FETHİ GÜRER (Niğde) – Hiç girmeseydin bu şeker işine iyiydi!
HAYDAR
AKAR (Kocaeli) – Kendi ipini çektin be!
BAŞKAN
– Aleyhte, Bursa Milletvekili Sayın Orhan Sarıbal.
Buyurun
Sayın Sarıbal. (CHP sıralarından alkışlar) 
Günün
ve haftanın son konuşması, böyle veciz bir konuşma bekliyoruz.
ORHAN
SARIBAL (Bursa) – Sayın Başkan, değerli milletvekilleri; bizim oyumuzun rengi
net, elbette ret veriyoruz. Çünkü çok açık bir şekilde... 
Değerli
arkadaşım burada konuştu ama inanın ki kendi yalanlarını kendisi inanacak kadar
benimsemiş. Tebrik ediyorum, bu da bir yetenek arkadaşlar. Gerçekten bir yalanı
bu kadar güzel besleyip büyütüp ve kendisi inanıp ondan sonra da halka
inandırmak, bu da bir meziyet; samimi söylüyorum yani bunu içtenlikle
söylüyorum. 
HALİS DALKILIÇ
(İstanbul) – Milletvekilinin sözüne “yalan” denmez, ayıp ediyorsun. 
ORHAN SARIBAL
(Devamla) - Değerli arkadaşlar, bakın, tarımda geldiğimiz nokta şudur: 3 milyon
çiftçi 2 milyona düşmüştür. 5 milyar borç 100 milyara çıkmıştır, 20 kat
artmıştır. Yetmez arkadaşlar. Artık tarımın da çiftçinin de dayanacak hâli
kalmamıştır.
Birkaç rakam
vermek istiyorum size, aşağı yukarı, çok net bir şekilde anlaşılır. Tarımsal
ham madde ithalatı 71 milyar 686 milyon dolar, tarımsal ham madde ithalatı 71
milyar 686 milyon dolar. Tarımsal ham madde ihracatı 12.067 milyon dolar yani
ihracatın tam 6 katı ithalat var. Yani tarımda yapıp yapacağınız iş bu,
geldiğiniz nokta bu. Tam 45 milyon ton buğday ithalatı, 65 milyon ton ayçiçeği,
ayçiçeği türevi, kanola, soya ithalatı, 10 milyon tondan daha fazla pamuk, 5
milyon tondan fazla pirinç, yani hayatımızın her alanı ithalat. 5,7 milyar
dolarlık da canlı hayvan, karkas et ithalatı var. Geldiğiniz nokta bu değerli
arkadaşlar. Bunda söyleyecek bir sözünüz varsa elbette dinleriz ama durum bu, gerçek
de bu, bunu da hiçbir şekilde yalanlama şansınız yok.
Aslında şunu
söylemek lazım: Aşağı yukarı bitirdiniz. Önce tütünle, TEKEL’le başladınız;
alkol kısmını bitirdiniz, tütün kısmını bitirdiniz. Yetmedi; SEKA, onu
bitirdiniz. Kooperatifler bazında PANKOBİRLİK, ÇUKOBİRLİK, bütün birliklerin
desteğini tamamen kestiniz, onları kendi kaderine bırakıp şirketleştirdiniz.
Fındığı bir İtalyan şirkete aşağı yukarı tamamen teslim ettiniz. Suları bir
Fransız şirkete aşağı yukarı teslim ettiniz. Tarım girdileri tamamen dışarıya
bağlı, tamamen; tohum, ilaç, gübre, enerjide ağırlıklı olarak mazot tamamen
dışa bağlı. Israrla “millî, yerli” dediğiniz o kelimelerin kendinden başka,
yaptığınız hiçbir şey ne millî ne de yerli. Zaten böyle bir şeye ancak ve ancak
gülünür. İnek yurt dışından, yem yurt dışından, ilaç yurt dışından. Ee, ne
kalıyor? Ayran yerli. Ee, bu nasıl bir ayransa bunu için de yerli olun.
ÖMER FETHİ GÜRER
(Niğde) – Sudan’da arazi alıyorlar, Sudan’da çiftçilik yapacaklar. 
ORHAN SARIBAL
(Devamla) - Değerli arkadaşlar, bakın, bu yasa, biraz önce bahsettiğimiz, üst
üste koyduğumuz, o TEKEL’le başlayan, bugünlere kadar gelen tahribatın yeni bir
parçasıdır. Satacak nereler kalmıştı? Ormanlık alanlar. 
ORMAN VE SU
İŞLERİ BAKANI VEYSEL EROĞLU (Afyonkarahisar) – Satmayacağız, sattırmayacağız. 
ORHAN SARIBAL
(Devamla) - Sayın Bakan, daha önceki tarihte söylemiştim, cumhuriyet tarihine
kendi eliyle orman inşa edip sonra o ormanı “Orman değildir.” diye yağmalayan,
talan eden, ortadan kaldıran bir Bakan olarak geçeceksiniz; çok net. 
Şimdi ne
yapıyorlar? Makilik, kayalık, taşlık, çakıl bölgelerde söyledikleri şu: “Biz
buraları orman alanından çıkaracağız, yerleşim alanları oluşsun diye yeniden
imara açacağız.” diyorlar. Yani ormanlar satılık.
ORMAN VE SU
İŞLERİ BAKANI VEYSEL EROĞLU (Afyonkarahisar) – Yok. 
ORHAN SARIBAL
(Devamla) – Yetmez, darbeci bir yasa bu, açık bir yasa; sulama birliklerine
kamu personeli atayarak darbeci kimliğini yerine getiriyor. Yağmacı, talancı
olarak toplulaştırmada çiftçinin elindeki araziyi zorla gasbediyorsunuz,
ormanları zorla gasbediyorsunuz; o yüzden darbecidir. Yağmacı, talancı olarak
bütünüyle, bütün suyumuzu peşkeş çekiyorsunuz, ormanlarımızı peşkeş
çekiyorsunuz; bütünüyle yağmacı ve talancı. 
Diktatöryel.
Diktatöryel olması, çiftçinin tarlasını “kamulaştırma” adı altında alıyorsunuz,
onun iznini istemiyorsunuz, rızasını istemiyorsunuz, yetmez, o alamazsa
istediğiniz kişiye satıyorsunuz. Ya, insaf edin arkadaşlar, insaf edin. Böyle
bir hikâye cumhuriyet tarihinde olmadı. Bu size özel bir şey. Bunu nasıl da
beceriyorsunuz, nasıl gidip o köylünün yüzüne bakıyorsunuz gerçekten ben merak
ediyorum. 
(Mikrofon
otomatik cihaz tarafından kapatıldı)
ORHAN SARIBAL
(Devamla) – Sayın Başkan son sözlerimi söyleyeceğim. 
Teşekkür
ediyorum. 
BAŞKAN – Bitsin
artık. 
Buyurun. 
ORHAN SARIBAL
(Devamla) – Bitsin. 
Çok teşekkür
ediyorum Sayın Başkan. 
Evet, değerli
arkadaşlar, buradan çok şey söylendi, çok şey anlatıldı. Buradan bir
milletvekiliniz daha önce “Cerattepe’de maden aramak çok büyük bir düşmanlıktır.
İki yüz yıl da geçse Cerattepe yeniden yapılamaz. Madencileri burada
istemiyorum.” demişti. Onu söyleyen milletvekili sonradan tarım bakanı oldu ama
şimdi Cerattepe’yi seyrediyor, orada maden arıyor. Biraz önce Sayın Bakan
“Suları satmıyoruz.” demişti. Aynen o örneğe gönderme yaparak Bakana söylemek
isterim: Türkiye'de tarih çok hızlı ilerliyor değerli dostlar, çok hızlı
ilerliyor. Elbette bunun tarihsel yansımalarını çok kısa sürede öğreneceğiz ve
yaşayacağız.
Son sözüm şu:
Bugün Mahir Ünal, La Fontaine üzerinden akla zulüm bir iş yaparak Genel
Başkanımıza ve partimize gönderme yapıyor. 
Bakın, değerli
dostlar, dünyada bütün canlıların iyi tarafı vardır, kötü tarafı vardır. 
(Mikrofon
otomatik cihaz tarafından kapatıldı) 
ORHAN SARIBAL
(Devamla) – Yılanın bile bu topraklarda iyi şeyler yaptığını biliriz, yılan,
yılan. Mahir Ünal ne demek istedi anlamadım ama dünyada canlı olmanın kendine
özgü değerleri vardır, bu değerleri taşıyor olmasını isterim. 
BAŞKAN – Evet,
Sayın Sarıbal, sadakallahülazim. 
ORHAN SARIBAL
(Devamla) – Kendisini hangi canlı grubunda gördüğünü… Aslında, açıp kendisine
bakması gerektiğini tekrar söylemek isterim, tarif edilebilir bir tarafı var
mı, yok mu? Doğaya ve tabiata zararlı bir canlı grubunda kendisini görmüş
bulunuyorum. 
İyi günler
diliyorum. (CHP sıralarından alkışlar) 
BAŞKAN –
Teşekkür ediyoruz. 
Böylece
tasarının görüşmeleri tamamlanmıştır.
Tasarının tümü
açık oylamaya tabidir. 
Açık oylamanın
şekli hakkında Genel Kurulun kararını alacağım. 
Açık oylamanın
elektronik cihazla yapılmasını oylarınıza sunuyorum: Kabul edenler... Kabul
etmeyenler... Kabul edilmiştir.
Oylama
için beş dakika süre veriyorum ve oylama işlemini başlatıyorum.
(Elektronik
cihazla oylama yapıldı)
BAŞKAN
– Devlet Su İşleri Genel Müdürlüğünün Teşkilat ve Görevleri Hakkında Kanun ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı açık oylama sonucunu açıklıyorum:
“Kullanılan oy sayısı : 213
Kabul : 203
Ret  : 10 (x)
 Kâtip Üye  Kâtip Üye
 Sema Kırcı  Mehmet Necmettin Ahrazoğlu
 Balıkesir Hatay
”
Böylece tasarı
kabul edilmiş ve kanunlaşmıştır. Hayırlı uğurlu olsun.
2’nci sırada yer
alan 112 sıra sayılı Kanun Tasarısı’nın görüşmelerine başlıyoruz.
2.- Türkiye Cumhuriyeti Hükümeti ile Kamerun Cumhuriyeti Hükümeti
Arasında Güvenlik Alanında İşbirliği Anlaşmasının Onaylanmasının Uygun
Bulunduğuna Dair Kanun Tasarısı (1/449) ve Dışişleri Komisyonu Raporu (S.
Sayısı: 112)
BAŞKAN –
Komisyon? Yok.
Ertelenmiştir.
3’üncü sırada
yer alan 115 sıra sayılı Kanun Tasarısı’nın görüşmelerine başlıyoruz.
3.- Türkiye Cumhuriyeti Hükümeti ile Senegal Cumhuriyeti Hükümeti
Arasında Güvenlik Alanında İşbirliği Anlaşmasının Onaylanmasının Uygun
Bulunduğuna Dair Kanun Tasarısı (1/452) ve Dışişleri Komisyonu Raporu (S.
Sayısı: 115)
BAŞKAN – Komisyon?
Yok.
Ertelenmiştir.
Bundan sonra da
komisyonların bulunamayacağı anlaşıldığından, alınan karar gereğince kanun
tasarı ve teklifleriyle komisyonlardan gelen diğer işleri sırasıyla görüşmek
için 20 Nisan 2018 Cuma günü saat 14.00’te toplanmak üzere birleşimi kapatıyor,
hayırlı akşamlar diliyorum.
Kapanma Saati: 20.34




(x) 548 S. Sayılı Basmayazı 10/4/2018
tarihli 83’üncü Birleşim Tutanağı’na eklidir.


(x) Açık oylama kesin sonuçlarını
gösteren tablo tutanağa eklidir.




