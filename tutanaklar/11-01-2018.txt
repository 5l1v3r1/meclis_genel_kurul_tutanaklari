



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 48’inci
Birleşim
 11
Ocak 2018 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMA
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Batman Milletvekili Mehmet Ali Aslan’ın’ın, KHK mağduru
olan ailelerin hasta çocuklarının durumuna ilişkin gündem dışı konuşması ve
Sağlık Bakanı Ahmet Demircan’ın cevabı 
2.- Bursa Milletvekili Nurhayat Altaca Kayışoğlu’nun,
Bursa’nın İznik ilçesinin sorunlarına ilişkin gündem dışı konuşması ve
Başbakan Yardımcısı Hakan Çavuşoğlu’nun cevabı 
3.- Tekirdağ Milletvekili Mustafa Yel’in, Ergene Havzası
Eylem Planı’na ilişkin gündem dışı konuşması ve Orman ve Su İşleri Bakanı
Veysel Eroğlu’nun cevabı

V.- SATAŞMALARA İLİŞKİN KONUŞMALAR
1.- Bursa Milletvekili Nurhayat Altaca Kayışoğlu’nun,
Başbakan Yardımcısı Hakan Çavuşoğlu’nun gündem dışı konuşmaya cevaben yaptığı
konuşması sırasında şahsına sataşması nedeniyle konuşması
2.- Edirne Milletvekili Okan Gaytancıoğlu’nun, Tekirdağ
Milletvekili Mustafa Yel’in yaptığı gündem dışı konuşması sırasında Cumhuriyet
Halk Partisine sataşması nedeniyle konuşması
3.- Tekirdağ Milletvekili Candan Yüceer’in, Orman ve Su
İşleri Bakanı Veysel Eroğlu’nun gündem dışı konuşmaya cevaben yaptığı konuşması
sırasında Cumhuriyet Halk Partisine sataşması nedeniyle konuşması
4.- Adana Milletvekili Meral Danış Beştaş’ın, Afyonkarahisar
Milletvekili Ali Özkaya’nın HDP Grup önerisi üzerinde AK PARTİ Grubu adına
yaptığı konuşması sırasında Halkların Demokratik Partisine sataşması nedeniyle
konuşması
5.- Ankara Milletvekili Murat Emir’in, Afyonkarahisar
Milletvekili Ali Özkaya’nın HDP Grup önerisi üzerinde AK PARTİ Grubu adına
yaptığı konuşması sırasında şahsına ve Cumhuriyet Halk Partisine sataşması
nedeniyle konuşması
6.- Afyonkarahisar Milletvekili Ali Özkaya’nın, Ankara
Milletvekili Murat Emir’in sataşma nedeniyle yaptığı konuşması sırasında
şahsına sataşması nedeniyle konuşması
7.- Ankara Milletvekili Murat Emir’in, Afyonkarahisar
Milletvekili Ali Özkaya’nın sataşma nedeniyle yaptığı konuşması sırasında
şahsına sataşması nedeniyle konuşması
8.- Adana Milletvekili Meral Danış Beştaş’ın, Afyonkarahisar
Milletvekili Ali Özkaya’nın sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması

VI.- AÇIKLAMALAR
1.- Başbakan Yardımcısı Hakan Çavuşoğlu’nun, Bursa
Milletvekili Nurhayat Altaca Kayışoğlu’nun sataşma nedeniyle yaptığı
konuşmasındaki bazı ifadelerine ilişkin açıklaması
2.- Manisa Milletvekili Özgür Özel’in, bakanların gündem
dışı konuşmalara cevap verme sürelerine ve Başbakan Yardımcısı Hakan
Çavuşoğlu’nun yaptığı açıklamasındaki bazı ifadelerine ilişkin açıklaması
3.- İstanbul Milletvekili Mahmut Tanal’ın, Başbakan
Yardımcısı Hakan Çavuşoğlu’nun gündem dışı konuşmaya cevaben yaptığı
konuşmasındaki bazı ifadelerine ilişkin açıklaması
4.- Başbakan Yardımcısı Hakan Çavuşoğlu’nun, İstanbul
Milletvekili Mahmut Tanal’ın yaptığı açıklamasındaki bazı ifadelerine ilişkin
açıklaması
5.- İzmir Milletvekili Atila Sertel’in, Anadolu basınına
yüzde 20 oranında bir zam yapıldığı için Başbakan Yardımcısı Hakan Çavuşoğlu’na
teşekkür ettiğine ancak bu zammın Bakanlar Kurulunda imzalanmadığına ilişkin
açıklaması
6.- Manisa Milletvekili Özgür Özel’in, konuşma süreleriyle
ilgili uygulamalara ilişkin açıklaması
7.- Başbakan Yardımcısı Hakan Çavuşoğlu’nun, CHP Genel
Başkanı Kemal Kılıçdaroğlu’nun Cumhuriyet Halk Partisinin web sayfasında yer
alan bazı ifadelerine ve Yeşil Cami’yle ilgili projeye ilişkin açıklaması
8.- Manisa Milletvekili Özgür Özel’in, Başbakan Yardımcısı
Hakan Çavuşoğlu’nun yaptığı açıklamasındaki bazı ifadelerine ilişkin açıklaması
9.- Afyonkarahisar Milletvekili Burcu Köksal’ın,
Afyonkarahisar’ın İscehisar ilçesindeki TOKİ konutları için belirlenen peşinat
ve taksitlerin yurttaşların karşılayabileceği rakamların çok üstünde olduğuna
ilişkin açıklaması
10.- Adana Milletvekili Zülfikar İnönü Tümer’in, tüm
kalemlerde en azından enflasyon oranında artış yapılarak 2018 yılına ait
tarımsal destekleme kararnamesinin bu ay içinde açıklanması gerektiğine ilişkin
açıklaması
11.- Edirne Milletvekili Okan Gaytancıoğlu’nun, sağlık
hizmetlerindeki sorunlara ve ücretsiz olduğu için hastanelerin acil
servislerine başvurunun çok olduğuna ilişkin açıklaması
12.- Kocaeli Milletvekili Fatma Kaplan Hürriyet’in, Kocaeli
Büyükşehir Belediyesi bünyesinde kurulan Ulaşım Park AŞ’de çalışan şoförlerin
haklarını aramaya çalıştıklarında baskı ve tehdide maruz kaldıklarına ilişkin
açıklaması
13.- İstanbul Milletvekili Mahmut Tanal’ın, Harran
Belediyesinin birinci sınıf tarım arazilerini imara açmasına ve su
götürülmediği için mağdur olan Şanlıurfa çiftçisinin mağduriyetinin ne zaman
giderileceğini öğrenmek istediğine ilişkin açıklaması
14.- Mersin Milletvekili Baki Şimşek’in, geçen hafta Mersin’de
yoğun yağışlar nedeniyle yaşanan sel felaketine ve bu konuda Bakanlığın bir
çözüm üretmesini dilediğine ilişkin açıklaması
15.- Kayseri Milletvekili Sami Dedeoğlu’nun, Mekke’nin
fethinin 1387’nci yıl dönümüne ilişkin açıklaması
16.- Denizli Milletvekili Kazım Arslan’ın, Diyanet İşleri
Başkanlığının görev ve yetki sınırlarını aşan açıklama ve uygulamalarına
seyirci mi kalınacağını öğrenmek istediğine ilişkin açıklaması
17.- Niğde Milletvekili Ömer Fethi Gürer’in, patates
üreticisinin desteklenmesini talep ettiğine ilişkin açıklaması
18.- Kahramanmaraş Milletvekili İmran Kılıç’ın, zamanın en
kıymetli sermaye olduğuna ve iyi değerlendirilmesi gerektiğine ilişkin
açıklaması
19.- Bursa Milletvekili Nurhayat Altaca Kayışoğlu’nun,
devletin varlığının nedenlerine ilişkin açıklaması
20.- Mersin Milletvekili Hüseyin Çamak’ın, her alanda
ülkenin geleceğini karartan OHAL rejimine bir an önce son verilmesi gerektiğine
ilişkin açıklaması
21.- Hatay Milletvekili Serkan Topal’ın, Hükûmeti bedelli
askerlik konusunda bir an evvel çalışma yapmaya davet ettiğine ilişkin
açıklaması
22.- Kırklareli Milletvekili Türabi Kayan’ın, Istranca
Dağları üzerindeki 3 büyük barajın durumuna ilişkin açıklaması
23.- İzmir Milletvekili Müslüm Doğan’ın, TV 10 Genel Yayın
Yönetmeni Veli Büyükşahin’in de yer aldığı 36 kişinin gözaltına alınmasına ve
TV 10 üzerindeki baskıya son verilmesini istediğine ilişkin açıklaması
24.- İzmir Milletvekili Mustafa Ali Balbay’in, Cumhurbaşkanı
Recep Tayyip Erdoğan’ın Boğaziçi Üniversitesi hakkındaki bazı ifadelerine ve
Millî Eğitim Bakanlığının Cumhurbaşkanının hangi üniversiteden mezun olduğu
konusunda bir bilgilendirme yapmasını istediğine ilişkin açıklaması
25.- İstanbul Milletvekili Sibel Özdemir’in, OHAL
Komisyonunun kararlarının neden kamuoyuyla paylaşılmadığını öğrenmek istediğine
ilişkin açıklaması
26.- Burdur Milletvekili Mehmet Göker’in, Burdur’dan geçmesi
planlanan yüksek hızlı trenin tam olarak nereden geçeceğini öğrenmek istediğine
ilişkin açıklaması
27.- Tokat Milletvekili Kadim Durmaz’ın, referandum sonrası
kapatılan Tokat Havaalanı’nın durumuna, Hükûmetin asgari ücretin altında maaş
alan emeklilerle ilgili bir düzenlemesi olup olmadığını öğrenmek istediğine ve
Tarım Bakanlığının Tokat’ta yaptığı toplulaştırma işlemine ilişkin açıklaması
28.- Hakkâri Milletvekili Nihat Akdoğan’ın, Hakkâri
Milletvekili Abdullah Zeydan ve HDP yöneticileri hakkında verilen mahkeme
kararlarının siyasi olduğuna ilişkin açıklaması
29.- Adana Milletvekili Elif Doğan Türkmen’in, taşeron
sorununun çözümü için düzenlenen kanun hükmünde kararnamenin yeni sorunlara yol
açtığına ilişkin açıklaması
30.- Giresun Milletvekili Bülent Yener Bektaşoğlu’nun,
Trabzon Beşikdüzü’ndeki köy enstitüsünün bulunduğu alanın Beşikdüzü
Belediyesine devredilerek oradaki binalarla ilgili yıkım kararı alınmasına ve
Belediye Başkanın bu konudaki bazı ifadelerine ilişkin açıklaması
31.- Adana Milletvekili Meral Danış Beştaş’ın, Aliağa Şakran
Kadın Kapalı Cezaevinde hükümlü olarak bulunan Mevlüde Başdaş’ın durumuna
ilişkin açıklaması
32.- Manisa Milletvekili Erkan Akçay’ın, Suriye’de güney
sınırı boyunca ABD destekli bir terör koridoru kurulması yönünde dikkat çekici
gelişmeler yaşandığına ve Türkiye’nin buna göz yummasının beklenemeyeceğine, 11
Ocak Birinci İnönü Zaferi’nin 97’nci yıl dönümüne ilişkin açıklaması



33.- İstanbul Milletvekili Filiz Kerestecioğlu Demir’in, AYM
kararıyla tahliye olan Şahin Alpay ve Mehmet Altan’a geçmiş olsun dileklerini
ilettiğine, ETİ Bakır AŞ’nin Artvin Cerattepe ve Murgul Damar’daki
işletmelerinde çalışan işçilerin eş zamanlı olarak greve başladığına, Şırnak’ın
Silopi ilçesinde zırhlı polis aracının evlerine girmesi sonucu ölen çocuklarla
ilgili davaya, Hakkâri Milletvekili Abdullah Zeydan hakkında verilen karara ve
halkı HDP Eş Genel Başkanı Selahattin Demirtaş’ın 12 Ocakta gerçekleşecek olan
duruşmasına çağırdığına ilişkin açıklaması
34.- Manisa Milletvekili Özgür Özel’in, Türkiye Büyük Millet
Meclisi Başkanlığının sözleşmeli bilişim personeli alım ilanına ilişkin
açıklaması
35.- Amasya Milletvekili Mehmet Naci Bostancı’nın, Meclis
Başkanlığının nitelikli insanların alımı konusunda gerekli ihtimamı
göstereceğinden emin olduğuna, 9 Ocak Cemal Süreya’nın ölümünün 28’inci yıl
dönümüne ve Fuzuli, Necati Çelik, Onat Kutlar ile Kıvırcık Ali’yi rahmetle
andığına ilişkin açıklaması
36.- Artvin Milletvekili Uğur Bayraktutan’ın, Halkevleri
Artvin Şubesinin başvurusu sonucu bir tiyatro oyunu için Artvin Valiliğinin
olur vermesine rağmen İl Özel İdaresi Genel Sekreterliğinin salon tahsisi
yapmamasına ilişkin açıklaması
37.- Tokat Milletvekili Kadim Durmaz’ın, 11 Ocak Kıvırcık
Ali’nin ölümünün 7’nci yıl dönümüne ilişkin açıklaması
38.- İstanbul Milletvekili Filiz Kerestecioğlu Demir’in,
Ağrı Milletvekili Leyla Zana’nın milletvekilliğinin düşürülmesi kararının bu
Meclis için utanç verici bir durum olduğuna ilişkin açıklaması
39.- Mardin Milletvekili Mithat Sancar’ın, Ağrı Milletvekili
Leyla Zana’nın milletvekilliğinin düşürülmesi kararının bu Meclis için utanç
verici bir durum olduğuna ilişkin açıklaması
40.- İstanbul Milletvekili Mahmut Tanal’ın, Konya
Milletvekili Ahmet Davutoğlu hakkında devamsızlık nedeniyle herhangi bir işlem
uygulanmamasına ve siyasi yaşamda zor olan kararların her zaman Oturum Başkanı
TBMM Başkan Vekili Ayşe Nur Bahçekapılı’nın nöbetçi olduğu tarihlere denk getirildiğine
ilişkin açıklaması
41.- İstanbul Milletvekili Mehmet Muş’un, Mardin
Milletvekili Mithat Sancar’ın yaptığı açıklamasındaki bazı ifadelerine ilişkin
açıklaması
42.- Manisa Milletvekili Özgür Özel’in, Kamu Denetçiliği
Kurumunun 2013, 2104, 2015 ve 2016 yılları raporlarının görüşmelerinin Mecliste
çoğunluğun bulunmadığı bir sırada yapılmaması gerektiğine ilişkin açıklaması
43.- İstanbul Milletvekili Mehmet Muş’un, Türkiye Büyük
Millet Meclisinin gündeminin belli olduğuna ve Meclisin çalışmasına devam
etmesi gerektiğine ilişkin açıklaması
44.- Çanakkale Milletvekili Bülent Turan’ın, Kamu
Denetçiliği Kurumunu ve yıllık raporların görüşmelerini önemsediklerine ilişkin
açıklaması
45.- Manisa Milletvekili Özgür Özel’in, Çanakkale
Milletvekili Bülent Turan’ın yaptığı açıklamasındaki bazı ifadelerine ilişkin
açıklaması
46.- Manisa Milletvekili İsmail Bilen’in, Ankara
Milletvekili Şenal Sarıhan’ın 289 ve 289’a 1’inci Ek sıra sayılı Komisyon Raporu üzerinde CHP Grubu adına
yaptığı konuşmasındaki bazı ifadelerine ilişkin açıklaması

VII.- BAŞKANLIĞIN GENEL KURULA SUNUŞLARI
A) Tezkereler
1.- Bağcılık Sektörü ve Üzüm Üreticilerinin Sorunlarının
Araştırılarak Alınacak Tedbirlerin Tespit Edilmesi Maksadıyla Kurulan Meclis
Araştırması Komisyonu Geçici Başkanlığının Başkan, başkan vekili, sözcü ve
kâtip üye seçimine ilişki tezkeresi (3/1393)

2.- Uyuşturucu Madde Bağımlılığı ve Yeni Bağımlılık
Türlerinin Araştırılarak Bağımlılığın Nedenlerinin ve Alınacak Tedbirlerin
Tespit Edilmesi Maksadıyla Kurulan Meclis Araştırması Komisyonu Geçici
Başkanlığının Başkan, başkan vekili, sözcü ve kâtip üye seçimine ilişki
tezkeresi (3/1394)

VIII.- ÖNERİLER
A) Siyasi Parti Grubu Önerileri
1.- MHP Grubunun, Türkiye Büyük Millet Meclisi gündeminin
“Genel Görüşme ve Meclis Araştırması Yapılmasına Dair Öngörüşmeler” kısmında
yer alan, Denizli Milletvekili Emin Haluk Ayhan ve arkadaşları tarafından
Dahilde İşleme Rejimi uygulamalarında meydana gelen sorunların araştırılarak
alınması gereken önlemlerin belirlenmesi amacıyla Türkiye Büyük Millet Meclisi
Başkanlığına verilmiş olan (10/301) esas numaralı Meclis Araştırması
Önergesi’nin, ön görüşmelerinin Genel Kurulun 11 Ocak 2018 Perşembe günkü
birleşiminde yapılmasına ilişkin önerisi
2.- HDP Grubunun, Grup Başkan Vekili İstanbul Milletvekili
Filiz Kerestecioğlu Demir' tarafından, yürütme erki tarafından çıkarılan
KHK'lerin OHAL ilanıyla ilişkisinin araştırılması, anayasal ve yasal denetim
koşullarının oluşturulması ve denge-denetleme aktörlerinin tekrar aktif olarak
sürece dâhil edilmesi amacıyla 11/1/2018 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, ön görüşmelerinin
Genel Kurulun 11 Ocak 2018 Perşembe günkü birleşiminde yapılmasına ilişkin
önerisi
3.- CHP Grubunun, Niğde Milletvekili Ömer Fethi Gürer ve
arkadaşları tarafından, KHK’yle kadro verilecek taşeron işçilere verilmeyen
haklarının araştırılması amacıyla 10/1/2018 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin (10/1647), ön
görüşmelerinin Genel Kurulun 11 Ocak 2018 Perşembe günkü birleşiminde
yapılmasına ilişkin önerisi

IX.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur
Bahçekapılı’nın, Türkiye Büyük Millet Meclisi Başkanlığının sözleşmeli bilişim
personeli alımına ilişkin konuşması 

X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Komisyonlardan Gelen Diğer İşler
1.- Ağrı Milletvekili Leyla Zana’nın 1’inci Yasama Yılı ile 2’nci Yasama
Yılı 01.10.2016 ila 30.04.2017 Döneminde Anayasa’nın 81’inci Maddesine Uygun
Biçimde Andiçmeden Aralıksız Olarak Genel Kurulun 212 Birleşimine Katılmamasına
Bağlı Devamsızlığı Nedeniyle Anayasa’nın 84’üncü ve İç Tüzük’ün 138’inci
Maddeleri Uyarınca Gerekli Değerlendirmenin Yapılması İçin Başkanlık Divanının
20.07.2017 Tarihli ve 41 Numaralı Kararı ve Türkiye Büyük Millet Meclisi
Başkanlığı Tezkeresi (3/1171) ile Anayasa ve Adalet Komisyonları Üyelerinden
Kurulu Karma Komisyon Raporu (Sıra Sayısı: 507) 
2.- Kamu Denetçiliği Kurumu 2016, 2015, 2014 ve 2013 Yıllık
Raporları Hakkında Dilekçe Komisyonu ile İnsan Haklarını İnceleme Komisyonu
Üyelerinden Kurulu Karma Komisyon Raporları (5/8, 5/5, 5/4, 5/3) (S. Sayısı: 289 ve 289’a 1’inci Ek)

B) Kanun Tasarı ve Teklifleri
1.- Türkiye Cumhuriyeti Hükümeti ile Birleşmiş Milletler
Arasında Afet ve Acil Durum Halinde Yardım Sevkiyatının ve Yardım Personeline
Ait Eşyanın İthalat, İhracat ve Transitini Hızlandırmaya Yönelik Önlemlerin
Alınmasına İlişkin Anlaşmanın Onaylanmasının Uygun Bulunduğuna Dair Kanun
Tasarısı (1/764) ve Dışişleri Komisyonu Raporu (S. Sayısı: 460)
2.- Türkiye Cumhuriyeti Hükümeti ile Karadağ Hükümeti
Arasında Gümrük Konularında Karşılıklı Yardım Anlaşmasının Onaylanmasının Uygun
Bulunduğuna Dair Kanun Tasarısı (1/763) ve Dışişleri Komisyonu Raporu (S.
Sayısı: 465)

XI.- OYLAMALAR
1.- (Sıra Sayısı: 507)
Ağrı Milletvekili Leyla Zana’nın 1’inci Yasama Yılı ile 2’nci Yasama Yılı
01.10.2016 ila 30.04.2017 Döneminde Anayasa’nın 81’inci Maddesine Uygun Biçimde
Andiçmeden Aralıksız Olarak Genel Kurulun 212 Birleşimine Katılmamasına Bağlı
Devamsızlığı Nedeniyle Anayasa’nın 84’üncü ve İç Tüzük’ün 138’inci Maddeleri
Uyarınca Gerekli Değerlendirmenin Yapılması İçin Başkanlık Divanının 20.07.2017
Tarihli ve 41 Numaralı Kararı ve Türkiye Büyük Millet Meclisi Başkanlığı
Tezkeresi (3/1171) ile Anayasa ve Adalet Komisyonları Üyelerinden Kurulu Karma
Komisyon Raporu’nun oylaması 

XII.- YAZILI SORULAR VE CEVAPLARI
1.- Ankara Milletvekili Nihat Yeşil'in,
FETÖ'ye ait olup devlet yurduna dönüştürülmemiş yurtlara ilişkin sorusu ve Gençlik ve Spor Bakanı Osman Aşkın Bak’ın
cevabı (7/17334)
2.- Ankara Milletvekili Bülent
Kuşoğlu'nun, Gazi Üniversitesi Polatlı Sosyal Bilimler MYO öğrencilerinin yurt
sorununa ilişkin sorusu ve Gençlik ve Spor
Bakanı Osman Aşkın Bak’ın cevabı (7/17335)
3.- İstanbul Milletvekili İzzet Ulvi
Yönter'in, KYK yurtlarına, özel yurtlara ve üniversite öğrencilerinin yurt
sorununun çözümüne ilişkin sorusu ve Gençlik
ve Spor Bakanı Osman Aşkın Bak’ın cevabı (7/17336)
4.- İzmir Milletvekili Müslüm Doğan'ın,
Gençlik ve Spor Bakanlığı ve Diyanet İşleri Başkanlığı ortaklığında yürütülen
yurtlarda manevi rehberlik uygulamasına ilişkin Başbakandan, 
Diyanet İşleri Başkanlığı ortaklığında
yürütülen yurtlarda manevi rehberlik uygulamasına,
İlişkin soruları ve Gençlik ve Spor
Bakanı Osman Aşkın Bak’ın cevabı (7/17462), (7/17565)
5.- Adana Milletvekili İbrahim Özdiş'in,
Eskişehir'de okuyan ve burs ve kredileri kesilen bazı öğrencilerin durumuna
ilişkin sorusu ve Gençlik ve Spor Bakanı Osman Aşkın Bak’ın cevabı (7/17564)
6.- Niğde Milletvekili Ömer Fethi
Gürer'in, son beş yılda doping nedeniyle yasaklanan sporcu sayısına ve doping
kullanımının önlenmesine ilişkin sorusu ve Gençlik ve Spor Bakanı Osman Aşkın
Bak’ın cevabı (7/17566)
7.- Niğde Milletvekili Ömer Fethi
Gürer'in, Niğde'nin Aladağlar, Demirkazık ve Bolkarlar bölgelerinin dağ kayağı
turizmi için tanıtılmasına ilişkin sorusu ve Gençlik ve Spor Bakanı Osman Aşkın
Bak’ın cevabı (7/17731)
8.- Konya Milletvekili Mustafa Hüsnü
Bozkurt'un, araçlarda cam filmi kullanılmasını yasaklayan mevzuat hükümlerine
ilişkin sorusu ve Bilim, Sanayi ve
Teknoloji Bakanı Faruk Özlü’nün cevabı (7/19115)
9.- Antalya Milletvekili Çetin Osman
Budak'ın, DEİK'in yapısında gerçekleştirilen değişikliklere ilişkin sorusu ve Ekonomi Bakanı Nihat Zeybekci’nin cevabı (7/20591)
11 Ocak 2018 Perşembe 
BİRİNCİ OTURUM
Açılma Saati: 14.03
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Barış KARADENİZ (Sinop), İshak GAZEL
(Kütahya) 
----- 0 -----
BAŞKAN – Türkiye
Büyük Millet Meclisinin 48’inci Birleşimini açıyorum. 
III.- YOKLAMA
BAŞKAN
– Elektronik cihazla yoklama yapacağız.
Yoklama
için iki dakika süre veriyorum ve süreyi başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, KHK mağduru olan ailelerin hasta çocuklarıyla ilgili söz isteyen
Batman Milletvekili Sayın Mehmet Ali Aslan’a aittir. (HDP sıralarından
alkışlar)
Buyurun
Sayın Aslan. (Uğultular)
Sayın
milletvekilleri, konuşmacı kürsüye geldi, biraz sessiz olabilir miyiz lütfen.
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Batman Milletvekili Mehmet Ali Aslan’ın’ın, KHK mağduru
olan ailelerin hasta çocuklarının durumuna ilişkin gündem dışı konuşması ve
Sağlık Bakanı Ahmet Demircan’ın cevabı 
MEHMET
ALİ ASLAN (Batman) – Sayın Başkan ve sayın Genel Kurulu saygıyla selamlıyorum.
(Uğultular)
BAŞKAN
– Sayın milletvekilleri, lütfen…
Buyurun.

MEHMET
ALİ ASLAN (Devamla) – Ve şu anda cezaevlerinde hapis hayatı yaşayan 700
bebeğimizi de selamlıyor, gözlerinden öpüyorum. Aynı şekilde, yine, tutuklu
olarak yargılanan ebeveynlerini görmeyen ve bu durumdan ötürü ağır travmalar
yaşayan çocukları da sevgiyle saygıyla selamlıyorum. (Uğultular)
FİLİZ
KERESTECİOĞLU DEMİR (İstanbul) – Sayın Başkan, hiçbir şey anlaşılmıyor.
BAŞKAN
– Sayın milletvekilleri, konuşmacının ne dediğini gerçekten duymuyorum. Hem
konuşmacıya saygı açısından hem de benim işlevimi takip edebilmem açısından
lütfen biraz sessiz olalım. 
Buyurun
Sayın Aslan.
MEHMET
ALİ ASLAN (Devamla) – Evet, tabii selamlamayı yaptık ama arkadaşlar dinlemiyor.
BAŞKAN
– Ben size ek süre vereceğim bir dakika.
Buyurun.
MEHMET
ALİ ASLAN (Devamla) – Önemli bir mesele, hepimizi ilgilendiren bir mesele ve
hepimizin vicdani sorumluluğu, hukuki sorumluluğu olan bir mesele. 
Bundan
iki ay önce, 8 Kasımda, yine bu kürsüde, yine gündem dışı söz almıştım ve bir
KHK mağduru olan 14 yaşındaki Berk Görmez’in durumunu anlatmıştım. Annesinin
yüzde 96 engelli raporu var, KHK’yle ihraç edildi, babası tutuklu yargılanıyor,
kendisi de beş aydır yoğun bakımda, âdeta ölüm döşeğinde çırpınıyordu. Ama biz
buradan bunu dile getirdiğimiz hâlde maalesef çocuk için bir şey yapılmadı.
Demiştik ki: “Babasıyla görüştürülsün. Bu durumda olan çocukların babaları,
ebeveynleri tutuksuz yargılansın.” Ama maalesef hiçbir adım atılmadı ve
maalesef, geçtiğimiz cuma günü biz 14 yaşındaki Berk’i kaybettik. Berk babasını
görmeden maalesef vefat etti. Sonra -bakın, size bir utanç fotoğrafı
göstereceğim- babasının onun ölüsünü görmesine izin verdiler ve babası jandarma
eşliğinde mezarlığa gidip çocuğunun mezarının başında maalesef bu şekilde dua
etmek zorunda bırakıldı. 
Sayın
Başkan, sayın bakanlarım; bu, hepimizin utancıdır. Sağ olsun, Sağlık Bakanı
gerekli girişimlerde bulunmuştu ama artık iş işten geçmişti. Bu durumda
-dediğim gibi- 0-6 yaş arası 700 bebek şu anda cezaevlerinde ve birçok çocuk
hasta, kanser olmuş durumda. Yeni Berkler ölmesin diye Hükûmetin, iktidarın
buna çözüm bulma, çözüm getirme zorunluluğu vardır. 
Arkadaşlar,
“Dünya 5’ten büyüktür.” diyorsunuz ya yani eğer bu ölen çocuklarımızı, göz göre
göre eriyen, biten çocuklarımızı kurtaramıyorsak sizin için o 5’in 1’incisi de
olsanız, dünyada 1 numara da olsanız neye yarayacaktır bu? Aynı zamanda, bizler
tabii haklı olarak Filistin’deki çocuklara ağladık, Pakistan’daki çocuklara,
Fransa’da, Amerika’da bombalarla katledilen çocuklara ağladık, üzüntülerimizi
dile getirdik ama kendi yurttaşlarımız için, kendi çocuklarımız için o kadar
vicdanlı olamadık. Evet, tabii ki biz dünyanın her yerindeki zulümlere karşı
dik duruş sergilemeliyiz, kabul etmemeliyiz ama yanı başımızda işlenen
zulümlere de sessiz kalmamalıyız çünkü iktidarın bunu önleme iradesi vardır,
gücü vardır. 
Bakın
arkadaşlar, özellikle iktidar, sürekli, Hazreti Ömer’in “Dicle kenarında bir
kurt bir kuzuyu kapsa sorumlusu Ömer’dir.” sözünü diyerek “Biz bu anlayışla
hareket ediyoruz.” diyorsunuz ama burada, halkın, milletin iradesinin
tecelligâhı olan Mecliste biz bu sorunları dile getirdiğimiz hâlde sizler
bununla ilgili hiçbir somut adım atmadınız ve atmamakta da ısrar ediyorsunuz.
Lütfen bu çocuklara sahip çıkalım. Özellikle, cezaevindeki tutuklu bebekler
için bir çözüm geliştirelim, hep beraber geliştirelim.
(Mikrofon
otomatik cihaz tarafından kapatıldı)
MEHMET
ALİ ASLAN (Devamla) – Sayın Başkan…
BAŞKAN
– Bir dakika ek süre veriyorum size Sayın Aslan.
Buyurun,
devam edin.
MEHMET
ALİ ASLAN (Devamla) – Yine, şunu belirteyim: Biz burada bütün Parlamento olarak
Kudüs için tepki verdik, Filistin için tepki verdik. Arkadaşlar, biz kendi
insanımızın kendi gücümüz dâhilinde olan sorunlarını çözmüyorsak yahu Kudüs’e,
Allah aşkına, bizim ne faydamız olacak? Yani birbirimizi kandırmayalım. İlk
önce, biz raiyyetimiz altındaki insanların sorunlarını çözmekle mükellefiz.
Sonra, gücümüz yettiği oranda diğer coğrafyalara el atma, oradaki zulümleri
durdurma sorumluluğumuz, mesuliyetimiz vardır.
Ben,
tekrardan, buradan, şu anda, Berk şahsında bütün hasta çocukları ve cezaevinde
bulunan çocukları saygıyla selamlıyorum. Lütfen yeni Berklerimiz ölmesin, başka
çocuklarımız ölmesin.
(Mikrofon
otomatik cihaz tarafından kapatıldı)
MEHMET
ALİ ASLAN (Devamla) - İktidar, Hükûmet gerekli sorumluluğu alsın ve üzerindeki
bu sorumlulukla en adil bir şekilde çözüme kavuştursun.
Teşekkürler.
(HDP sıralarından alkışlar)
BAŞKAN
– Teşekkür ederim Sayın Aslan.
Sayın
milletvekilleri, Sayın Aslan’ın bu konuşmasına İç Tüzük’ün 59’un maddenin
birinci fıkrasına göre Sağlık Bakanı Sayın Ahmet Demircan cevap verecektir.
Yalnız,
bir on beş dakika ara vermek durumundayım, daha sonra Sayın Bakanı
dinleyeceğiz. 
Kapanma
Saati: 14.12
İKİNCİ OTURUM
Açılma Saati: 14.29
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Barış KARADENİZ (Sinop), İshak GAZEL (Kütahya)

----- 0 -----
BAŞKAN
– Türkiye Büyük Millet Meclisinin 48’inci Birleşiminin İkinci Oturumunu
açıyorum. 
Gündem
dışı olarak birinci sırada konuşan Sayın Mehmet Ali Aslan’a Hükûmet adına
Sağlık Bakanımız Sayın Ahmet Demircan cevap vereceklerdir.
Buyurun
Sayın Demircan. (AK PARTİ sıralarından alkışlar)
Süreniz
yirmi dakika. 
SAĞLIK
BAKANI AHMET DEMİRCAN (Samsun) – Sayın Başkan, değerli milletvekilleri;
hepinizi sevgiyle saygıyla selamlıyorum.
Batman
Milletvekili Sayın Mehmet Ali Aslan Bey’in gündem dışı konuşmasına cevap için
huzurunuzdayım.
Değerli
milletvekilleri, Türkiye, 2002’den sonra sağlık alanında yapmış olduğu güçlü
reformlar, değişim ve gelişmeyle, özellikle sağlığın finansmanı konusunda halkı
bütünüyle sağlık sigortası kapsamına alan hamleyi yaptı. Türkiye'de nüfusumuzun
tamamı genel sağlık sigortası kapsamındadır. Hiç kimse bu sigorta kapsamının
dışında değildir. İster çalışan olsun ister çalışamayan olsun ister cezaevinde
mahkûm veya tutuklu olsun herkes sağlık sigortası kapsamındadır. Özellikle 18
yaşına kadar olan tüm çocuklar şartsız olarak sağlık yardımlarından da
yararlanmaktadırlar. 
SSK,
BAĞ-KUR, Emekli Sandığı; devlet memurlarının tabi olduğu bu sistem bir çatı
altında toplandı, herkes doğal olarak sağlık desteğini ücretsiz bir şekilde edinme
imkânına kavuştu. Bu cümleden olarak, kanun hükmünde kararnameyle -15 Temmuz
sonrası özellikle- işine son verilen, kamudan uzaklaştırılan insanların da
durumunu burada açıklamak istiyorum, belirtmek istiyorum.
Elbette
15 Temmuzda ülkemiz, devletimiz büyük bir saldırıyla karşı karşıya kaldı.
Devlet, kamu kendisini bu saldırıdan koruma refleksini gösterecek, hukuk zemini
içerisinde, kendisine karşı bu saldırıda muhatap aldığı, sorumlu tuttuğu
kişiler hakkında her türlü girişimi yapma -kanun içerisinde, Anayasa
çerçevesinde- hakkını kullandı ve bir kısım insanlar kanun hükmünde
kararnameyle görevden uzaklaştırıldı. 
Kanun
hükmünde kararnameyle görevden uzaklaştırılan insanların sağlık hizmetlerini
alma konusunda durumunu incelersek şöyle bir durumla karşılaşıyoruz:
Biliyorsunuz, ihraç olunanlarla ilgili yapılan araştırmaya göre, bunların bir
kısmı sigortalı olarak çalışmakta yani kamudan ihraç edildiği ama tekrar
kendisi iş bularak sigortalı olarak çalışmakta, bir kısmı kendi hesabına ticari
faaliyetler yürütmekte, bir kısmı ise emekli olduğu için yine sosyal güvence
kapsamı içerisinde bulunmakta, dolayısıyla ihraç olunanların önemli bir kısmı
zaten bir şekilde sosyal güvenlik, genel sağlık sigortası kapsamı içerisinde.
Bir kısmının herhangi bir işte çalışmadığı için resen genel sağlık sigortası
kapsamına alındığını biliyoruz -ki bunun için, eğer ödeme imkânı varsa aylık 61
lira ödeme yaparak genel sağlık sigortası kapsamı içerisinde değerlendirilir,
ödeme gücü olmayanlar için primleri devlet tarafından ödenir- bir kısmının da
aile bireyleri üzerinden sağlık yardımları almaya devam ettiği tespit
edilmiştir. 
Yani
burada şunu söylemek istiyorum: Türkiye'de hiç kimse genel sağlık sigortası
kapsamı dışında değildir, herkes bu şemsiyenin altındadır. Kanunumuza göre
herhangi bir vatandaşımızın sağlık kapsamı dışında kalması mümkün değildir
ancak herhangi bir sigortası olmadığı için resen genel sağlık sigortası
kapsamına alınanlardan aylık 61 lirayı ödeme gücü olduğu hâlde primleri
ödemeyenler, borcu olduğu için sağlık yardımlarından yararlanamamaktadır ki bu
acil sağlık hizmetlerini kapsamaz. Acil sağlık hizmetleri noktasında, borcu
olsa da olmasa da herhangi bir sosyal güvencesi -ki herkesin var genel sağlık
sigortası- ödemediği için bu sigorta kapsamına girmese de onların da sağlık
hizmetleri acil kapsamından ödenir ve verilir. Ki kişinin başka türlü de
ihtiyacı varsa yani bu sağlık sigortası primini ödeyecek gücü yok ama diğer
yönden geçinmek için de gücü yoksa onların ise sosyal yardımlaşma vakıflarımıza
başvurarak gelir testi yaptırıp bunu tespit ettirmeleri gerekmektedir ve onlara
da gerekli destekler, yardımlar yapılmaktadır. 
Değerli
milletvekilleri, elbette değerli konuşmacının da ifade ettiği gibi,
cezaevlerinde de kanun hükmünde kararname veya mahkûmiyet nedeniyle tutuklu
veya mahkûm yakınları içerisinde bulunanlar, bunların içerisinde çocuk olanlar,
mahkûmların kendileri sağlık hizmetleri konusunda da gene aynı şekilde genel
sağlık sigortası kapsamı içinde değerlendirilir. 
Türkiye,
sağlık hizmetleri konusunda gerçekten başarılı bir süreç yaşamaktadır on beş
yıllık AK PARTİ iktidarı döneminde ve biz de 65’inci Hükûmet döneminde bu
sağlık hizmetlerinin geliştirilmesi için elimizden gelen gayreti
göstermekteyiz. Özellikle birinci basamak hizmetlerini bütün vatandaşlarımıza
koruyucu sağlık hizmetleri kapsamında ulaştırmaktayız. Cezaevlerindekilere de
dışarıda olan herkese de koruyucu sağlık hizmetleri ulaştırılmaktadır. Birinci
basamak sağlık hizmetlerinin 2017 yılı ilk on bir aylık neticelerini burada
paylaşmak isterim: Sadece muayene sayısı yaklaşık 215 milyon olarak
gerçekleştirilmiştir. Bunun yanında, bütün hamilelerin takibi, aşıların
yapılması…
Burada
bir parantez açmak istiyorum: Son günlerde aşılarla ilgili bir spekülasyon
yapılmakta. Aşılarla ilgili bu spekülatif haberlerin kamuoyunu olumsuz
etkilememesi için bu konuda Bakanlığımız gerekli açıklamaları zamanında
yapmıştır ve yapmaya devam edecektir. Nedir yapılan spekülasyon? “Efendim,
aşılarda alüminyum katkısı var, alüminyum maddesi var. Bu da kişilerin
sağlığını uzun vadede bozmaktadır.” iddiasıyla ortaya çıkılmakta ve aşı
yapılmasının önü kapatılmaya kalkışılmaktadır. Buna dikkat etmek lazım,
dikkatli olmak lazım çünkü Türkiye dünya ölçeğinde Dünya Sağlık Örgütünün
takdirle karşıladığı bir aşı kampanyasını bugüne kadar başarılı bir şekilde
yürütmüştür. “Aşı kampanyası” cümlesinden… Mesela, bugün -on yedi yıldır-
Türkiye’de polio yani çocuk felci görülmemektedir. Yine Türkiye’de on beş sene
önce, on altı sene önce kızamık sayısı yüksek bir rakamla ifade edilirken,
500’lerin üzerindeyken 9 tane kızamık vakasıyla karşılaşılmış 2016 yılında,
onların da hepsinin aşı yaptırmadığı görülmüştür, aşıdan kaçındığı görülmüştür.
Aşı olayı basit bir olay değildir. Aşı olayı sağlık açısından önemlidir ki
bizim milletimiz aşı konusuna dünyadan önce aşina olan bir millettir. Çiçek
aşısının Osmanlı’nın belli bölgelerinde halk tarafından uygulandığı
bilinmektedir. Dolayısıyla, arkadaşlar, aşı konusundaki spekülasyon alüminyum
üzerinden yürütülmeye çalışılmakta, oysa bütün aşılarını yaptırmış bir insan
ömrü boyunca aşı üzerinden totalde 4,5 miligram alüminyumla karşı karşıya
kalmakta. Hâlbuki, baktığımızda, mesela bir mide ilacında, antiasit ilaç olarak
kullanılan ilaçların içerisinde alüminyum hidroksit çok daha yüksek dozlarda
vardır. “Bunlar insan sağlığı için ne derecede zararlıdır?” noktası, Dünya
Sağlık Örgütü ve Türkiye’de de elbette bu işle ilgili olan Bakanlığımız
tarafından takip edilmektedir. 
Değerli
milletvekilleri, sadece koruyucu hekimlik alanında değil, Türkiye tedavi edici
hekimlik alanında da fevkalade mükemmel gelişmelere imza atmış bulunmaktadır.
Bu gelişmeleri tek tek zikredecek değilim ancak şunu söyleyeyim: On beş sene
önce Türkiye’de yoğun bakım yatak sayısı 850 civarında iken 2016 rakamlarıyla
ifade etmek gerekirse yoğun bakım yatak sayımız 16 binlerle ifade edilmektedir.
Dolayısıyla Türkiye poliklinik hizmetleri, yataklı tedavi hizmetleri ve bu
yoğun bakım hizmetleri noktasında fevkalade iyi noktalardadır, bu da giderek
daha da artırılacaktır. 
Değerli
milletvekilleri, yüksek vasıflı tıbbi hizmet sunumu kapsamında 2017 yılında 2
kapsamlı onkoloji merkezi, 6 tane onkoloji tanı ve tedavi merkezi, 6 erişkin
kalp merkezi, 3 tane pediatrik kalp merkezi, 1 karaciğer organ nakil merkezi, 1
böbrek organ nakil merkezi, 1 erişkin kemik iliği nakil merkezi, 1 pediatrik
kemik iliği nakil merkezi, 3 yanık ünitesi, 2 tane yanık merkezi, 3 tane
perinatal merkez, 4 tane inme merkezi, 4 tane genetik merkez, 4 el cerrahisi ve
replantasyon merkezi ve 2 hiperbarik oksijen tedavi merkezi, 6 tane prematüre
retinopatisi tanı ve tedavi merkezi, 11 tane de robotik yürüme merkezi
açılmıştır. Bu da şunu göstermektedir: Biz, sağlıktaki dönüşüm sürecini
tamamladık, şimdi sağlıkta kalite, gelişme ve sürdürülebilirlik sürecini
gündeme getiriyoruz, bu çalışmaları yapıyoruz. Önümüzdeki günlerde Türkiye daha
açık bir şekilde bunlara şahit olacak. 
Diğer
taraftan, Sağlık Bakanlığının yönetiminde çok başlılığı sonlandıran hamlemiz
tamamlandı, şimdi atamaları tamamladık. Bundan sonra sağlıktaki yeni dönemin
yani yönetimdeki yeni dönemin verimliliğini inşallah hep birlikte yaşayacağız.
Değerli konuşmacının az önce ifade ettiği gibi, Türkiye’deki 80 milyon
vatandaşımıza hizmet etmek elbette ki anayasal görevi, temel konusu bu ama
bunun dışında gönül coğrafyamızda bize elini uzatan, bizden yardım isteyen,
bizden destek isteyen ülkelere de elbette ki yardımcı olduk ve olmaya devam
edeceğiz. Bu kapsamda Türkiye'nin yurt dışında işletmekte olduğu hastaneler
var, bunlara yenilerini de ilave ediyoruz. Bir Somali’deki hastanemiz, öbür
taraftan Sudan’daki hastanemiz; bunlar işler vaziyette devam ediyor. Gazze’de
bir hastanemiz bitti, önümüzdeki günlerde açılışını yapacağız. Libya’da bir
hastanemiz, fizik tedavi merkezimiz bitti, onun açılışını yapacağız. Bişkek’te
bir hastanemiz bitti -şu anda teknokrat arkadaşlar orada çalışmaları
yapıyorlar- onun da açılışını yapacağız. Nijer’de bir hastanemizi bitirdik,
onun da açılışını yapacağız.
Bu,
şunu gösteriyor: Türkiye, sağlık hizmetlerinde sadece kendi ülkesindeki
vatandaşlarına değil, ihtiyaç sahibi olan ülkelerin de vatandaşlarına sağlık
desteği sağlıyor ve aynı zamanda, Türkiye'nin sağlıkta yapmakta olduğu
uygulamalarını izleyen, bunlardan, bizdeki oluşmuş olan bilgi birikiminden
yararlanmak isteyen ülkelere de bu konuda yardımcı olmak için üzerimize düşeni
yapıyoruz.
Değerli
milletvekilleri, elbette ki bizim elimizin uzanamayışından, ulaşamayışımızdan
bir kişi de olsa hayatını kaybederse biz bundan vicdanen sorumluluk duyarız.
Elbette ki ülkemizde hangi konumda olursa olsun, sağlık, hepimizin, 80 milyonun
ayrımsız istifade etmesi gereken hizmet alanıdır, hiçbir şekilde kişinin konumu
bizi sağlık hizmeti noktasında bağlamaz. Biz, sağlık hizmeti noktasında, kişi
hangi konumda olursa olsun ona her türlü desteği yapıyoruz ve yapmaya devam
edeceğiz. Varsa eğer noksanımız bu konuda, dile getirilmesinden de asla
gocunmayız ve biz bunları uyarı olarak alır, bunların gereğini yerine
getiririz. 
Değerli
milletvekilleri, ben sağlık hizmetleri konusunda kısa bir sunumla birlikte
değerli konuşmacının değindiği konulara da bu şekilde cevap vermiş oluyorum. 
Hepinize
saygılar sunuyorum. 
Sayın
Başkan, teşekkür ediyorum. (AK PARTİ sıralarından alkışlar)
BAŞKAN
– Teşekkür ederim Sayın Bakan. 
Gündem
dışı ikinci söz, Bursa ili İznik ilçesinin sorunları hakkında söz isteyen Bursa
Milletvekili Nurhayat Altaca Kayışoğlu’na aittir.
Buyurun
Sayın Altaca Kayışoğlu. (CHP sıralarından alkışlar)
2.- Bursa Milletvekili Nurhayat Altaca Kayışoğlu’nun,
Bursa’nın İznik ilçesinin sorunlarına ilişkin gündem dışı konuşması ve Başbakan
Yardımcısı Hakan Çavuşoğlu’nun cevabı 
NURHAYAT
ALTACA KAYIŞOĞLU (Bursa) – Teşekkür ediyorum.
Sayın
Başkan, değerli milletvekilleri; bugün Bursa’mızın en güzel ilçelerinden
İznik’imizin sorunları üzerine söz almış bulunuyorum. 
Size,
onların dili olmadığı için, İznik Gölü’ndeki balıklar adına sesleniyorum; size
yüzlerce yıllık zeytin ağaçları, elli yıllık çam ağaçları, binlerce yıllık
tarih, iki bin iki yüz yıllık lahitler adına sesleniyorum. İznik Gölü bir
cennet, binlerce yıldır orada duruyor. Tesadüfen, temiz olduğu günlerden bir
gün, geçen yıl, içinde bir bazilika olduğu keşfedildi, fotoğraflandı ilk defa.
İznik Gölü diyor ki: “Beni kirletmeseniz… Ben bu bazilikayı bağrıma sığdırdım
ama sanayinizle, yanlış politikalarınızla maalesef bu balıkları böğrüme
sığdıramıyorum.” Çünkü her yıl İznik’te toplu bir şekilde balık ölümleri, su
samuru ölümleri yaşanıyor. Bunları dile getiriyoruz fakat bununla ilgili hiçbir
çalışma yapılmıyor maalesef. 
İznik
Gölü için mahkeme diyor ki: “Kesinlikle, günübirlik de olsa hiçbir tesis
yapamazsınız.” Ama bazı aklıevvel yöneticiler oraya kamyon garajı yapmaya
çalışıyorlar. İznik Gölü’nün sazlıkları doldurulup tesis yapılmaya çalışılıyor.

Orası
aynı zamanda kuşların göç yolu ve kuşlar diyor ki: “Ey insanoğlu, surlar
yapıyorsunuz, duvarlar yapıyorsunuz, biz bunları tanımıyoruz, aşıyoruz ama
şimdi yaptığınız bu işlemlerle İznik Gölü’nü yok ediyorsunuz, bizim göç
yolumuzu yok ediyorsunuz.” 
Son
olarak, yapılan şey şu: İznik Gölü’nün etrafına “sahil projesi” adı altında
dalgakıranlar, betonlar, duvarlar örülüyor. Bu duvarlar İznik Gölü’nü
katlediyor değerli arkadaşlar, katlediyor. İznik Gölü diyor ki: “Ey insanoğlu,
bilmez misin, bir göl ancak dalgalarla kıyıya vurduğunda kendini temizler,
ancak öyle nefes alır. Bu duvarları örerseniz ben nasıl yaşayacağım?” diye
haykırıyor İznik Gölü. 
Son
olarak, iki gündür izliyorsunuz, bütün Türkiye duydu bu ağaçların çığlığını.
İznik Gölü’nün etrafında bir betonlaşma uğruna bütün ağaçlar -işte gördüğünüz
gibi- katlediliyor ve bu projeyi yapan da sizin istifa ettirdiğiniz belediye
başkanı. 
İznik
ilçemiz aynı zamanda bir tarih, bir medeniyet ilçesi ve 2 metre altında kat kat
tarihî dokular, medeniyet var. Örneğin, İznik’in tarihinden biri, Osmanlı
döneminde yapılmış tarihî eserlerinden biri bu Yeşil Cami. Google’a girerseniz
kaymakamlığın sitesinde Google’da Yeşil Cami’nin bu fotoğrafını görürsünüz. Ne
kadar güzel görünüyor değil mi? Ben daha iki hafta önce İznik’teydim, orası şu
an böyle değil değerli arkadaşlar. Nasıl biliyor musunuz? Orası şu anda böyle.
İznik’teki Yeşil Cami’nin, oradaki hamamın, o tarihî bölgenin etrafı yine
betonlaştırılıyor; yer yer betonlar dökülmüş, yapılar yapılıyor, ağaçlar
kesilmiş. Maalesef, İznik’in bu hâli içler acısı, vicdanları sızlatıyor. İşte o
fotoğraflardan birisi bu, Yeşil Cami’nin etrafı, oradaki tarihî hamamların
etrafı. 
Dedim
ya, İznik bir tarih kenti; İznik’te yine yakında, birkaç hafta önce tesadüfen
bir lahit bulundu. İznik’in altı tamamen tarih. O kadar zengin ki bunları
sergileyecek bir müzeye ihtiyacı var. Müze var aslında, tam 3 Ekim 2012
tarihinde bir restorasyon çalışmasına başlandı, denildi ki: “Dokuz ay sonra bu
müzeyi açacağız.” 2012 değerli arkadaşlar, tam beş yıl geçti ve hâlâ o müze
açılmış değil. İznikliler soruyor “Yanlış giden nedir? Eksik olan nedir? Niye
açmıyorsunuz?” diye, kuşkular oluşuyor. 
İznik,
Anadolu Selçuklularına ilk başkentlik yapmış, bizim ilk başkentimiz.
Hristiyanlar açısından kutsal bir merkez çünkü ilk ekümenik konsil orada
toplanmış ama maalesef, İznik’te turist yok değerli arkadaşlar. İznik tamamen
betona çevriliyor, İznik tamamen grileştiriliyor, yeşili, doğası, gölü,
ağaçları, balıkları, kuşları ölüme terk ediliyor. 
İznik
haykırıyor “Binlerce yıldır buradan ne hükümdarlar geçti, ne savaşlar gördüm
yok olmadım, dimdik ayaktayım ama on beş yıllık AKP iktidarı maalesef beni
katlediyor, katlediyor.” diyor. 
(Mikrofon
otomatik cihaz tarafından kapatıldı) 
NURHAYAT
ALTACA KAYIŞOĞLU (Devamla) – Yapmayın arkadaşlar.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Altaca Kayışoğlu.
ORHAN
DELİGÖZ (Erzurum) – Hadi oradan, hadi oradan!
NURHAYAT
ALTACA KAYIŞOĞLU (Bursa) – “Hadi oradan!” demek hiç yakışmıyor size. Hadi
oradan sen, hadi oradan!
BAŞKAN
– Karşılıklı cevaplaşmayın, lütfen…
NURHAYAT
ALTACA KAYIŞOĞLU (Bursa) – Bu tarih bizim, senin değil. Sen ölüp gideceksin ama
İznik kalacak, İznik yaşayacak, ağaçlar kalacak. Sen, hadi oradan!
BAŞKAN
– Teşekkür ederiz Sayın Kayışoğlu.
ORHAN
DELİGÖZ (Erzurum) – Bu ülkede tarihe sahip çıkan tek parti AK PARTİ olmuştur,
AK PARTİ olmuştur tarihe sahip çıkan parti. 
ÖZCAN
PURÇU (İzmir) – Mirasa sahip çıkın arkadaşlar.
ORHAN
DELİGÖZ (Erzurum) – Bir de CHP’nin geçmişine bak, tarihe nasıl baktığına.
NURHAYAT
ALTACA KAYIŞOĞLU (Bursa) – Yazık ya! Burası senin değil.
BAŞKAN
– Sayın milletvekilleri…
Sayın
Deligöz, lütfen…
ORHAN
DELİGÖZ (Erzurum) – Camileri yıkan parti olarak tarihe geçtiniz, yetmez mi!
Camileri yıkıp ahıra çeviren…
FİLİZ
KERESTECİOĞLU DEMİR (İstanbul) – Ya, bugün, bugün kurtarın onları, bugün.
BAŞKAN
– Sayın Kerestecioğlu, şimdi siz de girmeyin lütfen.
Gündem
dışı konuşmaya, İç Tüzük’ün 59’uncu maddesinin birinci fıkrası uyarınca Hükûmet
adına Başbakan Yardımcısı Sayın Hakan Çavuşoğlu cevap verecektir.
Buyurun
Sayın Çavuşoğlu. (AK PARTİ sıralarından alkışlar)
Süreniz
yirmi dakikadır. 
BAŞBAKAN
YARDIMCISI HAKAN ÇAVUŞOĞLU (Bursa) – Sayın Başkan, çok değerli milletvekili
arkadaşlarım; öncelikle hepinizi saygı ve muhabbetle selamlıyorum.
Biraz
evvel, Bursa Milletvekilimiz Sayın Nurhayat Altaca Hanımefendi’nin İznik ve
Bursa’ya ilişkin sözlerini büyük bir dikkatle dinledim, onlara burada cevap
vermeye çalışacağım ve hükûmetlerimiz döneminde Bursa’yla ilgili
gerçekleştirilen yatırımlarla, projelerle ilgili de sizlere paylaşımlarda
bulunacağım.
Öncelikle
ifade etmek isterim ki Türkiye Büyük Millet Meclisinde milletvekili olarak
temsil ettiğimiz Bursa’mızın her konusunu büyük bir hassasiyetle takip
ediyoruz. 780 bin kilometrekare vatan toprağı nasıl ki bizim onurumuz ise tarihî
dokusuyla öne çıkan Bursa ve İznik bu güzel vatanın gerçekten bambaşka, çok
güzide bir köşesi.
Sayın
milletvekilleri, İznik’ten başlamak gerekirse her avuç toprağı binlerce yıldır
kültür kalıntılarıyla yoğrulmuş, bölgede yüzyıllar boyu tarih sayfasının
başköşesinde yerini almış bir kenttir İznik. Tarih öncesi çağlardan başlayarak
her zaman ilgi odağı olmuş insanlığın en eski yerleşimlerinin birinden
bahsediyoruz. Kutalmışoğlu Süleyman Şah tarafından 1075’te alınmış ve 1080’de
Selçuklu Devleti’nin başkenti yapılmıştır. Böylece “İznik” adına kavuşan kent
Anadolu’da ilk Türk başkenti olmuştur. Daha sonra sürekli olarak ele
geçirilmeye çalışılan, ilgi gören bir kent olduğu hepimizin malumudur. 
İznik’i
tarih boyunca bu kadar önemli kılan en önemli etmenlerden biri, şüphesiz
bulunduğu coğrafyasıdır. İznik’in eşsiz bir coğrafyası vardır. Buraya gitmeyen,
görmeyen milletvekillerimiz varsa onlara, ekranları başında bizleri izlemekte
olan değerli vatandaşlarımıza da tavsiyem, İznik’i gidip görmelerini ısrarla ifade
etmek istiyorum. Gidilip görüldüğünde bu ısrarımızı gayet iyi bir şekilde
anlayacaksınız. İznik, adım attığınız andan itibaren âdeta etkileyici
atmosferini sizin üzerinize salıverir. İznik’in adını verdiği masmavi göl,
masmavi gökyüzüyle birleşerek gerçekten muhteşem bir doğal güzelliğe sahiptir.
Yaz kış demeden bereket saçan toprağı ile yeşilin tonları bambaşkadır. Bir
rivayete göre ürünleri ya da nimetleri dağıtan melek -böyle bir ifade
kullanılır- İznik’in ve Bursa’nın üzerinden geçerken elindeki bütün bohçayı
düşürür. Kimi illerin üzerinden geçerken bohçasında bulunan bir meyveyi ya da
bir ürünü atar ama Bursa’nın ve İznik’in üzerinden geçerken bohçayı elinden
düşürür. Yani İznik’e gittiğiniz zaman… Yetişmekte olan ürün bakımından, aynı
şekilde meyve ağaçları bakımından da eşsiz bir örnektir İznik.
Tabii,
ecdadımız gerek Selçuklu döneminde gerek Osmanlı döneminde İznik’i tarih
boyunca bu eşsiz tabiatına uygun şekilde yaşatmıştır. Bunun en belirgin
neticesi de zengin kültürel varlığı ve özellikle İznik çinisidir. İznik’in tam
ortasında surlarla çevrili kentin 4 kapısından gelen yolların kesiştiği yerde
İznik Ayasofya Camisi -ki 2011 yılında restore edilmiştir- İznik’in sembolü
olan, muhteşem kültür varlıklarımızın başında gelen, adını yeşil çinili ve tuğlalı
minareden alan Yeşil Cami, Nilüfer Hatun İmareti ve burada saymaya süre
yetmeyecek diğer tarihî ve kültürel zenginliklerimiz burada bulunmaktadır.
Vakfiyesi günümüze kadar ulaşan ve Osmanlı Padişahı Orhan Gazi’nin kendi
mülkünden pay ayırarak kurduğu ilk vakfın İznik’te olduğunu da ifade etmeliyim.
Kısacası, İznik âdeta bir açık hava müzesi mahiyetindedir. 
İznik
dünyaca meşhur çinileriyle turizm sektörü açısından son derece önemli bir
merkezdir. Günümüze kadar ayakta duran tarihî dokuyla dünya çapında herkeste
hayranlık uyandırmaktadır. Bizler bu güzelliğe nasıl yaklaşıyoruz? Dünyada iki
tür medeniyet anlayışı vardır değerli milletvekilleri: Biri yaşatmak, ihya
etmek, inşa etmek üzerine; diğeri maalesef her gün müşahede ettiğimiz yıkmak ve
öldürmek üzerine kurulmak istenen bir sömürge medeniyeti. Bizim medeniyetimiz,
temsil ettiğimiz medeniyet inşa medeniyetidir. Geçmişimizden tevarüs eden
değerlerde bunun zıddını bulmanız mümkün değildir.
Hükûmet
olarak, Sayın Cumhurbaşkanımız Recep Tayyip Erdoğan’ın liderliğinde,
Başbakanımız Sayın Binali Yıldırım’ın öncülüğünde, her zaman yaşatmayı temel
alan bir siyasi anlayışın sahipleriyiz; bu, bundan sonra da böyle olmaya devam
edecektir. Gücünü millî iradeden alan kadrolar olarak insanımızı ve insanımıza
ait değerleri yaşatmaktan başka düşüncemiz olmadığının altını çizmek isterim.
İznik’e de böyle bakıyoruz ve nasıl daha fazla yaşatırız, nasıl daha fazla
yüceltiriz, biz ona bakıyoruz.
Hem
İznik özelinde hem Bursa için yaptıklarımızın sınırlı bir özetinden bahsetmek
istiyorum. 2002’den bu yana Bursa’da kültür ve turizme toplam 30 milyar liralık
yatırım yapmışız. Biraz önce bahsettiğim, kültürel varlıkları geleceğe hakkıyla
taşımak noktasında büyük hassasiyet gösteriyoruz. Bu çerçevede, iktidara
geldiğimizden bu yana, Bursa’da kültür varlıklarının proje, bakım onarımları
ile müze, teşhir, tanzim ve yapım işlerinin yanı sıra ören yeri çevre düzenleme
işleri için yaklaşık 21 milyon liralık ödenek ayırmışız. Tarihimizi gün yüzüne
çıkartırken Bursa’da bulunan 3 adet Bakanlar Kurulu kararlı Türk, 1 adet
Bakanlar Kurulu kararlı yabancı ve 3 adet müze kazısı olmak üzere toplam 7 kazı
çalışması için 4,5 milyon lira ödenek aktardık. 
Orman
ve Su İşleri Bakanlığımız Bursa’da 2002’den bu yana toplam 2,66 milyar liralık
yatırım yaptı. Bursa’nın mümbit topraklarını daha fazla sulayabilmek arzusuyla
projeler geliştirildi ve inşa ettiğimiz sulama tesisleriyle 348.310 dekar
araziyi sulamaya açtık. Böylece Bursalı çiftçilerimize bereket getirdik ve
yılda 303 milyon lira ilave zirai gelir artışı sağladık. Bunların hepsi
insanımız içindir. 
2002’den
yana Bursa’mıza ulaştırma ve haberleşme alanında 4,67 milyar yatırım
gerçekleştirdik. Kısacası, Bursa’nın hızına hız kattık. Bunu nasıl yaptık?
Örneğin, Bursa’yı diğer şehirlere bağlayan devlet yollarını 436 kilometreye,
ilçe, belde ve köyleri şehir merkezine ulaştıran il yollarını 613 kilometreye,
otoyolları 80 kilometreye uzattık. Böylece Bursa’ya erişimi daha hızlı ve daha
güvenli hâle getirdik. Bursa’daki kara yolu ağını 1.129 kilometreye ulaştırmış
olduk. 
Bursa’ya
2002 yılında elektrik üretim tesisleri yatırımı dâhil 8,6 milyon lira enerji
yatırımı yapılmışken -8,6 milyon arkadaşlar- 2003-2015 yılları arasında 2,28
milyar liralık enerji yatırımı yapılmıştır. Bursa’ya enerji ve tabii kaynaklar
alanında toplamda 2,57 milyar lira yatırım yapılmış olmaktadır. 
Burada
saymaya süre yetmeyecektir. Eğitimden sağlığa, gençlik için yatırımlarımızdan
tarım ve hayvancılık alanına, her alanda yatırımlarla Bursa’yı ihya ettik,
ediyoruz. Nitekim, Bursalı hemşehrilerimiz, vatandaşlarımız da her seçimde
bizim bu hizmet anlayışımızı ödüllendirmek suretiyle sandıkta gereğini
yapmışlardır, emin olunuz bundan sonra da yapmaya devam edeceklerdir değerli
kardeşlerim. 
AK
PARTİ kadroları olarak bizler “Ülkem ve milletim kazanacaksa ben kaybetmeye
hazırım.” diyen bir liderle, Sayın Cumhurbaşkanımızla aynı davaya baş koyduk.
Aziz milletimizin ihtiyaçlarını karşılamak için bizi hizmetkâr kılması
dolayısıyla Rabb’imize de ne kadar şükretsek azdır. Bizler hem İznik’te hem
Bursa’da hem de zaman zaman burada Genel Kurulda, değerli milletvekili
arkadaşlarımla birlikte Bursa ve İznik için yaptığımız icraatları ve
yatırımları her zaman kamuoyuyla paylaşıyoruz. Ancak insanımızın faydasına
sunulan bu güzellikler ne kadar anlatılırsa anlatılsın yeterli saymıyoruz.
Zira, bugün burada ana muhalefetten arkadaşlarımızın bizlere bir fırsat daha
sunduğunu memnuniyetle görmüş bulunmaktayız. Bize burada, İznik’e ve Bursa’ya
yatırımlarımızı yeniden anlatma fırsatı sundukları için gündem dışı konuşan
sayın milletvekili arkadaşıma teşekkür ediyorum. 
Bir
sayın milletvekili tarafından biraz önce bir konuyla ilgili bahsedildi, onu da
burada açıklığa kavuşturmam lazım; örneğin, bu sahil projesiyle ilgili, oradaki
ağaçlarla ilgili. 
Değerli
arkadaşlar, orada belediye tarafından bir çalışma yürütülmektedir ve medyaya
çıkan haberlerle de gündem olmaktadır. Burada gündeme getirilen konu da aynı
konu. Orman bölge müdürlüğünden izin alınmak suretiyle yürütülen çalışmanın
-telefonumda resmi de var ama buradan gösteremeyeceğim, yetişemedim- aslı şudur
değerli arkadaşlar: Bursa Büyükşehir Belediyesince İznik ilçesinde İznik Gölü
sahilinde Sahil Düzenleme Projesi kapsamında orman dışı alanlarda, Anıtlar
Kurulundan gerekli izinler alınarak İznik Orman İşletme Şefliğinden de teknik
yönden kesilmesinde sakınca bulunmayan, hayatiyetini kaybetmiş, âdeta ağaç olma
vasfını yitirmiş, tamamen kuru olan 8 adet ağaç kesimi yapılmıştır; konu edilen
şey anladığım kadarıyla bu. Özellikle ifade etmek istiyorum ki burada yeşil
ağaç kesilmemiştir, fotoğraflarını gösterebiliriz. Bu ağaçlar hayatiyetini
yitirmiştir, kuru ağaçlardır, bunlara ilişkin yapılan inceleme raporları da
elimizde mevcuttur. 
Yapılan
çalışma, İznik halkının faydalanmasına yönelik sahil bandının iyileştirilmesi
kapsamındadır. Nasıl ki biz üçüncü boğaz köprüsünü yaptık, insanımızın
standardını yükselttik, insanımızın hizmetine sunduk; yaptığımız şey, mukayese
kabul etmez tabii ki ama burada da odur. Nasıl ki Osmangazi Köprüsünü yaptık,
İznik’e daha kolay ulaşabilsin İstanbullular, gelenler diye İznik’in önünü
açtıksa burada da İzniklinin yaz mevsiminde ve sair zamanlarda gerek dışarıdan
gelen gerek İznik’in içinde bulunan vatandaşlarımızın o kapasitede, o
standartta güzel ve şirin bir İznik ilçesinde o sahilin tadını çıkarmaları için
bir proje gerçekleştirdik. Nasıl ki İstanbul’da karşıdan karşıya geçmek için
Marmaray’ı yaptık ve insanımız şimdi sadece dakikalarla ölçülen bir zaman
diliminde istediği yere ulaşabiliyorsa aynı şekilde bu pencereden yaklaşıyoruz.

Ben
hatırlıyorum, burada aktarayım: Bir milletvekili arkadaşımızla -yine ana
muhalefet partisinden- 24’üncü Dönemde ara buluculuk konusunda bir İngiltere
seyahatimiz olmuştu, bir haftalık çalışma seyahatimiz. Ramazan Can arkadaşımız
da vardı o zaman. O İngiltere seyahatinde yine Adalet Komisyonu üyemiz olan bir
arkadaşımızla, ana muhalefet partisi milletvekiliyle, Londra’da Manş Denizi’nin
altından Fransa’ya bir geçiş tüneli olduğunu söyledik birbirimize ve büyük bir
gıptayla birbirimize bakarak yani “Adamlar yapmış.” dedik. O sıralarda da tam
bu Marmaray Projesi devam ediyordu arkadaşlar. Şimdi, biz bunu konuşurken kendi
aramızda tabii, Hükûmetimizi mutlaka övdük, övecektik. O zaman da gene ana
muhalefet partisinden o milletvekili arkadaşımız bize dönüp dedi ki: “Biliyor
musunuz, yaptınız ama kuşların yolları, balıkların yolları değişti.”
Arkadaşlar,
insanın hizmetine sunduğunuz bir konu var. Elbette bütün hassasiyetleri nazara
alarak, burada bir değerlendirme yaparak karar vermek lazım ama istismar siyasetine
savrulmak yakışık almıyor. Eğer buraya savrulursanız birileri de size çıkar
sorar ki Atatürk’ün mirası olarak ekilen Yalova’daki 159 tane ağaç için neden
burada konuşmadınız? (AK PARTİ sıralarından alkışlar) Mesele bu. İstismar yok,
algı yok, gerçekler ve her şey insanımızın yaşamını kolaylaştırmaya matuf. 
BÜLENT
YENER BEKTAŞOĞLU (Giresun) – Diğer konu da önemli ama. 
BAŞBAKAN
YARDIMCISI HAKAN ÇAVUŞOĞLU (Devamla) - Bakınız, kesilen 8 tane ağaç var, yerine
şu ana kadar dikilen 350 tane, toplam bin tane yetişmiş ağaç dikiyoruz oraya.
Okul bahçelerine, mezarlıklara, toplumun ortak faydalanacağı yerlere son bir
ayda…
Nurhayat
Hanım, son bir ayda Bursa’da 35 bin ağaç diktik, haberiniz var mı, 35 bin bir
ayda ve şu ana kadar Türkiye’de diktiğimiz ağaç sayısı 4 milyar fidan. 
BÜLENT
TURAN (Çanakkale) – Kaç, kaç? Bir daha duysunlar. 
BAŞBAKAN
YARDIMCISI HAKAN ÇAVUŞOĞLU (Devamla) - Arkadaşlar, bunları yaptık. 
Değerli
arkadaşlar, şimdi biz bu ağaç konusunu nereden hatırlıyoruz, oraya da bir
bakalım.
NURHAYAT
ALTACA KAYIŞOĞLU (Bursa) – Onlar, yanan Mudanya ormanları mı?
BAŞBAKAN
YARDIMCISI HAKAN ÇAVUŞOĞLU (Devamla) - Bu ağaç konusunu biz 2013’teki beş altı
ağacın âdeta arkasına gizlenerek Türkiye’yi alev topuna döndürmek isteyenlerin
yaptıklarını gördüğümüz ve meselenin ağaç meselesi olmadığı ortaya çıktıktan
sonra…
NURHAYAT
ALTACA KAYIŞOĞLU (Bursa) - İnsaf, insaf!
BAŞBAKAN
YARDIMCISI HAKAN ÇAVUŞOĞLU (Devamla) - …bu konudaki her retoriğiniz sadece
algıdan ibarettir, sadece istismar siyasetinden ibarettir değerli arkadaşlar.
(AK PARTİ sıralarından alkışlar) 
NURHAYAT
ALTACA KAYIŞOĞLU (Bursa) – Bu görüntü hoşunuza gidiyor mu? Göl, göl! Binlerce
yıldır ayakta. Bakın, bu, hoşunuza gidiyor mu? Yazık ya!
BAŞBAKAN
YARDIMCISI HAKAN ÇAVUŞOĞLU (Devamla) – Bakınız feraset sahibi milletimiz, bu
algılara asla geçit vermeyecektir. AK PARTİ Hükûmetini yeşille, tabiata sahip
çıkmakla sınamaya kalkışmak kimsenin haddine değildir, olamaz, biz de buna
fırsat vermeyiz. 
Bakınız,
bilgi edinmek her sıkıntıyı giderecektir. Burada siyasi istismara tevessül
edilmemesi gerekir. Sizlere bazı bilgiler arz etmek isterim. 
Şimdi
biz iktidarın mensuplarıyız. 145 şehir ormanı, 356 bal ormanı kurmuşuz, millî
park sayımızı ülke genelinde 42’ye, tabiat parkı sayımızı 222’ye çıkartmışız.
2002’de 9 milyon 369 bin 832 dekar korunan alanımız varken, bu rakamı 30 milyon
47 bin 220 dekara çıkarmışız. Yine 2002’de 175 olan korunan alan sayısını 553’e
yükseltmişiz. Bakınız son on beş yılda Bursa’mızda 68 milyon fidanı toprakla
buluşturmuşuz, dile kolay 68 milyon. 68 milyon fidanın yanında 8 kuru ağaçla
algı operasyonu yapmaya çalışmak, kusura bakmayın havada kalır, kimse de sizi
ciddiye almaz. 
BÜLENT
TURAN (Çanakkale) – Halk biliyor neyin ne olduğunu.
BAŞBAKAN
YARDIMCISI HAKAN ÇAVUŞOĞLU (Devamla) - Genel Kurulun huzurunda özellikle ifade
etmek isterim ki Hükûmet olarak Sayın Cumhurbaşkanımızın güçlü liderliğinde,
Sayın Başbakanımızın önderliğinde hızımızı sürekli artırarak milletimizin
hizmetine olan yatırımlarımızı sürdüreceğiz, bundan hiçbir şekilde vatandaşlarımızın
şüphesi olmasın. Biz diyoruz ki, millete efendi olmaya değil, hizmetkâr olmaya
geldik ve bu, bizim için onurların en tepesindeki, en yükseğindeki husustur
değerli arkadaşlarım. 
Sözlerime
son vermeden önce şunu ifade etmek isterim: Değerli arkadaşım, sayın
milletvekili arkadaşım, 2015 yılıydı… Size sesleniyorum. 
NURHAYAT
ALTACA KAYIŞOĞLU (Bursa) – Bana mı?
BAŞBAKAN
YARDIMCISI HAKAN ÇAVUŞOĞLU (Devamla) – Hani “Size sesleniyorum” derken kötü bir
şey söylemek için değil. 2015 yılında Bursa’da, Mudanya’da, Ketendere’de bir
yangın oldu, hatırlıyorsunuz değil mi? Birçok ağacımız yandı. 
Şimdi,
sizin buraya verdiğiniz bir soru önergesi var. Ne diyorsunuz orada biliyor
musunuz? 
NURHAYAT
ALTACA KAYIŞOĞLU (Bursa) – Ketendere değil, Çağrışan.
BAŞBAKAN
YARDIMCISI HAKAN ÇAVUŞOĞLU (Devamla) – Söyleyeyim: “Oraya Ro-Ro limanı
yapacaksınız. Ey milletim, bir yağmurdan sonra nasıl yangın çıkar, bizim bunu
aklımız almıyor.” diyerek, algı metoduyla insanları tahrik etmeye, millet
üzerinde istismar etmeye çalışıyorsunuz. 
BÜLENT
TURAN (Çanakkale) – Millet inanmıyor o yüzden artık. 
BAŞBAKAN
YARDIMCISI HAKAN ÇAVUŞOĞLU (Devamla) – Bugün oraya 275 bin fidan ektik. Özür
dileyecek misiniz? (AK PARTİ sıralarından alkışlar) 
Değerli
arkadaşlar, geçen hafta… Sayın Bakanımız Veysel Eroğlu burada. Bursa, bütün bir
Türkiye’nin değeridir değerli arkadaşlar. Uludağ’ın biz dünyada eşi benzeri
olmayan bir dağ olduğunu düşünüyoruz ve gerçekten de Bursa’da Uludağ’ın hem
Türkiye için hem de dünya için konferanslar ve diğer konularda, spor alanlarında
yüksek turizm kapasitesi olan bir yer olduğunu düşünüyoruz ve bununla ilgili
olarak bir strateji geliştirdik, bir çalışma başlattık; ondan da bahsetmek
istiyorum Bursalı hemşehrilerimizden dinleyenler varsa bilmeleri için. Orada
çok eski tarihlerde yapılmış, Uludağ’ın yeşiline, o iklime ve fiziksel
özelliklerine uymayan beton yapıların tamamını yıkıp orada o dokuya uygun
yapılaşmayı getirmek için çalışma başlattık ve ilk önce de kamu binalarını
yıktık. Teşekkür ediyorum Sayın Bakanımıza. (AK PARTİ sıralarından alkışlar)
BÜLENT
TURAN (Çanakkale) – Biz de teşekkür ediyoruz. 
BAŞBAKAN
YARDIMCISI HAKAN ÇAVUŞOĞLU (Devamla) – Ayrıca, bakınız, orada Siyami Ersek, bir
hastane yaptırmış 1923’lerden sonra tedavi uygulamak üzere. 1944’te o bina
sanatoryum olarak ilan edilmiş, daha sonra 1975 yılına kadar da verem
hastalarının tedavisi için kullanılmış. O bina metruk hâle gelmişti, yıkık hâle
gelmişti. Şimdi orada öyle güzel bir eser meydana çıkarıyoruz ki gerçekten
sadece Bursa için değil, Türkiye’nin vizyonuna vizyon katacak, oraya, Uludağ’a
gelen her konuğu, her misafiri rahatlıkla ve özgüven içerisinde ağırlayacağımız
bir şekilde yapacağız. Dolayısıyla bakınız, Uludağ’ımız, toplamda 171 endemik
bitkiyi içeriyor; bunun 30 tanesi sadece Bursa’da Uludağ’da yetişebilen
ağaçlardan, bitkilerden.
Değerli
arkadaşlar, Bursa’mız, tarihte olduğu gibi, bugün de emin ellerdedir.
Hükûmetimiz, Bursa’ya önemli yatırımlar yapmıştır, bundan sonra da yapmaya
devam edecektir. Bursa, şehirlerden bir şehir değildir. Bursa’nın burada adının
anılarak kötü gösterilmesi de gerçekten hiçbir şekilde yakışmamaktadır. Bursa
güzeldir, daha güzel olması için çalışmaya devam etmeliyiz diyorum.
Bu
duygu ve düşüncelerle hepinizi saygıyla selamlıyorum. (AK PARTİ sıralarından
alkışlar)
BAŞKAN
– Teşekkür ederim.
NURHAYAT
ALTACA KAYIŞOĞLU (Bursa) – Sayın Başkan…
BAŞKAN
– Buyurun Sayın Altaca Kayışoğlu.
NURHAYAT
ALTACA KAYIŞOĞLU (Bursa) – Sayın Başkanım, İç Tüzük 69’a göre sataşmadan söz
istiyorum. Verdiğim soru önergesiyle hem kamuoyunu yanılttığım hem istismar
ettiğim gibi cümleler kullandı ismimi vererek.
BAŞKAN
– Peki, buyurun iki dakika. (CHP sıralarından alkışlar)
BÜLENT
TURAN (Çanakkale) – Aynı ilin vekilleri… Bakana hürmet eder Başkanım, polemik
doğru değil. 
V.- SATAŞMALARA İLİŞKİN KONUŞMALAR
1.- Bursa Milletvekili Nurhayat Altaca Kayışoğlu’nun,
Başbakan Yardımcısı Hakan Çavuşoğlu’nun gündem dışı konuşmaya cevaben yaptığı
konuşması sırasında şahsına sataşması nedeniyle konuşması
NURHAYAT
ALTACA KAYIŞOĞLU (Bursa) – Teşekkür ediyorum Sayın Başkan.
Öncelikle
şunu söyleyeyim: Burada yaptığımız her konuşma, Bursa’mızın, ülkemizin,
İznik’imizin, bu cennet vatanın her karış toprağının daha iyi, daha güzel
olması, bizden sonraki nesillere de kalması içindir. Bu konuda da çok
samimiyiz. İyi niyetli bir çalışma olursa biz bunu takdir eder, gereğini de
yaparız. Nitekim, Sayın Orman Bakanımız da burada. Bütçe görüşmelerinde ben
dedim ki Sayın Bakana: Mudanya’da bir yangın çıktı Çağrışan bölgesinde -ve
orasıyla ilgili bilgi aldım- ağaçlandırma yapılmış. Teşekkür ediyorum
ağaçlandırdığınız için.
BAŞBAKAN
YARDIMCISI HAKAN ÇAVUŞOĞLU (Bursa) – Bursa kamuoyundan, Bursalılardan.
NURHAYAT
ALTACA KAYIŞOĞLU (Devamla) – Gelelim Ketendere’ye. Ketendere’ye bir Ro-Ro
iskelesi yapılıyor. Bizzat dava açtık, ben de davanın tarafıyım. Mahkeme de,
idare mahkemesi -mahkeme ismini ve dosya numarasını verebilirim- yürütmeyi
durdurma kararı verdi, “Ketendere’ye Ro-Ro yapılamaz.” dedi. (CHP sıralarından
alkışlar) Bu, bir mahkeme kararı. Yani ben kamuoyunu falan yanıltmıyorum. Mahkeme
kararını isteyene gönderirim.
Bursa’ya
35 bin ağaç dikilmiş. Dikilsin tabii. 
BAŞBAKAN
YARDIMCISI HAKAN ÇAVUŞOĞLU (Bursa) – Son bir ayda.
NURHAYAT
ALTACA KAYIŞOĞLU (Devamla) - Eğer kastedilen, Mudanya yangın yeriyse memnuniyet
duyarız, bundan mutlu oluruz. 
Gelelim
şu kuru ağaç meselesine. Oradaki televizyon görüntüleri de var, ben de biraz
önce fotoğrafları gösterdim. Oradaki ağaçlar kuru falan değil, mesele üç ağaç
meselesi değil, mesele şu görüntü… Yani mesele, İznik Gölü’nün etrafını betonla
çevirip bu gölü ölüme mahkûm etmek. (CHP sıralarından alkışlar) Eğer bu görüntü
hoşunuza gidiyorsa Hakan Bey… 
BÜLENT
TURAN (Çanakkale) – Ters tutuyorsunuz, ters tutuyorsunuz. 
NURHAYAT
ALTACA KAYIŞOĞLU (Devamla) – Yani orada yaşıyoruz. Bakın, ne güzel anlattınız İznik’i,
benim sürem beş dakika olduğu için anlatamadım, çok güzel, teşekkürler,
anlattınız. Ama bu görüntü güzel mi? Bu görüntüden sonra İznik’i bir daha böyle
anlatabilecek misiniz? Yani şu Yeşil Cami’ye bakın Allah aşkına? Bu mu güzel,
bu mu güzel? Bu eski fotoğraf, her yerde var, kaymakamlığın sitesinde
Google’da; bunu ben -önden çekilmişi de var, aynen böyle- iki hafta önce kendim
çektim ya… 
BÜLENT
TURAN (Çanakkale) – Gözükmüyor ki oradan. Yanlış fotoğraf.
NURHAYAT
ALTACA KAYIŞOĞLU (Devamla) – Ne yeşil kalmış, ne bir şey kalmış, caminin etrafı
betona dönmüş. (CHP sıralarından alkışlar)
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Altaca Kayışoğlu.
ÖMER
FETHİ GÜRER (Niğde) – Ağaçları yok etmişler, ağaçları.
BAŞKAN
– Sayın Çavuşoğlu’na açıklama için söz vereceğim. 
Buyurun
yerinizden.
VI.- AÇIKLAMALAR
1.- Başbakan Yardımcısı Hakan Çavuşoğlu’nun, Bursa
Milletvekili Nurhayat Altaca Kayışoğlu’nun sataşma nedeniyle yaptığı
konuşmasındaki bazı ifadelerine ilişkin açıklaması
BAŞBAKAN
YARDIMCISI HAKAN ÇAVUŞOĞLU (Bursa) – Sayın Başkanım, çok teşekkür ediyorum. 
Burada
2 Bursa milletvekili olarak iyi bir şey olsun diye tartışıyoruz, öncelikle onu
ifade etmek istiyorum, öyle olduğu kanaatini de taşıyorum.
Şimdi,
biraz evvel burada da anlattım, şöyle düşünmemiz lazım, empati yapmamız lazım:
Yalova’da 158 ağaç ki o ağaçların içerisinde Mustafa Kemal Atatürk’ün “Buraya
ağaç dikin.” dediği, miras bıraktığı söylenir, o ağaçlar kesilirken hiçbir şey
söylemeyenlerin istismar ettiğini söylüyorum. 
KAZIM
ARSLAN (Denizli) – Söyledik, söyledik.
BAŞBAKAN
YARDIMCISI HAKAN ÇAVUŞOĞLU (Bursa) – Haksızsam “haksız” diyebilirsiniz ama
değilim.
MURAT
EMİR (Ankara) – Haksızsın.
BAŞBAKAN
YARDIMCISI HAKAN ÇAVUŞOĞLU (Bursa) – Çünkü oradaki belediye başkanı “30
santimetrelik çevreye sahip ağaçları oradan kökünden alıp başka yere götürecek
teçhizatımız, ekipmanımız yok.” dedi. Bu da doğru değildi mesela, var. 
Öbür
taraftan, bakınız, siyaset yapıyoruz. Şimdi, 2015 yılında ciddi bir yangın
geçirdi Mudanya’nın o sırtları. Yani ciğerlerimiz yandı diye bir laf vardır ya,
orada yerini buldu ama tam o atmosferin içerisinde, onu takip eden birkaç gün
içerisinde medya mensuplarının önünde algı yapmaya çalışarak “Burada rant var,
burası işte bunun için kesildi.” diyerek siyaset olmaz; bu, siyaset değil.
Şimdi oraya 270 bin ağaç dikmişiz. Doğru. Onun için ben de diyorum ki, eğer
istismar etmediyseniz, vatandaşlarımıza, Bursalılara dönüp diyeceksiniz ki:
“Ben yanlış yaptım. Sizlerin huzurunda sizler adına iktidara teşekkür ediyorum,
270 bin ağaç diktiniz.” Ama Engin Altay’ın dediği gibi, ne kadar iyi şey yapsak
da teşekkür etmeyeceklerini biliyoruz. 
Teşekkür
ederim. (AK PARTİ sıralarından alkışlar) 
BAŞKAN
– Teşekkür ederim.
MAHMUT
TANAL (İstanbul) – Sayın Başkanım…
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, yerinizden mi söz talebiniz var?
ÖZGÜR
ÖZEL (Manisa) – Yerimden alayım.
BAŞKAN
– Buyurun.
2.- Manisa Milletvekili Özgür Özel’in, bakanların gündem
dışı konuşmalara cevap verme sürelerine ve Başbakan Yardımcısı Hakan
Çavuşoğlu’nun yaptığı açıklamasındaki bazı ifadelerine ilişkin açıklaması
ÖZGÜR ÖZEL (Manisa) – Sayın Başkan, öncelikle şunu
söyleyelim: İç Tüzük 59’a göre söz veriyorsunuz ve eski uygulamada olduğu gibi
bakanlara yirmişer dakika veriyorsunuz. Oysaki bu usul üzerinde gündem dışı
tartışmaların süresi neye kıyasen yapıldı diye bakıldığında, o sürelerin on
dakikadan üç dakikaya indirildiği… Gündem dışı konuşmalarla ilgili kıyasen
kabul edilen usul tartışmasının maksimum süresi üç dakikaya indirildi. Burada
yapılan, bir İç Tüzük istismarıdır. Her süreyi on dakikadan üç dakikaya
indirenler, bir süre tayin edilmemiş olduğu hâlde bakanın cevap vermesine yirmi
dakika olarak devam ediyorlar. 
İkincisi: Mademki üç bakan da konuşma ihtiyacı duyuyor,
59’un ikinci fıkrasına göre istenir, bu kadar kapsamlı konuşmalara karşı,
gruplar da cevap verirler. Hiçbir gün en kritik konuşmalarda Hükûmetten cevap
beklenirken kapı duvar ama böyle bir günde gelip hem de bir yerden sonra
kişisel sataşmalara ve partimize sataşmalara varan bir görüşme, sonra da oturup
yerine yine sınırsız bir söz kullanma. Bunları, yönetim anlayışınızı tekrar
gözden geçirmenizi bu noktada talep etmek durumundayım.
Üçüncüsü: Sayın Bakan biraz önce şunu söyledi. Sayın
Bakan “CHP teşekkür etmez.” falan diye Engin Altay’ın bir cümlesini bir
yerinden keserek A Haber’in yaptığı bir montajı izliyor, diline doluyor ama
-Cumhurbaşkanını da öyle yanılttınız- Engin Altay onun başını da sonunu da
söylüyor. 
İki şeyde de mahcup olundu burada: Bir,
Nurhayat Altaca Kayışoğlu tutanak altında komisyonda arkanızdaki bakana
teşekkür ettiğini söylemiş.
İki,
siz diyorsunuz, CHP teşekkür etmez. 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Müsaadenizle...
BAŞKAN
– Tamamlayın lütfen bir dakika içinde.
ÖZGÜR
ÖZEL (Manisa) – Dün daha burada Sayın Milletvekilimiz Atila Sertel şahsınızın
ismini vererek Basın İlan Kurumu konusunda yaptığınız bir katkıdan dolayı
şahsınıza teşekkür etti, grubunuz şahit. 
Şimdi,
bu ifadelerden sonra grubumuzdan özür dileyecek misiniz?
Teşekkür
ediyorum. (CHP sıralarından alkışlar) 
BAŞKAN
– Ben de teşekkür ederim.
MAHMUT
TANAL (İstanbul) – Sayın Başkan...
BAŞKAN
– Buyurun Sayın Tanal.
MAHMUT
TANAL (İstanbul) – Teşekkür ederim Sayın Başkanım.
Biraz
önce Sayın Bakan Hakan Çavuşoğlu konuşurken konuşmasında şöyle bir cümle sarf
etti: “Bursa sıradan bir şehir değil.” Hangi şehrimiz... 81 şehrimiz var, her
biri kendi açısından ayrı bir güzide şehir.
BAŞKAN
– Talebiniz nedir Sayın Tanal? 
MAHMUT
TANAL (İstanbul) – İstanbul ayrı bir güzide, Düzce ayrı bir güzide...
BAŞKAN
– Sayın Tanal, nedir talebiniz?
MAHMUT
TANAL (İstanbul) – Şanlıurfa ayrı bir güzide... Yani şehirlerimizi niye böyle
sıradanlaştırıyorsunuz?
ÖZGÜR
ÖZEL (Manisa) – “Düzce mi sıradan?” diyor, “Hangi şehrimiz sıradan?” diyor.
MAHMUT
TANAL (İstanbul) – Yani Düzce mi sıradan, İstanbul mu sıradan? Şanlıurfa...
BAŞKAN
– Sayın Tanal, bakın, talebinizin ne olduğunu soruyorum size. 
MAHMUT
TANAL (İstanbul) – Bakın, sırtını çevirdi. Böyle bir bakan olur mu?
BAŞKAN
– Ne istiyorsunuz? Bana söyleyin, ben ona göre size söz vereyim veya
vermeyeyim.
MAHMUT
TANAL (İstanbul) – Şunu istiyorum: Şimdi, ben İstanbul Milletvekiliyim ve aynı
zamanda Düzce’den sorumluyum, şahsen Şanlıurfalıyım. 
Sayın
Bakan diyor ki...
BAŞKAN
– Sayın Tanal, açıklama mı yapacaksınız?
MAHMUT
TANAL (İstanbul) – Evet, bir zahmet.
BAŞKAN
– Bunu mu yapmak istiyorsunuz?
MAHMUT
TANAL (İstanbul) – Evet, efendim.
BAŞKAN
– Peki, bir dakika, buyurun.
MAHMUT
TANAL (İstanbul) – Peki, teşekkürler.
BÜLENT
TURAN (Çanakkale) – Yaptı zaten Başkanım, anladık biz.
“Hangi
şehir sıradan?” dedi. Hepsi özel dedik biz de.
3.- İstanbul Milletvekili Mahmut Tanal’ın, Başbakan
Yardımcısı Hakan Çavuşoğlu’nun gündem dışı konuşmaya cevaben yaptığı
konuşmasındaki bazı ifadelerine ilişkin açıklaması
MAHMUT
TANAL (İstanbul) – Teşekkür ederim Sayın Başkan.
Değerli
milletvekilleri, Sayın Bursa Milletvekili Bakan Hakan Çavuşoğlu şöyle dedi:
“Bursa sıradan bir şehir değil.” Türkiye’de 81 tane ilimiz var, hiçbir şehri
sıradanlaştıramayız. Her bir şehrimizin kendi açısından ayrı bir güzelliği,
ayrı bir güzideliği var. Yani İstanbul’un ayrı bir inceliği var, Düzce’nin ayrı
bir güzelliği, ayrı bir tabiat güzelliği var, ayrı bir inceliği var; Şanlıurfa
peygamberler şehri, ayrı bir güzelliği var; Diyarbakır’ın Ulu Camisiyle ayrı
bir güzelliği var; Mardin, medeniyetler şehri, ayrı bir güzelliği var;
Giresun’un fındığı, yeşili, dağı ve denizi var; Manisa’nın kestanesiyle ayrı
bir güzelliği var. Yani biz burada…
Niğde’nin patatesiyle ayrı bir güzelliği var. 
BAŞKAN
– Ama diğer iller kalacak bu sefer de Sayın Tanal. 
MAHMUT
TANAL (İstanbul) – Adana’nın pamuğuyla ayrı bir güzelliği var. Yani bu Edirne
apayrı. İzmir çağdaşlığıyla, uygarlığıyla ayrı bir güzelliği var. 
BÜLENT
TURAN (Çanakkale) – Derdi anlaşıldı Sayın Başkan. 
BAŞKAN
– Sayın Tanal, sizin sürenizi isterseniz uzatayım bütün illeri söyleyin, öbür
iller darılacak şimdi. 
MAHMUT
TANAL (İstanbul) – Ama gerçekten böyle efendim. 
BAŞKAN
– Hiçbir ilimiz sıradan değildir. Sayın Bakanın da kastının bu olmadığını benim
gibi hepiniz biliyorsunuz. Ama yine de Sayın Bakana bir dakikalık açıklama için
söz veriyorum. 
4.- Başbakan Yardımcısı Hakan Çavuşoğlu’nun, İstanbul
Milletvekili Mahmut Tanal’ın yaptığı açıklamasındaki bazı ifadelerine ilişkin
açıklaması
BAŞBAKAN
YARDIMCISI HAKAN ÇAVUŞOĞLU (Bursa) – Teşekkür ediyorum Sayın Başkanım. 
Ben
“Bursa sıradan bir il değildir.” dedim. Nurhayat Hanım’a sorsanız o da aynısını
söyleyecek. Size de “İstanbul sıradan bir il değildir.” demek düşer. Size de
“Manisa sıradan değil.” demek düşer. Dolayısıyla, mesele budur arkadaşlar yani
onun için…
TACETTİN
BAYIR (İzmir) – Ayırmayalım, hepsi bizim ilimiz. 
BAŞKAN
– Sayın Sertel…
MAHMUT
TANAL (İstanbul) – Sayın Başkan…
BAŞKAN
– Sayın Sertel…
MAHMUT
TANAL (İstanbul) – Bitiriyorum yani kayıtlara…
BAŞKAN
– Peki, bitirin. 
MAHMUT
TANAL (İstanbul) – Şimdi Sayın Bakan diyor ki: “Efendim, bana sorsalar ben bunu
derim.” Bir bakan Türkiye’nin 81 ilinin arasında ayrımcılık yapamaz. Verdiği
cevap daha beterdir. Yani böyle bir şey olabilir mi? Bir bakan iller arasında
ayrımcılık yapar mı, kayrımcılık yapar mı?
BAŞBAKAN
YARDIMCISI HAKAN ÇAVUŞOĞLU (Bursa) – Bursa Milletvekiliyim ya. 
MAHMUT
TANAL (İstanbul) – Bu anlamda hepsine eşit davranması lazım. Devlet her
vatandaşımızı kucaklamalı, küstürmemeli, bakanlık böyle yapmamalı.
Teşekkür
ediyorum, saygılar. (CHP sıralarından alkışlar) 
BAŞKAN
– Sayın Sertel, sizin talebiniz nedir? 
ATİLA
SERTEL (İzmir) – Sayın Başkan, Sayın Bakan kendisine teşekkür edilmediğini
söyledi, AKP’ye teşekkür edilmediğini söyledi. Kendisi dün yoktu, bizzat
kendisinin adını da yanlış söyledim ama özür diledim, Tayfun Çavuşoğlu dedim,
Hakan Çavuşoğlu…
BAŞKAN
– Evet, buyurun size söz vereyim, bir dakika. 
Hatırladım
şimdi. Ben de “Hakan Çavuşoğlu” diye bir düzeltme yapmıştım. Siz şimdi
açıklamasını yaparsanız daha net olarak tutanaklara geçer. 
Buyurun
Sayın Sertel. 
5.- İzmir Milletvekili Atila Sertel’in, Anadolu basınına
yüzde 20 oranında bir zam yapıldığı için Başbakan Yardımcısı Hakan Çavuşoğlu’na
teşekkür ettiğine ancak bu zammın Bakanlar Kurulunda imzalanmadığına ilişkin
açıklaması
ATİLA
SERTEL (İzmir) – Evet, Sayın Bakana ben dün teşekkür ettim çünkü Basın İlan
Kurumunda Anadolu medyasına yönelik tam iki yıldır en ufak bir zam yapılmamıştı
Bakanlar Kurulu tarafından. Yaygın medyaya yüzde 8 oranında, Anadolu basınına
ise yüzde 20 oranında bir zam yapıldı, o nedenle teşekkür ettim ama kendisine
bir kez daha anımsatmak isterim ki bunu Bakanlar Kurulu imzalamadığı için hâlâ
uygulanamıyor. Yani Anadolu medyası tam iki yıldır zam bekliyor ve ne yazık ki
iktidar bu zammı vermiyor. Sayın Çavuşoğlu’na teşekkürün tamamını bir çay
ısmarlayarak yapmak isterim ama bakanlara rica etsin, imzalatsın, ben de
kendisine bir çay ısmarlayayım. 
Teşekkür
ederim. (CHP sıralarından alkışlar)
BAŞKAN
– Peki, o zaman şöyle yapalım: Bir yirmi dakika ara vereyim, Sayın Sertel’i,
Sayın Bakanı, grup başkan vekillerimizi arkaya davet edelim, orada sizin
talebinize uygun olarak sohbetinizi gerçekleştirmiş olursunuz. 
Yirmi
dakika ara veriyorum. 
Kapanma Saati: 15.23 
ÜÇÜNCÜ OTURUM
Açılma Saati: 15.46
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER: Barış KARADENİZ (Sinop), İshak
GAZEL (Kütahya),
----- 0 -----
BAŞKAN
– Türkiye Büyük Millet Meclisinin 48’inci Birleşiminin Üçüncü Oturumunu
açıyorum. 
Bir
açıklama yapma gereği var. 
Şimdi,
sayın bakanlar gündem dışı konuşmalara cevap veriyorlar yirmi dakika süreyle.
Bunu 59’un birinci fıkrasına göre yapıyoruz. Dolayısıyla da gruplara bir söz
hakkı düşmüyor Sayın Özel.
ÖZGÜR
ÖZEL (Manisa) – Düşmez zaten.
BAŞKAN
– Bakanların cevap verip vermemesinin takdiri bana ait değil. Talep ediyorsa
Meclis yönetimi olarak bunu dikkate alıp, kale alıp ona göre gündemi
oluşturmamız gerekiyor. 
BÜLENT
TURAN (Çanakkale) – Sayın Başkan, dün “Teamüle gerek yok.” diyordu, Tüzük’e
göre hareket ediyoruz biz de. 
BAŞKAN
– Ona göre hareket ediyoruz.
ÖZGÜR
ÖZEL (Manisa) – Süreyi nereden…
BAŞKAN
– Süre için derseniz eğer, 60’ıncı maddeye göre şimdiye kadar yapılan bütün
uygulamalar çerçevesinde bakanların cevap süresi yirmi dakika olduğu için aynı
teamülü işletiyoruz. 
ÖZGÜR
ÖZEL (Manisa) – Sayın Başkanım, müsaade ederseniz…
BAŞKAN
– Buyurun.
6.- Manisa Milletvekili Özgür Özel’in, konuşma süreleriyle
ilgili uygulamalara ilişkin açıklaması
ÖZGÜR
ÖZEL (Manisa) – Sayın Başkan, biz her zaman uzun, etkili ve kaliteli
müzakereden yanayız ama bir gerçek var: Bu iktidar partisi İç Tüzük’teki on
dakikalık süreleri üç dakikaya indirdi, insanlar meramını anlatmadan süre
bitiyor, ilave süre de vermiyorsunuz ve kalitesiz müzakereler oluyor. Bundan
hepimiz şikâyetçiyiz. Bu İç Tüzük değişikliğinde dokunulan bütün süreler üçte
bire, beşte bire indirilirken burada herhangi bir süre yazmıyor. Yirmi dakika
eskiden beri sizlerin takdir ettiği bir şey, tartışmıyoruz da.
BAŞKAN
– Elbette. 
ÖZGÜR
ÖZEL (Manisa) – Ama sayın grup başkan vekili diyor ki: “Teamül değil, Tüzük
uyguluyoruz.” Tüzük’te yazmadığı için dedim zaten.
Madem bu kadar bütün süreler indiriliyor, bu yirmi dakikayla ilgili
tasarrufunuzu gözden geçirin diye söyledim. 
BAŞKAN – Tüzük olarak mı?
ÖZGÜR ÖZEL (Manisa) – Tüzük’te yazmıyor süre efendim.
BÜLENT TURAN (Çanakkale) – İktidarın sesini kısıyorlar Başkanım.
BAŞKAN – Şimdi, bakın, 60’ıncı maddenin son fıkrasını okursak
beraber “Genel Kurulca eğer kararlaştırılmamışsa siyasi parti grupları,
komisyon ve hükûmet adına yapılan konuşmalar yirmi…” diye zaten yazıyor. 
ÖZGÜR
ÖZEL (Manisa) – O ama 60’a göre yapılan. 
BAŞKAN
– 60’ın son fıkrasına göre. E, bizde zaten uygulamalar hep 60’ın son fıkrası
gündeme alınarak yapıldığı için ve şimdiye kadar da hep böyle devam ettiği için
uygulamamızda herhangi bir sıkıntı olmadığı düşüncesindeyim. 
ÖZGÜR
ÖZEL (Manisa) – Sayın Başkan…
BÜLENT
TURAN (Çanakkale) – Konuşmamızdan rahatsız mı oluyor Başkanım?
ÖZGÜR
ÖZEL (Manisa) – Ya, ucuz polemik yapmaya çalışma. 
BÜLENT
TURAN (Çanakkale) – Hayır, ucuzu pahalısı yok. 
BAŞKAN
– Lütfen birbirinize cevap vermeyin. Bana hitap edin, ben gereğini… Söz
veririm, vermem.
ÖZGÜR
ÖZEL (Manisa) – Bir şey söyleyeceğim. Konuşmadan rahatsız olduğumuz yok.
Konuşmadan rahatsız değilseniz…
BÜLENT
TURAN (Çanakkale) – Niye polemiği o yapınca pahalı da bize gelince ucuz
oluyormuş? Ayıp ya Özgür, ayıba devam ediyorsun.
BAŞKAN
– Sayın Özel, sizi dinliyorum ben. Bana hitap edin siz, ben sizi dinliyorum,
buyurun.
ÖZGÜR
ÖZEL (Manisa) – Sayın Başkan, Adalet ve Kalkınma Partisinin sayın grup başkan
vekili çok ucuz bir polemik yapıyor. 
Benim
dediğim şu: Bol bol süre kullanma imkânı var. Beş dakikaya karşı yirmi dakika
zaten orantısız. 59’da süre belirtilmediği için 60’a bakıp kıyasen
uygulandığını ben söyledim.
BAŞKAN
– Evet.
ÖZGÜR
ÖZEL (Manisa) – Her süre üçte bire indirilmişken yirmi dakika çok bonkördür,
bir de suistimal ediliyor dedim. 
Eğer
yiğitsek, mertsek şunu yaparız: Gelin Sayın Bakan… Bugün burada yapmaya
çalıştığımız, sizin verdiğiniz on beş yirmi dakikalık aralar kendiliğinden,
bunların hepsi şu: Şu anda yoklama istenemeyecek bir yerde top çevirip, zamanı
geçirip grup önerilerine geç geçmek çünkü yirmi dört saati doldurmaya
çalışıyorsunuz. Bunu hepimiz biliyoruz, birbirimizin aklıyla, zekâsıyla alay
etmeyelim ama esas meselemiz şu: O kadar çok istiyorsanız müzakere, bakanları
getirip üç gündem dışına bir senede bir kere böyle cevap verirken üçüne birden
yirmişer dakika cevap yerine, bakan gelir 59’un ikinci fıkrasına göre söz
ister, verirsiniz sözünü. Gruplara da onar dakika, yirmişer dakika -ne takdir
ederseniz- verirsiniz. O zaman kimse kimsenin söz hakkını kısıtlamamış olur.
BÜLENT
TURAN (Çanakkale) – Biz şu anki tablodan memnunuz, devam edebiliriz.
ÖZGÜR
ÖZEL (Manisa) – Ben iktidarın konuşmasından rahatsız değilim ama muhalefete
karşı Tüzük oyunu yapılıyor, onu anlatmaya çalışıyorum. 
BAŞKAN
– Sayın Özel, sizi anladım ama şu anda konumuz ve gündemimiz bu konunun
tartışılması değil, bu bir. Gündemimiz bu konunun tartışılması ve bunun yeniden
bir düzene konulması değil.
ÖZGÜR
ÖZEL (Manisa) – Tamam.
BAŞKAN
– Ha böyle bir gündem elbette ki konuşulur, böyle bir değişiklik, böyle bir
düzenleme elbette ki konuşulur, değerlendirilir.
BÜLENT
TURAN (Çanakkale) – Bence her gün yapmak lazım.
BAŞKAN
– Onun bir usulü vardır, o uygulanır ve yerine getirilir veya getirilmez Genel
Kurulun kararına göre. 
Diğer
bölüme geldiğimiz zaman ise işte “On beş dakika ara veriyorsunuz, yirmi dakika
ara veriyorsunuz, süreyi dolduruyorsunuz.” şeklindeki eleştiriye şunu
söyleyebilirim: Lütfen, benim niyetimi okuyarak bana cevap vermeye çalışmayın. 
ÖZGÜR
ÖZEL (Manisa) – Hayır, hayır, hepimiz biliyoruz ne yapıldığını, hepimiz
biliyoruz.
BAŞKAN
– Ben istersem, yirmi dört saat süre dolmadıysa bir saat ara veririm, gelirim
tekrar bir saat ara veririm, o süreyi tamamlarım. 
ÖZGÜR
ÖZEL (Manisa) – Hayır, hayır.
BAŞKAN
– Verdiğim araların hepsinin haklı bir nedeni vardır, kâtip üye de bunu
bilmektedir. O yüzden, lütfen, benim niyetimi okuyarak eleştiride bulunmayın
veya da polemik konusu yapmayın. 
BÜLENT
TURAN (Çanakkale) – Ucuz polemiği de iade ediyoruz kendisine, cevap bile
vermeyeceğiz. 
ÖZGÜR
ÖZEL (Manisa) – MHP grup önerisine geçmeyi geciktirmek noktasında iktidar
elindeki bir imkânı kullanıyor, dönüp de iktidara bir şey dediğim yok ama
sizin…
BAŞKAN
– Tamam, kendi aranızda konuşun. Bu, şu anda Divan olarak bizi ilgilendiren bir
konu değil. 
ÖZGÜR
ÖZEL (Manisa) – Hayır, hayır. Ben size söylüyorum. Söylediğim de şu: Tamamen ön
yargılısınız. Açın tutanağı, bakın. Ben ön yargınıza şahidim ama zaman zaman
yaptığınız yanlışları gördüğünüzde o konuda öz eleştiri vermenize de şahidim.
Ben sözümü şöyle bitirdim: Bu konudaki takdir yetkinizi biliyorum ama bunu
yeniden değerlendirmenize arz ediyorum dedim. Böyle bitmiş bir şeyden sonra,
böyle bir tartışma, böyle bir cevap size makul geliyorsa o da sizin bileceğiniz
iş.
BAŞKAN
– Sayın Özel, bakın, siz böyle bir açıklama yaptınız. Ben sizi eleştirmek için
bunları söylemiyorum. Siz fikrinizi söylediniz, ben fikrimi söyledim. Bu kadar.
ÖZGÜR
ÖZEL (Manisa) – Tamam. 
BAŞKAN
– Herhangi bir tartışma yapmıyoruz. 
ÖZGÜR
ÖZEL (Manisa) – Ama sizin açıklamanız da bu cevabı gerekli kıldı yani, onu da
bilin.
BÜLENT
TURAN (Çanakkale) – Sayın Başkanım, gündeme geçelim. Özgür’ü mü dinleyeceğiz
akşama kadar?
BAŞKAN
– Ama şunu da söyleyeyim: Bana siz derseniz ki “Arada sıra işte zaman doldurmak
için ara veriyorsunuz...” 
ÖZGÜR
ÖZEL (Manisa) – Evet.
BAŞKAN
– Benim niyetimi okumayın lütfen. 
ÖZGÜR
ÖZEL (Manisa) – Ama iktidardan…
BAŞKAN
– Bunu okuyacağınıza gelin bana sorun. Benim size verdiğim cevap üzerine fikir
üretebilirsiniz. Sizden de bunu bekliyorum.
ÖZGÜR
ÖZEL (Manisa) – Bakın, bizim, muhalefetin…
BAŞKAN
– Eğer bir talebiniz, öğrenmek istediğiniz herhangi bir konu varsa benim
sizinle hukukum var diğer arkadaşlarla olduğum gibi, iyi de bir diyaloğumuz var
diğer milletvekili arkadaşlarla ve grup başkan vekilleriyle olduğu gibi,
karşılıklı konuşuruz, ben durumumu, niye ara verdiğimi size söylerim; tatmin
olursunuz olmazsınız, eleştirirsiniz eleştirmezsiniz, o noktadan itibaren beni
ilgilendirmez ama bana sormadan böyle “Ön yargılı davranıyorsunuz.” şeklinde,
ara vermelerimi, niyetimi okurcasına açıklama yapmanızı doğru görmedim,
alındım. Buna açıklama yapma gereğini hissettim. Bu kadar.
ÖZGÜR
ÖZEL (Manisa) – Sayın Başkan, aramızdaki diyalog, temas imkânlarına veya biraz
önceki davetinize icabet etmeme sebebi dün yaşananlardır. 
BAŞKAN
– Olabilir. O da sizin tercihinizdir.
ÖZGÜR
ÖZEL (Manisa) - O konuda herkes kendi sorumluluğunu biliyor. 
BAŞKAN
– Elbette.
ÖZGÜR
ÖZEL (Manisa) – O konuda biz son derece ne yaptığımızı biliyoruz.
BAŞKAN
– Elbette.
ÖZGÜR
ÖZEL (Manisa) – Ama şunu söyleyeyim: Muhalefet partilerinin Meclis Başkan
Vekilleri kendi partileriyle uyumlu “Minareden at beni, in aşağı tut beni.”
yapsa ne hissederseniz biz şu anda onu hissediyoruz.
Teşekkür
ederim.
BÜLENT
TURAN (Çanakkale) – Ben de Özgür Bey gelecek diye gelmemiştim arkaya Başkanım.
BAŞKAN
– Ya, bunları duymamış olayım ben. Yani ne kadar konuşursam konuşayım siz bir
noktada ısrarlısınız, onu sürdürüyorsunuz. Ben gündemimize dönüyorum. 
ÖZGÜR
ÖZEL (Manisa) – İsabet olur. İsabet olur.
BAŞKAN
– Yeteri açıklamayı yaptım. İzleyenler bu konuda takdir verirler. Dün
yaşananlar dünde kaldı. Bunu bir intikam meselesine döndürmeyelim lütfen. 
Buyurun
Sayın Çavuşoğlu, nedir talebiniz?
BAŞBAKAN
YARDIMCISI HAKAN ÇAVUŞOĞLU (Bursa) – Bir yanlış anlaşılmayı düzeltmek için söz
istiyorum.
BAŞKAN
– Bir dakikalık süre istiyorsunuz.
Buyurun.
7.- Başbakan Yardımcısı Hakan Çavuşoğlu’nun, CHP Genel
Başkanı Kemal Kılıçdaroğlu’nun Cumhuriyet Halk Partisinin web sayfasında yer
alan bazı ifadelerine ve Yeşil Cami’yle ilgili projeye ilişkin açıklaması
BAŞBAKAN
YARDIMCISI HAKAN ÇAVUŞOĞLU (Bursa) – Evet, Sayın Başkanım, çok teşekkür ederim.
Değerli
arkadaşlar, sayın milletvekilleri; burada, şimdi -Sayın Mahmut Tanal’ın da
dikkatini çekmek istiyorum- Cumhuriyet Halk Partisinin web sayfasından
Kılıçdaroğlu’nun ağzından yazılan şeyleri okuyacağım size: “Efendim,
kongremizin hayırlı ve uğurlu olmasını diliyorum. Seçilecek arkadaşların tek
hedefleri olacak. Birinci hedef, Ankara Büyükşehiri alacağız. Ankara
Büyükşehiri almak demek, sıradan -tırnak içerisinde- bir büyükşehir
belediyesini kazanmak demek değildir.”
BÜLENT
TURAN (Çanakkale) - Mahmut Bey burada mı?
ÖZGÜR
ÖZEL (Manisa) – Sayın Başkan, neye göre söz veriyorsunuz, neye göre konuşuyor?
BAŞBAKAN
YARDIMCISI HAKAN ÇAVUŞOĞLU (Bursa) – Bitmedi Sayın Özel.
BAŞKAN
– Bir dakika Sayın Özel, bir dakika…
BAŞBAKAN
YARDIMCISI HAKAN ÇAVUŞOĞLU (Bursa) - Bir diğer konu, değerli arkadaşlar, Yeşil
Cami’yle ilgili projeyi Sayın Altaca’ya buradan göndereceğim. Bunun da bu çevre
düzenleme projesinin kararını almışız, projeyi çizmişiz, en kısa zamanda
inşallah o da yerine getirilecek.
BAŞKAN
– Teşekkür ederim Sayın Bakan.
BAŞBAKAN
YARDIMCISI HAKAN ÇAVUŞOĞLU (Bursa) – Sayın Kılıçdaroğlu’nun…
(Mikrofon
otomatik cihaz tarafından kapatıldı) 
BAŞKAN
– Sayın Bakan, teşekkür ederim.
ÖZGÜR
ÖZEL (Manisa) – Cevap hakkını kullanmak istiyorum.
BAŞKAN
– Sayın Özel…
ÖZGÜR
ÖZEL (Manisa) – Sayın Genel Başkanın “sıradan” sözünü söyleyip “Bu söze ne
diyeceksiniz?” diyerek grubumuza hem sordu hem sataştı. 
BAŞKAN
– Buyurun, iki dakika. (CHP sıralarından alkışlar)
BÜLENT
TURAN (Çanakkale) – Hangi şehre sıradan demiş, o zaman onu soralım. 
BAŞKAN
- Sayın Turan, söylediklerinizin hiçbirini duymuyorum.
BÜLENT
TURAN (Çanakkale) – Özgür Bey duydu Başkanım.
8.- Manisa Milletvekili Özgür Özel’in, Başbakan Yardımcısı
Hakan Çavuşoğlu’nun yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, değerli milletvekilleri; biraz önce Sayın Bakan
“Bursa sıradan bir şehir değildir.” dedi. Mahmut Tanal yerinde bir tespitle
dedi ki: “Ben Urfalıyım, ben Düzce’nin sorumlu milletvekiliyim, ben İstanbul’un
milletvekiliyim, bütün illerin milletvekiliyim, hiçbirisi sıradan değildir.”
dedi, güzel şeyler yaptı ve biraz önce Bakanın sorduğu soruyu Bakana yöneltti.
Bakan cevapta “Ben Bursalıyım, Manisa’yı da Özgür Bey söylesin.” gibi
Türkiye’de bazı şehirleri sıradan gördüğünü ikrar eden bir şey söyledi. 
Genel
Başkanın konuşmasıyla ilgili Grup Başkan Vekili olarak cevap veriyorum: Sayın
Genel Başkanımızın bahsettiği sıradan şehirler, büyük şehirler, Türkiye’deki
değil, dünyanın herhangi bir yerindeki sıradan şehirlerdir. Türkiye’deki 81 il
de sıra dışıdır, son derece önemlidir, başımızın tacıdır.
Teşekkür
ediyorum. (CHP sıralarından alkışlar) 
BAŞKAN
– Teşekkür ederim ben de.
IV.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
3.- Tekirdağ Milletvekili Mustafa Yel’in, Ergene Havzası
Eylem Planı’na ilişkin gündem dışı konuşması ve Orman ve Su İşleri Bakanı
Veysel Eroğlu’nun cevabı
BAŞKAN
– Gündem dışı üçüncü söz Ergene Havzası Eylem Planı hakkında söz isteyen
Tekirdağ Milletvekili Mustafa Yel’e aittir. 
Buyurun
Sayın Yel. (AK PARTİ sıralarından alkışlar)
MUSTAFA
YEL (Tekirdağ) – Sayın Başkan, Sayın Genel Kurul üyeleri, ekranları başında
bizleri izleyen saygıdeğer vatandaşlarım; herkesi saygıyla selamlıyorum. Bugün,
şu anda hâlen yürütülmekte olan, dünyanın en büyük çevre projesi olan Ergene Havzası
Eylem Planı hakkında gündem dışı söz almış bulunmaktayım.
Ergene
Nehri’nin kirlilik hikâyesi 1970’li yıllara dayanmakta. 1970’li yıllara kadar
Ergene Nehri içinde 22 çeşit balığın yaşadığı, 283 kilometre boydan boya
Trakya’yı kateden tertemiz bir nehirken, o günkü plansız sanayileşmenin
getirmiş olduğu nedenlerden dolayı, sadece Tekirdağ ilimizde yaklaşık olarak 2
bin civarında sanayi tesisinin gelişigüzel kurulmasıyla başlayan bir kirlilik
hikâyesi. Tabii, çok hükûmetler geçti. 1970 yılından bugüne kadar gelindiğinde
ne yazık ki Ergene Nehri’nin kirliliğine, Trakyalı insanlarımızın büyük bir
özlemle beklediği bu kirliliğin sona erdirilmesine herhangi bir hükûmet çare
bulamamıştı. Ta ki 2011 yılında dönemin Başbakanı Sayın Recep Tayyip Erdoğan’ın
“Haliç’i nasıl temizlediysek Ergene Nehri’ni de öyle temizleyeceğiz.” diyerek
adına “Şafak Harekâtı” dediği ve 6 Mayıs 2011 tarihinde o dönemin, yine, Orman
ve Su İşleri Bakanının, Sayın Veysel Eroğlu Bakanımızın Çerkezköy’deki
açıklamasıyla birlikte başlatılan ve bugünlerde sonuçlandırılmak üzere olan
dünyanın en büyük çevre projesinin Tekirdağ’ımızda sergilenmesinden ve
yürütülmesinden ben bir Tekirdağlı kardeşiniz olarak büyük bir gurur
duymaktayım. 
Gerçekten,
Hükûmetimiz, diğer bütün projelerde olduğu gibi, çevreyle ilgili projeleri de
önemsemekte ve kendine yakışanı yapmakta; dünyanın enleri arasına giren
havalimanlarımız, köprülerimiz, otoyollarımız gibi büyük projelere imza attığı
gibi, çevre konularında da bu projeye, gerçekten, büyük bir önem vererek, 3
milyar 240 milyon gibi bir rakam ayırarak bu projenin devamını sağlamakta. 
Ve
yine, şuradan ben vatandaşlarımıza tekrardan seslenmek istiyorum ki 2019 yılı
sonuna kadar bitirilmesi beklenen bu proje sonunda Ergene Nehri’nde özlediğimiz
o 22 çeşit balığı, inşallah, hep beraber göreceğiz ve ben buradan bütün
Trakyalı hemşehrilerimi de oltalarını hazırlamaya davet ediyorum. Oltalarınızı
hazırlayın Tekirdağlı hemşehrilerim, Edirneli, Kırklarelili kardeşlerim;
inşallah, hep beraber, eski günlerde olduğu gibi Ergene Nehri’mizden de balık
tutmaya gideceğiz diyorum.
Değerli
kardeşlerim, biz bu projelerle uğraşırken bir de tabii, Tekirdağ’ımızda 12 tane
belediyenin tamamı Cumhuriyet Halk Partisinde. Biraz önce saygıdeğer
milletvekillerinin bahsetmiş olduğu ağaç katliamları konusuna gelirsek,
özellikle Tekirdağ’ımızda Çerkezköy’de trafik düzenlemesi adı altında Atatürk
Bulvarı’nda yüzlerce ağaç sökülürken hiçbir milletvekilinin burada herhangi bir
şekilde sesi çıkmıyordu. Ben özellikle bu konularla ilgili olarak Cumhuriyet
Halk Partili vekillerimizi Tekirdağ Çerkezköy’ümüze davet ediyorum, oradaki
ağaç katliamını lütfen yerinde izleyin.
MAHMUT
TANAL (İstanbul) – Siz niye ses çıkarmıyordunuz öyleyse?
MUSTAFA
YEL (Devamla) – Yine, otuz yıldır Çorlu’da Cumhuriyet Halk Partisinin
belediyeleri var ve Çorlu’muzda biz mükemmel bir şehir hastanesi yaptık, devlet
hastanesi yaptık. Bu devlet hastanesinin çıktığı yer, eski yerle ilgili olarak
da şu anda CHP’li belediye başkanlığında başlatılan “Bu yeri bize verin, park
yapalım.” seslenişleri var. Biz “Hep beraber yapalım.” diyoruz ama buradan şunu
ben ifade etmek istiyorum: Otuz yıldır Çorlu’yu yöneten CHP belediyeleri,
bugüne kadar yapmış olduğunuz sadece Cumhuriyet Parkı ve göletin oradaki
parktan başka Çorlu’ya neden park yapmadınız da yıkılan bir kamu kurumunun
yerine göz dikip orada bir park yapmak istiyorsunuz? Düştüğünüz aciz durumu
buradan, ben bütün Çorlulu hemşehrilerime bir kez daha hatırlatmak istiyorum. 
ÖMER
FETHİ GÜRER (Niğde) – Çorlu Belediyesi Hükûmetten büyük mü, Hükûmet yapsaydı? 
MUSTAFA
YEL (Devamla) – Dolayısıyla “çevre” deyip de bugüne kadar çevreyle ilgili
hiçbir tedbir almayan bütün belediyeleri, bütün Cumhuriyet Halk Partili
belediyeleri buradan kınıyorum. CHP kirletiyor, AK PARTİ temizliyor Allah’a
şükürler olsun ve bundan sonra da…
ÖMER
FETHİ GÜRER (Niğde) – CHP’li belediyeler kirletmez, gerçeği ifade etmiyorsunuz;
CHP’li belediyeler yeşili, doğayı korur, havayı, suyu korur. 
MUSTAFA
YEL (Devamla) – Dünyanın en güzel, en büyük projesini uyguladığımız Tekirdağ’a
bütün Cumhuriyet Halk Partili milletvekillerini davet ediyorum. Sizleri
gezdirmekten büyük bir mutluluk duyacağımız bu çevre projemizi inşallah hep
beraber 2019 yılı sonunda görme fırsatımız olacak ve Trakya, yeşil Trakya’m
eski günlerindeki gibi bereketli yarınlara kavuşacak ve bu sayede inşallah
çiftçilerimizin tabii ki cebine çok daha fazla para girmiş olacak.
Desteklerimizle birlikte, ağaçlandırma çalışmalarımızla birlikte, erozyonla
mücadele çalışmalarımızla birlikte Trakya’mız Hükûmetimiz sayesinde inşallah
gerçekten hak ettiği, layık yerini bulacaktır diyor, hepinizi sevgi ve saygıyla
selamlıyorum.
Sağ
olun. (AK PARTİ sıralarından alkışlar) 
BAŞKAN
– Teşekkür ederim Sayın Yel.
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel. 
ÖZGÜR
ÖZEL (Manisa) – CHP’li belediyeleri Ergene havzasını kirletmekle, partimizi
aciz duruma düşmekle itham etti, bununla ilgili cevap hakkını grup adına
kullanacağız ama değerli iktidar partisi milletvekilleri empati kurabilsin diye
bir şey yapacağım Sayın Bakanın da müsaadesiyle. 
Buna
siz cevap verecek olsaydınız şöyle cevap verirdiniz: “Dediklerin doğru olsaydı
otuz yıldır o ilçede belediyeyi biz kazanır mıydık?” (CHP sıralarından
alkışlar) “Dediklerin doğru olsaydı… Konuşma, konuşma, konuşma, cevabı martta
aldın, yapılan seçimlerde aldın. Yüzde 70 oy alıyoruz, millî irade, konuşma.”
Ama biz öyle demeyeceğiz, gerçek bir soruya gerçek cevaplar için efendim, Okan
Gaytancıoğlu müsaadenizle konuşacak. (CHP sıralarından alkışlar) 
BAŞKAN
– Peki, sataşmadan dolayı Sayın Okan Gaytancıoğlu’na söz veriyorum iki dakika.
Buyurun
Sayın Gaytancıoğlu.
V.- SATAŞMALARA İLİŞKİN KONUŞMALAR (Devam)
2.- Edirne Milletvekili Okan Gaytancıoğlu’nun, Tekirdağ
Milletvekili Mustafa Yel’in yaptığı gündem dışı konuşması sırasında Cumhuriyet
Halk Partisine sataşması nedeniyle konuşması
OKAN
GAYTANCIOĞLU (Edirne) – Sayın Başkan, değerli milletvekilleri; Ergene’nin
doğduğu yerde hayat var. Böyle bir bardak su içersiniz tertemiz bir şekilde
Ergene’nin doğduğu yerde.
AHMET
SAMİ CEYLAN (Çorum) – Bu arada suyu da götürdün Hocam. 
OKAN
GAYTANCIOĞLU (Devamla) – Ancak Ergene’nin battığı yerde yani denizle birlikte
karıştığı yerde insanlar ölüyor. Neden? Vahşi kapitalizm, plansız sanayileşme.
Olmayacak yerlere 1.500’ün üzerinde fabrika kurduran da sizlersiniz, kusura
bakmayın. Ciddi anlamda çevre katliamı var, enerji maliyetleri yüksek. Biz
söylüyoruz, “Kirleteni cezalandırın.” diyoruz. Siz ne yapıyorsunuz? “Enerji
maliyetleri düşük, ortak arıtma yapalım.” Tabii ki yapalım. Ama ne
yapıyorsunuz? “Ergene’yi temizleyeceğiz.” mantığıyla tünellerle Marmara
Denizi’ne -birazdan Bakan cevap verecek- derin deşarj yapıyorsunuz tuzluluğu da
arıtmadan. Ondan sonra “Ergene’yi kirleten CHP’li belediyeler.” diyorsunuz. Ya,
evsel atıkların bu kadar kirlilik yapabileceğini hangi mantık alabilir?
Sanayinin atıkları aşırı derecede tuzlu. 
Bakın,
iki ay önce Ergene’ye Uzunköprü’den intihar eden bir kardeşimiz Ergene’de
dalgıçlar tarafından bile aranmadı. Neden? Ayağınızı soktuğunuzda zaten ciddi
anlamda kanserojen madde alıyorsunuz. İnsanların -affedersiniz- ayaklarında kıl
çıkmıyor. Elini soktuğu zaman nehre, gözüne sürdüğü zaman gözlerinden yaşlar
akıyor; aşırı derecede kimyasal var. Bunu yapan kim? Bunu belediyelerin yapması
mümkün değil, bunu insanların, atıkların yapması mümkün değil. Bunu yapan,
sanayinin vahşi kirliliğidir. 
MAHMUT
TANAL (İstanbul) – Sanayi Bakanlığı izin veriyor. Bakanlık da izin veriyor
sanayiye. 
OKAN
GAYTANCIOĞLU (Devamla) – Evet. 
Elektrik
maliyetlerini artık ne yaparsınız, düşürür müsünüz, hep beraber çözüm mü
üretiriz, bu hepimizin sorunu. Sadece CHP’li belediyelere laf atmakla sorunu
çözmüş olamazsınız. 
Genel
Kurulu saygıyla selamlıyorum. (CHP sıralarından alkışlar)
MAHMUT
TANAL (İstanbul) – Bakanlık izin veriyor, Bakanlık izin veriyor sanayiye.
BAŞKAN
– Teşekkür ederim Sayın Gaytancıoğlu. 
IV.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
3.- Tekirdağ Milletvekili Mustafa Yel’in, Ergene Havzası
Eylem Planı’na ilişkin gündem dışı konuşması ve Orman ve Su İşleri Bakanı
Veysel Eroğlu’nun cevabı (Devam)
BAŞKAN
– Gündem dışı konuşmaya İç Tüzük’ün 59’uncu maddesinin birinci fıkrası uyarınca
Hükûmet adına Orman ve Su İşleri Bakanı Sayın Veysel Eroğlu cevap verecek. 
Buyurun
Sayın Bakan. (AK PARTİ sıralarından alkışlar) 
Süreniz
yirmi dakika. 
MAHMUT
TANAL (İstanbul) – İşte, Sayın Başkan, Özgür Bey’in dediği hakkın kötüye
kullanılması tam bu. Kendi milletvekilinin önergesine kendi Bakanı cevap
veriyor. 
BAŞKAN
– Buyurun Sayın Bakan. 
ORMAN
VE SU İŞLERİ BAKANI VEYSEL EROĞLU (Afyonkarahisar) – Şimdi, Saygıdeğer
Başkanım, değerli milletvekilleri; hepinizi saygıyla selamlıyorum. 
Tekirdağ
Milletvekili Sayın Mustafa Yel’in özellikle gündem dışı konuşmasına cevap
vermek üzere söz aldım. 
Efendim,
özellikle Ergene Nehri Türkiye'nin en kirli nehirlerinden birisiydi. Esasen bu
mevzuda, kirletenlere baktığımız zaman, efendim, ben bununla alakalı detaylı
inceleme yaptım. Kirletenler neler? Tabii, elbette çarpık bir sanayileşmeden
dolayı kirleniyordu. Ayrıca, belediyelerin…
MAHMUT
TANAL (İstanbul) – Bu sanayiye kim izin veriyor Bakanım?
ORMAN
VE SU İŞLERİ BAKANI VEYSEL EROĞLU (Devamla) – Bu kirlenme çok eski, 1970’lerden
bu yana kirleniyor.
MAHMUT
TANAL (İstanbul) – Yo, yo. Sanayi Bakanlığı vermiyor mu izinleri? Sanayi
Bakanlığı izin veriyor.
BAŞKAN
– Sayın Tanal, lütfen…
ORMAN
VE SU İŞLERİ BAKANI VEYSEL EROĞLU (Devamla) – Bakın, bunun dışında hiçbir
belediyenin atık su arıtma tesisi yoktu, iki. 
MAHMUT
TANAL (İstanbul) – Siz niye yapmıyorsunuz?
BAŞKAN
– Sayın Tanal…
ORMAN
VE SU İŞLERİ BAKANI VEYSEL EROĞLU (Devamla) – Ayrıca, hiçbir belediyenin katı
atık bertaraf tesisi yoktu. Yani netice itibarıyla…
MAHMUT
TANAL (İstanbul) – Anladık da Bakan ama kim yapacak onu? Bakanlık yapacak.
BAŞKAN
– Bir dinleyin.
ORMAN
VE SU İŞLERİ BAKANI VEYSEL EROĞLU (Devamla) – Müsaade edin, beni de
dinlerseniz, ben izah edeyim konuyu bilen bir kişi olarak.
MAHMUT
TANAL (İstanbul) – Sizi dinliyorum da yani göreviniz bu.
ORMAN
VE SU İŞLERİ BAKANI VEYSEL EROĞLU (Devamla) – Yani bakın, belediyelerin hiçbirinin
katı atık bertaraf tesisi yoktu, bütün çöpler tamamen, vahşi şekilde
atılıyordu, Ergene Nehri kirleniyordu.
MAHMUT
TANAL (İstanbul) – Anladım. Bakanlık olarak niye yapmıyorsunuz?
BAŞKAN
– Sayın Tanal, rica edebilir miyim lütfen.
ORMAN
VE SU İŞLERİ BAKANI VEYSEL EROĞLU (Devamla) – Dolayısıyla burada yapılacak şey
şu: Aslında, Sayın Cumhurbaşkanımız Başbakanken Ergene’nin durumuyla ilgili
beni aradığı zaman dedim ki: “Efendim, biz -o zaman ben Çevre ve Orman
Bakanıydım- normalde, sadece çöplerini bertaraf etmeyen belediyelere ceza
keseriz. Çünkü biliyorsunuz, Belediyeler Kanunu’na göre çöplerin toplanması,
bertaraf edilmesi belediye hizmetlerindendir. Ayrıca, atık sulara atık su
kanalizasyon hatları, atık su ileri biyolojik arıtma tesisleri yapılması belediyenin
mesuliyetindedir. Ayrıca, elbette sanayi de var, üçlü bir kirlenme var.
Dolayısıyla sanayinin atık sularını da arıtmak sanayinin vazifesidir. Bunları
denetlemek de gerekirse ceza kesmek de Hükûmetin vazifesi.” Ancak o zaman,
Sayın Cumhurbaşkanımız Başbakanken bana dedi ki: “Veysel Hoca, bu konuya el at,
Ergene çok önemli. Bunu bizzat takip etmeni rica ediyorum.”
ATİLA
SERTEL (İzmir) – Sayın Bakan, biz de Gediz’i söylüyoruz. Gediz ne oldu, Gediz?
ORMAN
VE SU İŞLERİ BAKANI VEYSEL EROĞLU (Devamla) – Şunu ifade edeyim: Ben de burada
-hakikaten kendi uzmanlık saham- dedim ki Sadece noktasal problemleri
çözmeyelim. Ergene havzasının bütününü dikkate alarak böyle, gerçekten -benim
derslerde de anlattığım- muhteşem bir şekilde çözelim diye bir çalışma yaptık
ve bir de eylem planı hazırladık değerli milletvekilleri. Bu eylem planında 15
tane paket vardı yani dünyaya örnek olacak bir çalışma hakikaten. Bu 15 paketi
kısaca izah edeyim: Bu 15 paket sadece bizim Bakanlığı alakadar etmiyor;
belediyeler, Gıda, Tarım ve Hayvancılık Bakanlığı, Çevre ve Şehircilik
Bakanlığı, organize sanayi bölgeleri, Bilim, Sanayi ve Teknoloji Bakanlığı gibi
pek çok kamu kuruluşunu alakadar ediyor hatta bu konuda da bir Başbakanlık
tebliği çıkarılarak bu konuyu Orman ve Su işleri Bakanı olarak benim takip
etmem konusunda da bir karar alındı. Hakikaten, ben Ergene’ye ve Trakya’ya en
çok giden kardeşiniz olarak bu konuya çok büyük ehemmiyet verdim. 
Sırasıyla,
neler yapıldı, bakın, nereden nereye geldik, bunu izah edeyim: Bir kere, derelerin
yataklarının temizlenmesi gerekiyordu; hakikaten, biz bu vazifeyi DSİ’ye
verdik, oradaki bütün dere yatakları temizleniyor, Ergene ve kollarının.
Ayrıca, belediyelerin ileri biyolojik arıtma tesislerinin yapımını kanun
değişikliği yaparak, 1053 sayılı Kanun’da -bakın, kanun değişikliği- değişiklik
yaparak… Aynen içme suyu temininde olduğu gibi, bu belediyelerin atık su ileri
biyolojik arıtma tesislerinin -gerekirse, yapamıyorsa- ana kolektörlerinin dahi
1053 sayılı Kanun kapsamında Devlet Su İşleri tarafından yapılması şeklinde bir
kanun değişikliği yapıldı ve buna göre, biz orada 13 tane şehrin -onları teker
teker sayacağım- bu atık su ileri biyolojik arıtma tesislerini hazırladık.
Hatta bu konuda biliyorsunuz benim kitabım var, bütün üniversitelerde o okutulur
-atık suların arıtılması diye- ve hakikaten, biz orada dünyanın en ileri arıtma
tesisini, son on beş yılın teknolojisini uyguladık hepsinde. 
MAHMUT
TANAL (İstanbul) – Adıyaman’da uygulanmıyor, şu anda Şanlıurfa’da uygulanmıyor,
Düzce’de uygulanmıyor bu.
ORMAN
VE SU İŞLERİ BAKANI VEYSEL EROĞLU (Devamla) – Bunun dışında, ayrıca,
biliyorsunuz, orada sanayi çok dağınıktı, birtakım sanayiler parçalıydı. Orada
bir kanuni değişiklikle “ıslah organize sanayi bölgeleri” adıyla –Meclisimiz
getirdi- bir kanun çıkardık ve bazı bölgeleri de tekrar bir sistem içerisine,
dağınık sanayicileri sistem içine soktuk. 
Ayrıca,
bir de tabii ki sadece evsel atık sular değil, sanayinin de atık sularının
arıtılması gerekiyordu. Bunun için, bütün sanayi kuruluşlarıyla bir araya
gelerek, -benim riyasetimde- defalarca toplantı yaparak dedik ki: “Sanayiler,
teker teker arıtma yaptıkları zaman kontrolü, denetimi zor oluyor. Biz bunlara
müşterek bir şekilde arıtma tesis kuralım.” Bütün sanayicilere müşterek, ileri,
hatta dereye tahliye edebilecek, deşarj edebilecek şekilde bir proje
hazırladık. Onların da çoğu yapıldı. 
MAHMUT
TANAL (İstanbul) – Düzce’de Melen Çayı’na dökülüyor bu. 
ORMAN
VE SU İŞLERİ BAKANI VEYSEL EROĞLU (Devamla) – Müsaade edin, geleceğim.
Bir
de havzada özellikle sanayi çok su kullanıyor, yer altı suyu kullanıyor.
Dolayısıyla bunlara, yönetmelik değişikliği yaparak bütün sanayi kuruluşlarına
sayaç takma mecburiyeti getirdik -bugün Tarım, Orman ve Köyişleri Komisyonunun
toplantısı vardı, ben değerli Komisyon üyelerine, vekillerime bilgi verdim-
bunların yüzde 90’ının sayaçları takıldı.
Bunun
dışında, Ergene havzasında, dedik ki: “Bu havzadan erozyonla birtakım rüsubat
geliyor.” Bunu önlemek için ağaçlandırma, erozyonla mücadele için muazzam bir
seferberlik yaptık. Sağ sahil, sol sahil, bütün Ergene’de ağaçlanacak bütün
alanları ağaçlandırdık, isterseniz size kitapçığı var, onu da verebiliriz.
Bunun
dışında, Ergene’de ilk defa planlı döneme geçtik. Ben 2009 yılında Çevre ve
Orman Bakanıyken o zaman 1/100.000’lik plan hazırladık ve bu planların
uygulanmasını ısrarla takip ediyoruz. Ayrıca, yeni birtakım organize sanayi
bölgesi kurulması için talepler oldu, onları da reddettik. Yani planlı bir
döneme ilk defa geçildi. 
Bir
de katı atık bertaraf tesisleri: Hiçbir belediyenin katı atık bertaraf tesisi
yoktu. Bununla ilgili, biz o bölgeyi bir düzene soktuk. Grup grup, Edirne için,
Tekirdağ için ve Kırklareli için ayrı, bölgesel olarak bunlarla ilgili plan,
projeler hazırladık. Hatta maddi destek verdik, mesela Keşan’da olduğu gibi ve
bunların yapılmasını temin ettik. 
Bir
diğeri de efendim, sadece sanayiden ve evsel atık sulardan gelmiyor, katı atık
çöplerden gelmiyor; bir kirlilik de zirai mücadele ilaçları ve gübre
kullanımından geliyor. Maalesef, orada, geçmiş dönemlerde yanlış gübre
kullanımı hatta yanlış zirai mücadele ilaçları kullanılıyormuş. Gıda, Tarım ve
Hayvancılık Bakanlığından alakalı bir grup bu konuda bir çalışma yaptı,
grafikleri de var. Hakikaten, mesela fosfor ihtiyacı yok, çiftçi bilmiyor,
oraya fosfor gübresi döküyor, boşuna bir masraf yapıyor, üstelik bu da
kirlenmeye sebep oluyor. Bunların teker teker toprak analizleri yapılarak,
hangi toprağa hangi gübre gerekiyor, hangi zirai mücadele ilacı kullanılacak
bunlar denetlenerek -inanır mısınız- yüzde 50 nispetinde gübre ihtiyacı ve
zirai mücadele ilaçlarını azalttırdık.
MAHMUT
TANAL (İstanbul) – Tarım Bakanı bu eğitimi verecek. Bunu vermiyor ki Tarım
Bakanlığı.
ORMAN
VE SU İŞLERİ BAKANI VEYSEL EROĞLU (Devamla) – Verdi efendim, verdi; bir bak. 
MAHMUT
TANAL (İstanbul) – Nerede verdi? 
ORMAN
VE SU İŞLERİ BAKANI VEYSEL EROĞLU (Devamla) – Efendim, verdi çiftçilere. 
Müsaade
edin.
BAŞKAN
– Sayın Tanal, sizden rica etmiştim, kabul etmiştiniz siz de.
ORMAN
VE SU İŞLERİ BAKANI VEYSEL EROĞLU (Devamla) – Bir de efendim, şunu yaptık: Şu
anda ben odamdan, hatta...
ATİLA
SERTEL (İzmir) – Sayın Bakan, Gediz’i temizleyin, Gediz’i. Gediz’i unutmayın. 
AYŞE
DOĞAN (Tekirdağ) – Biraz dinlerseniz...
ORMAN
VE SU İŞLERİ BAKANI VEYSEL EROĞLU (Devamla) – Bir de efendim, biz, orada öyle
bir sistem kurduk ki, Ergene Nehri’nde gerçek zamanlı olarak su kalitesinin
kontrolünü bizzat odamdan izleyecek bir sistem kurduk.
MAHMUT
TANAL (İstanbul) – Ben şikâyet ettim, müşteki Mahmut Tanal; hâlâ aynı durum.
Davalar görülüyor hepsinde.
ORMAN
VE SU İŞLERİ BAKANI VEYSEL EROĞLU (Devamla) – Bunun dışında, denetimler
sıklaştı 11’inci pakette. 12’nci pakete gelince, bu deşarj standartları daha da
sıklaştırıldı yani normalde Ergene için sulama suyu hatta daha ileride daha
kaliteli su kullanmak için, deşarj suyu yani fabrikaların atık su arıtma
tesislerinden çıkan suyun kalitesi, standartları daha da yükseltildi.
Taşkın
için erken uyarı sistemleri kurduk, bir de yer altı suyunun kontrolü için
çalışmalar yaptık. 15’inci pakette ise orada, Trakya’da ne kadar baraj, gölet
ve sulama tesisi varsa modern sulamaya geçmek maksadıyla bir çalışma yaptık
hatta TRAGEP adıyla -Trakya Gelişim Projesi adıyla- biz bunu ilan ettik. Şu
anda, sadece Tekirdağ’ı anlatsam saatler sürer. Dolayısıyla şu anda, orada
-yıldırım hızıyla- baştan sona; bir, içme suyu temini… Mesela, daha yeni açtık,
Naipköy Barajı’nı yaptık, Tekirdağ’a içme suyu getirdik. Edirne’nin sıkıntısı
vardı, bir isale hattı yaptık, şimdi diğer, bütün bölgenin içme suyu ihtiyacını
karşılayacak. 
MAHMUT
TANAL (İstanbul) – Düzce’de içme suyu yok hâlen. 
ORMAN
VE SU İŞLERİ BAKANI VEYSEL EROĞLU (Devamla) – Bir dakika, müsaade edin.
Belediye talep ederse yaparız. 
Şarköy’de
su yoktu, biz orada Çokal Barajı’nı yaptık, Şarköy’e ve ta Gelibolu
Yarımadası’na kadar bütün bölgeye su verdik. 
Bunun
dışında, atık su arıtma tesisleri: En son, bizzat, kendim giderek Keşan’a
-13’üncü ileri biyolojik arıtma tesisiydi- onun denetimini ben kendim yaptım
belediye başkanımızla birlikte, orada tesisi belediyeye teslim ettik, 13’üncü
tesis. Ayrıca, orada bütün, göletler dışında dere ıslahları, ağaçlandırma,
erozyon kontrolü, taşkın koruma için meteorolojik bütün rasatlar… Her ilçede
bir otomatik meteoroloji ölçüm istasyonu var, kurduk ve taşkın kontrolünü
sürekli olarak yapıyoruz. Hakikaten, bunları anlatmayacağım, sadece isterseniz
birkaç tanesini kısaca belirteyim. 
Dere
yatakları: Efendim, şu anda, 355 kilometre Ergene havzasında dere yatağı
temizlendi. Arıtma tesisleri: Bakın, 13 tane bütün atık su ileri biyolojik
arıtma tesisleri en ileri teknikle bizim tarafımızdan yapıldı, belediyelere
teslim edildi. Kırklareli, Pınarhisar, Vize, Saray, Çerkezköy, Çorlu, Muratlı,
Lüleburgaz, Babaeski, Hayrabolu, Uzunköprü, Malkara, Keşan; bunlar Ergene
havzasındaki bütün ileri biyolojik arıtma tesisleri. Projeyi bizzat ben kendim
takip ettim, çok ileri bir sistem. Ancak burada belediye başkanlarından şunu
rica ettim hatta Tekirdağ Büyükşehir Belediye Başkanıyla konuştum: “Ya, bunları
işletmek kolay değil. Gelin, gerekirse biz eğitelim çünkü biz işletmeci kurum
değiliz ama normalde her türlü desteği veririz. Ya belediyenin kendi
elemanlarını eğitelim veyahut da isterseniz bunu özelleştirin, topluca belediye
kontrol etsin, nasıl isterseniz öyle yapın, biz her türlü desteği vereceğiz.”
diye söyledik. Bunun dışında, bazı kolektör hatlarını yapamadılar, bunları da
biz yaptık. Detayına giremeyeceğim çünkü çok az vakit var. 
Ayrıca,
ıslah organize sanayi bölgeleri kuruldu. Şu anda, Tekirdağ Çorlu Ergene-1,
Çorlu Ergene-2, Tekirdağ Çorlu Velimeşe, Tekirdağ Muratlı, Tekirdağ Türkgücü,
Çerkezköy Veliköy, Çerkezköy Karaağaç, Çerkezköy Yalıboyu ve Kırklareli
Evrensekiz ve Kırklareli Büyükkarıştıran, bunlar tamamen kuruldu ve bunların
atık su arıtma tesislerinin, müşterek atık su arıtma tesislerinin projesi
yapıldı, çoğu inşa edildi ve bunlardan bilhassa Çerkezköy bitti. Ayrıca, Çorlu
Deri Organize Sanayi bitti, Avrupa Serbest Bölgesi atık su ileri biyolojik
arıtma tesisi de bitti, geri kalanlar da şu anda inşa hâlinde, Kendilerine 2018
yılı sonuna kadar süre verdik. 
Gelelim
Marmara Denizi’ne niçin deşarj ediyoruz? Değerli dostlar, ben bu konuda
gerçekten çok çalışma yapan, 350’den fazla eseri olan ve 60 tanesi yurt dışında
olan bir kişiyim. Bu konuda ne yaptık? Bizim yaptığımız şu: Aslında, oradaki
bütün sanayi, atık sularını ileri derecede arıtıp Ergene’ye verebilir. Burada
iki problem vardı: Birincisi, renk problemi; ikincisi de tuzluluk problemi.
Bunları giderme maliyeti çok fazla. Dolayısıyla dedik ki: Biz bunları giderme
maliyeti yerine Marmara Denizi’nde dip akıntıya vererek uzun bir deniz deşarj
hattıyla… Tuzluluk, deniz zaten tuzlu; renk problemi yok, seyreltme var. Böyle
bir ekonomik çözüm bulduk ve neticede, inşallah bu da çok hızlı ilerliyor. 
Bu
konuda da ne kadar masraf yapıyoruz? Şu anda, Orman ve Su İşleri Bakanlığı
olarak Ergene’nin temizliği için 3,2 milyar TL, Bilim, Sanayi ve Teknoloji
Bakanlığı tarafından da bu deniz deşarjı ve sanayinin arıtma tesisi için 800
milyon TL olmak üzere, takriben 4 milyar TL harcanacak. Bizimkiler, Orman ve Su
İşleri Bakanlığının hemen hemen -bazı baraj, gölet, sulamalar hariç olmak
üzere- bütün tesisler, dere ıslahları, ağaçlandırma, erozyon kontrolü
çalışmaları, Gıda, Tarım ve Hayvancılık Bakanlığının çalışmaları bitti, katı
atık bertaraf tesislerinin büyük kısmı bitti dolayısıyla diğerleri devam
ediyor. Katı atık bertaraf tesisleri tamam, sıkı denetimler yapıyoruz ve bunun
dışında şunu ifade edeyim: Yer altı suyu kullanımını kontrol altına aldık ve su
seviyesi yükselmeye başladı çünkü sayaç koyduk, takip ediyoruz. Ayrıca,
Trakya’da baraj, gölet, sulama tesisi yapıyoruz, hızla sulamaları artırıyoruz,
modern sulamalara, basınçlı sulamalara geçtik. 
Bakın,
uygun bir zamanda bunları teker teker sizlere izah edebilirim, ayrı ayrı her
bir şehrin, Tekirdağ, Kırklareli, Edirne. Bugün zaten Gıda, Tarım ve
Hayvancılık Bakanlığıyla alakalı, sulamalarla ilgili Tarım, Orman ve Köyişleri
Komisyonuna çok detaylı bilgi verdim, dokümanları verdik, isteyen olursa en
ince detayına kadar hatta mail adreslerinizi verin, ben size yapılan bütün çalışmaları
bu akşam veya yarın göndereyim. 
Peki,
diyeceksiniz ki: “Taşkından korumak için ne yaptık?” Efendim, sadece Ergene
değil, Edirne’yi taşkından korumak için devasa bir Kanal Edirne inşa ediyoruz,
devasa, hiç kimsenin hayal edemeyeceği ve sessiz sedasız yani bunu başka birisi
olsa ballandıra ballandıra bir anlatır, şu anda bitmek üzere ve muhteşem bir
Kanal Edirne çalışması yapıyoruz, onu da inşallah bitireceğiz. 
Bunun
dışında, sulama tesisleri, barajlar, göletler bitiyor, inşallah onları da
tamamlayacağız, detayına girmeyeyim.
Bir
de şunu söylemek istiyorum: Peki, ne oldu? Hepsi bitmedi, sanayininki hâlâ
veriliyor çünkü denize deşarj edemedik ama arıtma tesisleri bitmek üzere, bu
sene sonunda ileri biyolojik arıtma tesisleri bittiği zaman bunu göreceğiz ama
ben şunu ifade edeyim: Biz başladığımızda Ergene Nehri’nde kirlilik
parametrelerinden biri olan “kimyasal oksijen ihtiyacı” parametresi 800
miligram/litreyken şu anda 200-250 miligram/litreye düştü. Yeterli mi? Değil.
Şimdi, bizim bunu 50 miligram/litreye düşürmemiz lazım. Ama çalışmalar hızla
devam ediyor, ben kendim de kontrol ediyorum ve neticede, kesinlikle, Ergene
Nehri’ni kurtarıyoruz, kurtaracağız. Çünkü yüzde 90’ı bitti. Bizim işimizin
tamamı bitti, kalan sadece birkaç tane sanayi tesisinin -isteyene kitapçığı
verebiliriz- onların arıtma tesisleri, tamamlanıyor. Bunlardan da -hemen
isimlerini vereyim- Ergene-1 OSB’nin, Ergene-2 OSB’nin, Muratlı OSB’nin,
Velimeşe OSB’nin, bir de Türkgücü OSB’nin atık su arıtma tesisleri şu anda inşa
hâlinde -çoğu da bitecek ama diğer 3 tanesi bitti- bunlar bittiği zaman problem
çözülecek. Bunları da lütfen… Ben, özellikle, komisyonu veya isteyen, o
bölgedeki milletvekillerimi davet ediyorum -geçen sene davet etmiştim,
çalışmaları bizzat gördüler- ne zaman emrederseniz sizlere oralarda yapılan
çalışmaları göstermek bizim boynumuzun borcudur. Kaldı ki bizim maksadımız üzüm
yemektir dolayısıyla tenkit ve tavsiyeleriniz varsa, bildirirseniz biz bundan
da büyük bir mutluluk duyarız.
Hepinize
gönülden teşekkür ediyorum. 
Merak
etmeyin, Haliç’i nasıl kurtarmışsak Ergeneyi de kurtarmak bizim vazifemizdir. 
Teşekkür
ediyoruz. (AK PARTİ sıralarından alkışlar)
MAHMUT
TANAL (İstanbul) – Melen ne olacak, Düzce’nin Melen’i ne olacak Bakanım?
BAŞKAN
– Teşekkür ederim Sayın Bakan.
MAHMUT
TANAL (İstanbul) – Düzce, ne oldu? Düzce, susuz.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
ÖZGÜR
ÖZEL (Manisa) – Ergene’nin adını verip “Kirliliği belediyeler yapıyor,
görevlerini yapmayanlar belediyeler, kirliliğin sebebi belediyeler.” demekle
Cumhuriyet Halk Partili belediyeleri suçladı. Konuyla ilgili grubumuz adına
cevap hakkı…
ORMAN
VE SU İŞLERİ BAKANI VEYSEL EROĞLU (Afyonkarahisar) – Ben “Halk Partili
belediyeler” demedim ama siz zaten öyle anladıysanız…
ÖZGÜR
ÖZEL (Manisa) – Öyle anladım tabii. Siz Konya Büyükşehir Belediyesini
kastettiyseniz Ergene havzasını kirletmekle ilgili… Ben nasıl anlayayım Sayın
Bakan, gözünüzü seveyim, Ergene havzası!
BAŞKAN
– Peki, iki dakika.
Kim
konuşacak?
ÖZGÜR
ÖZEL (Manisa) – Candan Yüceer, müsaadenizle. 
BAŞKAN
– Buyurun Sayın Yüceer. (CHP sıralarından alkışlar)
V.- SATAŞMALARA İLİŞKİN KONUŞMALAR (Devam)
3.- Tekirdağ Milletvekili Candan Yüceer’in, Orman ve Su
İşleri Bakanı Veysel Eroğlu’nun gündem dışı konuşmaya cevaben yaptığı konuşması
sırasında Cumhuriyet Halk Partisine sataşması nedeniyle konuşması
CANDAN
YÜCEER (Tekirdağ) – Sayın Başkan, değerli milletvekilleri; şimdi, her il, daha
doğrusu, hepimiz için kendi memleketimiz çok kıymetli, biz Tekirdağlılar olarak
Tekirdağ da bizim için çok kıymetli gerçekten. Bu, AKP milletvekili
arkadaşlarımız için de geçerli, bizler için de geçerli. Biz, ilimizde sağlık
istiyoruz, huzur istiyoruz, güzellik istiyoruz. 
Gerçekten
de burada, hiçbirimizin amacı bağcıyı dövmek değil, yapılan hizmetleri yok
saymak değil ama şimdi, çıkıp 2011 senesinden bugüne, siz hâlâ aynı cümlelerle…
Sayın Bakanım, sayın vekilim; bari cümleleri değiştirin de insanlar inansın. O
günden bugüne “Balık tutacağız.” “Haliç’i temizledik, burada da yüzeceğiz.”
2011 senesinden bugüne… Ne denildi o zaman? “2015.” dendi. Bugün, sayın vekilim
çıkmış “2019’un sonu” diyor. Ya, bu, ne gelmez bir son! Siz on beş yıldır
iktidardasınız. Doğrudur, herkesin payı vardır ama Tekirdağ, ekonomisi ve
tarımıyla ayakta duran bir ildir .
Sayın
Bakan, sizin ifadeniz bu: “Yüzde 60’ın üzerinde sanayi kirletiyor, yüzde 30’dan
az evsel atık.” Ben, o bölgede yaşayan bir insanım, sayın vekilim biraz uzakta
ama biz bizatihi o bölgede yaşıyoruz, o havayı soluyoruz, o suları içiyoruz ve
ben, bir hekim olarak bölgemdeki kanser vakalarını, kirliliği bizatihi
yaşıyorum zaten. Siz demediniz mi “Bu temizlenecek, yüzeceğiz?” Hani ne oldu?
Sizsiniz Hükûmet. Tekirdağ’daki belediyelerin arıtması yok da diğer
belediyelerin var mı? AKP’li belediyenin olduğu yerde var mı? Var da bizim
belediyemizde mi yok? (CHP sıralarından alkışlar) Şu an yapıyorsa o belediyeler
kendi bütçesinden yapıyor ama biz, Ergene’yi kirletenin sanayi olduğunu,
insanları kanser yapanın, öldürenin de bizatihi sanayi tabanlı kirlilik
olduğunu yapılan ölçümlerden biliyoruz. Bunu söylememek, sadece belediyeler
üzerinden ucuz bir siyaset yapmak… Bu, burada konuşulacak bir şey değil,
bölgede konuşuyorsunuz, eyvallah, haydi o başımızın üzerine ama burada yapmayın
bari, halkı yanıltmayın. 
Teşekkür
ederim. (CHP sıralarından alkışlar) 
BAŞKAN
– Teşekkür ederim Sayın Yüceer. 
Sayın
milletvekilleri, şimdi, yerlerinden birer dakika süreyle söz isteyen sayın
milletvekillerine söz vereceğim. 
Sayın
Bektaşoğlu uzun zamandan beri aramızda yok ama 22’nci sırada yani eğer bir mahzuru
yoksa -grup başkan vekiliniz çünkü bir mana ve niyet arıyor- size de veririm
söz.
ÖZGÜR
ÖZEL (Manisa) – Allah Allah! Şimdi bu olacak şey mi ya “mana, niyet”?
Verirsiniz.
BAŞKAN
– Ee, öyle ama.
Okuyorum:
Sayın Özdemir’in yerine Sayın Köksal, Sayın Tümer, Sayın Gaytancıoğlu, Sayın
Hürriyet, Sayın Topal’ın yerine Sayın Tanal, Sayın Şimşek, Sayın Dedeoğlu,
Sayın Akın’ın yerine Sayın Arslan, Sayın Gürer, Sayın Kılıç, Sayın Kayışoğlu,
Sayın Çamak, Sayın Yıldırım’ın yerine Sayın Doğan, Sayın Tanal’ın yerine Sayın
Topal ve Sayın Kayan.
Ne
yapıyoruz?
MEHMET
GÖKER (Burdur) – Biz de varız.
BAŞKAN
- Evet, siz de istiyorsunuz?
ÖZGÜR
ÖZEL (Manisa) – O da baypaslı.
BAŞKAN
- Sayın Göker, siz de istiyorsunuz, siz de 18’inci sıradasınız. Tamamlayalım
mı?
ÖZGÜR
ÖZEL (Manisa) - 2 baypaslımıza verebilirsiniz, madem ayırmayacaksınız.
FİLİZ
KERESTECİOĞLU DEMİR (İstanbul) – Bir de Nihat Akdoğan aynı şekilde yani çok
ısrarcıydı. O da 20’nci sırada mı ne?
BAŞKAN
– Arkadaşlar, şimdi, 22’ye kadar bitiyor. Siz ne diyorsunuz Sayın Demir?
ÖZGÜR
ÖZEL (Manisa) – Sayın Başkan…
FİLİZ
KERESTECİOĞLU DEMİR (İstanbul) – Nihat Akdoğan da.
BAŞKAN
– Kim?
FİLİZ
KERESTECİOĞLU DEMİR (İstanbul) – Nihat Akdoğan.
BAŞKAN
– O var zaten.
FİLİZ
KERESTECİOĞLU DEMİR (İstanbul) – Tamam.
ÖZGÜR
ÖZEL (Manisa) – 22’ye kadar hepsine verin, diğer partiler de yararlanmış olsun.

BAŞKAN
– Bir dakika, Akdoğan’a bakacağım. Akdoğan yok, evet. 20’de Akdoğan.
Tamam,
peki, 20’ye kadar verelim.
ELİF
DOĞAN TÜRKMEN (Adana) - 22’ye kadar.
BAŞKAN
- 15’inci olarak Sayın Kayan, daha sonra Sayın Balbay, Sayın Tarhan, Sayın
Göker, Sayın Pekşen, Sayın Akdoğan, Sayın Türkmen ve Sayın Bektaşoğlu’nda
bitiriyoruz. Tamam mı?
ÖZGÜR
ÖZEL (Manisa) – Tamam.
BAŞKAN
- Peki.
Sayın
Köksal, sizden başlıyoruz.
Buyurun.

VI.- AÇIKLAMALAR (Devam)
9.- Afyonkarahisar Milletvekili Burcu Köksal’ın,
Afyonkarahisar’ın İscehisar ilçesindeki TOKİ konutları için belirlenen peşinat
ve taksitlerin yurttaşların karşılayabileceği rakamların çok üstünde olduğuna
ilişkin açıklaması
BURCU
KÖKSAL (Afyonkarahisar) – Sayın Başkan, seçim bölgem Afyonkarahisar ili
İscehisar ilçesinde özellikle dar gelirli yurttaşlarımızın ev sahibi
olabilmeleri için tasarlanan TOKİ konutlarında, maalesef, peşinat ve taksitler
o bölgede yaşayan yurttaşlarımızın karşılayabileceği rakamların çok üstündedir.
Asgari ücretin 1.603 lira olduğu ülkemizde asgari ücretle tüm ailesinin
geçimini temin eden bir yurttaşımızın aylık 1.300 lira taksitle konut sahibi
olabilmesi mümkün değildir. Bu nedenle, bu yanlıştan bir an önce dönülerek
İscehisar’da dar gelirli yurttaşlarımızın da konut sahibi olabilmelerine olanak
sağlanmalı ve kâr amacı gütmeden onların ödeyebileceği şekilde taksitler aşağı
çekilmelidir.
BAŞKAN
– Sayın Tümer…
10.- Adana Milletvekili Zülfikar İnönü Tümer’in, tüm
kalemlerde en azından enflasyon oranında artış yapılarak 2018 yılına ait
tarımsal destekleme kararnamesinin bu ay içinde açıklanması gerektiğine ilişkin
açıklaması
ZÜLFİKAR
İNÖNÜ TÜMER (Adana) – Sayın Başkan, tarımsal ekim deseninin belirlenmesi ve
yüksek girdi maliyetlerine karşı çiftçimizin korunması amacıyla açıklanan
tarımsal desteklerin miktarı kadar açıklanma ve ödenme zamanı da çiftçimiz için
önemlidir. Çiftçilerimizi ülkemizin ihtiyacı olan ürünlerin ekimine teşvik
etmek için tarımsal desteklerin en geç ocak ayı içinde açıklanması
gerekmektedir. Çiftçimiz ne ekeceğine karar verip tohum ve gübresini almadan bu
desteklerin açıklanması, ekim deseninin belirlenmesi ve ülke ihtiyacına göre
ekim yapılması açısından önem arz etmektedir. Geçen yılki desteklerin ödenmesi
de çiftçimizin finansmanına en çok ihtiyaç duyduğu yeni ürününün ekim zamanı
geçmeden yapılmalıdır. Geç yapılan destekleme ödemeleri çiftçimizi alternatif
finans kaynaklarına yönelterek finans piyasalarında faize girecek ve çiftçimize
fayda getirmeyecektir. Çiftçilerimizin artan girdi maliyetleri ve döviz
kurlarındaki artışı da dikkate alarak tüm destekleme kalemlerinde en azından
enflasyon oranında artış yapılarak Gıda, Tarım ve Hayvancılık Bakanlığının 2018
yılına ait tarımsal destekleme kararnamesini bu ay içinde açıklaması
gerekmektedir. 
BAŞKAN
– Sayın Gaytancıoğlu…
11.- Edirne Milletvekili Okan Gaytancıoğlu’nun, sağlık
hizmetlerindeki sorunlara ve ücretsiz olduğu için hastanelerin acil
servislerine başvurunun çok olduğuna ilişkin açıklaması
OKAN
GAYTANCIOĞLU (Edirne) – Teşekkür ederim Sayın Başkan.
Dün
akşam bir araştırma hastanenizin acil servisinde görev yapan bir bayan asistan
doktorumuzla görüştüm. Doktorumuz hizmet aşkıyla dolu olup, hastaları için
yanıp tutuşuyordu. Bir hasta hakkında bilgi aldım ve çok ayrıntılı bilgi
aldıktan sonra “Bir isteğiniz var mı?” diye sordum. Otuz altı saattir görev
yaptığını, acil servislerin tabiri caizse hasta akınına uğradığını söyledi.
Maaşları ile yaptıkları görev arasında ise ciddi bir tezat olduğunu gördüm.
Kısa bir araştırma yaptıktan sonra geçtiğimiz yıl 100 milyonu aşan hastanın
acil servislere başvurduğunu öğrendim. Biraz daha araştırma yapınca başı
ağrıyanın dahi acil servise başvurduğunu söylediler. Bazı hastalarla konuştum,
“En azından burada bedava hizmet alabiliyoruz, bu nedenle acil servislere
başvuruyoruz.” dediler.
Şimdi,
sağlıkta çağ atladığını söyleyen Hükûmete sesleniyorum: Bu nasıl çağ atlama?
Sağlığı ciddi anlamda parasallaştırdınız. İnsanlar randevu beklerken
iyileşiyor. Şehir hastaneleri yapacağız diye herkesten vergi topluyorsunuz…
(Mikrofon
otomatik cihaz tarafından kapatıldı) 
BAŞKAN
– Teşekkür ederim. 
Sayın
Hürriyet…
12.- Kocaeli Milletvekili Fatma Kaplan Hürriyet’in, Kocaeli
Büyükşehir Belediyesi bünyesinde kurulan Ulaşım Park AŞ’de çalışan şoförlerin haklarını
aramaya çalıştıklarında baskı ve tehdide maruz kaldıklarına ilişkin açıklaması
FATMA
KAPLAN HÜRRİYET (Kocaeli) – Kocaeli Büyükşehir Belediyesi bünyesinde kurulan
Ulaşımpark AŞ’de çalışan 500 şoför herhangi bir olumsuzlukta hak aramaya
çalıştığında sürekli olarak işsizlikle tehdit edilmektedir. Şirket yöneticileri
şoförler üzerinde baskı kurmakta “Biz istemediğimiz sürece sizlerin hiçbir
sosyal ve sendikal haklarınız olmayacak, kesinlikle sendika bu kapıdan içeri
giremez. Hepinizi kapı önüne koyar, ertesi gün 200 kişi işe alırız.” dedikleri
şoförler tarafından iddia edilmektedir. Hatta haklarını aradığı ve başkanları
eleştirdiği için, iş akitleri 25/2’den tazminatsız feshedilen şoför arkadaşlar
var. 
Yüzlerce
can taşıyan, 700 bin liralık otobüsleri kullanan ve belediyeyi temsil eden
şoförlerimize daha fazla değer verilsin, asgari ücrete talim ettirilmesin.
Sorumsuz yöneticilere sesleniyorum: Emeği sömürüp kul hakkı yemeyin,
milyonlarca liralık israf ve şatafat yerine alın terinin karşılığı ödensin, şoförlerin
haklarında bir an önce iyileştirmeler yapılsın.
Teşekkür
ederim.
BAŞKAN
– Teşekkür ederim ben de Sayın Hürriyet.
Sayın
Tanal…
13.- İstanbul Milletvekili Mahmut Tanal’ın, Harran
Belediyesinin birinci sınıf tarım arazilerini imara açmasına ve su götürülmediği
için mağdur olan Şanlıurfa çiftçisinin mağduriyetinin ne zaman giderileceğini
öğrenmek istediğine ilişkin açıklaması
MAHMUT
TANAL (İstanbul) – Teşekkür ederim Sayın Başkanım.
Tabii,
Çevre ve Şehircilik Bakanı burada. Şanlıurfa ili Harran ilçesinde, Harran
Belediyesi birinci sınıf tarım arazisinin tamamını imara açmaktadır, yanında
Devlet Su İşlerinin yaptığı su kanaletleri var. Bu, Harran Belediyesinin
birinci sınıf tarım arazisini imara açmasını kim durduracaktır? 
Dün
Şanlıurfalılar yağmur duasına çıktılar. Bir tarım kentidir Şanlıurfa.
Şanlıurfa’nın çiftçisi zor durumdadır; kredi borçları vardır, tüm tapuları
üzerinde ipotekler vardır ve su da götürülmediği için, vatandaş, iktidara, ne
zaman su kanaletlerinin Siverek’e, Viranşehir’e, Hilvan’a, tüm ilçelerine
götürüleceğini sormaktadır. Su götürülmediği için Şanlıurfa çiftçisi mağdurdur.
Siyasi iktidar, Şanlıurfa çiftçisinin bu mağduriyeti için kredi borçlarını en
azından üç dört yıl faizsiz olarak ertelemeyi düşünmüyor mu? Bir felaket var.
Şanlıurfa’nın çiftçisinin bu mağduriyetini iktidar ne zaman giderecektir?
Halkımız bu konuda bir çözüm bekliyor. 
Teşekkür
ederim. 
BAŞKAN
– Teşekkür ederim.
Sayın
Şimşek…
14.- Mersin Milletvekili Baki Şimşek’in, geçen hafta
Mersin’de yoğun yağışlar nedeniyle yaşanan sel felaketine ve bu konuda
Bakanlığın bir çözüm üretmesini dilediğine ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan.
Sayın
Başkan, geçtiğimiz hafta Mersin’de yağan yoğun yağışlarla beraber, yine Aynaz
dediğimiz mevki, Tarsus’un Kulak, Bahşiş, Yeşiltepe, Atalar, Kelahmet ve
Aliefendioğlu köylerinin bulunduğu bölge sel altında kalmıştır, yüzlerce dönüm
sera arazisi şu anda sular altındadır. 
Geçtiğimiz
yıl, Sayın Bakan bölgeye gelip “Bu problem artık yaşanmayacak, bu sorunu kökten
çözeceğiz.” demesine rağmen, maalesef, hiçbir şey yapılmamıştır. Şu anda “Yeni
proje hazırlıyoruz, ihale yapacağız.” diye çiftçiler avutulmaktadır. Bu bölge,
Rusya’ya yapılan ihracatın yaklaşık yüzde 50’sini karşılamaktadır. Şu anda
zarar 114 milyon civarındadır ziraat odasının raporuna göre. Sulama birlikleri
görevlerini yapmamaktadır, derelerin temizliğini ve ıslahını yapmamaktadır. DSİ
de yetkiyi sulama birliklerine verdiğini söylemektedir. Acilen Atalar ve
Adanalıoğlu-Eski Kulak arasına bir kanalet yapılıp burada yeni bir drenaj
açılması, setin yükseltilmesi ve çiftçilerin yine gelecek yeni bir yağmurla
mağdur edilmemesini… 
(Mikrofon
otomatik cihaz tarafından kapatıldı) 
BAKİ
ŞİMŞEK (Mersin) – Sayın Bakanın yazdığı kitabın memlekete bir faydası yoktur.
Sayın Bakanın çözüm üretmesini bekliyor, saygılar sunuyorum. 
BAŞKAN
– Teşekkür ederim.
Sayın
Dedeoğlu…
15.- Kayseri Milletvekili Sami Dedeoğlu’nun, Mekke’nin
fethinin 1387’nci yıl dönümüne ilişkin açıklaması
SAMİ
DEDEOĞLU (Kayseri) – Teşekkürler Sayın Başkanım. 
Yılları
aşarak kalplerimizin kapılarına ışıklar tutan Mekke’nin fethinin 1387’nci
yılında, tüm İslam âleminin bu fethin yüzü suyu hürmetine birlik ve beraberlik
içerisinde olmalarını, daha nice gönül fetihlerine vesile kılmalarını Rabb’imden
niyaz ederim. İslam için çekilen hiçbir sıkıntının boşa gitmediği ve
Rabb’imizin bunun karşılığında Mekke’nin fethini müyesser kıldığı gerçeği
kılavuzumuz olsun. 
“O
gül kokusuna hasret kalan sokaklar bekledi seni. 
Şimdi
Kasva’dan inmez misin Ya Resulullah? 
İnmez
misin ki ayaklarından öpsün Mekke toprakları? 
Ve
kaldırmaz mısın başını ki nur çehreni seyretsin âlem? 
İşte
Rasulullah’ın nur yüzü göründü.
İşte
Rasulullah bakıyor.
Başında
Hakk adına parlayan bir ışık
O
alnındaki nura kurban olalım.
Rasulullah
Kâbe’ye bakıyor.
Ve
işaret ediyor Hz. Bilâl’e…”
(Mikrofon
otomatik cihaz tarafından kapatıldı) 
BAŞKAN
– Teşekkür ederim.
Sayın
Arslan…
16.- Denizli Milletvekili Kazım Arslan’ın, Diyanet İşleri
Başkanlığının görev ve yetki sınırlarını aşan açıklama ve uygulamalarına
seyirci mi kalınacağını öğrenmek istediğine ilişkin açıklaması
KAZIM
ARSLAN (Denizli) – Başbakana soruyorum: Diyanet İşleri Başkanlığının son
zamanlarda görev ve yetki sınırlarını aşarak Anayasa’mıza, Medeni Kanun’umuza
ve kuruluş kanunlarımıza aykırı açıklamalarda bulunduğu görülmektedir.
Başkanlığın bunlar da yetmiyormuş gibi Millî Eğitim Bakanlığının görev alanına
girerek eğitim alanlarındaki etkinliğini daha da artırmayı hedeflediği tespit
edilmiştir. Başkanlık, 2018 yılında toplumun her kesimine din dışı olan her
alanda eğitim vermenin hazırlıklarını yapmaktadır. Diyanet tarafından il
müftülüklerine gönderilen yazıyla geniş kitlelere dönük etkinliklerin
yapılması; çalışmaların bakanlıklarda, Kredi ve Yurtlar Kurumunda,
belediyelerde, Emniyette ve muhtarlıklarda yapılarak gerçekleştirilmesi
istenmiştir. Başbakanlık olarak Diyanetin görev ve yetki aşımına seyirci mi
kalacaksınız?
İki:
Yoksa Millî Eğitim Bakanlığını kaldırmayı mı düşünüyorsunuz?
Teşekkür
ederim.
BAŞKAN
– Teşekkür ederim Sayın Arslan ben de.
Sayın
Gürer…
17.- Niğde Milletvekili Ömer Fethi Gürer’in, patates
üreticisinin desteklenmesini talep ettiğine ilişkin açıklaması
ÖMER
FETHİ GÜRER (Niğde) – Teşekkürler Sayın Başkan.
Niğde
ve Nevşehir bölgeleri patatesin en çok üretildiği bölgedir. Bu bölgede patates
üretildikten sonra depolara konur, depolardaki patates de ocak, şubat, mart
aylarında satışa sunulur. Şu anda bölgeye tüccar gelmiyor, 550-600 kuruşa mal
olan patatesi üretici 450 kuruşa satamıyor. Bir süre sonra eğer teşvik sağlanmazsa
patates üreticisinin mağduriyeti artacak. Sayın Başbakan hafta sonu Niğde’ye
gidiyormuş. Bu konuda, patatesle ilgili dış teşvik konusunda açıklama yapmasını
bekliyoruz, öneriyoruz çünkü gerçekten çiftçilerimiz mağdur durumdadır. Bu
anlamda girdi fiyatları artmaktadır, üreticinin geliri azalmaktadır. Patates
üreticisinin desteklenmesini talep ediyoruz.
Teşekkür
ederim.
BAŞKAN
– Teşekkür ederim Sayın Gürer.
Sayın
Kılıç…
18.- Kahramanmaraş Milletvekili İmran Kılıç’ın, zamanın en
kıymetli sermaye olduğuna ve iyi değerlendirilmesi gerektiğine ilişkin
açıklaması
İMRAN
KILIÇ (Kahramanmaraş) – Teşekkür ederim Sayın Başkanım.
İsrafın
her çeşidi zararlıdır. Zaman israfı da bunlardandır. Hadiste “İki nimet vardır
ki bunlar hakkında çoğu kimse aldanmıştır; onlar da sıhhat ile boş vakittir.”
buyurulmuştur. Zaman en kıymetli sermayemiz olup onu kaybetmek de iyi
değerlendirmek de elimizdedir. Boş zaman yoktur, boşa geçen zaman vardır. Bugün
halledemediğimiz sorunların bir nedeni, dün onları doğru yapmak için zaman ayırmamış
olmamızdır. “Bütün başarımı işlerimi zamanında yapmaya borçluyum.” der Nelson
Mandela. Dün, iptal edilmiş bir çektir; yarın, emre hazır bir senettir, bugün
ise peşin paradır. Bugünden yararlanmalıyız. Vakit ve nakitlerini iyi
değerlendirenler kazanırlar. Biz zamanı değil, zaman bizi öldürür. Zamanı
öldüren, işi de öldürür.
BAŞKAN
– Sayın Kayışoğlu…
19.- Bursa Milletvekili Nurhayat Altaca Kayışoğlu’nun,
devletin varlığının nedenlerine ilişkin açıklaması
NURHAYAT
ALTACA KAYIŞOĞLU (Bursa) – Teşekkürler.
Sordu
çocuk: “Anne, devlet niye var?” “Seni okutmak için var evladım.” dedi anne.
“Ama anne, ben okula parayla gidiyorum.” dedi çocuk, sordu yine: “Anne, devlet
niye var?” “Hastalanınca sana doktorlar baksın diye yavrum.” “Ama anne, biz hep
doktora gittiğimizde para veriyoruz. Devlet niye var?” diye sordu çocuk. “Bizim
güvenliğimizi sağlamak için var.” “Ama geçen gün ’Artık siviller güvenliğimizi
sağlayacak.’ dediler. Anne, devlet niye var?” diye tekrarladı çocuk. “Hizmet
etmek, yollar, köprüler yapmak için var.” “Ama yollardan, köprülerden geçerken
durup para veriyorsunuz.” dedi çocuk, bir daha sordu: “Anne, doğru söyle,
devlet niye var?” Dayanamadı anne: “Evladım, devleti yönetenler senin içtiğin
sütten vergi alıp yandaşlarını semirtsin diye var.” 
Teşekkürler.

BAŞKAN
– Sayın Çamak…
20.- Mersin Milletvekili Hüseyin Çamak’ın, her alanda
ülkenin geleceğini karartan OHAL rejimine bir an önce son verilmesi gerektiğine
ilişkin açıklaması
HÜSEYİN
ÇAMAK (Mersin) – Teşekkür ederim Sayın Başkan. 
İlan
edildiği günden beri ülkede hukuka ve adalete güveni zedeleyen OHAL’in, artık
sürpriz olmayan bir açıklamayla, bir kez daha uzatılacağı belirtildi. OHAL ve
KHK rejimi, yönetememenin itirafıdır. Yakın zamana kadar OHAL’i kaldırmakla
övünen iktidar, bugün, OHAL’e karşı çıkanları terörist ilan etmektedir. 
OHAL
süresince 41.397 eğitim emekçisi haksız hukuksuz biçimde ihraç edildi. Darbeye
karıştığı iddiasıyla asker ve polis sayısından daha fazla eğitim emekçisi ihraç
edildi. Tüm öğretmen atamaları sözleşmeli yapıldı. 
Sadece
eğitim alanında değil, her alanda ülkemizin geleceğini karartan bu hukuksuz
rejime bir an önce son verilmelidir. 
Teşekkür
ederim. 
BAŞKAN
– Teşekkür ederim ben de Sayın Çamak. 
Sayın
Doğan… 
Sayın
Doğan yok sanıyorum. 
FİLİZ
KERESTECİOĞLU DEMİR (İstanbul) – Sona alabilir miyiz? 
BAŞKAN
– Sonra bakalım peki. 
Sayın
Topal…
21.- Hatay Milletvekili Serkan Topal’ın, Hükûmeti bedelli
askerlik konusunda bir an evvel çalışma yapmaya davet ettiğine ilişkin
açıklaması
SERKAN
TOPAL (Hatay) – Teşekkür ederim Sayın Başkan. 
Cumhurbaşkanlığı
sözcüsü ve Sayın Başbakan bedelli askerlik konusunun şu an Hükûmetlerinin
gündeminde olmadığını söylemişlerdir. En son 2014 yılında çıkarılan yasadan 10
binlerce kişi yararlanmıştır. 2017 yılı itibarıyla 2 milyon 800 bin kişinin
çeşitli sebeplerden dolayı askerliğini tecil ettirdiği, 450 bin kişinin de
bakaya kaldığı söylenmektedir. 
Bedelli
askerlik konusu yaklaşık üç aydır gündemdeki yerini korumaktadır. 10 binlerce
gencimiz bedelli askerlik konusunun netleşmesini beklemektedir. Oluşan
kamuoyunu ve beklentileri daha ne kadar göz ardı etmeyi düşünüyorsunuz? 
Hükûmeti
bu konuda bir an evvel çalışmaya yapmaya davet ediyorum. 
Teşekkür
ediyorum, saygılar sunuyorum. 
BAŞKAN
– Teşekkür ederim Sayın Topal. 
Sayın
Kayan…
22.- Kırklareli Milletvekili Türabi Kayan’ın, Istranca
Dağları üzerindeki 3 büyük barajın durumuna ilişkin açıklaması
TÜRABİ
KAYAN (Kırklareli) – Teşekkür ederim Sayın Başkan. 
Istranca
Dağları, Türkiye'nin önemli sıradağlarındadır. Bu dağların büyük bir kısmı
Kırklareli iline bağlıdır. Bu ilimize bağlı olan Istranca Dağlarının üzerinde 3
tane büyük barajımız bulunmaktadır. Biri Kayalıköy, biri Kırklareli, biri de
Çayırdere Barajı’dır. 
Çayırdere
Barajı yapılmış, tamamlanmış fakat şu anda hâlâ sulama sistemlerinin hiçbiri
çalışmamıştır. Hâlbuki bu kanalların, bu barajların tamamı sulama amaçlıdır.
Diğer bahsettiğim 2 kanal da otuz kırk yıl önce kurulmuş kanallardır ve bu
kanallar açık sulama sistemiyle çalışmakta, büyük bir su ve enerji kaybına
sebebiyet vermektedir. 
Özellikle
Orman ve Su İşleri Bakanına soruyorum: Bunlar ne zaman yer altı suyuna, yer
altı kanallarına kavuşacaklardır? Bahsettiğim bu Çayırdere Barajı da ne zaman
yüz binlerce dönüm araziyi sulamaya başlayacaktır?
Teşekkür
ediyorum. 
BAŞKAN
– Teşekkür ederim ben de.
Sayın
Doğan…
23.- İzmir Milletvekili Müslüm Doğan’ın, TV 10 Genel Yayın
Yönetmeni Veli Büyükşahin’in de yer aldığı 36 kişinin gözaltına alınmasına ve
TV 10 üzerindeki baskıya son verilmesini istediğine ilişkin açıklaması
MÜSLÜM
DOĞAN (İzmir) – Sayın Başkan, dün, aralarında TV 10 Genel Yayın Yönetmeni Veli
Büyükşahin’in de yer aldığı 36 kişi İstanbul’da gözaltına alındı. Kanun
hükmünde kararnamelerle önce TV 10’u kapattınız, şimdi de genel yayın
yönetmenimizi, TV 10’un genel yayın yönetmenini gözaltına alıyorsunuz. Bu hukuk
dışı uygulamalara son verilmesi gerekmektedir.
Alevi
inancı ve öğretisini ileri kuşaklara aktarma çabası dışında hiçbir faaliyet
göstermeyen TV 10 üzerindeki baskıya son verilmesini istiyorum. 
BAŞKAN
– Sayın Balbay…
24.- İzmir Milletvekili Mustafa Ali Balbay’in, Cumhurbaşkanı
Recep Tayyip Erdoğan’ın Boğaziçi Üniversitesi hakkındaki bazı ifadelerine ve
Millî Eğitim Bakanlığının Cumhurbaşkanının hangi üniversiteden mezun olduğu
konusunda bir bilgilendirme yapmasını istediğine ilişkin açıklaması
MUSTAFA
ALİ BALBAY (İzmir) – Teşekkür ediyorum Sayın Başkan.
Cumhurbaşkanı,
geçtiğimiz günlerde Boğaziçi Üniversitesinde yaptığı konuşmada, Boğaziçi
Üniversitesinin dünya sıralamasında yer almamasının başlıca nedenini millî ve
manevi değerlerimize dayanmaması olarak gösterdi. 
Sayın
Cumhurbaşkanına buradan sormak istiyorum: Acaba bu değerlere dayanarak dünyada
ön sıralarda yer alan hangi üniversitelerimiz var, onları sayabilir mi? Biz de
onları örnek alsak ve incelesek. 
Son
dönemde FETÖ’yle mücadele kapsamında kapatılan 15 üniversitenin 14’ü AKP
iktidarı döneminde kuruldu. Acaba bunların hangi değerleri eksikti? 
Cumhurbaşkanı
üniversite mezunu ancak hangi üniversiteden mezun olduğunu bilemiyoruz. Onun
hangi üniversiteden mezun olduğunu öğrensek… Diplomasına bakıp millî ve manevi
değerlerimize sahip hangi üniversite olduğunu bilmek istiyoruz.
Millî
Savunma Bakanlığı, bugün, dedesinin şehit olduğunu belgesiyle açıkladı. Acaba
Millî Eğitim Bakanlığı da böyle bir bilgilendirmeyi yapmaz mı, Türkiye’ye bilgi
vermez mi?
BAŞKAN
– Sayın Tarhan yerine Sayın Özdemir, buyurun.
25.- İstanbul Milletvekili Sibel Özdemir’in, OHAL
Komisyonunun kararlarının neden kamuoyuyla paylaşılmadığını öğrenmek istediğine
ilişkin açıklaması
SİBEL
ÖZDEMİR (İstanbul) – Teşekkür ediyorum Sayın Başkan.
Sayın
Adalet Bakanına soruyorum: OHAL Komisyonu ilk kararlarını verdiğini, tüm belge
tasnifinin de bittiğini açıkladı. Ancak bu kararların kimde olduğunu,
kararlarda ne yazıldığını bilen yok. OHAL Komisyonu karar verdiğini açıkladığı
dosyalara ilişkin başvuru sahiplerine bildirim de yapmadı. Karar hangi ilkeye,
hangi kurala göre verildi, bunu bilen de yok. Dava açacak kişi bu Komisyonunun
doğru karar verip vermediğini, başvuru yapanlara eşit davranıp davranmadığını
nasıl saptayacak ve hukuksuzca mağdur ettiğiniz birçok insan, haklarını geri
almak için neyin davasını açacak? OHAL Komisyonu kararları neden kamuoyuyla
paylaşılmamaktadır? Komisyonun kim hakkında, ne şekilde karar verdiğini kamuoyu
neden öğrenemiyor?
Teşekkür
ederim Başkanım.
BAŞKAN
– Teşekkür ederim.
Tekrar
geçmiş olsun Sayın Göker.
Buyurun.
26.- Burdur Milletvekili Mehmet Göker’in, Burdur’dan geçmesi
planlanan yüksek hızlı trenin tam olarak nereden geçeceğini öğrenmek istediğine
ilişkin açıklaması
MEHMET
GÖKER (Burdur) – Teşekkür ederim, sağ olun Sayın Başkanım.
Burdur’dan
geçmesi planlanan yüksek hızlı tren projesi tüm Burdur kamuoyu tarafından
yakinen takip edilmektedir. Afyon’dan gelen hattın, üniversite ve tugayın
bulunduğu Burdur şehir merkezi baypas edilerek Isparta-Burdur arasından
Antalya’ya ulaşacağı görüş olarak öne çıkmaktadır. Sayın Başbakan Binali
Yıldırım’ın Burdur ziyaretinde de bahsettiği gibi Isparta-Burdur arasında bir
yerden geçeceği ifade edilmektedir. Bu açıklamada da kastedilen yer tam olarak
neresidir? Yıllardır Burdur halkına verilen sözden vaz mı geçilmiştir? Burdur
halkının isteği olan yüksek hızlı tren projesi ucu açık söylemlerle
geçiştirilmek mi istenmektedir?
Saygılarımla.
BAŞKAN
– Teşekkür ederim Sayın Göker.
Sayın
Pekşen yerine Sayın Durmaz…
27.- Tokat Milletvekili Kadim Durmaz’ın, referandum sonrası
kapatılan Tokat Havaalanı’nın durumuna, Hükûmetin asgari ücretin altında maaş
alan emeklilerle ilgili bir düzenlemesi olup olmadığını öğrenmek istediğine ve Tarım
Bakanlığının Tokat’ta yaptığı toplulaştırma işlemine ilişkin açıklaması
KADİM
DURMAZ (Tokat) – Teşekkür ederim Sayın Başkanım.
Tokat
Havaalanı, hepinizin bildiği gibi referandum sonrası kapatıldı. Ayın 14’ünde
Sayın Cumhurbaşkanı AK PARTİ il kongresine gelecek ve bu havaalanı yeniden
kullanılacak, yenisinin ihale edileceği de sık sık söylenmekte ama ihale tarihi
ve ne zaman olacağı hakkında Tokatlının bilgisi yoktur. 
Yine,
ülkemizde asgari ücreti 1.603 lira belirlemişken bunun altında ücret alan
emeklilerle ilgili Hükûmetin bir düzenlemesi var mıdır?
Yine,
ayrıca, Tarım Bakanlığı, ilimizde Niksar Ovası, Kazova ve Erbaa’da
toplulaştırma yapmaktadır ancak sulamayı da beraberinde ihale etmediği için
sulama noktasında ürün kaybına yol açacak bir zaman kaybı vardır, bir yıl ürün
kaybı vardır. Bu konuyu Tarım Bakanlığı bir gözden geçirip üreticinin bu sesine
kulak verecek midir?
Teşekkür
ederim. 
BAŞKAN
– Teşekkür ederim ben de.
Sayın Akdoğan...
28.- Hakkâri Milletvekili Nihat Akdoğan’ın, Hakkâri
Milletvekili Abdullah Zeydan ve HDP yöneticileri hakkında verilen mahkeme
kararlarının siyasi olduğuna ilişkin açıklaması
NİHAT
AKDOĞAN (Hakkâri) – Sayın Başkan, bugün Diyarbakır 5. Ağır Ceza Mahkemesinde
davası görülen Hakkâri Milletvekilimiz Abdullah Zeydan’a verilen sekiz yıllık
cezayı düşman hukukunu işletircesine tekrar eden mahkemeyi buradan kınamak
istediğimi belirtmek isterim. 
Aynı
şekilde, sadece demokratik siyaset alanında çalıştığı için, ilçe başkanımız çok
rahatsız olmasına rağmen, gene on yıl ceza verilmesini de buradan kınamak
istiyorum çünkü biz, burada siyasi faaliyetleri tümden ortadan kaldırma talebi
olduğunu görmekteyiz. Burada Hükûmetten... Mahkeme başkanının şu cümlesi de
bizim açımızdan çok önemlidir Sayın Başkan, aynen şu cümleyi kuruyor:
“Biliyorum, bu karar Anayasa Mahkemesinden, istinaftan da dönecektir ama benim
amacım bu cezayı vermektir.” Bunu söylediği bir yerde, biz, bunun hukuki bir
karar değil siyasi bir karar olduğunu destekliyoruz. 
Teşekkür
ederim. 
BAŞKAN
– Teşekkür ederim Sayın Akdoğan.
Sayın
Sertel yerine Sayın Türkmen...
29.- Adana Milletvekili Elif Doğan Türkmen’in, taşeron
sorununun çözümü için düzenlenen kanun hükmünde kararnamenin yeni sorunlara yol
açtığına ilişkin açıklaması
ELİF
DOĞAN TÜRKMEN (Adana) – Teşekkür ederim Başkanım. 
Sorum
taşeron işçileriyle ilgili. Taşeron sorununun çözümü için düzenlenen kanun
hükmünde kararname ne yazık ki yeni sorunlara meydan vermiştir. Özellikle sulh
sözleşmesinin geçmişteki işçilik haklarını kapsayıp kapsamadığı ve şu anda
sınava girmemiş olmasına rağmen, sulh sözleşmesi alınan taşeron işçiler sınavı
kazanmadıkları durumda bu sözleşmenin hüküm ifade edip etmeyeceği konusunda bir
belirsizlik vardır. Bu konuların Sayın Bakan tarafından ivedi olarak açıklığa
kavuşturulmasını talep ediyorum. Ama en önemlisi, birçok iş kolunda taşeron
işçiler ne yazık ki kadro alamamaktadır. Cumhuriyet Halk Partisi olarak
önerimiz taşeron yasasının ortadan kaldırılması ve kamuda çalışan tüm işçilerin
kadroya alınmasıdır.
Teşekkür
ederim.
BAŞKAN
– Teşekkür ederim ben de.
Son
olarak Sayın Bektaşoğlu, buyurun.
30.- Giresun Milletvekili Bülent Yener Bektaşoğlu’nun,
Trabzon Beşikdüzü’ndeki köy enstitüsünün bulunduğu alanın Beşikdüzü
Belediyesine devredilerek oradaki binalarla ilgili yıkım kararı alınmasına ve
Belediye Başkanın bu konudaki bazı ifadelerine ilişkin açıklaması
BÜLENT
YENER BEKTAŞOĞLU (Giresun) – Çok teşekkür ederim Sayın Başkanım.
“Anadolu
bozkırında açmadan solan çiçek bırakmayacağız.” şiarıyla 21 yerde kurulan köy
enstitüleri cumhuriyet tarihimizin önemli eğitim kurumlarındandır. Kapatıldığı 1954
yılına kadar “Eğitim, üretim içindir.” şiarıyla genç cumhuriyetimin eğitim
kaleleri olmuştur. Bu köy enstitülerinin biri de Trabzon ilimizin Beşikdüzü
ilçesinde bulunmaktadır, babam da bu okulun ilk mezunlarındandır. Enstitünün
bulunduğu alan 2001 yılında Trabzon Kültür Varlıklarını Korumu Kurulu kararıyla
sit alanı olarak korumaya alınmış olmasına rağmen, geçtiğimiz yıl gözünü rant
hırsı bürümüş kişilerin girişimleriyle sit kapsamından maalesef çıkarılmıştır
ve Beşikdüzü Belediyesine devredilmiştir. İlçenin belediye başkanı da
Türkiye'nin eğitim tarihinde ve binlerce insanın aziz hatırasında önemli yer
tutan ve cumhuriyeti temsil eden bu binaların yıkılması kararını almış, bunu da
“Ahırları yıktık, yurt yapıyoruz.” diye duyurmuştur. 
(Mikrofon
otomatik cihaz tarafından kapatıldı) 
BÜLENT
YENER BEKTAŞOĞLU (Giresun) - Bu ifadeyi o enstitüde okuyan bir babanın evladı
olarak şiddetle kınıyor, kendisi de eğitimci olan başkanı özür dilemeye
çağırıyorum.
Teşekkür
ederim.
BAŞKAN
– Teşekkür ederim.
Sayın
Danış Beştaş, bir şey mi söyleyecektiniz?
MERAL
DANIŞ BEŞTAŞ (Adana) – Ben de 60’a göre kısa bir söz istiyorum. 
BAŞKAN
– Buyurun, size de bir dakika söz verelim. 
31.- Adana Milletvekili Meral Danış Beştaş’ın, Aliağa Şakran
Kadın Kapalı Cezaevinde hükümlü olarak bulunan Mevlüde Başdaş’ın durumuna
ilişkin açıklaması
MERAL
DANIŞ BEŞTAŞ (Adana) – Teşekkürler Sayın Başkan.
Mevlüde
Başdaş, 59 yaşında, Mardin 2. ACM’de aldığı bir cezanın infazı sebebiyle şu
anda Aliağa Şakran Kadın Kapalı Cezaevinde hükümlü olarak bulunuyor. İnsan
Hakları Komisyonu dâhil birçok yere başvurdum, Tevfikevleri Genel Müdürlüğü ve
Adalet Bakanlığına da başvurdum. Neden? Çünkü yüzde 86 engelli. Kendisine, en
son, cezaevine girmeden önce böbrek nakli yapıldı, diyabet hastası; 3 kalp
damarı da tıkalı olup en son cezaevindeyken anjiyo yapıldı fakat aylardır
cezaevinde olmasına rağmen, yüzde 86 engelli raporuna rağmen Adli Tıp bu konuda
henüz bir rapor vermemiş ve savcılığa verilen dilekçeler reddedilmekte.
Gerçekten Mevlüde Başdaş’ın hayatını kaybetmesi an meselesidir. Kendisinin
hayatını kaybetmesi kamu düzenini tabii ki tesis etmeyecek ama bir insanın
yaşamıyla ilgili duyarlılık beklemek açısından söz aldım. 
BAŞKAN
– Teşekkür ederim. 
Sayın
milletvekilleri, şimdi, söz talep eden sayın grup başkan vekillerine söz
vereceğim. 
Buyurun
Sayın Akçay.
32.- Manisa Milletvekili Erkan Akçay’ın, Suriye’de güney
sınırı boyunca ABD destekli bir terör koridoru kurulması yönünde dikkat çekici
gelişmeler yaşandığına ve Türkiye’nin buna göz yummasının beklenemeyeceğine, 11
Ocak Birinci İnönü Zaferi’nin 97’nci yıl dönümüne ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Suriye’de
güney sınırımız boyunca ABD destekli bir terör koridoru kurulması yönünde
dikkat çekici gelişmeler yaşanmaktadır. “DEAŞ terörüyle mücadele” adı altında
Eylül 2014’ten beri Suriye’de askerî varlığını oluşturan ABD, bir terör
devletçiğinin adımlarını atmaktadır. YPG’ye 4 bin tır askerî sevkiyat
yapıldığını kendileri açık açık ifade ediyorlar ve üç yıldır YPG’li teröristlere
askerî eğitim verilmektedir. Bu yardımlar kapsamında, YPG terör örgütü düzenli
bir orduya dönüştürülmek istenmektedir. Suriye’de, Fırat’ın doğusunda Rakka,
Tabka, Menbiç, Afrin gibi bölgeler de YPG’ye teslim edilmektedir. ABD’nin
YPG’yi siyasi muhatap alma yolunda da adımlar attığı görülmektedir. Bu
ilişkinin, bugün gazetelerde de yer alan 10 maddelik bir anlaşmaya dönüştüğünü
öğreniyoruz. 
Türkiye'nin
sınırımızın öte yakasında bir PKK koridoru kurulmasına göz yumması beklenemez.
Suriye’de, Fırat’ın doğusundaki bu gelişmeleri sonuçsuz bırakacak her türlü
adım atılmalıdır. 
Bugün
11 Ocak, 6 Ocak 1921’de başlayan Birinci İnönü Muharebesi’nin zaferle
sonuçlanmasının yıl dönümüdür. Bu zafer, vatanı emperyalist devletler
tarafından işgal edilmiş, ordusu dağıtılmış, silahlarına el konulmuş Türk
milletinin, en namüsait şartlarda elde ettiği bir başarı ve merhaledir. Bu
zafer, vatanımızın kâmilen kurtarılacağı kesin zafer için hayırlı bir başlangıç
olmuştur. Anadolu’nun bu ilk zaferi, Türk milletinin istiklal ve istikbal
mücadelesinden asla vazgeçmeyeceğinin...
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Akçay. 
ERKAN
AKÇAY (Manisa) – …bağımsız yaşama iradesinin ne denli kuvvetli olduğunun yedi
düvele ilanıdır. Birinci İnönü Zaferi’yle başlayan millî heyecan ve şuur, bugün
de Türk milletinin her bir ferdinde bulunmaktadır. Dün işgal girişimi
karşısında Türk milletinin iman dolu göğsüne çarpanların akıbeti bugün de
değişmeyecektir. Bu vesileyle, Kurtuluş Savaşı’mızın önderlerini ve
kahramanlarını, başta Gazi Mustafa Kemal Atatürk olmak üzere, İsmet İnönü’yü,
Kazım Karabekir’i, Ali Fuat Cebesoy’u ve bütün kahramanlarımızı ve
şehitlerimizi rahmet ve şükranla anıyorum.
Teşekkür
ederim Sayın Başkan.
BAŞKAN
– Teşekkür ederim Sayın Akçay.
Sayın
Kerestecioğlu, buyurun.
33.- İstanbul Milletvekili Filiz Kerestecioğlu Demir’in, AYM
kararıyla tahliye olan Şahin Alpay ve Mehmet Altan’a geçmiş olsun dileklerini
ilettiğine, ETİ Bakır AŞ’nin Artvin Cerattepe ve Murgul Damar’daki
işletmelerinde çalışan işçilerin eş zamanlı olarak greve başladığına, Şırnak’ın
Silopi ilçesinde zırhlı polis aracının evlerine girmesi sonucu ölen çocuklarla
ilgili davaya, Hakkâri Milletvekili Abdullah Zeydan hakkında verilen karara ve
halkı HDP Eş Genel Başkanı Selahattin Demirtaş’ın 12 Ocakta gerçekleşecek olan
duruşmasına çağırdığına ilişkin açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan. 
Az
önce öğrendiğimiz AYM kararıyla tahliye olan Şahin Alpay ve Mehmet Altan’a
geçmiş olsun dileklerimizi iletiyor ve darısı tüm rehin alınmış olan
gazetecilerin, siyasilerin ve herkesin başına diyoruz. 
ETİ
Bakır Anonim Şirketinin Artvin Cerattepe ve Murgul Damar’daki işletmelerinde
çalışan maden işçileri eş zamanlı olarak geçen salı günü greve başladı. İşçiler,
aylıkların yükselmesini ve koşullarının iyileştirilmesini istiyorlar.
Özelleştirmelerin sonuçlarını görüyoruz burada, en zor koşullarda çalışan maden
işçileri bile yoksullukla boğuşuyorlar. İşçilerin insanca iş için verdikleri bu
onurlu direnişin yanında olduğumuzu ifade etmek isteriz. 
Bugün
iki dava görüldü; bir tanesi, Şırnak’ın Silopi ilçesinde uykuda öldürülen 7
yaşındaki Muhammet ve 6 yaşındaki Furkan Yıldırım’ın, zırhlı polis aracının
evlerine girmesi sonucu uykularında ölen çocukların davasıydı ve aracın
sürücüsü polis Ömer Yeğit ve onu görevlendiren amiri Murat Maden hakkında
açılan davanın ikinci duruşmasıydı. Biliyorsunuz, bu sokağa çıkma yasakları
boyunca oraya giden her milletvekili acı biçimde tanık oldu ki savaş döneminde
bile gözetilmesi gereken kurallar gözetilmedi ve buralar, gerçekten, hiçbir
kanunun geçerli olmadığı yerlere dönüştü. Bu ihlallerden en çok etkilenenler de
çocuklar ve kadınlar oldu. 2016 yılında Şırnak, Mardin, Diyarbakır ve
Hakkâri’ye bağlı ilçelerde…
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Kerestecioğlu.
FİLİZ
KERESTECİOĞLU DEMİR (İstanbul) - …ilan edilen sokağa çıkma yasakları sonrası
özellikle hafriyat alanlarında bulunan cisimlerin ve mayınların patlaması
sonucu son yirmi ayda 18 çocuk yaşamını yitirdi ve 33 çocuk ise yaralandı.
Yine, kolluk kuvvetlerinin -2008 yılından 2017 yılına kadar- zırhlı araçlarının
çarpması sonucunda yine Muhammet ve Furkan dışında onlarca çocuk yaşamını
yitirdi ama bugün buna sebebiyet veren polisin tutuklanması talebi reddedildi.
Peki, ne oldu? Bugün, Hakkâri Milletvekilimiz Abdullah Zeydan, çalmamış
çırpmamış, kimsenin ölümüne neden olmamış bir vekil sekiz yıl bir ay ceza aldı.
Biz buna “düşman ceza hukuku”ndan başka bir ad veremiyoruz maalesef.
(Mikrofon
otomatik cihaz tarafından kapatıldı)
FİLİZ
KERESTECİOĞLU DEMİR (İstanbul) – Tamamlamak istiyorum.
BAŞKAN
– Sayın Kerestecioğlu, tamamlayın lütfen, son bir dakikanız.
FİLİZ
KERESTECİOĞLU DEMİR (İstanbul) – Yarın, dört yüz otuz beş gün sonra Eş Genel
Başkanımız Selahattin Demirtaş duruşmaya getirilecek. Her zaman yaratılan o
tuhaf gerekçelerle karşılaşmayacağımızı ve duruşmaya getirileceğini umuyor ve
ısrar ediyoruz. Yüz yüzelik olmadan duruşma olmaz, öznesi olmadan yargılama
olmaz.
Sevgili
Eş Genel Başkanımızı selamlıyor ve tüm halkımızı Bakırköy 38. Asliye Ceza
Mahkemesinde saat 14.00’te gerçekleşecek olan duruşmaya çağırıyoruz.
Teşekkürler.
BAŞKAN
– Teşekkür ederim ben de.
Sayın
Özel…
34.- Manisa Milletvekili Özgür Özel’in, Türkiye Büyük Millet
Meclisi Başkanlığının sözleşmeli bilişim personeli alım ilanına ilişkin
açıklaması
ÖZGÜR
ÖZEL (Manisa) – Teşekkür ederim Sayın Başkan.
Sayın
Başkan, İç Tüzük’ümüzde de açıkça belli olmasına rağmen, Başkanlık Divanının
hiçbir kararı olmadan yapılan ve Meclis Başkanının doğrudan yaptığı bir işle
ilgili bir tartışmayı dün yaptık, bugün de yankıları devam ediyor. Bakın, aynı
konuda, aynı yönetim anlayışı ne yaratıyor?
Elimde
“Türkiye Büyük Millet Meclisi Başkanlığı Sözleşmeli Bilişim Personeli Alım
İlanı” var Sayın Başkan. Bu alım ilanının son sayfasını açıyoruz -ki bu
başvurular tamamlandı- burada 22 personel alınacak 12 kategoride. Bunlardan
örneğin, bir tanesi e-posta sistem uzmanı, elektronik posta sistem uzmanı. Bir
personel alınacak, aylık sözleşme ücreti 15.034 lira; en azı böyle olup en çoğu
da 20.046 lira olan kıdemli “network” uzmanına 20.046 lira ödeyecek Meclis;
böyle bir çizelge var. Tabii, Türkiye’deki bu konunun birçok uzman bu iyi
maaşla bu yüce çatı altında görev yapmak ister. 
Meclise
başvururken hangi belgeleri isteyeceğine baktığınızda karşımıza şu çıkıyor
3’üncü maddede: “KPSS puanını gösteren, üzerinde doğrulama kodu bulunan KPSS
sonuç belgesi.” Buraya kadar her şey normal. Parantez açılmış: “KPSS puanı
olmayan veya belge ibraz etmeyen adayın KPSS puanı 70 kabul edilecektir.”
diyor. Ve bu durumda hani iki basamaktan sonra 5 haneli KPSS puanları var ya,
örneğin o sınava girmiş ve bu yüce çatı altında bu maaşla çalışmak isteyen
insanlara karşı o sınava girmemiş ya da 52 almış kâğıdı Meclise vermezse 70 kabul
ediliyor.
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
ÖZGÜR
ÖZEL (Manisa) – Bakın, ne ibretlik bir durumla karşı karşıyayız? Bu da
başvuranlar… Burada birkaç zavallı var, kendi kendine başvurduğu için KPSS
puanı 2 basamak ve 5 basamaklı devamı var ama geri kalan, bunların içinden
kimler işe girecek, hep birlikte takip edeceğiz. Tamamı, sarıyla gösterdiğim,
70 yazılıp geçilmiş. Bu mesele Türkiye’de KPSS’ye giren, çalınan sorular
dolayısıyla -hani iktidar partisini aldatan, kandıran ve mahcup eden o cemaat
yapılanmasından dolayı- mağdur olanlar, şimdi hiç sınava girmemişlerin 70 kabul
edildiği ya da belgesini ibraz etmediği için 70 olan bu durumla karşı
karşıyalar. Bu hangi vicdana, hangi insafa, hangi mantığa sığıyor? Buna Meclis
Başkanlığı nasıl bir açıklama yapacak, merakla bekliyoruz. Sizin tarafınızdan
yapılır mı bilmem.
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Müsaadenizle...
BAŞKAN
– Son bir dakikanız.
ÖZGÜR
ÖZEL (Manisa) – Her konuda kamuoyuna açıklama yetiştiren Meclis Başkanlığı KPSS
puanı olmayan ya da belgesini ibraz etmeyene 70 verip başvuranların da 2’si,
3’ü dışında hepsine 70, 70, 70 diye yazmışlar, geçmişler. Herhâlde KPSS
mağdurları gözünüzün içine baka baka bir açıklama bekliyordur.
Teşekkür
ederim.
BAŞKAN
– Ben de teşekkür ederim Sayın Özel.
Sayın
Bostancı, buyurun.
35.- Amasya Milletvekili Mehmet Naci Bostancı’nın, Meclis
Başkanlığının nitelikli insanların alımı konusunda gerekli ihtimamı
göstereceğinden emin olduğuna, 9 Ocak Cemal Süreya’nın ölümünün 28’inci yıl
dönümüne ve Fuzuli, Necati Çelik, Onat Kutlar ile Kıvırcık Ali’yi rahmetle
andığına ilişkin açıklaması
MEHMET
NACİ BOSTANCI (Amasya) – Sayın Başkanım, teşekkürler.
Öncelikle,
Sayın Özel’in ifade ettiği sınava ilişkin olarak nitelikli insanların alımı
konusunda Meclis Başkanlığının gerekli ihtimamı göstereceğinden eminiz. Meclise
alınacak olan insanların muhakkak burada işleri yetkinlikle yapacak kişiler
olması gerekir. Bu konuda bir ortak duyarlılığı ifade etmek isterim.
İkinci
olarak, şair Cemal Süreya’nın 28’inci ölüm yıl dönümü. Elli dokuz yıl
yaşamıştı. Halkın duyup da anlatamadıklarını şiirlerinde ifade eden bir
sanatçıydı, bir şairimizdi. Şairler halkların sesidir, milletin sesidir. 
Cemal
Süreya gibi aslında asırlar öncesinden bir başka şair, Azerbaycan kökenli,
Kanuni Sultan Süleyman döneminde yaşamış olan “Mende Mecnun’dan füzûn âşıklık
istidadı var/ Âşık-ı sadık menem, Mecnun’un sade adı var.” diyen Fuzuli de yine
bu tarihte vefat etmişti, 1556’da. Şairler asırlar öncesinden bugüne ve asırlar
sonrasına da seslenirler. Bu bakımdan özellikle bu şairleri zikrediyorum,
hatırlatmak için.
Diğer
yandan, Refahyol Hükûmeti döneminde Çalışma Bakanlığı yapan Necati Çelik dokuz
yıl önce vefat etmişti. Sendikacı olarak, Bakan olarak çalışma hayatına büyük
katkılar sağlamış olan rahmetli Necati Çelik’i bir kez daha yapmış olduğu
hizmetler, katkılar çerçevesinde rahmet ve minnetle anıyoruz.
(Mikrofon
otomatik cihaz tarafından kapatıldı)
BAŞKAN
– Tamamlayın lütfen Sayın Bostancı. 
MEHMET
NACİ BOSTANCI (Amasya) - 30 Aralık 1994’te PKK’nın Cafe Marmara’ya yaptığı
bombalı saldırıda şair, yazar, senarist Onat Kutlar ağır bir şekilde
yaralanmış, 11 Ocak 1995 tarihinde vefat etmişti; hatırlatmak isteriz,
unutmamak gerekir geçmişi. 
Yine,
halk ozanlarından Kıvırcık Ali 2011 yılında geçirdiği trafik kazası
neticesinde, sanırım bir konsere giderken vefat etmişti; müziğiyle, sazıyla,
sesiyle Anadolu toprağının sesi olan Kıvırcık Ali’yi de bir kez daha rahmetle
anıyorum. 
Teşekkür
ederim. 
BAŞKAN
– Teşekkür ederim Hocam ben de. 
Bütün
sanatçılarımıza Allah’tan rahmet diliyorum. 
Gündeme
geçiyoruz. 
Sayın
milletvekilleri, Başkanlığın Genel Kurula sunuşları vardır. 
Komisyonların
başkan, başkan vekili, sözcü ve kâtip seçimine ilişkin tezkereleri vardır,
okutup bilgilerinize sunacağım. 
Bağcılık
Sektörü ve Üzüm Üreticilerinin Sorunlarının Araştırılarak Alınacak Tedbirlerin
Tespit Edilmesi Maksadıyla Kurulan Meclis Araştırması Komisyonunun tezkeresini
okutuyorum: 
VII.- BAŞKANLIĞIN GENEL KURULA SUNUŞLARI
A) Tezkereler
1.- Bağcılık Sektörü ve Üzüm Üreticilerinin Sorunlarının
Araştırılarak Alınacak Tedbirlerin Tespit Edilmesi Maksadıyla Kurulan Meclis
Araştırması Komisyonu Geçici Başkanlığının Başkan, başkan vekili, sözcü ve
kâtip üye seçimine ilişki tezkeresi (3/1393)
10/1/2018
Türkiye Büyük Millet Meclisi
Başkanlığına
Komisyonumuz, başkan, başkan vekili, sözcü ve kâtip
seçimi için 10/1/2018 Çarşamba günü saat 16:00'da toplanmış ve kullanılan (11)
adet oy pusulasının tasnifi sonucu aşağıda adları ve soyadları yazılı üyeler
karşılarında gösterilen oyu alarak İç Tüzük'ün 24'üncü maddesi uyarınca başkan,
başkan vekili, sözcü ve kâtip seçilmişlerdir.
Bilgilerinize arz ederim. 
Saygılarımla.
 Necip
Kalkan
 İzmir
 Komisyon
Geçici Başkanı
Başkan: İsmail Bilen Manisa (8) Oy
Başkan Vekili: Necip Kalkan İzmir (8)
Oy
Sözcü: İbrahim Halil Fırat Adıyaman (8)
Oy
Kâtip: Ali Aydınlıoğlu Balıkesir (8) Oy
BAŞKAN – Uyuşturucu Madde Bağımlılığı ve Yeni
Bağımlılık Türlerinin Araştırılarak Bağımlılığın Nedenlerinin ve Alınacak Tedbirlerin
Tespit Edilmesi Maksadıyla Kurulan Meclis Araştırması Komisyonunun tezkeresini
okutuyorum: 
2.- Uyuşturucu Madde Bağımlılığı ve Yeni Bağımlılık
Türlerinin Araştırılarak Bağımlılığın Nedenlerinin ve Alınacak Tedbirlerin
Tespit Edilmesi Maksadıyla Kurulan Meclis Araştırması Komisyonu Geçici
Başkanlığının Başkan, başkan vekili, sözcü ve kâtip üye seçimine ilişki
tezkeresi (3/1394)
10/1/2018
Türkiye Büyük Millet Meclisi
Başkanlığına
Komisyonumuz, başkan, başkan vekili, sözcü ve kâtip
seçimi için 10/1/2018 Çarşamba günü saat 18:00'de toplanmış ve kullanılan (11)
adet oy pusulasının tasnifi sonucu, aşağıda adları ve soyadları yazılı üyeler
karşılarında gösterilen oyu alarak İç Tüzük'ün 24'üncü maddesi uyarınca başkan,
başkan vekili, sözcü ve kâtip seçilmişlerdir.
Bilgilerinize arz ederim. 
Saygılarımla.
 Akif
Ekici
 Gaziantep
 Komisyon
Geçici Başkanı

Başkan : Yılmaz Tezcan  Mersin (8)
Oy
Başkan Vekili: Kerem Ali Sürekli  İzmir (7)
Oy
Sözcü : Gökcen Özdoğan Enç  Antalya (7)
Oy
Kâtip : Lütfiye İlksen Ceritoğlu Kurt 
Çorum (8) Oy
BAŞKAN – Bilgilerinize sunulmuştur. 
Sayın milletvekilleri, birleşime on beş dakika ara
veriyorum. 
Kapanma Saati : 17.08
DÖRDÜNCÜ OTURUM
Açılma Saati: 17.28
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Barış KARADENİZ (Sinop), İshak GAZEL
(Kütahya) 
----- 0 -----
BAŞKAN
– Türkiye Büyük Millet Meclisinin 48’inci Birleşiminin Dördüncü Oturumunu
açıyorum. 
Milliyetçi
Hareket Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım: 
VIII.- ÖNERİLER
A) Siyasi Parti Grubu Önerileri
1.- MHP Grubunun, Türkiye Büyük Millet Meclisi gündeminin
“Genel Görüşme ve Meclis Araştırması Yapılmasına Dair Öngörüşmeler” kısmında
yer alan, Denizli Milletvekili Emin Haluk Ayhan ve arkadaşları tarafından
Dahilde İşleme Rejimi uygulamalarında meydana gelen sorunların araştırılarak
alınması gereken önlemlerin belirlenmesi amacıyla Türkiye Büyük Millet Meclisi
Başkanlığına verilmiş olan (10/301) esas numaralı Meclis Araştırması
Önergesi’nin, ön görüşmelerinin Genel Kurulun 11 Ocak 2018 Perşembe günkü
birleşiminde yapılmasına ilişkin önerisi
Türkiye Büyük Millet Meclisi
Başkanlığına
Danışma Kurulunun 11/1/2018 Perşembe günü (bugün)
yaptığı toplantısında, siyasi parti grupları arasında oy birliği
sağlanamadığından grubumuzun aşağıdaki önerisinin İç Tüzük’ün 19'uncu maddesi
gereğince Genel Kurulun onayına sunulmasını arz ederim.
Saygılarımla.
 Erkan
Akçay
 Manisa

 MHP
Grubu Başkan Vekili
Öneri:
Türkiye
Büyük Millet Meclisi gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan, Denizli Milletvekili Emin
Haluk Ayhan ve arkadaşlarının (10/301) esas numaralı dâhilde işleme rejimi
uygulamalarında meydana gelen sorunların araştırılarak alınması gereken
önlemlerin belirlenmesi amacıyla verdiği Meclis araştırması açılmasına dair
önergemizin görüşmelerinin 11/1/2018 Perşembe günkü birleşiminde yapılması
önerilmiştir.
BAŞKAN
– Önerinin gerekçesini açıklamak üzere öneri sahibi Milliyetçi Hareket Partisi
Grubu adına Denizli Milletvekili Sayın Emin Haluk Ayhan konuşacaklar. 
Buyurun
Sayın Ayhan. (MHP sıralarından alkışlar) 
Süreniz
beş dakika. 
MHP
GRUBU ADINA EMİN HALUK AYHAN (Denizli) – Teşekkür ediyorum Sayın Başkan. 
Sayın
Başkan, sayın milletvekilleri; dış ticaretimizin çözüm bekleyen önemli
sorunlarından dâhilde işleme rejimi hakkında araştırma önergemizle ilgili söz
aldım. Hepinizi saygıyla selamlıyorum. 
2017
yılında ara malı ithalatımız 172 milyar dolar, ihracatımız 158 milyar; ara malı
ithalatımızı bile karşılamıyor, 15 milyar dolar eksik, dış ticarette açık
üretme dinamiklerini yok edebilmiş değiliz. Bu, maalesef iftihar edilecek bir
manzara da değil. Bakınız, belli bir dönemde, on beş, on altı yıl gibi, AKP
iktidarı döneminde 2,5 trilyon dolar ithalat yaptık, yaklaşık 1,6 trilyon dolar
ihracatımız var, 950 milyar dolar dış ticaret açığımız var.
Sayın
Başkan, sayın milletvekilleri; yerli üretimi ve üreticiyi destek için
getirilen, sınırları belli bir sistem olan dâhilde işleme rejimi maalesef yıllar
içinde irrasyonel ve yanlış kullanımı neticesinde yerli üretimin ipini çeker
hâle gelmiştir. Dâhilde işleme olmadan bazı sektörlerde üretim yapmak bile zor
hâle gelmiştir. Dâhilde işleme Türk sanayisinin ve ihracatının ithalata
bağımlılığını giderek artırmaktadır, âdeta bir kangren hâline gelmiştir.
Gelinen noktada 2017 yılında toplam ihracatın yüzde 49’u dâhilde işleme rejimi
kapsamında yapılıyor. Bu, 2002 yılında yüzde 18 idi. Sektörel olarak
baktığımızda bu oran bazı sektörlerde yüzde 70’lere kadar ulaşıyor. Diğer
taraftan sistemin uygulanmasında 2017 yılında ihracat gerçekleşme oranı yüzde
50’ye düşmüş, 2013 yılına kadar yüzde 96’nın üzerindeydi, 2016 yılında yüzde
88’e geriledi, 2017’de yüzde 50’ye kadar düştü. Şimdi AKP döneminde belge
kapatma süresinin uzatılmasıyla yıl içinde belge kapatma oranları da ciddi
şekilde düşüyor. Bu durum suistimallere açık bir yapı hâline sistemi sokuyor.
Ayrıca FETÖ’cü şirketlerin bu konudaki işlemlerinin neler olduğunu şu ana kadar
bile bilmiş değiliz. Nitekim bu sistemin işleyişiyle ilgili bazı suistimallerin
ve usulsüzlüklerin geçen yıllarda Sayıştay raporlarında yer aldığını da
biliyoruz. 
İhracatın
yerli girdi ve katma değer ağırlıklı olması için teşvik verilmesi, dâhilde
işleme rejiminin sınırlarının yeniden çizilmesi gerekiyor; oysa biz şu anda
tütünde bile dâhilde işleme rejimiyle ilgili düzenlemeler yapıyoruz. 
KDV
terkin sistemini yerli kullanımını özendirecek şekilde yeniden düzenlemek
gerekiyor. Katma değerli ihracat yapmaya teşvik edilmesi, her sektöre değil
hedef sektörlere teşvik verilmesi, bu konuların Türkiye Büyük Millet Meclisi
çatısı altında detaylarıyla ele alınması, çözümlerinin araştırılması üzerine
bir araştırma önergemiz var. 2007 yılından bu yana bu konuyu ele almak için
önergeleri de hazırlıyoruz. 
Şimdi,
dış ticarette bu manzarayı değiştirmek için alınacak yapısal tedbirlere biz
Milliyetçi Hareket Partisi olarak destek vermeye, katkı vermeye hazırız. Bu
olayın mutlaka gündeme getirilmesi lazım. Ben iktidar partisine mensup
arkadaşların da bu konuyu ciddi bir şekilde değerlendirme arzusunda olduklarını
düşünmek istiyorum. 
Sayın
Başkan, değerli milletvekilleri; gerçekten bugün dünya ticaretinin arttığı bir
döneme doğru giriyoruz. Dünya konjonktüründe son on beş yılda yaşanan zor
sürecin atlatılmaya, büyüme dinamiklerinin harekete geçmeye başladığı bir
döneme giriyoruz, üstelik TL’de son iki üç yılda önemli ölçüde değer yitirme de
var. Bu şartlar altında ülkemizin dış ticarette kayda değer bir sıçrama yapması
ve dengeleri kurması gerekir ancak bunu gerçekleştiremiyoruz. Uzun süredir
ertelenen yapısal tedbirlerin alınması gerekli. Biz Türkiye’de ihracatı
konuştuğumuz kadar ithalatı da konuşmazsak dış ticarette sorunları
çözebileceğimiz kanaatinde değilim. Artık dünyada bilgi alışverişi çok kolay.
(Mikrofon
otomatik cihaz tarafından kapatıldı)
EMİN
HALUK AYHAN (Devamla) - Herkes ne kadar kapatırsanız kapatın ne olduğunu
biliyor. 
Ben
önergemize destek istiyorum ve yüce heyete saygılar sunuyorum.
Teşekkür
ederim Sayın Başkan. (MHP sıralarından alkışlar)
BAŞKAN
– Teşekkür ederim.
IX.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur
Bahçekapılı’nın, Türkiye Büyük Millet Meclisi Başkanlığının sözleşmeli bilişim
personeli alımına ilişkin konuşması 
BAŞKAN – Sayın milletvekilleri, biraz önce Sayın
Özel’in söylemiş olduğu, sunmuş olduğu eleştirilere ilişkin bir bilgi notunu
paylaşmak istiyorum. 
Başvuru esnasında KPSS puanlarının 70 olarak kabul
edilmesi Maliye Bakanlığının kamu kurum ve kuruluşlarının bilişim personeli
alımı ile ilgili 31/12/2008 tarihli ve 27097 sayılı Yönetmeliği’nin 8’inci
maddesinin (2)’nci fıkrasında hüküm altına alınmıştır. Ayrıca şunu da belirtmek
isterim ki 22 sözleşmeli bilişim personeli alımı için yapılan ilana 32 kişi
başvurmuştur. Başvuru şartları arasında birçok uluslararası uzmanlık
sertifikası istendiği için bazı pozisyonlara hiç başvuru gelmemiştir.
Yönetmelik burada, sayın milletvekillerinin incelemesine açıktır.
VIII.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, Türkiye Büyük Millet Meclisi gündeminin
“Genel Görüşme ve Meclis Araştırması Yapılmasına Dair Öngörüşmeler” kısmında
yer alan, Denizli Milletvekili Emin Haluk Ayhan ve arkadaşları tarafından
Dahilde İşleme Rejimi uygulamalarında meydana gelen sorunların araştırılarak
alınması gereken önlemlerin belirlenmesi amacıyla Türkiye Büyük Millet Meclisi
Başkanlığına verilmiş olan (10/301) esas numaralı Meclis Araştırması
Önergesi’nin, ön görüşmelerinin Genel Kurulun 11 Ocak 2018 Perşembe günkü
birleşiminde yapılmasına ilişkin önerisi (Devam)
BAŞKAN
– Cumhuriyet Halk Partisi Grubu adına Denizli Milletvekili Sayın Kazım Arslan
konuşacak.
Buyurun
Sayın Arslan. (CHP sıralarından alkışlar)
CHP
GRUBU ADINA KAZIM ARSLAN (Denizli) – Sayın Başkan, değerli milletvekilleri;
öncelikle hepinizi sevgiyle, saygıyla selamlıyorum.
Milliyetçi
Hareket Partisinin vermiş olduğu Türkiye'nin cari açığı konusundaki önerge
üzerine söz aldım. Bu konuda düşüncelerimizi söylemek istiyorum.
Değerli
arkadaşlarım, gerçekten, Türkiye'nin bu rejiminin bir gözden geçirilmesine ve
bu rejimin ilelebet böyle gitmesinin sakıncalı olduğunu ve birçok sıkıntıyı da
beraberinde getirdiğini görmek suretiyle yeni bir düzenlemeye ve bu konuda yeni
bir açılıma da ihtiyaç olduğunu belirtmek istiyorum. O nedenle biz bu önergenin
mutlaka kabul edilmesi ve dolayısıyla araştırılarak yeni bir düzenin, yeni bir
rejimin mutlaka getirilmesi düşüncesindeyiz. Ancak bunu söylemekle birlikte
bugünkü yapı çerçevesinde, bugünkü sanayimizin durumu çerçevesinde
ithalatımızın gün geçtikçe arttığı bir dönemde gerçekten kendi yerli
üretimimizin, ara mal üretimimizin, hangi alanlarda hangi malları ithal
ediyoruz, onların Türkiye’de üretilmesi noktasında bir plana, bir projeye, bir
çalışmaya da ihtiyaç olduğunu belirtmek istiyorum. Eğer siz bu rejimi şu anda
tamamen kapatmaya çalışırsanız sanayide ihracatın gerçekten önünü tıkamış
olursunuz. Ancak yeni bir araştırma yapılarak hangi alanlarda, hangi mallar
üretilmek suretiyle eğer bu rejime dâhil etmeden biz ihtiyacımızı
karşılayabiliyorsak, gerçekten ihracatımızı artırabiliyorsak, ithalatımızı
geriye çekmek suretiyle, ihracatımızı artırmak suretiyle dış ticaret açığımızı
kapatma noktasında bir çalışmayı ortaya koyabiliyorsak bu alanlarda bir
araştırmaya, bir çalışmaya ihtiyaç olduğunu belirtmek istiyorum.
Değerli
arkadaşlarım, iktidar hep şunu söylüyor, çıkıyor diyor ki Ekonomi Bakanı,
Sanayi Bakanı: “İhracatımız arttı.” Hatta “157 milyar dolar bir ihracat yaptık,
rekor kırdık.” diyebiliyorlar ama ithalatı hiç söylemiyorlar. İthalatımız ise
234 milyar dolara ulaşmış, hiç bundan söz etmiyorlar, arada 77 milyar dolarlık
bir fark var. Bu farkı ne zamana kadar, nasıl götüreceğiz, nasıl telafi
edeceğiz? Sürekli borçlanmak suretiyle Türkiye’nin gerçekten ekonomisine ve
bütçesine kambur olacak bu durumu kesinlikle çözmek zorunda olduğumuzu
belirtmek istiyorum ve sözlerimi bitirmek istiyorum. 
Hepinizi
tekrar sevgiyle, saygıyla selamlıyorum, sağ olun. (CHP sıralarından alkışlar) 
BAŞKAN
– Teşekkür ederim Sayın Arslan.
Halkların
Demokratik Partisi Grubu adına Diyarbakır Milletvekili Sayın Sibel Yiğitalp
konuşacak.
Buyurun
Sayın Yiğitalp. (HDP sıralarından alkışlar) 
HDP
GRUBU ADINA SİBEL YİĞİTALP (Diyarbakır) – Sayın Başkan, değerli
milletvekilleri; grubum adına söz almış bulunmaktayım. Çok önemli bir konu
hakkında bilgi vermek istiyorum size.
Biliyorsunuz,
Bitlis’in Garzan Mezarlığı’nda 267 kişinin mezarı boşaltıldı ve bu mezarlıktaki
kişiler İstanbul Adli Tıbba götürüldü ve bunu yaparken de ailelerden habersiz,
iş makineleriyle yapıldı, mezar taşları yıkıldı ve 267 kişi mezarlarından
çıkarıldı, İstanbul Adli Tıbba getirildi. Hani yas tutmayı yasaklayan, yası
yasaklayan, ölenleri mezarsız bırakan, mezarsızlık ve yassızlık yapan ve bunu
izleyen bir siyasetin olduğunu biliyorduk. Herhâlde yüz yıl boyunca cumhuriyet
tarihinde hiç yapılmamış bir insanlık suçuna bugün tanık oluyoruz. 267 kişi
mezarından çıkarıldı ve bunlar 1990’lı dönemlerde hayatını yitirmiş olanlar,
kimliği bilinmeyen ve bir şekilde kemikleri oraya konulan insanlardı. 
Hatırlarsanız
-Berfo Ana’dan bahsediyorum- 105 yaşındaydı Berfo Ana, çocuğu Cemil Kırbayır’ın
mezarını aradı ve kırk yıl boyunca aradı. Dönemin Başbakanı ve şimdinin
Cumhurbaşkanı ona bir söz vermişti, “Senin çocuğunun mezarını bulacağız,
kemiklerini bulacağız ve ona bir mezar yapacağız.” demişti. Şimdi, öyle bir
döneme geldik ki yeni Berfo Analar yarattınız, çocuklarının mezarını arayan
yeni Berfo Analar yarattınız. Bugün Berfo Analardan bahsederken Kenan Evren’den
nasıl bahsediliyorsa ve Berfo Ana’ya yapılan, o çektirilen acılar bugün nasıl
insanlarda bir his yaratıyorsa bugün o 267 kişinin mezarını boşaltan da ileride
yine Berfo Analar gibi anılacak. 
Hani
dediniz ya, anneler ağlamayacak. Bırakın annelerin ağlamasını annelerin
çocuklarına gideceği mezar bırakmadınız. 267 kişinin mezarını boşalttınız ve o
aileler şu anda İstanbul Adli Tıpta çocuklarının kemiklerine ulaşmaya
çalışıyor. Bugün burada herkes bir şeyden bahsediyor ama yanı başımızda, bu
ülkenin sınırları içerisinde olan bir mezarlıktan bahsediyorum. Elbet bu
insanlık suçları, elbet bu nefret siyaseti, elbet bu intikam siyaseti bitecek
ama o çocuklarının mezarlarına gitmeyi engelleyen bu siyaset de, halkın da,
hukukun da vicdanına mahkûm edilecek. Patolojik olan da budur ki çocuklar
annelerini gömmesi gerekirken, babalarını gömmesi gerekirken bugün anne babalar
çocuklarının mezarını bulamadıkları gibi çocuklarını mezara gömemiyor ve bu
utanç siyaseti de maalesef hâlen devam ediyor. Yazıklar olsun diyorum, hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederim.
Adalet
ve Kalkınma Partisi Grubu adına Ordu Milletvekili Sayın Ergün Taşcı
konuşacaklar.
Buyurun
Sayın Taşcı. (AK PARTİ sıralarından alkışlar) 
AK
PARTİ GRUBU ADINA ERGÜN TAŞCI (Ordu) – Sayın Başkan, değerli milletvekilleri;
Milliyetçi Hareket Partisinin dâhilde işleme rejimiyle ilgili vermiş olduğu
önerge hakkında söz almış bulunmaktayım. Yüce Meclisi saygıyla selamlıyorum. 
Hepinizin
bildiği gibi, dâhilde işleme rejimi, ihraç ürünlerimize dünya piyasalarında
rekabet gücü kazandırmak, ülke ihracatını artırmak, ihracat pazarları ve ihraç
ürünlerimizi çeşitlendirmek amacıyla ihracatçılarımızın dünya piyasalarından
gümrük muafiyetli olarak ve ticaret politikası önlemlerine tabi olmaksızın ham
madde, yardımcı madde, yarı mamul, mamul, ambalaj ve işletme malzemelerin
ithaline imkân veren ekonomik, etkili bir gümrük rejimidir.
Öncelikle,
dâhilde işleme rejimine baktığımız zaman, ihracatın artırılmasına yönelik bir
sistem olup ithalatı artırmaya yönelik herhangi bir saik bulunmamaktadır. Ham
madde yetersizliğinin yanı sıra KDV, ÖTV, Kaynak Kullanımı Destekleme Fonu gibi
ek mali yükümlülükler, kısa adıyla DİR kullanımını gerekli kılmaktadır.
Malumunuz
olduğu üzere, DİR, ihracatçılarımızın dünya piyasasında rekabet edebilmesi için
önemli bir enstrümandır. Zira bu sayede ihracatçılarımız dünya piyasalarından
ham madde tedarik etmekte, bunun yanı sıra kalite, termin, yetersiz üretim gibi
sorunları da aşabilmektedir. DİR kapsamında ithal edilen eşyanın ihraç ürününün
bünyesinde kullanılmasından sonra yaratılan katma değerle ihraç edilmesi
zorunluluğu mevcuttur. Bu bağlamda, katma değerli bir şekilde ihraç edilme
zorunluluğu bulunması, DİR'in -cari açığı artıran bir mekanizma değil- cari
açığı artıran bir mekanizma olmadığını ve bu eleştirinin haksız olduğunu
söylemek isterim.
Yine,
teorik olarak biliriz ki ticaret açığının artması demek, ithalatın ihracattan
daha fazla artması demektir, rakamların daha yüksek olması demektir. Hâlbuki
DİR kapsamında işleme faaliyetinde kazanılan artı değer neticesinde, rejim
çerçevesinde yapılan ihracatın yine rejim çerçevesinde yapılan ithalattan tutar
olarak fazla olması iktisadi ve sistemsel
bir zarurettir. DİR'in cari açığını artırmaktan öte, azaltıcı etkisi olduğunu
görmekteyiz. Kaldı ki yeni dönemde uygulamaya konulan yatırım teşvik
tedbirleriyle üretimin yapısal dönüşümünü sağlamakta, ithalata bağlılığı
azaltmaktayız. 
Yine,
dâhilde işleme rejimi baktığınız zaman, yurt içinden girdi teminine de fırsat
sağlamakta, hem iç piyasayı korumakta hem ithalata olan bağımlılığın azalmasına
katkıda bulunmaktadır.
Ayrıca,
DİR kapsamında yapılan ithalatta bazı hassas ürünler için yüzde 100 teminat
uygulaması yapılmakta, bazı ürünlerde yurt içi alım şartı da getirilmektedir. Burada
rakam vermek istiyorum: 2006 yılında toplam ihracatımız 85 milyar dolar, DİR
kapsamında 43. 2017’nin ilk on bir ayına baktığımız zaman 143 milyar dolar
toplam ihracat ve DİR kapsamındaki ihracatımız ise 58,2’dir. 
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Taşcı. 
ERGÜN
TAŞCI (Devamla) – Dolayısıyla, burada, özetle, ilgili kurumların bu anlamda
işlerliğe ilişkin faaliyetlerinin titiz bir şekilde yerine getirildiğini
söylemek istiyorum ve bu önergeye katılmadığımı belirtmek istiyorum. 
Teşekkür
ederim. (AK PARTİ sıralarından alkışlar) 
FİLİZ
KERESTECİOĞLU DEMİR (İstanbul) – Karar yeter sayısı istiyoruz Sayın Başkan. 
BAŞKAN
– Milliyetçi Hareket Partisi grup önerisini oylarınıza sunacağım ve karar yeter
sayısı arayacağım. 
Kabul
edenler… Kabul etmeyenler… Karar yeter sayısı yoktur. 
Birleşime
on dakika ara veriyorum. 
Kapanma Saati: 17.47
BEŞİNCİ OTURUM
Açılma Saati: 18.00
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Barış KARADENİZ (Sinop), İshak GAZEL (Kütahya)

----- 0 -----
BAŞKAN
– Türkiye Büyük Millet Meclisinin 48’inci Birleşiminin Beşinci Oturumunu
açıyorum.
Milliyetçi
Hareket Partisi grup önerisinin oylamasında karar yeter sayısı bulunamamıştı.
Şimdi öneriyi tekrar oylarınıza sunacağım ve karar yeter sayısı arayacağım. 
Öneriyi
kabul edenler… Kabul etmeyenler… Karar yeter sayısı vardır, öneri kabul
edilmemiştir. 
Sayın
Bayraktutan, bir talebiniz var, bir dakikalık söz istediniz. 
Buyurun.

VI.- AÇIKLAMALAR (Devam)
36.- Artvin Milletvekili Uğur Bayraktutan’ın, Halkevleri
Artvin Şubesinin başvurusu sonucu bir tiyatro oyunu için Artvin Valiliğinin
olur vermesine rağmen İl Özel İdaresi Genel Sekreterliğinin salon tahsisi
yapmamasına ilişkin açıklaması
UĞUR
BAYRAKTUTAN (Artvin) – Teşekkür ediyorum Sayın Başkan. 
Sayın
Başkan, Artvin’de gösterime giren bir tiyatro oyunuyla alakalı olarak
Halkevleri Artvin Şubesi “Sadece Diktatör” adlı bir oyunun oynanmasıyla ilgili
Artvin Valilik makamına başvuruyor, bu oyunun konu içeriğini de Valilik
makamına veriyor -Fransa’da geçen bir olay- Valilik haklı olarak inceliyor ve
gerekli oluru veriyor “Oynanmasında sakınca yoktur.” diyor. Yarın akşam bu. Ama
ne yazık ki İl Özel İdaresi Genel Sekreterliği -aynen şöyle- “Tiyatro konusunun
yeniden incelenmesi sonucu oyun içeriği tarafımızdan uygun görülmediğinden”
deyip salon tahsisi yapmıyor. Bu konuda ilgili yetki Valilikte olmasına rağmen
İl Özel İdaresi Genel Sekreterinin yetkisini aşarak bu şekilde bir işlem tesis
etmesi Artvin’de muhtemelen yarın bazı üzücü olayların çıkmasına neden olabilir
çünkü bir infial söz konusudur. Bu nedenle, ilgili bakanların, Hükûmetin bu
konuda duyarlı olması, Valiye gerekli talimatın verilmesi… Gerçekten inanılmaz
bir hukuk garabetiyle karşı karşıyayız. Valiliğin yapmış olduğu işlemin hiçbir
hukuki tarafı yoktur. Biraz önce kendilerine ulaşmak için gerekli girişimlerde
bulundum ama şu ana kadar Sayın Valiye ulaşamadım. Bu konuda gerekli…
BAŞKAN
– Sayın Bayraktutan, bir görüşme yaptınız mı yetkililerle? 
UĞUR
BAYRAKTUTAN (Artvin) – Henüz ulaşamadım Sayın Başkan. Valiye ulaşmaya
çalışıyorum, ne yazık ki çok yoğunlar.
BAŞKAN
– Ara verdiğimizde ben yardımcı olacağım size. 
UĞUR
BAYRAKTUTAN (Artvin) – Ben, zatıalinizin samimiyetine inanarak hukuki örneğini
sizlere takdim edeceğim efendim. 
Teşekkür
ederim. 
BAŞKAN
– Tamam, ben yardımcı olmaya çalışacağım Sayın Bayraktutan size. 
Sayın
Durmaz…
37.- Tokat Milletvekili Kadim Durmaz’ın, 11 Ocak Kıvırcık
Ali’nin ölümünün 7’nci yıl dönümüne ilişkin açıklaması
KADİM
DURMAZ (Tokat) – Teşekkür ederim Sayın Başkanım.
Yaşamının
en değerli çağında, vatani görevini yapmakta olan evladını ziyarete giderken
elim bir trafik kazasında türkülere ve sevenlerine veda eden hemşehrim Kıvırcık
Ali bıraktığı eserleriyle yaşayacaktır. “Isırgan Otu” “Gül Tükendi Ben
Tükendim…”
“Yaylalara
veda ettik veda dağlara 
Yatağı
yorganı alıp düştük yollara
Külü
çemeni değiştik kör betonlara
Yanıyor
da güzel anam, yürek kanıyor.” diyen “Ölüm seni arar oldu, neredesin?” derken
en verimli çağında kaybettiğimiz Kıvırcık Ali’yi ölümünün 7’nci yılında
rahmetle ve türküleriyle anıyoruz. 
Teşekkür
ederim Sayın Başkan. 
BAŞKAN
– Teşekkür ederim. 
Türküleri
bize emanet olsun Kıvırcık Ali’nin.
VIII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Grup Başkan Vekili İstanbul Milletvekili
Filiz Kerestecioğlu Demir' tarafından, yürütme erki tarafından çıkarılan
KHK'lerin OHAL ilanıyla ilişkisinin araştırılması, anayasal ve yasal denetim
koşullarının oluşturulması ve denge-denetleme aktörlerinin tekrar aktif olarak
sürece dâhil edilmesi amacıyla 11/1/2018 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, ön görüşmelerinin
Genel Kurulun 11 Ocak 2018 Perşembe günkü birleşiminde yapılmasına ilişkin
önerisi
BAŞKAN – Şimdi, Halkların Demokratik Partisi Grubunun
İç Tüzük’ün 19’uncu maddesine göre verilmiş bir önerisi vardır, okutup işleme
alacağım ve oylarınıza sunacağım.
Türkiye Büyük Millet Meclisi
Başkanlığına 
Danışma Kurulunun 11/01/2018 Perşembe günü (bugün)
yaptığı toplantısında siyasi parti grupları arasında oy birliği
sağlanamadığından grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
 Filiz
Kerestecioğlu Demir
 İstanbul

 Grup
Başkan Vekili
Öneri:
11
Ocak 2018 tarihinde İstanbul Milletvekili Grup Başkan Vekili Filiz
Kerestecioğlu tarafından “yürütme erki tarafından çıkarılan KHK'lerin OHAL
ilanıyla ilişkinin araştırılması, anayasal ve yasal denetim koşullarının
oluşturulması ve denge-denetleme aktörlerinin tekrar aktif olarak sürece dâhil
edilmesi amacıyla” Türkiye Büyük Millet Meclisine verilmiş olan 6445 sıra
numaralı Meclis araştırma önergesinin diğer önergelerin önüne alınarak
görüşmelerinin 11/01/2018 Perşembe günkü birleşiminde yapılması önerilmiştir. 
BAŞKAN
– Önerinin gerekçesini açıklamak üzere öneri sahibi Halkların Demokratik
Partisi Grubu adına Adana Milletvekili Sayın Meral Danış Beştaş
konuşacaklardır. 
Buyurun
Sayın Danış Beştaş. (HDP sıralarından alkışlar) 
HDP
GRUBU ADINA MERAL DANIŞ BEŞTAŞ (Adana) – Sayın Başkan, değerli milletvekilleri;
ben de hepinizi saygıyla selamlıyorum.
Evet,
önergemiz kanun hükmünde kararnamelerin OHAL’le ilişkisinin araştırılmasına
dönük. Gerçekten, Meclisin şu anda acil olarak, hiç zaman kaybetmeden en önemli
mesele olan OHAL’e ve hayatın her alanını düzenleyen kanun hükmünde
kararnamelere dair bu araştırma önergemizi kabul
etmesini istiyoruz. Nedir KHK’lerle OHAL ilişkisi? Gerçekten bunu anlatabilmek,
anlayabilmek mevcut Anayasa’ya göre mümkün değil. OHAL neye göre ilan edilir?
Anayasa’nın ilgili maddesine göre ilan edilir. OHAL bir anayasal kurumdur fakat
Anayasa’ya dayanarak çıkarılan OHAL biliyorsunuz şu anda Türkiye'yi Anayasa’sız
hâle getirdi. Çünkü OHAL Anayasa başta olmak üzere mevzuatın hemen hemen her
alanında değişiklik yapmakta ve tüm erkleri yasama organı başta olmak üzere
yargıyı, diğer idari mekanizmaları, bürokrasinin tümünü askıya aldı ve kanun
hükmünde kararnamelerle hayatın her alanı düzenleniyor. İlk dönemde “OHAL üç ay
bile sürmez, bir buçuk ayda bitiririz.” “Devlet kendisine OHAL ilan etti.”
diyenler şimdi OHAL’i çok sevdiler. OHAL’i o kadar sevdiler ki televizyon
programlarından suç ihdasına kadar her alanda kanun hükmünde kararname ilan
ediyorlar. Biz her zaman “yalan üzerine bir politika” derken tam da bunu
kastediyoruz, evet, en büyük yalanlardan biri de OHAL ilanına ilişkindir. On
sekiz ayı aşkın bir süredir devam ediyor ve şu anda gerçekten Anayasa
Mahkemesinin “OHAL KHK’lerini inceleyemem.” demesinden sonra olanca hızıyla
kanun hükmünde kararnameler çıkarılmaya devam ediyor. Şimdi, 5 kanun hükmünde
kararname hariç diğer kanun hükmünde kararnamelerin hiçbiri Meclis denetimine,
huzuruna getirilmedi. Bu nedenle idari yargı yolu da kapatıldı. KHK’leri
çıkarmak yetmiyormuş gibi KHK’lere karşı yargı yolunu da kapatan bir iktidarla
karşı karşıyayız. Şimdi, nedir? Gerçekten neleri değiştirdi? Bir kere, bu
dönemde Türkiye yönetim sistemi değiştirildi, 16 Nisan referandumu yapıldı.
Yine, 4 Kasım darbesi oldu; Halkların Demokratik Partisine yönelik hâlen cezaevinde
bulunan eş genel başkanlarımız, milletvekillerimiz var. OHAL KHK’siyle başka
bir alan, 94 belediyeye kayyum atandı. Yine, başka şekilde, birçok alan var
fakat zaman yetmiyor, en son, 695 ve 696 sayılı KHK’yle çok daha vahim
düzenlemelere imza atıldı. Bir kere, tek tip kıyafet getirildi. Tek tip
kıyafet, çekirdek hakların ihlalidir. Anayasa’nın 15’inci maddesine göre ve
AİHS 14’üncü maddeye göre, suçluluğu mahkeme kararıyla ispat edilinceye kadar
hiç kimse suçlu kabul edilemez. Tek tip kıyafet, insanların baştan suçlu ilan
edilmesidir ve bu bir işkencedir aynı zamanda. 
Bir
cinayet KHK’si çıkarıldı, katliam ve cinayet maddesi çıkarıldı. “Sivillere
yargı muafiyeti” olarak çok yumuşatılarak söylenen ilgili madde aslında AKP’nin
kendi yandaşlarına “Ben size talimat verdiğimde ya da talimat almanıza gerek
yok, siz sokağa çıktığınızda istediğinizi öldürün, yakın, yıkın, katliam yapın;
ben size ceza muafiyeti getiriyorum.” diyor ve ne gariptir ki “Geçmişe dönük
olarak çıkardık.” dedikleri mesele tam da bu noktada kendi kendini yalanlıyor
çünkü 15 Temmuz darbesine direnenlerle ilgili tek bir soruşturma ve kovuşturma
yok. Tam da sonrası için getirildi ve bütün itirazlara rağmen hiçbir düzenleme
yapılmadı. 
Yine,
Savunma Sanayii Müsteşarlığı Cumhurbaşkanlığına bağlandı. 
Savcılara
mahkeme kararına itiraz yetkisi getirildi. Bizim milletvekillerimiz itiraz
üzerine şu anda hapishanedeler. Hukuksuzluğa hukuki bir dayanak getirildi.
Yine,
istinaf mahkemelerinin yerel mahkeme hükümlerini reddetme yönündeki kararlarının
engellenmesi var. Yargıtayda duruşmalı istemin kabul edilmesinin
zorlaştırılması var, var da var. 
KHK,
Türkiye’de Anayasa’yı askıya almıştır. Yaşam hakkı başta olmak üzere, bu
KHK’ler ekonomik hakları, siyasal hakları, sosyal hakları, düşünce ve ifade özgürlüğünü
tümüyle ortadan kaldırmaktadır. Bir an önce OHAL sistemi son bulsun, KHK’ler
kaldırılsın diyorum ve teşekkür ediyorum. (HDP sıralarından alkışlar) 
BAŞKAN
– Teşekkür ederim Sayın Danış Beştaş.
Cumhuriyet
Halk Partisi Grubu adına Ankara Milletvekili Sayın Murat Emir konuşacaklar.
Buyurun
Sayın Emir. (CHP sıralarından alkışlar) 
CHP
GRUBU ADINA MURAT EMİR (Ankara) – Sayın Başkan, değerli milletvekilleri;
Anayasa’mıza göre de İç Tüzük’ümüze göre de olağanüstü hâl kanun hükmünde
kararnamelerinin mutlaka öncelikle ve ivedilikle Mecliste görüşülmesi gerekir.
Oysa olağanüstü hâl ilan ettikten sonra, 20 Temmuzda olağanüstü hâl darbesi
yaptıktan sonra millî iradeyi gasbettiniz. O kadar gasbettiniz ki millî irade
sizlerin de elinden alındı ve birkaç tane bürokratın eline verildi, yetkisine
verildi ve Türkiye on yedi aydır kapalı kapılar ardında üretilmiş kanun
hükmünde kararnamelerle yönetiliyor…
BÜLENT
TURAN (Çanakkale) – O yetkiyi biz verdik ya.
MURAT
EMİR (Devamla) – …ve maalesef Meclis buna göz yumuyor, Meclis Başkanlığı buna
göz yumuyor, Divan buna göz yumuyor.
Bakın,
elimde bugünkü çalışma düzenimiz var. Burada, ikinci veya üçüncü sırada mutlaka
kanun hükmünde kararnamelerin görüşülüyor olması gerekirdi çünkü kanun hükmünde
kararname bekliyor iken başka konuların görüşülmesi Anayasa’mızın da ayaklar
altına alınması anlamına gelmektedir. (CHP sıralarından alkışlar) Oysa
biliyoruz ki siz bu ülkeyi anayasasız yönetmeye çok alıştınız, olağanüstü hâl
bağımlısı oldunuz, olağanüstü hâli çok sevdiniz. İlgili ilgisiz, olağanüstü
hâlin getirilmesiyle hiçbir ilgisi olmayan birçok maddeyi, birçok konuyu kanun
hükmünde kararnameyle düzenliyorsunuz. Anayasa’ya aykırı olduğunu bildiğiniz
konuları yine kanun hükmünde kararnamelerle düzenliyorsunuz. Yine, Meclisten
kaçırmak istediğiniz “Muhalefet konuşmasın, millet duymasın, halk uyanmasın.”
dediğiniz her konuyu kanun hükmünde kararnameyle düzenleme yoluna gidiyorsunuz.
Bu, millî iradenin gasbıdır; bu, Anayasa’ya aykırıdır, İç Tüzük’ümüze
aykırıdır. Ve bir an evvel Sayın Başkanı da gereğini yapmaya davet ediyorum. 
Değerli
arkadaşlar, bakın, en son 696 sayılı Kararname çıktı. İçinde yok yok; Varlık
Fonu var, Vakıfbank var, terör eylemini bastıracağım diye sokakta sivil
müdahale yapacak vatandaşlara af getiren düzenleme var, taşeron işçi
düzenlemesi var.
ÖMER
FETHİ GÜRER (Niğde) – Şeker Kurumu var.
MURAT
EMİR (Devamla) – Ve bunu da siz olağanüstü hâl kararnamesi diye getiriyorsunuz.
Anayasa Mahkemesi ne yapıyor? Anayasa Mahkemesi sağır, kör, dilsiz. Üzerine
“olağanüstü hâl kanun hükmünde kararnamesi” yazmakla o kararname olağanüstü hâl
kararnamesi olmuyor. İçine bakması gerekirken Anayasa Mahkemesi de görevini
yapmamıştır.
Dolayısıyla,
değerli arkadaşlar, şu anda Meclis göstermelik bir Meclise dönüştürülmüştür
sizlerin sayesinde. Ve bu Meclisin onurunu kurtarmak yine hepimizin elindedir.
Açıkça söylüyorum: AKP’nin buradaki desteğiyle, oyuyla -açıkça da sataşıyorum-
millî irade gasbedilmiştir ve bir an evvel de olağanüstü hâl kararnamelerinin
tekrar bu Meclise getirilerek ve bu Mecliste görüşülerek millî iradenin
denetimine sunulması gerekmektedir.
Saygılar
sunuyorum. (CHP sıralarından alkışlar)
BAŞKAN
– Teşekkür ederim Sayın Emir.
Adalet
ve Kalkınma Partisi Grubu adına Afyonkarahisar Milletvekili Sayın Ali Özkaya
konuşacaklar.
Buyurun
Sayın Özkaya. (AK PARTİ sıralarından alkışlar)
AK
PARTİ GRUBU ADINA ALİ ÖZKAYA (Afyonkarahisar) – Sayın Başkan, saygıdeğer
milletvekilleri; HDP Grubu önerisi hakkında grubumuz adına söz almış
bulunuyorum. Meclisimizi saygıyla selamlıyorum.
Olağanüstü
hâl hem 1961 Anayasası’nın 123’üncü maddesinde hem de 1982 Anayasası’nın 119,
120 ve 121’inci maddelerinde mevcuttur yani olağanüstü hâl 1961’den bugüne
kadar anayasal bir kurum olarak mevcuttur. Olağanüstü hâl devletin olağanüstü
bir tehdit ve tehlike karşısında normal usullerle önleyemeyeceği bir durumda
ilan edilen bir yönetim usulüdür. Hiçbir vicdan sahibi insan 15 Temmuz ve
sonrasındaki sürecin olağan bir yöntemle bitirilmesini, tasfiye edilmesini
düşünemez ama vicdanıyla baş başa kalmıyorsa o onun kendi düşüncesidir. 
MURAT
EMİR (Ankara) – Taşeronu o yüzden mi koydunuz, bize vicdanı anlatıyorsun. El
vicdan sizde yok.
ALİ
ÖZKAYA (Devamla) – Olağanüstü hâl ilan edilmesiyle üç konu gündeme gelir. Bir:
Vatandaşlar için para, mal ve çalışma yükümlülüğü getirilebilir. 
GARO
PAYLAN (İstanbul) – Kar lastiği düzenlenebilir. 
ALİ
ÖZKAYA (Devamla) – İki: Temel hak ve hürriyetlerin kullanılması tamamen veya
kısmen durdurulabilir. Üç: OHAL kanun hükmünde kararnamesi çıkarılabilir.
OHAL
kanun hükmünde kararnamesinde de normal KHK’den dört konuda farklılık vardır.
Birincisi, mutlaka, burada bir yetki kanunu olmaksızın KHK çıkarılır.
İkincisiyse, konu sınırlaması yoktur.
MURAT
EMİR (Ankara) – Vardır.
GARO
PAYLAN (İstanbul) – Yapma ya.
ALİ
ÖZKAYA (Devamla) – Diğer dönemlerde konu sınırlaması vardır.
MURAT
EMİR (Ankara) – Nasıl yoktur ya? Okumamışsın, okumamışsın Anayasa’yı. 
ALİ
ÖZKAYA (Devamla) – Lütfen, Kemal Gözler’in bu konudaki yazılmış geniş
makalelerini okuyun ve orada da görürsünüz.
MAHMUT
TANAL (İstanbul) – Yetki belgesini niçin verdiniz, yetki belgesini?
ALİ
ÖZKAYA (Devamla) – Üçüncü konuysa, temel hak ve hürriyetler OHAL KHK’leriyle
düzenlenebilir.
TÜRABİ
KAYAN (Kırklareli) – Şeker Kurumu’nun KHK’yle ne alakası var, açıklar mısınız. 
BAŞKAN
– Sayın Kayan, lütfen… 
ALİ
ÖZKAYA (Devamla) - Dördüncü kısmı ise, bunlar anayasal yargıya tabi değildir.
Bu Anayasa’yı biz yazmadık. 
GARO
PAYLAN (İstanbul) - Meclisi kapatabilir. 
AYŞE
ACAR BAŞARAN (Batman) – İstediğinizi değiştiriyorsunuz ama…
ALİ
ÖZKAYA (Devamla) - 1986 yılından bugüne kadar 30’un üzerinde kanun hükmünde
kararname, OHAL KHK’leri hâlâ duruyor. Bizim çıkardığımız, yeni değiştirdiğimiz
sistemde -Anayasa’nın 119’uncu maddesinde- Sayın Cumhurbaşkanı OHAL KHK’si
çıkarırsa üç ay içinde Meclis onaylamadığı takdirde yürürlükten kaldırılır. Biz
tam hukuka uygununu getirdik, mevcut sistemde bunun tersi geçerli. 
Bakın
değerli arkadaşlar, biraz Avrupa’ya da dünyaya da bakmamız lazım. Fransa’da
1510 sayılı yeni Terörle Mücadele Kanunu çıktı, 30 Eylül 2017. Burada, 1’inci
maddesiyle hükûmet temsilcilerine bir koruma alanı tespit etme yetkisi veriyor
ve mahkeme kararına gerek olmaksızın arama… Ve aramayı kabul etmeyene oraya
girmeyi yasaklayabiliyor. Eğer bir kişi ciddi tehlike ve terör tehlikesi arz
ediyorsa bu kişinin gitmiş olduğu her yerde -mahkeme karar alabilir yani kendi
yeri değil- üçüncü kişilere bile arama yetkisi verilebiliyor ve hükûmete
radikalleşme unsuru taşıyan memurları görevden alma ve ihraç konusunda yetki
veriyor. Bize “Olağanüstü hâlinizi zayıflatın, kaldırın.” diyenlerin çok daha… 
(Mikrofon
otomatik cihaz tarafından kapatıldı) 
ALİ
ÖZKAYA (Devamla) - Sayın Başkan, çok kısa… Tamamlayayım müsaade ederseniz. 
BAŞKAN
– Peki, bir dakika. Tamamlayın yalnız. 
ALİ
ÖZKAYA (Devamla) – Bize “Olağanüstü hâliniz ağır.” diyenlerin çok daha ağırını
Terörle Mücadele Kanunu’nda getirdiğini görüyoruz. 
Bütün
mesele şu: Türkiye güçlü bir devlet olmalı mı olmamalı mı? Biz zayıflatılmalı
mıyız zayıflatılmamalı mıyız? 
Efendim,
tek tip kıyafet getirilmiş. Bakın, Avrupa İnsan Hakları Mahkemesinin öncesinde
de, komisyon döneminde de İngiltere’de ve Almanya’da birçok karar var.
Almanya’da bir motosiklet grubunun karşılıklı kavgasında tutuklananların tahrik
edilmesi durumundaki tek tip düzenlemeyi mahkeme usule uygun görüyor. Yine,
İngiltere de aynısını uygun görüyor. 
Bütün
mesele, burada, eğer devletin güvenliğini, millî güvenliği tehdit eden bir konu
varsa bunu devletlerin düzenleyebileceğine dair anayasa mahkemelerine ve
devlete imkân veriyor. 
ÖMER
FETHİ GÜRER (Niğde) – Şeker Kurumu tehdit mi ediyor? Şeker Kurumu ya! 
ALİ
ÖZKAYA (Devamla) - AİHS de benzer tartışmaların ve müracaatları insan hakları
ihlali olmadığını reddediyor hem komisyon döneminde hem AHİM döneminde. Bunlar,
düzenlemeler mevcut. Durduk yerde olmuyor. Eğer bir terörist devlete meydana
okuyor veya burada katiller gelip de…
(Mikrofon
otomatik cihaz tarafından kapatıldı)
BAŞKAN
– Teşekkür ederim Sayın Özkaya.
ALİ
ÖZKAYA (Devamla) – …meydana çıkıyor, bunu, yargılamayı sabote etmeye
çalışıyorsa devlet tedbir almak durumundadır. Ve bu aldığı tedbir de Anayasa'ya
da KHK’ye de olağanüstü hâl sistemine de uygundur. 
Önergenin
aleyhinde olduğumuzu belirtiyor, hepinize saygılar sunuyorum. (AK PARTİ
sıralarından alkışlar)
BAŞKAN
– Sayın Özkaya, teşekkür ederim. 
FİLİZ
KERESTECİOĞLU DEMİR (İstanbul) – Sayın Başkan…
BAŞKAN
- Sayın Kerestecioğlu…
FİLİZ
KERESTECİOĞLU DEMİR (İstanbul) – Sayın hatip konuşmasında “Vicdan sahibi olan
hiç kimse 15 Temmuzdan sonra OHAL’in kaldırılmasını isteyemez” dedi.
MERAL
DANIŞ BEŞTAŞ (Adana) – Aynen öyle söyledi.
BÜLENT
TURAN (Çanakkale) – Kanaat aktardı Sayın Başkan.
FİLİZ
KERESTECİOĞLU DEMİR (İstanbul) – Önerge bize ait ve biz OHAL’in kaldırılmasını
istiyoruz. Vicdan sahibiyiz. Sataşmadan söz istiyoruz.
BAŞKAN
– Peki.
Sayın
Meral Danış Beştaş mı konuşacak?
FİLİZ
KERESTECİOĞLU DEMİR (İstanbul) – Evet efendim.
BAŞKAN
– Buyurun iki dakika.
V.- SATAŞMALARA İLİŞKİN KONUŞMALAR (Devam)
4.- Adana Milletvekili Meral Danış Beştaş’ın, Afyonkarahisar
Milletvekili Ali Özkaya’nın HDP Grup önerisi üzerinde AK PARTİ Grubu adına
yaptığı konuşması sırasında Halkların Demokratik Partisine sataşması nedeniyle
konuşması
MERAL
DANIŞ BEŞTAŞ (Adana) – Sayın Başkan, değerli milletvekilleri; tam da vicdan
sahibi olduğumuz için OHAL’in kaldırılmasını istiyoruz, tam da vicdan sahibi
olduğumuz için, adaleti savunduğumuz için, hak hukuku savunduğumuz için OHAL’in
kaldırılmasını istiyoruz.
Eminim,
118, 119, 121’i biliyorsunuz.
ALİ
ÖZKAYA (Afyonkarahisar) – Terörden uzak duracaksınız, terörden uzak
duracaksınız, terörden uzak duracaksınız, teröristleri savunmayacaksınız.
BAŞKAN
– Sayın Özkaya, lütfen, müdahale etmeyelim.
MERAL
DANIŞ BEŞTAŞ (Devamla) – Siz burada terörden uzak durması gerekenin kim
olduğunu gayet iyi biliyorsunuz.
ALİ
ÖZKAYA (Afyonkarahisar) – Gayet iyi biliyoruz.
MERAL
DANIŞ BEŞTAŞ (Devamla) - Şu anda bir KHK terörü var, şu anda bir OHAL terörü
var, şu anda iktidarın elindeki Anayasa'ya dayandığı, dayanarak çıkardığı
OHAL’i Anayasa'yı fırlattığı için tam da bir terör eylemi var aslında. Çünkü
devlet terörü en tehlikeli terördür.
Ben
yaşam hakkından söz ettim. AİHS 14’ü lütfen bir daha açın okuyun. Yaşam hakkını
ortadan kaldıran bir KHK’yle karşı karşıyayız. Tek tip kıyafet suçsuzluk
karinesini ortadan kaldırmaktadır.
ALİ
ÖZKAYA (Afyonkarahisar) – Hayır, AİHM tam tersini söylüyor, tersini söylüyor.
MERAL
DANIŞ BEŞTAŞ (Devamla) - Şu anda OHAL kapsamında çıkarılan KHK düzenlemelerinin
en fazla yüzde 10’u Fetullahçılara yöneliktir, diğerlerinin tümü Hükûmetin
ihtiyaç duyduğudur; toplumu ve AKP’li olmayan herkesi kendi hizasına getirmek
için tehdit aracı olarak kullanmaktadır. 
Yani
bu kürsüden çıkıp kanunsuz, Anayasasız bir şey söylemek çok kolay. “Bunu
yapmıyor, bunu etmiyor, şunu kaldırmıyor.” diyor. Ben size belgeli söylüyorum;
596 ve 595, 696 ve 695. Bir kere savcıların itiraz yetkisi yeni geldi mi?
Geldi. İdris Baluken ve Ferhat Encu itirazla şu anda hapishanede tutuluyor.
Bunun 15 Temmuzla ne alakası var? Bunun terörle ne alakası var?
ALİ
ÖZKAYA (Afyonkarahisar) – Var, 268’inci maddede var.
MERAL
DANIŞ BEŞTAŞ (Devamla) – Yani siz, gerçekten, burada yalan üzerine kurulu bir
siyaseti devam ettirerek hiçbir şey kazandıramazsınız. 
Teşekkür
ediyorum. (HDP sıralarından alkışlar)
BAŞKAN
– Teşekkürler.
MURAT
EMİR (Ankara) – Sayın Başkan, aynı nedenle sayın hatip…
ALİ
ÖZKAYA (Afyonkarahisar) – Sayın Başkan, yalan üzerinden siyaset…
BAŞKAN
– Bir dakika, bir dakika…
MURAT
EMİR (Ankara) – Beni önce dinlemeniz lazım Sayın Başkan çünkü hatip konuşmasını
yaptı ama konuşmasında bana sataştı, vicdansızlıkla itham etti, bu nedenle itiraz
etmeden söz isteme…
ALİ
ÖZKAYA (Afyonkarahisar) – Hayır, hiç öyle bir şey söylemedim.
BAŞKAN
– Sizin adınızı kullanmadı ama. 
ÖZGÜR
ÖZEL (Manisa) – Hayır, aynı gerekçe… 
BAŞKAN
– Sizin adınızı kullanmadı.
MURAT
EMİR (Ankara) – Sayın Beştaş’ın da adını kullanmamıştı Sayın Başkan. Dedi ki…
BAŞKAN
– Grup Başkan Vekiliniz istesin o zaman, istesin size söz veririm…
ÖZGÜR
ÖZEL (Manisa) – Tamam.
Sayın
Başkan…
BAŞKAN
– Grup Başkan Vekilinizi söz istemiş olarak kabul ediyorum.
Buyurun
Sayın Emir. (CHP sıralarından alkışlar)
5.- Ankara Milletvekili Murat Emir’in, Afyonkarahisar
Milletvekili Ali Özkaya’nın HDP Grup önerisi üzerinde AK PARTİ Grubu adına
yaptığı konuşması sırasında şahsına ve Cumhuriyet Halk Partisine sataşması
nedeniyle konuşması
MURAT
EMİR (Ankara) – Sayın Başkan, şimdi, ben Sayın Özkaya’nın değerli bir hukukçu
olduğunu biliyorum, böyle bir hata yapmayacağını da biliyorum ama kendisinin o
konuşmasını kim yazdıysa o kişiyi gözden geçirmesinde fayda var. 
ALİ
ÖZKAYA (Afyonkarahisar) – Ben kendim yazdım.
MURAT
EMİR (Devamla) – Siz yazdıysanız daha da fena. 
BAŞKAN
– Birbirimize hakaret etmeyelim lütfen. 
MURAT
EMİR (Devamla) – Dediniz ki “Konu sınırlaması yoktur.” 
Bakın,
açın Anayasa 121, dersinizi çalışmamışsınız…
AYŞE
ACAR BAŞARAN (Batman) – Araç lastiği düzenlemesini değiştirdiniz ya! Araç
lastiğiyle ilgili düzenleme yaptınız!
MURAT
EMİR (Devamla) – …son paragraf “…olağanüstü hâlin gerekli kıldığı konularda,
kanun hükmünde kararnameler çıkarabilir.” der. 
Yine,
13’üncü madde, temel hak ve özgürlüklerin sınırlandırılmasıyla ilgili maddede
de der ki: “Ölçülülük ilkesine aykırı olamaz.” Yani ölçülü de olacaksınız, her
şeyi yapamazsınız. 
Yine,
15’inci maddede der ki: “Temel hak ve özgürlükleri özüne dokunulmaksızın ve
durumun gerektirdiği şekilde düzenleyeceksiniz.” 
Dolayısıyla,
konu sınırlaması var. Ama bakın, vicdan olsa sizde, vicdan olsa, bu ülkenin
biriktirdiği o güzelim varlıkları bir kararnameyle bir fonun içerisine
aktarmazsınız. 
ŞİRİN
ÜNAL (İstanbul) – En az sizinki kadar vicdan var bizde!
MURAT
EMİR (Devamla) – Sizde vicdan olsa, işçiye şantaj yaptığınız yani bir kadro
vereceksiniz diye şantaj yaptığınız ve elinden zorla feragat belgesi aldığınız
düzenlemeyi getirir, siz, burada doğru dürüst tartıştırırsınız ama bunun
vicdansızlık olduğunu siz de bildiğiniz için tartışılmasın diye bunu
yapıyorsunuz. Millet sizi duymasın diye yapıyorsunuz. Taşeron işçi
düzenlemesinin bu ülkenin emekten yana insanlarının ve emeğiyle geçinen
insanlarının aleyhine bir düzenleme olduğunu kimse duymasın istiyorsunuz. 
İnsanları
ekmeğe, işe muhtaç ettiğiniz gibi, bugün bu ülkede zulmünüz arttıkça artıyor ve
bu hukuksuzluklara da yüce Meclisi alet etmeye devam ediyorsunuz. Artık çekin
şu elinizi Meclisin üstünden ve Meclis iradesini kullansın, kararnameler
hakkında gereğini yapsın. 
Teşekkür
ederim. (CHP sıralarından alkışlar) 
BAŞKAN
– Teşekkürler. 
ALİ
ÖZKAYA (Afyonkarahisar) – Sayın Başkan…
BAŞKAN
– Sayın Özkaya… 
ALİ
ÖZKAYA (Afyonkarahisar) – Hatip, doğrudan, metni benim yazmadığımı,
vicdansızlık yaptığımı ve konuyu yanlış beyan ettiğimi söyledi. 
BAŞKAN
– Sayın Özkaya, iki dakika süre veriyorum. 
Buyurun.

ÖZGÜR
ÖZEL (Manisa) – “Sende vicdan olsa.” dedi, “Vicdansızlık yapıyorsun.” demedi,
“Vicdansızsın.” dedi. 
BAŞKAN
– O, şahsı üzerine söz istiyor. 
ÖZGÜR
ÖZEL (Manisa) – Yok, yok… 
BAŞKAN
– Sayın Emir grubu adına söz istedi. Ben duyuyorum ve dinliyorum her şeyi.
ÖZGÜR
ÖZEL (Manisa) – Bu sefer tamamen yanlış anladınız. 
GARO
PAYLAN (İstanbul) – Yanlış anladınız. 
BAŞKAN
– Hiç yanlış olmadı. 
ÖZGÜR
ÖZEL (Manisa) – Tamamen yanlış anladınız. 
BAŞKAN
– Buyurun Sayın Özkaya. 
6.- Afyonkarahisar Milletvekili Ali Özkaya’nın, Ankara
Milletvekili Murat Emir’in sataşma nedeniyle yaptığı konuşması sırasında
şahsına sataşması nedeniyle konuşması
ALİ
ÖZKAYA (Afyonkarahisar) – Saygıdeğer milletvekilleri, hayatımın her döneminde,
hamdolsun, vicdandan hiç şaşmadım, hep de onun üzerine yürüdüm. 
Şimdi,
birinci konu şu: Bakın, Kemal Gözler’in anayasa hukuku kitabından açın okuyun. 
MURAT
EMİR (Ankara) – Anayasa’dan okuyun, Anayasa’dan.
MERAL
DANIŞ BEŞTAŞ (Adana) – Anayasa’dan okuyun. 
ALİ
ÖZKAYA (Devamla) – Anayasa’yı da okuyun, iyi okuyun Murat Bey. 
4
konuda OHAL KHK’leri normal KHK’lerden ayrılır. Bunlardan biri, konu
sınırlaması yoktur. OHAL amacına uygun ama konu sınırı yoktur, nettir. (CHP ve
HDP sıralarından gürültüler) 
MERAL
DANIŞ BEŞTAŞ (Adana) – Anayasa’ya bakın, Anayasa’ya. 
AYŞE
ACAR BAŞARAN (Batman) – Anayasa hukuku dersini Burhan Kuzu’dan mı aldınız? 
MÜSLÜM
DOĞAN (İzmir) – Zaten sınırlama getiriyor. OHAL amacı demek sınırlama getirmek
demek.
BAŞKAN
– Sayın milletvekilleri, lütfen.
ALİ
ÖZKAYA (Devamla) – Okuyun ve geçin, ezbere konuşmayın, okuyun ve geçin. 
İkinci
konu: Arkadaşlar, bu konuların hepsini -evet, vicdan sahibiyiz- bu ülkenin
başına bir sıkıntı gelmesin, bu ülkedeki işler doğru yürüsün, teröristler
temizlensin, teröristlerle etkin mücadele yapılsın diye… Bir vicdan sahibi
Fransa’da terör eyleminde 10 kişi öldüğünde iki yıl OHAL devam edip…
AYŞE
ACAR BAŞARAN (Batman) – Onlar OHAL’de kış lastiği değiştirmiyor KHK’yle,
KHK’yle kadro getirmiyor. 
ALİ
ÖZKAYA (Devamla) – …daha sonra OHAL’in bütün sistemini kanuna geçirmesine karşı
çıkmayıp, 250 kişinin şehit edilip yaklaşık 3 bin kişinin yaralandığı, gazi
edildiği ve binlerce kamu görevlisinin içinde olduğu bir terörist yapıyla,
kripto yapıyla mücadeleyi normal yöntemle yapalım diyorsa o kişinin ya iyi
niyetinden ya da başka bir şeyinden şüphe etmek gerekir. Bu sebeple, memlekette
olağanüstü hâlin kalkması gerektiği gün tartışılır, bu konuda AK PARTİ gereğini
yapar.
AYŞE
ACAR BAŞARAN (Batman) – Tabii, her şeyi siz belirleyeceksiniz!
FİLİZ
KERESTECİOĞLU DEMİR (İstanbul) – Kim karar verecek bunlara? Niye her şeye siz
karar veriyorsunuz?
ALİ
ÖZKAYA (Devamla) – Ama aslolan, bu memleketin huzurunu, sükûnunu temin
etmektir, insanların yaşama hakkını garanti altına almaktır, AK PARTİ de bunu
yapıyor. 
AYŞE
ACAR BAŞARAN (Batman) – Huzuru siz bozuyorsunuz siz. Bu insanların huzurunu siz
bozuyorsunuz siz, ortaklaştığınız örgütlerle beraber bozuyorsunuz.
ALİ
ÖZKAYA (Devamla) – OHAL normal bir şekilde hayatını sürdüren hiçbir vatandaşa
da bir sıkıntı getirmiyor.
AYŞE
ACAR BAŞARAN (Batman) – Tabii tabii!
ÖMER
FETHİ GÜRER (Niğde) – Nişasta bazlı fast foodların önünü açıyor Şeker Kurumunu
kaldırarak.
ALİ
ÖZKAYA (Devamla) – Temel hak ve hürriyetlerin sınırlanabildiği zaten
Anayasa’nın açık hükmü. 
AYŞE
ACAR BAŞARAN (Batman) – İnsanlar bıktı sizlerden.
ALİ
ÖZKAYA (Devamla) – Bunları bile bile “Hayır, aksidir.” demek ve bize de
metnimizin bir başkasının yazdığını söylemek en hafif tabiriyle saygısızlıktır.
Biz Ankara Hukuku iyi bir şekilde bitirdik, okuyarak yazarak bitirdik
hamdolsun.
Teşekkür
ediyorum. (AK PARTİ sıralarından alkışlar)
BAŞKAN
– Teşekkür ederim ben de. 
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
ÖZGÜR
ÖZEL (Manisa) – Şimdi, ilk önce, tabii, bu hafta birazcık yüksek bir
motivasyonla ve yüksek bir önyargıyla yönetiyorsunuz. Burada iki grup birden
şahitlik etti. “Vicdansızlık yapmakla suçladı.” dedi ya, kürsüye yürürken benim
ağzımdan çıkan söz şu, tutanaktan bakarsınız: “‘Vicdanınız olsa’ demek
vicdansızlık yapmakla suçlamak değil, vicdansız olmakla itham etmektir.” dedim.
Siz dediniz ki: “Ben neden söz istediğinizi…” Sandınız ki ben sizin bir önceki
söz vermeyişinize, bu verişinize itiraz… Hiç alakası yok. Ben sadece kelimenin
anlamındaki farklılığı söyledim ve size itiraz etmedim. Biraz önceki tavrınız
ön yargıdan başka bir şey değil.
Ama
şimdi, Murat Bey kendisine yapılan ithamdan dolayı şahsı adına söz hakkını
kullanmak istiyor, takdir ederseniz.
BAŞKAN
– Şimdi ters oluyor. Biraz önce Murat Bey grup adına konuşma istedi, şimdi onu
siz…
ÖZGÜR
ÖZEL (Manisa) – Bu sefer şahsı adına isteyecek efendim şimdi.
BAŞKAN
– Şimdi şahsı adına…
ÖZGÜR
ÖZEL (Manisa) – Evet.
BAŞKAN
– …bu sefer kendisi isteyecekken siz istiyorsunuz. Karmakarışık oldu.
ÖZGÜR
ÖZEL (Manisa) – Hayır hayır, ben söz almışken, ne yapacağımızı söyledim.
BAŞKAN
– Buyurun, sizi dinliyorum Sayın Emir.
MURAT
EMİR (Ankara) – Sayın Başkan, sayın hatip adımı da vererek bana ithamda bulundu
ve ben de kürsüden kendisine… Bu konudaki görüşlerimi Meclisle paylaşmak
istiyorum.
BÜLENT
TURAN (Çanakkale) – Hangi ithamda?
ALİ
ÖZKAYA (Afyonkarahisar) – Hangi itham?
MURAT
EMİR (Ankara) – Aynı konuyla ilgili.
BAŞKAN
– Sizin adınızı kullanarak ne dedi?
MURAT
EMİR (Ankara) – Saygı sınırlarını geçtiğimizi ve vicdansız davrandığımızı…
(Gürültüler)
ÖZGÜR
ÖZEL (Manisa) – “Saygısızca” dedi canım.
BAŞKAN
– Duymuyorum ama… Sayın Emir’i duymuyorum ki ben.
ALİ
ÖZKAYA (Afyonkarahisar) – Hayır, bana haksız ithamına cevap verdim.
MURAT
EMİR (Ankara) – Saygısız davrandığımızı ve vicdansız değerlendirdiğimizi ifade
etti şahsımın adını vererek.
BÜLENT
TURAN (Çanakkale) – Hayır, hayır.
ALİ
ÖZKAYA (Afyonkarahisar) – Hayır, hiç öyle bir sataşma yok. Son derece…
BAŞKAN
– Saygısız davrandığınız… 
ÖZGÜR
ÖZEL (Manisa) - Evet, evet “saygısızca” dedi.
BÜLENT
TURAN (Çanakkale) – Zapta bakın Başkanım.
BAŞKAN
– Evet, en azından “Saygı kurallarına uymaz.” dedi.
Buyurun
iki dakika. (CHP sıralarından alkışlar) 
7.- Ankara Milletvekili Murat Emir’in, Afyonkarahisar
Milletvekili Ali Özkaya’nın sataşma nedeniyle yaptığı konuşması sırasında
şahsına sataşması nedeniyle konuşması
MURAT
EMİR (Ankara) – Teşekkür ederim Sayın Başkan.
Tabii,
Kemal Gözler’in kitabından almış olması iyi bir şey; bu kitabı arada bir
okuyorsanız o da iyi bir şey. Ama bu kitaptan öğrendiklerinizi biraz
yorumlamanız gerekirdi. Bu kitap doğru bir kitap, iyi bir kitap. Zaten sayın
hatip de bizim olduğumuz noktaya yavaş yavaş gelmeye başladı, kırdığı potun
farkında. 
ALİ
ÖZKAYA (Afyonkarahisar) – Hayır. 
MURAT
EMİR (Devamla) – Demek mi neymiş? Olağanüstü hâlin amacına uygun olacakmış.
(CHP sıralarından alkışlar) Tabii, konu sınırlaması yok, elbette yok ama
olağanüstü hâlin amacına uygun olacaksınız. Peki, benim bahsettiklerimin,
taşeron düzenlemesinin ne ilgisi var olağanüstü hâlin amacıyla? Hatırlıyor
musunuz çıkardığınız kanunu? 20 Temmuzda darbe yaparken çıkardığınız kanunu
hatırlıyor musunuz? Neydi? FETÖ’yle mücadele edecektiniz, terörle mücadele
edecektiniz. Devletin varlığına fon kuracaktınız diye bir şey var mıydı orada?
İşçi düzenlemesi yapacağınız var mıydı? Grevleri önleyeceğiniz var mıydı?
İşverenlere müjde vereceğiniz var mıydı?
ÖMER
FETHİ GÜRER (Niğde) – Şeker Kurumu da kalktı, Şeker Kurumu.
ÖZGÜR
ÖZEL (Manisa) – Kış lastiği…
MURAT
EMİR (Devamla) – Kar lastiği var mıydı? Bakın, işte, bu, Anayasa’yı ihlal
etmektir. Bu şekilde siz Anayasa’yı ihlal ettiniz. Kendi yetkilerinizi kendi
elinizle birkaç kişiye verdiniz, saraya teslim ettiniz ve burada göstermelik
bir parlamentoculuk oynuyorsunuz. Maalesef Türkiye bugün
anayasasızlaştırılmıştır, anayasasızdır, Anayasası her gün ihlal edilmektedir
ve bu önemsenmemektedir. Aynı zamanda parlamentosuzlaştırılma yolundadır. 
Sizlerin
içerisinde de Anayasa’ya, Parlamentoya, millî iradeye saygısı olan arkadaşlarım
olduğunu biliyorum ve onlara sesleniyorum: Gelin, hep beraber bu Parlamentonun
onurunu kurtaralım, millî egemenliği tekrar buraya getirelim ve burada bu
kararnameleri görüşelim. Terörle mücadele edecekseniz evet; FETÖ’yle mücadele
edecekseniz evet ama onun dışında, Türkiye’yi kararnamelerle yönetecekseniz,
hayır.
Çok
teşekkür ederim. (CHP sıralarından alkışlar).
BAŞKAN
– Teşekkür ederim.
ALİ
ÖZKAYA (Ankara) – Sayın Başkanım, az önceki cevabımın tekrarıyla yetiniyorum.
FİLİZ
KERESTECİOĞLU DEMİR (İstanbul) – Sayın Başkan, önceden söz talebimiz vardı
yalnız.
BAŞKAN
– Biliyorum. Sayın Kerestecioğlu, size söz vereceğim şimdi.
Buyurun.
FİLİZ
KERESTECİOĞLU DEMİR (İstanbul) – Şimdi, aynı, benzer gerekçelerle; hem saygısız
davranmak, iyi niyetli olmamak, Anayasa’yı okumamış olmak, bilmemekle itham
ettiği için sataşmadan söz istiyoruz.
BÜLENT
TURAN (Çanakkale) – Buna cevap verdiler.
BAŞKAN
– Sizin grubunuza yönelik mi sarf etti bunları?
FİLİZ
KERESTECİOĞLU DEMİR (İstanbul) – Evet.
BAŞKAN
– Peki. 
FİLİZ
KERESTECİOĞLU DEMİR (İstanbul) – Meral Danış Beştaş konuşacak.
BAŞKAN
- Meral Danış Beştaş, buyurun iki dakika 
8.- Adana Milletvekili Meral Danış Beştaş’ın, Afyonkarahisar
Milletvekili Ali Özkaya’nın sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
MERAL
DANIŞ BEŞTAŞ (Adana) – Sayın Başkan, değerli milletvekilleri; eminim şu anda
siz iktidar sıralarında oturmasaydınız -iktidar sıralarında oturan milletvekili
arkadaşlarıma söylüyorum- şu anda kış lastiği KHK’sine karşı çıkardınız. Kış
lastiğinin OHAL’in amacıyla ne ilgisi var? Taşeron düzenlemesinin OHAL’in
amacına uygunlukla ne alakası var? Evlilik dizilerinin, programlarının OHAL
KHK’sinde ne işi var? Savcıların mahkeme kararına itiraz yetkisinin KHK’yle, 15
Temmuzla ne ilişkisi var?
Şimdi
bir şeyi savunmak zorunda olmak var, bir de hakikatler var, bir de hukuk var.
Anayasa’yı bilmemekle suçluyorsunuz ama vallahi Anayasa’yı ezberledik çünkü o
kadar Anayasa cinayeti işleniyor ki her gün, her an, her dakika KHK’lerle ve
fiilî uygulamalarla, OHAL KHK’leriyle Anayasa kalmadı, Anayasa çöktü artık. Bu
Anayasa’ya dayanan OHAL, Anayasa’yı kaldırdı. Yakında bekliyoruz, “Anayasa
Mahkemesi kapatılmıştır, Türkiye Büyük Millet Meclisi kapatılmıştır, şu yolları
trafiğe kapattık, şu insanların idamına karar verdik, şu insanların
yargılanmamasına karar verdik.” diye KHK’ler çıkarsa şaşırmayacak bir hâle
geldik. 
Şimdi,
tek tip kıyafet... Hukukta “çekirdek haklar” diye bir kavram vardır, sayın
vekilim bilir. Yaşama hakkı ve suçsuzluk karinesi çekirdek bir haktır. Anayasa
15, AİHS 14, tek tip kıyafet bunlara aykırıdır, KHK’de bir yeri yoktur bunun,
açıkça çekirdek hakka tecavüz ediyor. Kemal Gözler de bunun aksini savunmuyor,
tam tersine bunu savunuyor. Bu bir fırsata dönüştürülmüştür. Sizin önünüzde bir
fırsat olduğu için bunu tepe tepe kullanıyorsunuz ama OHAL bittiğinde bunun
hesabını en başta bu KHK’leri savunan ve imza atanlar verecektir diyorum. 
Teşekkür
ediyorum. (HDP sıralarından alkışlar)
VIII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Grup Başkan Vekili İstanbul Milletvekili
Filiz Kerestecioğlu Demir' tarafından, yürütme erki tarafından çıkarılan
KHK'lerin OHAL ilanıyla ilişkisinin araştırılması, anayasal ve yasal denetim
koşullarının oluşturulması ve denge-denetleme aktörlerinin tekrar aktif olarak
sürece dâhil edilmesi amacıyla 11/1/2018 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, ön görüşmelerinin
Genel Kurulun 11 Ocak 2018 Perşembe günkü birleşiminde yapılmasına ilişkin
önerisi (Devam)
BAŞKAN
– Halkların Demokratik Partisi grup önerisini oylarınıza sunuyorum...
FİLİZ
KERESTECİOĞLU DEMİR (İstanbul) – Karar yeter sayısı istiyorum. 
BAŞKAN
– Karar yeter sayısı arayacağım. 
Öneriyi
kabul edenler... Kabul etmeyenler...
Kâtip
üyeler arasında anlaşmazlık var. Elektronik cihazla oylama yapacağız. 
Oylama
için iki dakika süre veriyorum ve süreyi başlatıyorum. 
(Elektronik
cihazla oylama yapıldı)
BAŞKAN
– Karar yeter sayısı vardır, öneri kabul edilmemiştir. 
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
3.- CHP Grubunun, Niğde Milletvekili Ömer Fethi Gürer ve
arkadaşları tarafından, KHK’yle kadro verilecek taşeron işçilere verilmeyen
haklarının araştırılması amacıyla 10/1/2018 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin (10/1647), ön
görüşmelerinin Genel Kurulun 11 Ocak 2018 Perşembe günkü birleşiminde
yapılmasına ilişkin önerisi
11/01/2018
Türkiye Büyük Millet Meclisi
Başkanlığına
Danışma Kurulunun 11/01/2018 Perşembe günü (bugün)
yaptığı toplantısında siyasi parti grupları arasında oy birliği
sağlanamadığından grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim. 
 Özgür
Özel 
 Manisa

 CHP
Grubu Başkan Vekili 
Öneri:

Niğde
Milletvekili Ömer Fethi Gürer ve arkadaşları tarafından, KHK’yle kadro
verilecek taşeron işçilere verilmeyen haklarının araştırılması amacıyla,
10/01/2018 tarihinde Türkiye Büyük Millet Meclisi Başkanlığına verilmiş olan
1647 sıra no.lu Meclis Araştırması Önergesi’nin diğer önergelerin önüne
alınarak, görüşmelerinin 11/01/2018 Perşembe günlü birleşimde yapılması
önerilmiştir. 
BAŞKAN
– Önerinin gerekçesini açıklamak üzere, öneri sahibi Cumhuriyet Halk Partisi
Grubu adına Niğde Milletvekili Sayın Ömer Fethi Gürer konuşacaklar. 
Buyurun
Sayın Gürer. (CHP sıralarından alkışlar)
CHP
GRUBU ADINA ÖMER FETHİ GÜRER (Niğde) – Değerli milletvekilleri, taşeron sorunu
ülkemizin yıllardır süregelen önemli sorunlarından biriydi. Bunun
çözümlenmesini tüm siyasi partiler de sendikalar da istiyorlardı. Bununla
ilgili, Cumhuriyet Halk Partisinin bundan yaklaşık birkaç ay önce yaptığı
taşeron toplantısında, sendikalar taşeron platformuyla birlikte soruna bir
çözüm önerisi de getirmişti. Hükûmet, dönemin başbakanı daha önceki süreçte,
2015 seçimlerinde taşeronların tümüne kadro vereceğini açıklamıştı. İki yıllık
süre sonunda Meclisin, taşeron konusunu konuşarak çözüme eriştireceğini
düşünürken kanun hükmünde bir kararnameyle taşeronla ilgili düzenleme yapıldı.
Ne yazık ki bu düzenleme Türkiye’de taşeronla ilgili sorunu çözmek yerine daha
karmaşık hâle getirdi. Aynı iş yerinde çalışan, asıl işi yapanla aynı emeği
harcayanların asıl kadroya alınmaları ve eşit ücret almaları bizim talebimizdi.

Uygulamada
ne yazık ki kamuda taşeron sona erdirilmedi. 26 farklı kamu iktisadi teşebbüsü
kapsam dışı kaldı. 5018 sayılı Kanun dışında kalan 36 farklı özel bütçeli
kuruluşun da yalnız 8’i kapsama alındı, diğerleri taşeron olarak kaldı. Kamuda
mal, yapım işi ve danışmanlık ihalelerinde çalıştırılanlar kadroya alınmadı.
Hizmet alımı ihalelerinde personel gideri yüzde 70’in altında ise orada çalışanlar
kadroya alınmadı. Çoğu kurumda bu nedenle, yemekhane ve çağrı merkezi çalışanı
taşeron kaldı. 14 bin PTT çalışanı taşeron kaldı. Millî Eğitim Bakanlığında,
İŞKUR’da, toplum yararına çalışan, Avrupa Birliği projesi kapsamında olan ve
aile birliği vesilesiyle çalışanlar kapsama alınmadı. AFAD geçici barınma
merkezi çalışanları kadroya alınmadı. Sağlık Bakanlığında, aile hekimliğinde,
sivil toplum örgütü olsa da Kızılayda çalışanlar kadroya alınmadı. İller
Bankasında, Orman Bakanlığı gibi kuruluşlarda kapsam dışı bırakılanlar oldu.
Karayollarında, şeker fabrikalarında, ÇAYKUR’da kadro bekleyenler ne yazık ki
umutlarında hüsrana uğradılar. Özellikle, Karayollarında anahtar teslimi
çalışan işçiler kadro beklerken bu anlamda yapılan düzenlemede onların bu hakları
da verilmedi. Belediyelerde ise durum daha karmaşık hâle getirildi.
Belediyelerin kendilerine ait kurmuş olduğu şirketlerdekilerden dilekçe
alınmadı. Belediyelerde bu işçilerin devredileceği yeni şirket yapısı
oluşturulacak, onunla ilgili de problemler doğacak çünkü belediyelerdekiler
belediye kadrosuna alınmayı bekliyorlardı, bu düzenlemede bu haklardan da
mahrum kaldılar. 
Keza,
ücretlerde iyileştirme sağlanmadı. Bu anlamda, güvenlik soruşturması tespit
komisyonunun çalışmaları, geçmişe dönük kazanımların ortadan kaldırılması,
emekli olan taşeron işçilerinin işsiz bırakılması gibi, iyileşmeler beklerken
sorunlar da üretecek düzenlemelere gidildi. Bu anlamda, işe iade davası devam
edenler “Davalarımızdan feragat edip işe girelim.” talebinde bulunsalar dahi
bunlar değerlendirmeye alınmadı. Ayrıca, 4 Aralıktan önce, çeşitli nedenlerle,
dört beş yıldır çalıştıkları hâlde çıkarılıp onların yerine bu düzenlemeden
haberdar olduğu varsayılan kişilerin işe alınması yeni mağduriyetlerin kapısını
açtı. Kısacası, taşeron düzenlemesi, ülkedeki mevcut hâlinden daha karmaşık ve
sorunlu hâle getirdi. Oysa emek en yüce değerdir, tüm çalışanların hakları
verilmelidir. Özellikle, kamuda mağdur olan kesimin sorunları mutlaka çözüm
bulmalıdır ve kamuda çalışan tüm işçilerin -“ama”sız “lakin”siz- tamamı
çalıştıkları kurumlarda işe alınmalıdır çünkü onlar, asıl işi yapanla aynı işi
yapmakta ama onların o hak edişleri verilmemektedir. Taşeron olgusu ortadan
kalkmamış, bu düzenlemeyle taşeron devam etmektedir.
Bu
anlamda, yüce Meclisin oluşturacağı Meclis araştırması komisyonuyla Türkiye
genelinde sorunun bütünü ele alınarak taşeronla ilgili kalıcı bir çözüm gerekli
ve ihtiyaçtır. Emekten yana olan, daha doğrusu taşeronda var olan güvencesiz,
sendikasız, hak, adalet arama özgürlüğünün dahi tanınmadığı uygulamalar bu
ülkeye yakışmamaktadır. Bu taşeron modern bir kölelik uygulamasıdır. Bu
bağlamda, ortadan kaldırılmasının gerektiğini düşünüyorum çünkü hepinize
telefonlar geliyordur, başvurular vardır. Hak ettiğini düşünen insanların,
çalışanların, emekçilerin mağduriyeti bu süreçte sonlandırılmalıdır. 
Bu
anlamda, Meclis araştırmasının Meclisimiz tarafından kabul edilmesini diliyor,
yüce Meclisi saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Gürer.
Milliyetçi
Hareket Partisi Grubu adına İstanbul Milletvekili Sayın İsmail Faruk Aksu
konuşacaklar.
Buyurun
Sayın Aksu. (MHP sıralarından alkışlar)
MHP
GRUBU ADINA İSMAİL FARUK AKSU (İstanbul) – Sayın Başkan, sayın milletvekilleri;
taşeron düzenlemesine ilişkin verilen grup önerisi üzerine Milliyetçi Hareket
Partisi Grubu adına söz aldım. Genel Kurulu ve aziz milletimizi saygıyla
selamlıyorum.
Taşeronlaşma
bir yandan kolay istihdam yolu olarak görülürken diğer yandan çalışanların
haklarının haleldar edilmesi anlamında ciddi sıkıntılar getiren bir uygulama
olarak karşımıza çıktığından Milliyetçi Hareket Partisi olarak seçim
beyannamemizde alt işveren işçilerinin artan sorunlarını çözüme kavuşturmayı ve
kamuda çalışan taşeron işçileri kadroya geçirmeyi öngörmüş ve bu yönde Hükûmete
defaatle çağrıda bulunmuştuk. Bu nedenle 696 sayılı Kanun Hükmünde
Kararname’yle taşeron firmalarında çalışan kardeşlerimizin hak ettikleri
kadroya kavuşacak olmalarından ziyadesiyle memnun ve bu çerçevedeki
desteğimizin tam olduğunu ifade etmek istiyorum. 
Bununla
birlikte bazı belirsizliklerin açıklığa kavuşturulması, yapılan bu hayırlı
hizmetin haksızlık yaratmadan tamamına erdirilmesi gerekmektedir. Hâlen kamuda
vekil, geçici, ücretli ve benzeri farklı adlarla çalışanlar ile 5018 sayılı
Kanun kapsamı dışındaki kamu kurumlarında ve KİT’lerdeki taşeron işçilerinin de
kapsama alınması gerekir. TİGEM’de, Atatürk Orman Çiftliğinde, feribot
işletmelerinde ve birçok KİT’te çalışanlar ile hastanelerde bilgi işlemci,
laborant, tıbbi sekreter, tekniker, kimyager, radyolog, sterilizasyon personeli
olarak çalışan binlerce sağlık personeli kadro alamamıştır. Asli işleri yaptığı
ve aranan tüm şartları taşıdığı hâlde taşeron işçisi sağlıkçılar sadece
ihalelerin yaklaşık maliyeti içinde personel giderleri yüzde 70’in altında
olduğu gerekçesiyle kadro dışı kalmışlardır. Yine, diğer şartları taşıdığı
hâlde bu gerekçelerle birçok bakanlık ve kurumda çalışan taşeron işçilerine de
kadro verilmemiştir. Kapsamda olup olmadığı belli olmayan Türkiye Büyük Millet
Meclisi, Tarım Kredi Kooperatifleri, kaymakamlıklar, sosyal yardımlaşma
vakıfları, okullar ve benzeri yerlerde çalışanlar da aynı durumdadır. Uzun
süredir bu şekilde çalışanlara kadro verilmemesi kuşkusuz haksızlık olacaktır.
Ayrıca 4 Aralıktan önce çalışmış olanların kapsam dışında bırakılmış olması da
hakkaniyete uygun düşmemektedir. Zira yıllarca taşeron işçi olarak çalışıp 4
Aralık öncesi görevlerine son verilmiş olanların kadro hakkı yokken, 4 Aralık
günü işe başlamış olanlar kadroya geçeceklerdir. Biz, iyi niyetle yapılan ve
destek olduğumuz bu düzenlemede kadro alamayan işçileri Hükûmetin duyacağını ve
sayıları sadece binler düzeyinde ifade edilebilecek mağdurları da dikkate
alacağını umuyor, sizleri saygıyla selamlıyorum. (MHP sıralarından alkışlar) 
BAŞKAN
– Teşekkür ederim Sayın Aksu.
Halkların
Demokratik Partisi Grubu adına Iğdır Milletvekili Sayın Mehmet Emin Adıyaman
konuşacaklar.
Buyurun
Sayın Adıyaman. (HDP sıralarından alkışlar) 
HDP
GRUBU ADINA MEHMET EMİN ADIYAMAN (Iğdır) – Sayın Başkan, değerli
milletvekilleri; hepinizi saygıyla selamlıyorum.
Bu
taşeron yasasını 2002 yılında AKP icat etti. Taşeron düzenlemesiyle işçiler
iliğine kadar, alın terine kadar sonsuzca bir sömürüye tabi tutuldu on beş yıl
boyunca ve on beş yılın sonunda beklenen, işçilerin beklediği şey... AKP seçim
beyannamesinde izah ettiği gibi, işte kadroya alacaktı yani kaş yapacaktı
kendilerine ama bir sabah kalktılar, AKP bir kanun hükmünde kararnameyle
işçilerin gözlerini çıkarttı ve işçiye sözde bir iyilik yaptığını, bir
düzenleme, hukuki düzenleme yaptığını sanıyor. Oysa gerçekten mağduriyet var.
Öncelikle, eğer iyi niyetli olsaydı AKP Hükûmeti, grubu bulunan bütün
partilerin bu konuda bir konsensüsü vardı, hepsi hemfikirdi, bu düzenleme
Meclise getirilir, bütün partilerin katkılarıyla gerçekten adil, vicdana uygun,
hakkaniyete uygun bir düzenleme gerçekleştirilirdi ama yangından mal
kaçırırcasına ya da totaliter dikta rejiminin bir zihniyeti olarak bir gecede
bir ferman yayınlandı ve işçiler daha da mağdur edildi. 
Bakın,
taşeron işçilere ilişkin düzenlemelerde KİT’ler, özel bütçeli idareler, yine
hizmet alım sözleşmesi dışındaki sözleşmelere dayalı çalışan işçiler, bunlar
tamamen kapsam dışı bırakılıyor. Genel bütçeli kamu idareleri, özel bütçeli
idareler, düzenleyici ve denetleyici idareler, sosyal güvenlik kurumları ve
kanun hükmünde kararname ekinde sunulmuş bulunan cetvelde yer alan işçiler de
657 sayılı Kanun’un 4/D maddesine göre süresi belirsiz sözleşmelere tabi
tutuluyor dolayısıyla bir güvenceleri yok. İl özel idaresi ve belediyeler ile
mahalli kurumlarda çalışan, örneğin, çöp, temizlik, park ve bahçeler gibi
işlerde çalışan taşeron işçiler ne yapıldı? Taşerona ait şirketin bünyesinden
alınıyor, ilgili idarelerin bünyesinde kurulan yeni şirketlerde tekrar şirket
işçisi olarak çalıştırılacak. Yani, aynı iş alanında bir belediyenin asıl
kadrosunda yer alan kamu işçisi olacak, bir taraftan da şirket işçisi; böyle
ciddi bir ayrıma tabi tutuluyor ve uygulamada aslında… Bugün, Diyarbakır’da
40’ı aşkın büyükşehir belediye işçisi zorunlu olarak emekliye sevk ediliyor. Bu
insanlar on beş yıldır emek vermiş, çoluk çocukları var, dayatılıyor,
emekliliğe, zorunlu sevke tabi tutuluyor. Sadece bu mudur? Bu değil, sınav
sistemi getiriliyor, öte taraftan, disiplin soruşturması… Mantık çok net,
AKP’ye muhalif olan işçileri istihdam alanından uzaklaştırıp, yeni istihdam…
(Mikrofon
otomatik cihaz tarafından kapatıldı) 
MEHMET
EMİN ADIYAMAN (Devamla) - …alanları yaratıp yandaşları istihdam etmektir. Amaç
budur diyoruz, adaletsizdir diyoruz, hepinizi saygıyla selamlıyoruz. (HDP
sıralarından alkışlar) 
BAŞKAN
– Teşekkür ederim Sayın Adıyaman. 
Adalet
ve Kalkınma Partisi Grubu adına Ankara Milletvekili Sayın Ahmet Gündoğdu
konuşacaklar. 
Buyurun
Sayın Gündoğdu. (AK PARTİ sıralarından alkışlar) 
AK
PARTİ GRUBU ADINA AHMET GÜNDOĞDU (Ankara) – Değerli Başkan, değerli
milletvekili arkadaşlarım; CHP’nin grup önerisi üzerine grubum adına söz almış
bulunuyorum. 
Konu
taşeron yasası, taşeron mevzuatı. Bu grup önerisini ve bu düzenleme üzerine Türkiye’de
yapılan eleştirileri 3 ana başlıkta değerlendiriyorum. 
Bir:
Yapılan işe, uygulamaya, içeriğine yönelik eleştiriler. Bu eleştiriler daha
iyiye ulaşmak için, daha kapsamlı olmak için yapılan eleştiriler. Zaten bir yıl
önce 720 bin kişiyi ancak kapsayan bir uygulamayken bugün 1 milyonun üzerine
çıkmış olması da bu yapıcı talep ve eleştirilerden yararlanmamız sonucu
gerçekleşmiştir.
MEHMET
EMİN ADIYAMAN (Iğdır) – Meclise getirseydiniz.
AHMET
GÜNDOĞDU (Devamla) – İkincisi: Yapılma biçimine eleştiri. Olağanüstü hâl
süreci, kanun hükmünde kararname; evet, bunlar da anayasal ve hukuki bir
yoldur. 
Üçüncüsü:
Yapana karşı koyma anlayışı. AK PARTİ ne yaparsa yapsın biz zaten karşı koyarız
zihniyeti. Buna yapacak, diyecek hiçbir şey yok.
Yapılan
nedir, kimleri kapsıyor, kimler yararlanıyor? Kamuda çalışan 450 bin
kardeşimiz, belediye ve il özel idarelerinde çalışan 450 bin, altını çizerek
söylüyorum her ikisi de sürekli işçi kadrosuna geçmiştir. Kamuda istihdamdı
önceki adı, şimdi kadro.
ÖMER
FETHİ GÜRER (Niğde) – Belediyede yok Başkan, yanlış bilgi o.
AHMET
GÜNDOĞDU (Devamla) – Kamuda on iki aydan kısa süreli çalışan 20 bin geçici işçi
statüsü, mevsimlik 23 bin işçi, altı aydan dokuz aya çıkma, 4/C’liler 27 bin
kişi; 1.379’u Meclisimizde, 1.900’ü TÜİK’te, diğerleri özelleştirme… Ve en
önemlisi bundan sonra özelleştirme kapsamına girecek olanlar da direkt bu
yasadan yararlanacak. Toplam, 1 milyon 20 bin kişi.
Kamu
ile belediye ve il özel idare çalışanları arasında statü olarak, İş Kanunu
olarak bir fark yok. Alt işveren tarih oluyor. Bir yıllık, üç yıllık, beş
yıllık sözleşme devri bitiyor. Yaş sınırı, eğitim şartı yok. 4 Aralık tarihi
esas. Askerlik, doğum, hastalık dâhil doğum iznine ayrılana vekâlet eden de
bundan yararlanabiliyor. Feragat, sulh, güvenlik gibi kavramlar… Evet, devletin
uygulaması güvenlik soruşturmasını gerektirir. Burada alt işverenle kavgalı
olan işçi kardeşimizin feragati istenmiyor, idareye kadro için dava açmışsa
kadroyu veriyoruz hükümsüz, bundan feragat etmesi isteniyor. Mevcut ücretleri korunuyor,
toplu sözleşme hakkı devam ediyor, sendikalılıkları devam ediyor. 450 bini de
elli iki günlük ilave zam, tediye, ikramiye hakkı kazanıyor. 
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Gündoğdu. 
AHMET
GÜNDOĞDU (Devamla) – Bir dakikalık süre istirham ediyorum. 
BAŞKAN
– Buyurun. 
AHMET
GÜNDOĞDU (Devamla) – Çok teşekkür ediyorum. 
Benim
geçmişte MEMUR-SEN Genel Başkanıyken talepte bulunduğum, bugünkü iktidarımızın
da seve seve hayata geçirdiği yüz binlerce arkadaşımızın sözleşmelilikten
kadroya geçişi… Elbette bunu niçin söylüyorum? Bugün yapılan, çalışanların
çoğunun beklentisinden de ileri bir düzenlemedir. İyinin her zaman daha iyisi
vardır. Daha iyisini bekleyen tüm çalışanlarımızın daha iyisini beklemek için bize
güvendiklerinden dolayı onları tebrikle, takdirle anıyorum. İyisini yapan
biziz, daha iyisini de inşallah yapmak bize nasip olacak diyorum. 
ÖMER
FETHİ GÜRER (Niğde) – Daha iyisini CHP yapacak. 
AHMET
GÜNDOĞDU (Devamla) – Emek veren bütün arkadaşlarımıza teşekkür ediyorum. 
Yüce
Meclisimizi saygıyla selamlıyorum. (AK PARTİ sıralarından alkışlar) 
ÖMER
FETHİ GÜRER (Niğde) – Şunu bir araştıralım, söylediğiniz rakamları bir
araştıralım, kuralım da komisyonda bir araştıralım bakalım söyledikleriniz ne
kadar doğruymuş. 
BAŞKAN
– Cumhuriyet Halk Partisi grup önerisini oylarınıza sunuyorum: Kabul edenler…
Kabul etmeyenler… Öneri kabul edilmemiştir. 
Sayın
milletvekilleri, birleşime on dakika ara veriyorum. 
Kapanma Saati: 18.54
ALTINCI OTURUM
Açılma Saati: 19.09
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Barış KARADENİZ (Sinop), İshak GAZEL
(Kütahya) 
----- 0 -----
BAŞKAN
– Türkiye Büyük Millet Meclisinin 48’inci Birleşiminin Altıncı Oturumunu
açıyorum.
Gündemin
oylaması yapılacak işler kısmına geçiyoruz.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Komisyonlardan Gelen Diğer İşler
1.- Ağrı Milletvekili Leyla Zana’nın 1’inci Yasama Yılı ile
2’nci Yasama Yılı 01.10.2016 ila 30.04.2017 Döneminde Anayasa’nın 81’inci
Maddesine Uygun Biçimde Andiçmeden Aralıksız Olarak Genel Kurulun 212
Birleşimine Katılmamasına Bağlı Devamsızlığı Nedeniyle Anayasa’nın 84’üncü ve
İç Tüzük’ün 138’inci Maddeleri Uyarınca Gerekli Değerlendirmenin Yapılması İçin
Başkanlık Divanının 20.07.2017 Tarihli ve 41 Numaralı Kararı ve Türkiye Büyük
Millet Meclisi Başkanlığı Tezkeresi (3/1171) ile Anayasa ve Adalet Komisyonları
Üyelerinden Kurulu Karma Komisyon Raporu (Sıra Sayısı: 507) (x)
BAŞKAN
- 1’inci sırada yer alan, Ağrı Milletvekili Leyla Zana’nın Birinci Yasama Yılı
ile İkinci Yasama Yılı 1/10/2016 ila 30/4/2017 Döneminde Anayasa’nın 81’inci
Maddesine Uygun Biçimde Ant İçmeden Aralıksız Olarak Genel Kurulun 212
Birleşimine Katılmamasına Bağlı Devamsızlığı Nedeniyle Anayasa’nın 84’üncü ve
İç Tüzük’ün 138’inci Maddeleri Uyarınca Gerekli Değerlendirmenin Yapılması İçin
Başkanlık Divanının 20/07/2017 Tarihli ve 41 Numaralı Kararı ve Türkiye Büyük
Millet Meclisi Başkanlığı Tezkeresi (3/1171) ile Anayasa ve Adalet Komisyonları
Üyelerinden Kurulu Karma Komisyon Raporu’nun görüşmeleri 10/1/2018 günü saat
18.40’ta tamamlanmıştı. 
Sayın
milletvekilleri, üye tam sayısının salt çoğunluğunun tespit edilmesi için
yapacağımız açık oylamada Komisyon raporunun kabul edilerek üyeliğin düşmesi
için 276 oyu arayacağız. Kabul oyunun 276’nın altında olması durumunda Komisyon
raporu kabul edilmemiş ve milletvekilliği düşmemiş olacaktır. 
Şimdi,
yapacağımız açık oylamanın şekli hakkında Genel Kurulun kararını alacağım. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir. 
Sayın
milletvekilleri, oylama için üç dakika süre vereceğim. 
Bu
süre içinde sisteme giremeyen üyelerin teknik personelden yardım istemelerini,
bu yardıma rağmen de sisteme giremeyen üyelerin oy pusulalarını oylama için
öngörülen üç dakikalık süre içinde Başkanlığa ulaştırmalarını rica ediyorum.
Ayrıca,
vekâleten oy kullanacak sayın bakanlar var ise hangi bakana vekâleten oy
kullandığını, oyunun rengini ve kendisinin ad ve soyadı ile imzasını da taşıyan
oy pusulasını yine oylama için öngörülen üç dakikalık süre içerisinde
Başkanlığa ulaştırmalarını rica ediyorum ve oylama işlemini başlatıyorum.
(Elektronik
cihazla oylamaya başlandı)
BAŞKAN
– Sayın milletvekilleri, pusula veren sayın milletvekilleri lütfen Genel Kurulu
terk etmesinler, okuyacağım pusulaları.
(Elektronik
cihazla oylamaya devam edildi)
BAŞKAN
– Pusula veren sayın milletvekillerin isimlerini okuyorum:
Sayın
Saadet Becerekli? Burada.
Sayın
Mahmut Celadet Gaydalı? Burada.
Sayın
Sırrı Süreyya Önder? Burada.
Sayın
Nihat Akdoğan? Burada.
Sayın
Alican Önlü? Burada.
Sayın
Mahmut Toğrul? Burada.
Diğer
pusula veren sayın milletvekillerini okuyorum:
Sayın
Azmi Ekinci? Burada.
İstanbul
Milletvekili Sayın Berat Albayrak’a vekâleten Sayın Bekir Bozdağ? Burada.
Sayın
Nureddin Nebati? Burada.
Sayın
Hakan Çavuşoğlu’na vekâleten Sayın Faruk Özlü? Burada. 
Sayın
Bennur Karaburun? Burada.
Sayın
Ahmet Arslan’a vekâleten Sayın İsmet Yılmaz? Burada.
Sayın
Fatma Güldemet Sarı? Burada.
Sayın
Ahmet Demircan? Burada.
Sayın
Mevlüt Çavuşoğlu’na vekâleten Sayın Süleyman Soylu? Burada.
Sayın
Nihat Zeybekci’ye vekâleten Sayın Osman Aşkın Bak? Burada.
Sayın
Ayşe Keşir? Burada.
Sayın
Recep Akdağ’a vekâleten Sayın Mehmet Şimşek? Burada.
Sayın
Binali Yıldırım’a vekâleten Sayın Nurettin Canikli? Burada.
Sayın
Ahmet Selim Yurdakul? Burada.
Sayın
Mehmet Parsak? Burada.
Sayın
Zühal Topcu? Burada.
Sayın
Muharrem Varlı...
Sayın
Mehmet Özhaseki’ye vekâleten Sayın Bülent Tüfenkci? Burada.
Sayın
Abdulhamit Gül’e vekâleten Sayın Naci Ağbal? Burada.
Sayın
Veysel Eroğlu’na vekâleten Sayın Jülide Sarıeroğlu? Burada.
Sayın
Mehmet Metiner? Burada.
Sayın
Hayati Yazıcı? Burada.
Sayın
Meral Danış Beştaş? Burada.
(Elektronik
cihazla oylamaya devam edildi)
BAŞKAN
- Ağrı Milletvekili Leyla Zana’nın 1’inci Yasama Yılı ile 2’nci Yasama Yılı,
01/10/2016 ile 30/04/2017 döneminde Anayasa’nın 81’inci maddesine uygun biçimde
ant içmeden aralıksız olarak Genel Kurulun 212 birleşimine katılmamasına bağlı
devamsızlığı nedeniyle Anayasa’nın 84’üncü ve İç Tüzük’ün 138’inci maddeleri
uyarınca gerekli değerlendirmenin yapılması için Başkanlık Divanının 20/07/2017
tarihli ve 41 numaralı Kararı ve Türkiye Büyük Millet Meclisi Başkanlığı
Tezkeresi (3/1171), Anayasa ve Adalet Komisyonları üyelerinden kurulu Karma
Komisyon Raporu’nun açık oylamasını bildiriyorum: 
Oy Sayısı :  324
Kabul :  302
Ret  :  22(x) 
 Kâtip
Üye  Kâtip Üye 
 Barış
Karadeniz İshak Gazel
 Sinop Kütahya
Bu
sonuca göre Komisyon Raporu kabul edilmiştir. 
Böylece
Ağrı Milletvekili Leyla Zana’nın Milletvekilliği düşmüştür. 
Birleşime
otuz dakika ara veriyorum. 
Kapanma Saati: 19.27
YEDİNCİ OTURUM
Açılma Saati: 20.03
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Bülent ÖZ (Çanakkale), İshak GAZEL
(Kütahya), 
----- 0 -----
BAŞKAN
– Türkiye Büyük Millet Meclisinin 48’inci Birleşiminin Yedinci Oturumunu
açıyorum. 
Sayın
Kerestecioğlu, size söz vereceğim. Gerçekten özür dilerim, hiçbir kastım yoktu,
o anki gerginlikten dolayı böyle bir şey oldu. Bunu da bilmenizi istiyorum.
İnanmak tabii ki size kalmış olan bir şey.
Buyurun
Sayın Kerestecioğlu. 
VI.- AÇIKLAMALAR (Devam)
38.- İstanbul Milletvekili Filiz Kerestecioğlu Demir’in,
Ağrı Milletvekili Leyla Zana’nın milletvekilliğinin düşürülmesi kararının bu
Meclis için utanç verici bir durum olduğuna ilişkin açıklaması
FİLİZ
KERESTECİOĞLU DEMİR (İstanbul) – Sayın Başkan, eğer bir gerginlik varsa o
gerginlik gerçekten bizim yaşadığımız gerginliktir. Bu Mecliste 6’ncı kez
milletvekilliği düşürülüyor ve Leyla Zana öyle kabul, ret oylarına sığacak bir
şahsiyet değildir. O, sonsuza kadar aslında Türkiye'de vekildir. Yirmi dört yıl
sonra yine onun vekilliğini düşürmek AKP iktidarına ve sizlere nasip olmuştur.
Bu, gerçekten, Meclis adına utanç verici bir durumdur. Yaşanan bu durumdan
sonra Mithat Sancar bununla ilgili bir kısa konuşma yapacaktı. Zaten Kamu
Denetçiliğiyle ilgili herhangi bir konuşma yapmayı
düşünmüyoruz. Bu nedenle kendisine kürsüden kısa bir söz vermenizi rica
ediyorum.
BAŞKAN – Peki, buyurun Sayın Sancar.
Süreniz iki dakika.
39.- Mardin Milletvekili Mithat Sancar’ın, Ağrı Milletvekili
Leyla Zana’nın milletvekilliğinin düşürülmesi kararının bu Meclis için utanç
verici bir durum olduğuna ilişkin açıklaması
MİTHAT
SANCAR (Mardin) – Sayın Başkan ve burada olan az sayıda değerli
milletvekilleri; biraz önce AKP sıralarında büyük bir heyecan vardı, sıralar
uzun zamandır görmediğimiz kadar doluydu. Büyük bir şevkle koştular geldiler
çok tarihî bir karara imza atma heyecanıyla oylarını kullandılar ve şimdi
sanıyorum 10 kişi bile yok.
Burada
Leyla Zana’nın vekilliğinin düşürülmesi kararı için bu kadar heyecan duyan, bu
kadar şevkle oy kullanan bu vekillere şunu hatırlatalım: Aldığınız karar tarihî
bir utancın tekrarından çok daha fazla bir anlam taşıyor. Evet, bundan yirmi üç
yıl önce bu Mecliste tarihî bir ayıp ve utanç yaşanmıştı. Şimdi, AKP yeni
Türkiye ve yenilik iddialarıyla uzun süredir propaganda yaparken eskinin bütün
kötü uygulamalarını fazlasıyla hayata geçirmektedir. Tek yenilik vardır AKP’nin
yaptığı, eskinin adaletsizliklerini, haksızlıklarını ve kötülüklerini geçmiş
olmak yani adaletsizlik, haksızlık ve kötülükte birinci sıraya gelmiş olmak. Bu
bir madalyayı gerektiriyorsa bu madalyayı takacaksınız fakat bu madalya bir
ibret ve utanç madalyası olacaktır. 
Öte
yandan, İslami siyasal gelenekte var olan muhalif ve demokrat nüveleri de
getirip devlet aklının kirli kucağına teslim etmiş olmanın utancını tabanınıza,
vicdanlı bütün seçmenlerinize, onların takdirine havale ediyoruz. Leyla
Zana’nın vekilliği buradaki oylarla düşemez.
(Mikrofon
otomatik cihaz tarafından kapatıldı) 
MİTHAT
SANCAR (Devamla) – Son, bir dakika rica edeceğim.
BAŞKAN
– Tamamlayın lütfen bir dakikada. 
MİTHAT
SANCAR (Devamla) –  Leyla Zana bu ülkede barışın, onurlu yaşamın,
kimliğine ve kişiliğine sahip çıkma iradesinin sembolüdür; en zor şartlarda,
sizin kendisine muhalefet ettiğinizi iddia ettiğiniz o devlet aklı zihniyetine
karşı o kararlı duruşu sergiledi, şimdi o devlet aklının gönüllü uygulayıcıları
-daha ağır bir kelime söylemek istemiyorum- gönüllü icracıları durumuna gelmiş
olan sizlere karşı da bu onurlu duruşu sonuna kadar hakkıyla savunmaya devam
edecektir. 
Burada
aldığınız kararın ne anlama geldiğini yakınlarınıza anlatamayacaksınız, bırakın
tarihe, bırakın halkların vicdanına. Her bir oy burada kayda geçmiştir. Yarın,
tıpkı Denizlerin idamında olduğu gibi, karşınıza çıktığında, bugün ondan utanç
duyanlar gibi utanç duyacaksınız. Bu utançla sizi baş başa bırakıyoruz ve
birleşimin bundan sonraki kısmına katılmıyoruz. (HDP sıralarından alkışlar) 
(HDP
milletvekillerinin Genel Kurul salonunu terk etmesi)
BAŞKAN
– Teşekkür ederim Sayın Sancar.
MAHMUT
TANAL (İstanbul) – Sayın Başkan…
BAŞKAN
– Efendim Sayın Tanal, nedir talebiniz?
MAHMUT
TANAL (İstanbul) – 60’a göre pek kısa bir söz talebim var mümkünse.
BAŞKAN
– Buyurun, bir dakika, yerinizden.
40.- İstanbul Milletvekili Mahmut Tanal’ın, Konya
Milletvekili Ahmet Davutoğlu hakkında devamsızlık nedeniyle herhangi bir işlem
uygulanmamasına ve siyasi yaşamda zor olan kararların her zaman Oturum Başkanı
TBMM Başkan Vekili Ayşe Nur Bahçekapılı’nın nöbetçi olduğu tarihlere denk
getirildiğine ilişkin açıklaması
MAHMUT
TANAL (İstanbul) – Teşekkür ediyorum Sayın Başkan.
Değerli
milletvekilleri, Anayasa’mızın 11’inci maddesi “Anayasa hükümleri, yasama,
yürütme ve yargı organlarını, idare makamlarını ve diğer kuruluş ve kişileri
bağlayan temel hukuk kurallarıdır.” der. Anayasa’mızın 10’uncu maddesi “Herkes,
dil, ırk, renk, cinsiyet, siyasî düşünce, felsefî inanç, din, mezhep ve benzeri
sebeplerle ayırım gözetilmeksizin kanun önünde eşittir.” der ve bugün, bu
açıdan baktığımız zaman, Leyla Zana’nın milletvekilliğinin düşürülmesi…
Parlamentoya gelmeyen Sayın Ahmet Davutoğlu hakkında bu işlem yapılmamakta,
Leyla Zana hakkında yapılmakta. Aynı şekilde, siyasi yaşamda zor olan çok
kararlar var ve bu Türkiye Büyük Millet Meclisinde 4 Meclis başkan vekili var,
bu zor kararların hepsi ne hikmetse nöbet olarak size düşürülüyor. Bunlar neden
bilinçli olarak sizin nöbetçi olduğunuz haftaya getiriliyor?
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Tanal ama bu konuyu görüşmeye ve cevap vermeye de değer
görmüyorum. Biz burada görev yapıyoruz, gündemimiz neyse onu uyguluyoruz.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, sizden önce Sayın Muş’un bir söz talebi var, onu dinleyelim önce.
ÖZGÜR
ÖZEL (Manisa) – Tabii tabii.
BAŞKAN
– Sayın Muş, buyurun.
41.- İstanbul Milletvekili Mehmet Muş’un, Mardin
Milletvekili Mithat Sancar’ın yaptığı açıklamasındaki bazı ifadelerine ilişkin
açıklaması
MEHMET
MUŞ (İstanbul) – Sayın Başkan, teşekkür ediyorum.
Bugün
yaptığımız görüşme ve oylama, karma komisyonun Genel Kurula göndermiş olduğu
bir raporun değerlendirilmesi ve ondan sonra bununla alakalı verilen bir
karardır. Burada az önce karar verilen ve karma komisyonda görüşülüp raporu
buraya gönderilen milletvekili Anayasa’ya uygun şekilde yemin etmemiş ve 212
birleşim Türkiye Büyük Millet Meclisi toplantılarına katılmamıştır. Bunun
neticesinde karma komisyon bir karar almıştır ve Genel Kurulda bu oylanmıştır.
Dolayısıyla,
buradan çıkıp, kürsüden söylenen “Eskinin kötülüklerini geçtiniz, eskinin
yanlışlıklarını geçtiniz, bu madalyayı takabilirsiniz.” gibi ifadeleri
reddediyoruz. Bu ifadeleri kullananlar, milletin kendilerine hangi madalyayı
uygun gördüğünü çok iyi biliyorlar, o madalyayı takıp gezebilirler. Hiçbir
zaman…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
MEHMET
MUŞ (İstanbul) – AK PARTİ reformist bir partidir, AK PARTİ Türkiye'de
özgürlükleri genişleten bir partidir, AK PARTİ Türkiye'de demokrasinin
güçlenmesi için mücadele eden bir partidir ve bu özelliklerini hiçbir zaman,
hiçbir surette kaybetmeyen, kaybetmemiş ve kaybetmeyecek olan bir partidir.
Dolayısıyla bu noktada partimize yönelik ortaya atılan ithamların tamamını
reddettiğimizi ifade ederim. 
Teşekkür
ediyorum. 
Genel
Kurulu saygıyla selamlarım. 
BAŞKAN
– Teşekkür ederim.
Sayın
Özel…
42.- Manisa Milletvekili Özgür Özel’in, Kamu Denetçiliği
Kurumunun 2013, 2104, 2015 ve 2016 yılları raporlarının görüşmelerinin Mecliste
çoğunluğun bulunmadığı bir sırada yapılmaması gerektiğine ilişkin açıklaması
ÖZGÜR
ÖZEL (Manisa) – Sayın Başkan, gündeme devam ettiğimiz durumda, kamuoyunda
“ombudsmanlık” diye bilinen Kamu Denetçiliği Kurumunun 2013, 2014, 2015, 2016
raporlarını görüşeceğiz. Oysa kurum 2006’da kurulup, anayasal dayanaktan yoksun
olduğu için iptal edilip Anayasa Mahkemesi tarafından, daha sonra anayasal
dayanağına -yapılan referandumla- 2010’da kavuştuktan sonra 2012’de yeniden
kurulan kurum kendi kanuna göre her yıl Meclise bu raporları yollaması ve
yıllık görüşülmesi lazımdı. Üzerinde açılacak olan genel görüşmede de gruplar
yirmişer dakika o yılı değerlendirecekti. 2013, 2014, 2015, 2016 görüşmeleri
yapılmamış, raporlar gelmiş ama bu görüşmeler yapılmamış.
(Mikrofon
otomatik cihaz tarafından kapatıldı)
BAŞKAN
– Tamamlayın lütfen Sayın Özel.
ÖZGÜR
ÖZEL (Manisa) - Bugün âdeta ilk kez, bir anayasal kuruma, Adalet ve Kalkınma
Partisinin kanununu çıkardığı ve bütün eleştirilere rağmen yönetimini
oluşturduğu, Başdenetçisini seçtiği, denetçilerini belirlediği, oralarda da
ortaklaşmadığı bu kuruma bir torba yapıldı şimdi, dört yıllık rapor burada
görüşülecek ve bir yasak savulacak. Üstüne üstlük Meclisin durumu ortada. Yani
bu kadar ciddi, önem verdiğimiz, ciddiye aldığımız bir durum ama Meclisin
durumu da ortada. Yani buna sizin şu anda… Usul yönünden itirazım olacak eğer
hepsi bir görüşülecekse, başka, onu zaten Kamu Başdenetçisinin bizi arayan
uzmanlarına, danışmanlarına da ifade ettim ama bu şartlar altında bu raporun
görüşülmesi kuruma da, bu kurumdan bir şeyler bekleyen mağdurlara da, insan
hakkı ihlallerine uğramış kişilere de büyük haksızlıktır. Gerçekten, hani,
birçok şeyi siyaseten, ondan bundan söylüyoruz ama bunun hakikaten kimseye
faydası yok. 
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) – Bitireyim. 
BAŞKAN
– Son bir dakika, tamamlayın lütfen.
ÖZGÜR
ÖZEL (Manisa) – Peki, zaten bitti. 
Kurumun
içini boşaltan, kurumu işlevsiz kılan, kurumun arkasındaki Meclis iradesini
fiilen yok gösteren, sıfırlayan, kurumu Meclis tarafından da, iktidar partisi
tarafından da ciddiye alınmayan bir kurum hâline getiren bir yapıya dönüşecek.
Bu görüşmelerin devamında ben bir fayda görmüyorum. Bunu salı gününe bırakalım
veya diliyorsanız yarına bırakalım ama gruplar toplansın, grubunu toplasın
iktidar partisi. Toplantı yeter sayısı yok, karar yeter sayısı yok. Bu aşamada
bir yoklama olmayacağı için ihtiyaç duyulmayabilir ama gerçekten ayıplı bir
durumla karşı karşıyayız. Herhâlde bundan ne kurum memnun olur ne de bu kuruma
yıllar önce çok ciddi bir önem atfeden ama daha sonra herhâlde o iddiasından
vazgeçmiş olan iktidar partisi. 
Çok
teşekkür ediyorum. 
MEHMET
MUŞ (İstanbul) – Sayın Başkanım….
BAŞKAN
– Sayın Muş… 
43.- İstanbul Milletvekili Mehmet Muş’un, Türkiye Büyük
Millet Meclisinin gündeminin belli olduğuna ve Meclisin çalışmasına devam
etmesi gerektiğine ilişkin açıklaması
MEHMET
MUŞ (İstanbul) – Sayın Başkan, Türkiye Büyük Millet Meclisinin gündemi bellidir.
Dolayısıyla, hem kurumun ilgili temsilcileri hem milletvekillerimiz buradadır
ve Meclisin çalışmasına devam etmesi gerektiğini düşünüyorum. 
Şunu
ifade etmek isterim: Madem bu kadar önem atfediyorsunuz, iktidar partisine
dönüp “Grubunuz burada yok.” diyeceğinize, kendi grubunuzu bir getirin, bir
görelim kendi grubunuzu. 
ÖZGÜR
ÖZEL (Manisa) – Ben “Meclisin durumu ortada.” dedim. 
MEHMET
MUŞ (İstanbul) – “İktidar grubu” diyorsunuz. 
ÖZGÜR
ÖZEL (Manisa) – Hayır “Meclisin durumu ortada.” dedim. 
MEHMET
MUŞ (İstanbul) – “İktidar grubu” diyorsunuz.
BAŞKAN
– Karşılıklı konuşmayalım lütfen Sayın Özel. 
MEHMET
MUŞ (İstanbul) – Kendi grubunuz yok ortada. Sizin ne kadar önem atfettiğiniz
buradan belli. Burada üç beş kişisiniz, kalkıp oradan “İktidar partisinin grubu
burada yok, bu görüşmeyi erteleyelim.” gibi bir ifadeyi… Önce insan kendine bir
bakar, ondan sonra iktidara bir şey söyleyecekse ona göre söyler. 
Teşekkür
ederim. 
BAŞKAN
– Teşekkür ederim. 
Sayın
milletvekilleri, sizler de çok iyi biliyorsunuz ki gündemimizi değiştirme
yetkisi Sayın Divanın elinde olan bir şey değildir. Gündemi değiştirme,
görüşülecek olan konuların ertelemesinin yollarını biliyoruz. Dolayısıyla, şu
noktadan itibaren bizim Divan olarak yapacak bir şeyimiz yok. Görüşmelere
başlayacağız. 
ÖZGÜR
ÖZEL (Manisa) – Sayın Başkan… 
BAŞKAN
– Buyurun Sayın Özel. 
ÖZGÜR
ÖZEL (Manisa) – Sayın Başkan, tutanağa önce şu geçsin: Tabii, bir insan bu
kadar ön yargılı olunca, bu kadar iktidar kibrine bürünmüş olunca böyle şeyler
yapıyor. Ben “Meclisin durumu ortada.” dedim. Ayrıca, bir kez, demokrasilerde
Meclisi çalıştırma sorumluluğu iktidar partisine aittir; bir. 
MEHMET
MUŞ (İstanbul) – Çalıştırıyoruz. 
ÖZGÜR
ÖZEL (Manisa) - Burada yeterli sayıda milletvekilini bulunduracaksınız, takır
takır işinizi yapacaksınız. 
İkincisi,
bu kurum sizin fevkalade önem atfettiğiniz bir kurum. 2006’da bununla ilgili
neler dediniz, 2012’de neler söylediniz ama dört yıldır… Böyle dört yıllık
bütün rapor yirmişer dakika görüşülecek ve Meclisin durumu ortada. Ama bu
kurumu kuran ben değilim; kuran, sizin talebinizle yüce Meclisin iradesidir.
Kuruma saygılıyız, önem de atfediyoruz ama ben “Meclisin durumu ortada.”
diyorum, “İktidara yükleniyorsun.” Ayrıca muhalefet partilerinin, “Efendim,
Meclisin durumu ortada.” deme ihtiyacı da yoktur. Çünkü iktidara talipsen
Meclisi yönetmek baş görevindir senin.
BAŞKAN
– Tamam, teşekkür ederim.
ÖZGÜR
ÖZEL (Manisa) – Yarın iktidar olduğumda aynı soruyu sen bana soracaksın, bu
böyledir. 
Sayın
Başkan, o zaman şöyle bir şey söyleyeyim: Usul yönünden bir itirazda bulunmak
durumundayım bu tartışmanın dışında. Ben burada belki iktidar partisi de şöyle
bir bakar, “Biraz önce 300 kişi buradaydık, şimdi 20 kişiyiz.” deyip belki bir
şey söyler.
BAŞKAN
– Evet, usul açısından itirazınızı dinleyeyim.
ÖZGÜR
ÖZEL (Manisa) – Usul yönünden itirazım şu Sayın Başkan: Kurumun kuruluş kanunu,
kurumun kanunu gereği Meclise karşı mükellefiyetleri var. Meclisin de yasaya
karşı sorumlulukları var. Bunlar gereğince dört yıl boyunca bu raporlar gelip
Mecliste bu raporların her birisinin süresi içinde görüşülmesi lazımdı. Bu
görüşülmedi. Bugün bir eksik ortadan kaldırılacaksa bu, yasaksavar şekilde
olmaz. Hiç değilse bu kurumun bu görüşmelerinin her bir dönemiyle ilgili bir
tur, her bir yıl raporuyla ilgili bir tur görüşme yapılması gerekir. Aksi
takdirde burada bu görüşmeleri gruplara toplam yirmi dakika söz verip, hani
iktidar bir uzlaşma arayışında bir yönetme niyetinde olsa meseleyi…
Ben
onu da söyledim arayan arkadaşlara, “Ya, hiç olmazsa yirmişer değil, gruplara
birer saat süre teklif edin. Bütçe görüşmesi gibi bir gün özel gündemle
toplanalım, dört yıllık raporu -madem yirmi dakika buna düşen pay- hiç değilse
birer saat konuşarak görüşelim” dedim. Bu kadar yapıcı bir muhalefet partisi
teklifine karşı “Duymuyorum, görmüyorum, konuşmuyorum, gözlerimi kapıyorum,
yirmi dakikada dört yılı gidelim, önümüze bakalım.” Bu doğru değil Sayın
Başkan.
BAŞKAN
– Sayın Özel, bakın, şimdi Karma Komisyon… 
Buyurun,
yerinize oturabilirsiniz.
ÖZGÜR
ÖZEL (Manisa) – Tamam, o zaman talebimi ileteyim. Eğer bu dört…
BAŞKAN
– Ben bir açıklamamı yapayım, talebinizi tekrar alacağım sizin.
ÖZGÜR
ÖZEL (Manisa) – Peki, haklısınız, tamam Sayın Başkan. 
BAŞKAN
– Çünkü üç aşağı beş yukarı anladım talebinizin ne olacağını.
Şimdi,
Karma Komisyon usul ekonomisini ve raporların birbirleriyle olan ilgisini
gözeterek 2013 ile 2016 yılları arasındaki raporları birleştirerek birlikte
görüşmeyi uygun görmüş. Tabii ki bu komisyon raporundan sonra, Meclis
Başkanlığımız da söz konusu bu raporların Komisyon kararına dayanarak Genel
Kurulda görüşülmesi düşüncesiyle bunu gündeme almış.
Şimdi,
bu andan itibaren bizim yapabileceğimiz hiçbir şey yok çünkü AK PARTİ grup
önerisi kabul edildiği zaman da aynı şekilde, bu şekilde görüşülmesi kabul
edilmişti grup önerisinde de. Komisyon kararı var, Başkanlığın Genel Kurula
sevki ve gündeme alınması söz konusu, Danışma Kurulunun kabulü söz konusu,
bizim bu konuda gündemi değiştirme gibi bir yetkimizin olmaması söz konusu
olduğu için, biz görüşmeye başlayacağız.
Buyurun.

Siz
herhâlde bir usul tartışması açacaksınız.
ÖZGÜR
ÖZEL (Manisa) – Sayın Başkanım, şimdi, bir ombudsmanlık ya da Kamu
Başdenetçiliği raporuyla, bunu, o kurumun mali raporuymuş da ibra yapıyormuş
gibi düşünmeyin. 
Esas
sıkıntı şu zaten: 2013 raporunu açıyorsunuz, oradaki mağduriyetlerin
giderilmesi giderilmemesi, o konudaki çalışmalar, bu kurumun Meclise karşı
mükellefiyetinin karşısında, Meclisin kamuya karşı mükellefiyeti ve sorumluluğu
gereği zaten o yıl yapılması lazımdı. Bunu hem buraya…
BAŞKAN
– Sayın Özel, sizi gayet iyi ve net bir şekilde anladım ama bu talebiniz
doğrultusunda, şu anda, Meclisi idare eden Divan olarak benim ve kâtip üyelerin
yapabileceği hiçbir şey yok, ben de bunu anlatmaya çalışıyorum size.
ÖZGÜR
ÖZEL (Manisa) – O zaman, bu tutumda olmanız durumunda, aynı torba kanunlarda
Anayasa’ya aykırılık iddiamız gibi, siz hep aynı savunuyorsunuz…
BAŞKAN
– Aynı savunuyorum değil, gerçek bu.
ÖZGÜR
ÖZEL (Manisa) – Sayın Başkan, gerçek değil, orada oturan…
BAŞKAN
– Sayın Özel, sizden bir şey rica edeceğim. 
ÖZGÜR
ÖZEL (Manisa) – Peki, Başkan.
BAŞKAN
– Gündemi değiştirme yetkisinin Başkanda, Genel Kurulu yöneten Başkanda veya
Divanda olabildiğine dair bir Tüzük maddesi bana gösterin, bunu yapacağım.
ÖZGÜR
ÖZEL (Manisa) – Sayın Başkan, bir an için, yerinizde, bu konuda benim gibi
düşünen bir Meclis başkan vekilinin olduğunu düşünün. 
MEHMET
MUŞ (İstanbul) – Ne yapacak?
BAŞKAN
– Yapamaz bir şey.
ÖZGÜR
ÖZEL (Manisa) – Onu söyleyeyim diye söz istedim.
BAŞKAN
– Yapamaz, Tüzük dışı davranmış olur Sayın Özel.
MEHMET
MUŞ (İstanbul) – Sayın Özel, yani değiştiremiyorsun gündemi. CHP yönetmiyor
Meclisi.
ÖZGÜR
ÖZEL (Manisa) – O yüzden, zaten bu tip işler hep iktidar partisinden gelen
Meclis başkan vekillerine denk getiriliyor. Der ki: “Kardeşim, yasa gereği ayrı
ayrı görüşülmesi gereken bir şeyi Meclis gündemine Başkanlık her ne kadar sevk
etmiş olsa da ben bunu hukukçu kimliğimle ve meselenin…” 
BAŞKAN
– Bunu söyleyebilme imkânı yok çünkü bunun birlikte görüşülmesi…
ÖZGÜR
ÖZEL (Manisa) – Yaparsınız, onlar da usul tartışması açarlar. 
MEHMET
MUŞ (İstanbul) – Nasıl yapacak ya! 
BAŞKAN
– …Danışma Kurulu tarafından Genel Kurulca kabul edilmiş. Genel Kurulun
üzerinde herhangi bir irade söz konusu olamaz, olması mümkün değildir. 
ÖZGÜR
ÖZEL (Manisa) – Bir şey söyleyeceğim Sayın Başkanım. 
BAŞKAN
– Genel Kurulun Danışma Kuruluyla karar verdiği bir noktada hangi partiden
olursa olsun bir başkan vekilinin gündemi değiştirme yetkisi yok. 
MAHMUT
TANAL (İstanbul) – Kararla burada yapabiliriz, karara sunalım. 
BAŞKAN
– Olduğu maddeyi gösterin bana, derhâl değiştireceğim gündemi. 
ÖZGÜR
ÖZEL (Manisa) – Sayın Başkan…
BAŞKAN
– Bir madde söyleyebilir misiniz bana İç Tüzük’te. 
ÖZGÜR
ÖZEL (Manisa) – Tabii ki. 
BÜLENT
TURAN (Çanakkale) – Özgür Bey, ben konuşabilir miyim?
ÖZGÜR
ÖZEL (Manisa) – Peki. 
Rica
etti “Ben bir şey söyleyeyim.” diye. 
BAŞKAN
– Gösterin ama o maddeyi bana. 
ÖZGÜR
ÖZEL (Manisa) – Sayın Başkan, ben göstereceğim bir dakika. “Lütfen ben
konuşayım.” dedi diye ben şey yaptım yani. Belki yapıcı bir şey söyler. 
BAŞKAN
– Tamam nasıl isterseniz. Sizin bittiyse sözünüz Sayın Turan’a söz vereceğim. 
ÖZGÜR
ÖZEL (Manisa) – “Ben bir şey söyleyeyim.” dedi diye bir centilmenlik yaptım.
Allah Allah…
BAŞKAN
– Peki, tamam. Sonra size söz veririm. 
Buyurun
Sayın Turan. 
44.- Çanakkale Milletvekili Bülent Turan’ın, Kamu
Denetçiliği Kurumunu ve yıllık raporların görüşmelerini önemsediklerine ilişkin
açıklaması
BÜLENT
TURAN (Çanakkale) – Kırk yılda bir yapacağı tuttu, onu da siz sabote ettiniz
Başkanım. 
Sayın
Başkan, az önce kıymetli grup başkan vekilinin itirazlarını dinledik. Buna
ilişkin Genel Kurulun kararı daha önceki oturumda alındı, gündemimiz belli.
Sayısal veriler, demokratik kurallar, hepsi zaten İç Tüzük’ümüzde yazılı. Biz
bu ombudsman komisyon raporunu görüşmek istiyoruz. Buna ilişkin de zaten ön
talebimiz var. Oylamalar yapıldı ve Genel Kurulun gündeminde var zaten bu. Bunu
ne başkan vekilinin ne bizim belirleme yetkimiz yok bu saatten sonra. Biz bunu
görüşmeye bir an önce başlamak taraftarıyız Sayın Başkanım. 
BAŞKAN
– Başka şansımız yok zaten sayın milletvekilleri. 
BÜLENT
TURAN (Çanakkale) – Yok zaten. 
MAHMUT
TANAL (İstanbul) – Var şans, var efendim. 
BÜLENT
TURAN (Çanakkale) – Bu tartışmalarımız zaman kaybından başka bir şey değil şu
anda Sayın Başkan. 
BAŞKAN
– Kaybolsun zaman, ne yapalım, çözelim meseleyi. 
Buyurun.

45.- Manisa Milletvekili Özgür Özel’in, Çanakkale
Milletvekili Bülent Turan’ın yaptığı açıklamasındaki bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkan, kısaca söyleyeyim: Burada ilk kez bir kamu
başdenetçiliği raporu görüşülüyor ve biliyoruz ki bu kötü örnekler dört sene
sonra karşımıza şöyle çıkacak: “2018 yılının Ocak ayında da böyle yapılmış.”
Bir usul oluşturuluyor, bir kötü örneğe alet oluyoruz ve bakın, ne sonuç
doğuracak biliyor musunuz? Buraya başvuran, kimsesizin kimsesi olsun diye bu
kuruma başvurmuş. Hiçbir yerde çare kalmamış, gelmiş buraya başvurmuş.
Raporlarını sunuyorlar. Zamanında görüşmeyince o mağduriyetin, o mağdurun
başvurusunun da bir kıymeti kalmıyor. Burada bunu yapınca biz şu esnekliği,
şöyle yeni bir usulü kabullenmiş olacağız: 2017, 2018, 2019, 2020 raporları
2021’de görüşülecek.
BAŞKAN
– Sayın Özel, ne yapalım söyleyin. Somut örnek söyleyin bana, ne yapalım?
ÖZGÜR
ÖZEL (Manisa) – Bakın, Anayasa’dan aldığınız yetki…
BAŞKAN
– Hangi yetki, maddesini söyleyin bana.
ÖZGÜR
ÖZEL (Manisa) – …ettiğiniz yemin, hukuk devletine bağlılık, Anayasa’ya
bağlılık… Anayasal bir kurumun yasasına uyulmamış, şimdi sizi burada… Dört
yıllık raporu bir kerede paketleyip, torbalayıp 20 milletvekili önünde
sıfırlamaya çalışıyorlar
BAŞKAN
– Sayın Özel, ne yapabiliriz, bana bir söyleyin somut olarak.
BÜLENT
TURAN (Çanakkale) – Bunları görüştük Sayın Başkan. 
ÖZGÜR
ÖZEL (Manisa) – Bunu usulüne uygun, ayrı ayrı müzakere edilmek üzere komisyona
iade edin.
BAŞKAN
– Hangi maddeye dayanarak bunu yapacağım ben?
ÖZGÜR
ÖZEL (Manisa) – Komisyona iade edin.
MEHMET
MUŞ (İstanbul) – Nasıl yapacak onu?
BAŞKAN
– Hangi maddeye dayanarak bunu yapacağım?
ÖZGÜR
ÖZEL (Manisa) – Meclis Başkanının yetkisindedir, yapmamış; Genel Kurulda itiraz
ediyoruz. Onun vekili olarak siz, bunu yeniden görüşmek üzere komisyona iade
ediniz diyorum, bu kadar basit.
MAHMUT
TANAL (İstanbul) – Veya şimdi oya sunsun.
MEHMET
MUŞ (İstanbul) – Sayın Başkan…
BAŞKAN
– Sayın Muş…
MEHMET
MUŞ (İstanbul) – Sayın Başkan, sayın grup başkan vekili hem Cumhuriyet Halk
Partisinin grup başkan vekili hem de Meclisi kendisi idare etmeye çalışıyor,
kendi istediği gibi olacak.
ÖZGÜR
ÖZEL (Manisa) – Allah Allah! Ya olur mu?
MEHMET
MUŞ (İstanbul) – “Hangi maddeye göre?” diye Sayın Başkan buradan bir soru
soruyor. “Gündemi değiştir…” Hangi maddeye göre değiştirecek?
ÖZGÜR
ÖZEL (Manisa) – Usul tartışması açacağız. Usul tartışması konusunda…
MEHMET
MUŞ (İstanbul) – Sayın Başkan, burada konuşuyorum.
BAŞKAN
– Genel Kurulun kararı usul tartışmasıyla değiştirilemez. Genel Kurulun kararı
değiştirilemez, hayır. 
ÖZGÜR
ÖZEL (Manisa) – Hayır hayır, usul tartışması açarsın, Genel Kurulun kararını
alırsın, yollarsan yollarsın.
MEHMET
MUŞ (İstanbul) – Sayın Başkan…
Lütfen
sözümü kesmeyin Sayın Özel.
BAŞKAN
– Son derece karşıyım, doğru görmüyorum. Genel Kurul…
ÖZGÜR
ÖZEL (Manisa) – Yollarsın gider.
MEHMET
MUŞ (İstanbul) – Sayın Başkan… Sayın Başkan…
BAŞKAN
– O zaman öyle bir yol açıyorsunuz ki siz, burada oturan Meclis başkan vekili
veya herhangi bir grup başkan vekili…
MEHMET
MUŞ (İstanbul) – Sayın Başkan…
BAŞKAN
– …görüşülmesini istemediği bir yasada şu söylediğiniz, ileri sürdüğünüz
yöntemi benimser, eğer sizin grubunuzdan herhangi bir Meclis başkan vekili de
burayı yönetiyorsa ilgili maddeyi görüşmeden kaldırır. Böyle bir yol açılabilir
mi? Danışma Kurulu olmuş, Genel Kurul karar vermiş, bütün bunları yapacağız,
ondan sonra da usul tartışmasıyla Genel Kurulun kararını hiçe sayacağız!
BÜLENT
TURAN (Çanakkale) – O zaman da itiraz etmediler Sayın Başkan.
MEHMET
MUŞ (İstanbul) – Sayın Başkan…
BAŞKAN
– Biraz önce “hukukun evrensel ilkeleri” dediniz ya, “hukukun üstünlüğü” dediniz
ya tam sizin bu söylediğiniz usulde biz hukuku çiğnemiş olacağız.
ÖZGÜR
ÖZEL (Manisa) – Hukuksuzluğa alet olmamak için diyorum ya!
MEHMET
MUŞ (İstanbul) – Sayın Başkan…
BAŞKAN
– Sayın Muş, sizi dinliyorum.
ÖZGÜR
ÖZEL (Manisa) – Bak, böyle yaparsan 2022’ye kadar bir daha bunların raporu
görüşülmez. 2017, 2018, 2019, 2020’yi de 2021’de görüşecek.
BAŞKAN
– İleriye dönük bir varsayımda bulunmayalım da…
MEHMET
MUŞ (İstanbul) – Sayın Başkan…
BAŞKAN
- Sayın Muş, sizi dinliyorum.
MEHMET
MUŞ (İstanbul) – Sayın Başkan, bakın, burada ortaya atılan iddiaların İç
Tüzük’te yeri yok. Sizin yapacağınız tek şey, şu an İç Tüzük’e uygun şekilde
Parlamentoyu yönetmektir. Burada gündeme gelmiş, gündeme alınmış olan raporları
komisyona iade etmek gibi bir yetkiniz yok, varsa çıksın grup başkan vekili
hangi maddeye dayanarak böyle bir iddia ortaya atıyor, bunu ifade etsin.
MAHMUT
TANAL (İstanbul) – Olmadığına ilişkin madde hangisi?
MEHMET
MUŞ (İstanbul) – Dolayısıyla ne teamüllerde böyle bir şey var… Daha önceki
dönemlerde de istemedikleri maddeleri ya da kanunları “Komisyona iade edin.” ya
da “Anayasa’ya uygun değil.” tartışmaları açtılar ama bunun İç Tüzük’te yeri
yok. 
MAHMUT
TANAL (İstanbul) – Bu ilk olay, böyle bir teamül yok Sayın Başkan.
MEHMET
MUŞ (İstanbul) – Dolayısıyla sizin yapacağınız tek şey Genel Kurulu
çalıştırmaktır, gündeme devam etmektir.
ÖZGÜR
ÖZEL (Manisa) – Sayın Başkan, son kez söz istiyorum.
BAŞKAN
– Buyurun.
ÖZGÜR
ÖZEL (Manisa) – O da şu: Defalarca burada Anayasa’ya aykırı olduğunu iddia
ettiğimiz kanunlarla ilgili daha başlangıçta usul tartışmaları açtık ve Genel
Kurulun görüşüne başvuruldu, bazen de başvurmadan başkan “Kanaatim değişmedi.”
dedi. Bugün burada siz şunu yapabilirsiniz: Bir usul tartışması açarsınız,
açtığınız usul tartışması sonucunda Genel Kurulun kararını alırsınız. Genel
Kurul her yıl ayrı ayrı görüşülmesi gereken, açıkça kanuna aykırı ve bir anayasal
kurumu kullanma yolunu vatandaşlara fiilen kapatacak yani daha doğrusu, her
dört senede bir, beş senede bir, sekiz senede bir rapor görüşme sonucunu
doğurabilecek bir işi ilk günden kesmiş olur, hep beraber yollarız, giderler
her yılı ayrı ayrı getirirler, tıkır tıkır görüşürüz; bunu söylüyorum. Daha
önce sizin de örnekleriniz var, Anayasa’ya aykırılık iddia ettiğimiz kanun
metinlerinde nasıl başta usul tartışmaları açıldı, açarsınız Genel Kurulun
kararını sorarsınız. Bunu söylüyorum, başka da bir şey demiyorum.
BÜLENT
TURAN (Çanakkale) – Öyle olursa seneye kalıp dört senelik görüşülecek.
ÖZGÜR
ÖZEL (Manisa) – Yaptılar defalarca ya.
BAŞKAN
– Başka bir şey demiyorsanız teşekkür ederim.
Sizin
söylediğiniz yöntemle yani açılacak olan bir usul tartışmasıyla Genel Kurulun
almış olduğu karar asla değiştirilemez. Ben bu görüşmeye devam edeceğim. İç
Tüzük’ün 49’uncu maddesinden aldığım yetkiye göre ve yetkilerimin sınırlarını
bilerek bu görüşmeye devam edeceğim. Ayrıca, 75’inci madde gereğince de benim
“Komisyona havale” diye bir yetkim yok. Usul tartışmasından sonra Genel Kurulun
kararını hiçe saymak zaten hukuk dışı bir uygulama. Dolayısıyla yeterli
görüyorum bu tartışmayı ve görüşmeye başlıyorum. 
MAHMUT
TANAL (İstanbul) – Genel Kurul oylarını değiştirmiş olabilir, düşüncesini
değiştirmiş olabilir Sayın Başkan.
BAŞKAN
– Gündemin "Kanun Tasarı ve Teklifleri ile Komisyonlardan Gelen Diğer
İşler" kısmına geçiyoruz. 
1’inci
sırada yer alan, Kamu Denetçiliği Kurumu 2016, 2015, 2014 ve 2013 Yıllık
Raporları Hakkında Dilekçe Komisyonu ile İnsan Haklarını İnceleme Komisyonu
Üyelerinden Kurulu Karma Komisyon Raporlarıüzerindeki görüşmelere
başlıyoruz. 
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Komisyonlardan Gelen Diğer İşler (Devam)
2.- Kamu Denetçiliği Kurumu 2016, 2015, 2014 ve 2013 Yıllık
Raporları Hakkında Dilekçe Komisyonu ile İnsan Haklarını İnceleme Komisyonu
Üyelerinden Kurulu Karma Komisyon Raporları (5/8, 5/5, 5/4, 5/3) (S. Sayısı: 289 ve 289’a 1’inci Ek) (X)
BAŞKAN
– Komisyon? Yerinde. 
Ayrıca,
kurum, Türkiye Büyük Millet Meclisine bağlı bir kurum olduğu için Komisyonun
yanında Türkiye Büyük Millet Meclisi Başkanlık Temsilcisi de yer almaktadır. 
Kamu
denetçiliği kurumu 2016, 2015, 2014 ve 2013 yıllık raporları hakkında Karma
Komisyon raporları üzerinde yapılacak görüşmede İç Tüzük’ün 72’nci maddesine
göre, siyasi parti grupları adına birer üyeye, şahısları adına iki üyeye söz
verilecektir. Ayrıca, istemleri hâlinde Komisyon ve Hükûmete de söz verilecek,
bu suretle Karma Komisyon raporları üzerindeki görüşme tamamlanmış olacaktır. 
Konuşma
süreleri, Komisyon, Hükûmet ve siyasi parti grupları için yirmişer dakika,
şahıslar için on dakikadır. 
Komisyon
raporları 289 ve 289’a 1’inci ek sıra sayısıyla bastırılıp dağıtılmıştır. 
İlk
söz, Milliyetçi Hareket Partisi Grubu adına Osmaniye Milletvekili Sayın Ruhi
Ersoy’a aittir. 
Buyurun
Sayın Ersoy. (MHP sıralarından alkışlar) 
MHP
GRUBU ADINA RUHİ ERSOY (Osmaniye) – Sayın Başkan, değerli milletvekilleri; Türk
devletinin ve Türk milletinin önemli birikimlerinin âdeta tezahürü olan devlet
kurumları, değişik zaman ve zeminlerde ihtiyaçlara göre kendisini güncelleyerek
veya yeni kurumlar inşa ederek varlığını devam ettiriyor. Bugün üzerinde
raporlarını konuşacağımız ombudsmanlık kurumu da bunlardan bir tanesidir.
Ombudsmanlık kurumunun Türkçe karşılığı “ara bulucu” ifadesi olarak kullanılsa
da İsveççe bir kelime olarak bizim literatürümüze geçmiş fakat kültürel
köklerine baktığımızda, bizim medeniyetimizden, İsveç Kralı’nın Osmanlı’da
misafir olduğu dönemlerdeki kadılık müessesesini araştırmasından sonra kendi
ülkesinde uygulamaya başlaması ve Batı medeniyetinde neşet ederek modern
dünyada da kabul görmesiyle alakalı önemli bir müessese olmuştur. Bu müessese
zaman içerisinde Türkiye tarafından yeniden keşfedilmiş, “Biz de bu kurumu
ülkemize yeniden taşıyalım.” denilmiş, 70’li yıllarda akademik olarak bu konuda
çalışmalar yapılmış ve Devlet Planlama Teşkilatının planlama gruplarında
değişik vesilelerle bu konu gündeme gelmiş. Nihayetinde, 2006 yılından
başlayarak 2013 yılına kadarki giden zaman diliminden sonra da
kurumsallaşmasıyla ilgili önemli adımlar atılmış. 
Buraya
kadar ifade etmemizin arka planı, biz tercüme metinlerle Batılılaşma sürecine
başlamış gibi gözüksek de, zaman içerisinde kendi medeniyetimizi, kendi
müktesebatımızı fark ettikçe Batı’dan aldığımız pek çok kavramın aslında kendi
kültür köklerimizde olduğunu görüyoruz. 
Bizim,
Milliyetçi Hareket Partisi olarak üzerinde durduğumuz temel mesele “Dün ile
bugünü kavga ettirirseniz yarın zararlı çıkar.” anlayışı. O sebepten dolayı,
biz cumhuriyet ile Osmanlı’yı, Osmanlı ile Selçuklu’yu, Selçuklu ile de Türk
kültürünün köklerinden gelen Yenisey, Orhun Vadisi’ndeki Göktürkleri bir bütün
hâlinde okuruz. Bu bütün hâlinde okumamızın temellerine indiğimizde de Orhun
Abideleri’nde iki temel kavram vardır. Bilge Kağan’ın veziri Tonyukuk ve Bilge Kağan
arasındaki yazışmaları -o dönem içerisinde sosyal devlet olmanın gereği- o
dönem içerisinde tehdit olarak gözüken Çin’e karşı alınması gereken tedbirleri
âdeta nakış nakış bengi taşlara işleyen o edebî eserde çok değişik devlet
felsefesi vardır ama iki temel kavram vardır: “Kut” ve “töre”. O kut ve töre
Bilge Kağan’ın Tonyukuk Abidesi’nden çıkar, daha sonra Yusuf Has Hâcib de
“Kutadgu Bilig” olarak kendisini gösterir. 
Milliyetçi
Hareket Partisi Sayın Genel Başkanının sıklıkla ifade etmiş olduğu, siyasetname
olarak kullanılan kut ve törede, “Saadet Veren Bilgi”de temel yaklaşımlarda şu
vardır değerli arkadaşlar: “Tanrı bana kut verdiği için ben size hakan oldum,
kağan oldum.” diyor Bilge Han. “İşte bu hakanlığımın ve kut almamın gereği,
açları doyurmam, açıkları giydirmem ve aranızdaki uyumu tesis etmem, adaleti
tesis etmem; birliğinizi, beraberliğinizi sağlayarak düşmana karşı güçlü
olmanızı sağlamam. Siz eğer kendinizi, kimliğinizi kaybederseniz, o
kaybettiğiniz süreçte il gider ama töre kalır. Töre yeniden iller kurar.”
diyor. İşte bu anlayışı Türk devlet geleneği kendi içerisinde asırlardır
sürdürüyor. Bugün karşılaştığımız pek çok krizin çözüm noktasının aslında
referans kaynakları Türk kültürünün köklü kodlarıyla ilgilidir. Bu köklü
kodlarda, Türk milletinin medeniyet inşa etmiş olduğu dönemlere baktığımızda ne
zaman ki milleti var eden temel değerler devleti temsil noktasıyla
bütünleşiyorsa, milletin değerleri ile devletin değerleri örtüşüyorsa Türkler
medeniyet inşa etmişler ve insanlığa da çok güzel sadalar bırakmışlardır. 
Bizim
de bugün içerisinde bulunduğumuz dönem, cumhuriyetin birikimleri, demokrasi
tecrübemiz, hukuk devleti tecrübemiz ve değerlerimizle barışık devlet olma
sürecimizle ilgili çok değişik krizler yaşadık, değişik olaylar yaşadık. Bu
yaşadığımız olayların içerisinde darbeler oldu, milletin değerlerini yok
sayanlar oldu; bürokratik, oligarşik statükonun içerisine yerleştirilmiş
yabancı unsurların milletin değerleriyle, demokrasiyle seçilip gelenlere “Sizin
sınırınız buraya kadar, bundan sonra yoksunuz.” diyenler oldu. Bütün bu
badireler değişik vasıtalarla yaşandı, nihayetinde sağdan gelen şeytan 15
Temmuzda da FETÖ olarak kendisini gösterdi, aynı sıkıntıyı bu kez de başka bir
tecrübeyle yaşadık. Bu yaşadıklarımızın toplamını, bugün Birleşmiş Milletlere
bağlı 180, 190, 200’e yakın ülke var ama bunun içerisinden, eminim, belli
devletlerin harici yaşamış olsa yıkılacak noktada iken Türk milleti
yıkılmamışsa birtakım saiklerledir, bu saiklerin temelinde de devlet geleneği
ve milletinin feraseti vardır.
İşte
bu tecrübeler, özellikle, 15 Temmuz krizinden sonraki yaşananlar başta olmak
üzere bugün ülkemizdeki temel problemlerin, hukuk problemlerinin, devlet
yönetimiyle ilgili problemlerin çözümüyle ilgili, siyasi partilerin birbirinden
farklı siyasi reçeteleri olabilir ama çözüm noktasına geldiğimizde, bu
bahsetmiş olduğumuz kültürel birikimin tezahürü üzerinde bir arada yaşadığımızı
ve milletin devleti olma sürecine kim ne kadar çok katkı verirse devletimizin o
kadar güçlü olacağını ve insanlığın ufkunda yeni bir güneş gibi doğabilecek
hamleler yapacağımızı bilmemiz lazım. 
Bugün
temel ezber olarak hepimizin ifade ettiği bir konu vardır: “Yasama, yürütme,
yargı birbirinden bağımsızdır.” deriz, evet; burada yargı kavramını tartışırken
de mahkemeleri ve mahkemeler üzerinde tesis edilen idari yargıyı ve adli
yargıyı hesaba katarız. Mahkeme kapılarında yargı ya da haklar aranır fakat
devlet kurumlarının içerisinde geleneğe ait, yargının işini kolaylaştıracak
Ombudsmanlık Kurumu gibi kurumların varlığı; bir, yargının yükünü hafifletecek;
iki, yargıyla ilgili çalışmaların muhatabı olmadan vatandaşımız kamuyla ilgili
problemlerini çözebilecektir. Bunun için farkındalık lazımdır.
İkincisi:
Ombudsmanlık dışında insan hakları kurulu oluşturuldu bu ülkede ama kurumlar
henüz yerine oturmadı. Üçüncüsü: Türkiye Büyük Millet Meclisinde bizim de üyesi
olduğumuz İnsan Haklarını İnceleme Komisyonu var. Dördüncüsü diye sayabileceğim
bu ve benzeri, kamu bürokrasisindeki yargıyla alakalı, hukuk devletiyle alakalı,
milletin devletle olan münasebetini kolaylaştırmayla alakalı kurulların
kendisini daha çok fark ettirmesi lazım. Bu konuda, başta Ombudsmanlık Kurumu
olmak üzere insan hakları kurulu, özellikle, kişisel verileri inceleme kurulu,
İnsan Haklarını İnceleme Komisyonu neler yaptığını kamuoyuna izah ederek
farkındalığın artırılması lazım. 
Bu
kapsamda, Ombudsmanlık Kurumunun faaliyet kapsamının takvimdeki gelişimine
baktığımda, 2013 yılında 7.638 müracaat olmuş. Bu müracaat daha sonraki
yıllarda kademeli olarak düşmüş, artması gerekirken, 2016 yılına baktığımızda
da 5.519 olmuş. Toplamda 24.851 şikâyetin, başarılı bir şekilde, 23.161 adedine
yani yüzde 93’üne cevap verilmiş, çözüm üretilme gayreti içerisinde bulunulmuş.
Bu, oransal anlamda başarıdır. Burada başarısız olunan ve kamu bürokrasisinin
üzerindeki hantallıkla ilgili konu: 2013 yılında yüzde 20, 2014’te yüzde 39,
2015’te yüzde 37, 2016’da yüzde 42… Bu oranlar neyin oranı? Kamu
yöneticilerinin ombudsmanların denetim raporlarına uyum oranları. Neden yüzde 100
uyulmamış, bu da önemli bir konu. Bu soruya cevap aramak için İnsan Hakları
Komisyonunda Dilekçe Komisyonuyla ortak bir toplantı yaptığımızda, bir tarafa
kamu deneticilerini, diğer tarafa da bu konudaki kurumların yetkililerini
oturtarak karşılıklı bir müzakere yapmalarına zemin hazırladık, biz de takip
ettik. İnanır mısınız, o takip esnasında millet ile devletin uzlaşmasıyla
ilgili kamu deneticilerinin kamu bürokrasinin üzerindeki rolünü görmenin
mutluluğunu yaşadım. 
Burası
Türkiye Büyük Millet Meclisiyse; bu devlet, Türkiye Cumhuriyeti devleti Türk
milletinin devletiyse, Türkiye Cumhuriyeti devletine vatandaşlık hukukuyla
bağlı olanların devleti ise bu hak arayışlarının burada olması kadar doğal bir
uygulama olamaz. İşte buradaki hesap sorma, daha iyi ve şeffaf yönetim
anlayışının zemini bu tür kurullardır. Bu tür kurullar sağlıklı işlediği zaman
mahkeme yükü azalacaktır. 
Ama
burada gözlemlediğimiz bir durumu paylaşmak istiyorum, o da şudur: Kamu
bürokrasisi yorgun. Kamu bürokrasisinde iktidar partisinin böyle yenilikçi,
ufuk açıcı, problemleri çözücü ve ülkemizin yaşadığı bu kriz ve kaos ve OHAL
şartlarını milletin lehine ve devletin bekası konusunda risk alıcı, analitik
düşünebilen kadrolara ihtiyacı var. Burada gözlemlediğimiz, bir şekliyle
pozisyonun kendisini bir yere getirdiği arkadaşlar özlük haklarımı muhafaza
edip suya sabuna dokunmadan nasıl bir kenara çekilebilirim… “Academia”da da
bunu gözlemleyebiliyoruz, kamu bürokrasisinin pek çok kurumunda
gözlemleyebiliyoruz, maalesef bunu siyasette de gözlemleyebiliyoruz. Bu, iş
dünyasında zaten parasını kaçıranlarla beraber kendisini gösteriyor. 
Şimdi,
biz mağduriyetlerin incelenmesi konusunda dün İnsan Hakları Komisyonu olarak
Başbakanlık OHAL Komisyonundaki çalışmayı yerinde incelemek üzere gittik. 150’den
fazla insanın bu kurulda çalıştığını ve 100 küsur bin müracaatın hepsinin tek
tek arşiv ve dokümantasyonuyla yargıya yardımcı olmak hatta yargıya gitmeden
mağduriyetlerin giderilmesi konusunda canhıraş bir çalışma ekibiyle
karşılaştık. Kendi adıma ondan bir memnuniyet duydum ve fedakârca çalışan
arkadaşlarımı tebrik ediyorum. Bir taraftan mağduriyet varsa bu OHAL
şartlarında FETÖ hadisesinden dolayı mağduriyetlerin giderilmesi için o
Komisyonun çalışma hızını artırması gerektiğini düşünüyoruz. Ama diğer taraftan
da hâlâ Kara Kuvvetleri Komutanının en yakın mesaisinde çalışma arkadaşı olacak
noktaya gelen bir yüzbaşının “Ben FETÖ’cüyüm.” diye itiraf ettiğini görmek de
kanlarımızı donduruyor. Kamu bürokrasisinin içerisinde, yargıda, askeriyede,
“academia”da, siyasette ve bilumum unsurlarda “benim FETÖ’cüm, senin FETÖ’cün”
ayrımı yapılmaksızın bu virüsten Türk devletinin, Türk toplumunun ayıklanması
bir zaruret. 
Ben
bu sene memleketimde hayır hasenat işlerinin kendi memleketimizin fakirlerine
gittiğini görmekten ayrı bir mutluluk duydum çünkü pek çok insan hayır
yapıyorum diyerek bu şebekeye kurbanını, ekmeğini, parasını verip kendi
mahallesindeki fakirini, fukarasını görmez hâle gelmişti. O hayır hasenat
yapanın varlığını memlekette, mahallede görmenin memnuniyetinin aynısını biz
devletin yönetimi anlayışı içerisinde de aynı azim ve kararlılıkta ve
bereketlilikte görmek istiyoruz. 
Buradan
Sayın Gençlik ve Spor Bakanına da seslenmek istiyorum: Sayın Osman Aşkın Bak,
sorumluluğun çok büyük. FETÖ’nün sistemi tıkandıktan sonra, onlara devşirilen
insan kaynaklarının, pek çok gariban zeki çocukların gideceği yerler devletin
kurumları olmalı. Değerleriyle mütenasip eğitimi bu çocuklar almalı. Bunların
ne alakası var konumuzla, gündemimizle diye baktığımızda bunların anlamı şudur
değerli milletvekilleri: Biz milletin çocuklarını, milletin gençlerini ve büyük
Türk milleti ailesinin devletini inşa etmek istiyorsak sosyal devlet olmak
zorundayız. Sosyal devlet olmanın yolu da açları doyurmak, açıkları giydirmek
olduğu kadar onların idrakine, birliğine, şuuruna, aklına Türk kültürünün
değerlerini nakşedebilecek programlarla tanıştırmak. İşte bu kapsamda, bu
değerlerle barışık insanlarımızın hukuku, adaleti tesis noktasında temel
kurumlara da yardımcı aktör olarak yetişecek devlet adamları, siyaset adamları
olmasını sağlamak. Hülasa, devletin milletle arasındaki sözleşme metni Anayasa
ise, anayasal kurulların gereği kamu bürokrasisi milletin kanaatlerini devletle
bütünleştirecekse Ombudsmanlık Kurumu gibi kurumların kendi farkındalığını
artırması, daha vizyoner inisiyatifler alması, Türkiye’nin temel meseleleri
konusunda uluslararası alanda inisiyatifler alması gerekiyor; ki bu konuda
Ombudsman Kurumu Başkanımız, tecrübeli, hem geçmiş bir siyasetçi hem hukukçu
Şeref Malkoç’dan aldığım bilgiler memnuniyet verici. Ombudsmanlık Kurumu, Kudüs
krizi esnasında uluslararası ombudsmana yazmış olduğu vizyoner mektuplarla da
birtakım misyonlar üstlenmekte ve uluslararası ombudsmanlık sempozyumunu
Türkiye’de yaparak da Türkiye’deki hukuk devleti ve kamu bürokrasisi ilişkisi
noktasında deneticilerin rolünü ifade etmesi noktasında samimi çalışmalarını
görmekten duyduğumuz memnuniyet var. Ama bu yeterli mi? Elbette ki yetmez. 
Birincisi:
2013 yılından günümüze doğru baktığımızda toplam gelen dosya sayısı
Türkiye’deki temel problemlere göre çok az, Ombudsmanlık Kurumunun ne olduğunu
daha çok tanıtma gibi bir mecburiyetleri var. 
İkincisi:
Milletimizin taleplerinin Ombudsmanlık Kurumu üzerinden kamu bürokrasisine ve
bürokratlara, yöneticilere gittiğinde “Bu da nereden çıktı ya? Mahkeme
kararları konusunda biz problem yaşarken bir de bu mu çıktı?” anlayışından
kurtulmamız lazım, bir zihniyet dönüşümüne ihtiyaç var. Bu zihniyet dönüşümünü
hep birlikte yapmak durumundayız, aksi takdirde bu problemlere çözüm
üretemeyiz. 
Şimdi,
bu konuda örnek tavsiye kararlarına baktığımızda; başörtüsü kararı, araç
muayene ücretlerinin kredi kartı ve banka havalesi yoluyla ödenmesi, kamu
personelinin görev tanımına uygun olmayan işlerde çalıştırılmaması, dikey geçiş
konusundaki kılavuzdaki sorunlar, otizmli çocuklar için okul öncesi destek
eğitim kararı, yetim aylığı bağlanmama şikâyetleri gibi konulara Ombudsmanlık
Kurumunun çözüm ürettiğini, yargı yoluna gitmeden deneticiler üzerinden kamu
bürokrasisini harekete geçirdiğini görmüş oluyoruz. Ama, bunların artarak devam
etmesi, değerleriyle barışık bir devlet olduğunu samimiyetle ortaya koyması
gerekiyor. 
“Hukuk”
ve “hukuk devleti” kavramını yalnız başına yargının sorumluluğu olarak görmemek
lazım. Bu en temel anlamda birey olarak, yurttaş olarak, vatandaş olarak -bizi
bağlayan bir vatandaşlık hukukumuz var- vatandaşlık hukukunun bir parçası
olarak bizi bağlarken kamu bürokrasisinin içerisinde Ombudsmanlık Kurumu başta
olmak üzere demin ismini saydığım kurumlar hukuk devletinin birer parçasıdır,
devletle milletin arasında kurulan birer köprüdür. Bu köprüleri aidiyet
köprüsüne, gönül köprüsüne dönüştürmek de bunun başındaki temsilcilerin,
görevlilerindir. 
Yaşadığımız
günler, içinden geçtiğimiz zaman dilimi “Bana dokunmayan yılan bin yaşasın.”
“Her koyun kendi bacağından asılır.”ın çok ötesinde, başka Türkiye olmadığı
gerçeğini bilmemiz, başta FETÖ ve PKK olmak üzere bilumum Türkiye düşmanlarıyla
olan mücadelede risk almayan, inisiyatif almayan, “Benimki seninkinden daha
masum.” görüntüsüne girenlerin yanlış yolda olduklarını tekrar tekrar ifade
etmek istiyorum. Bu konuda herkesin netleşmesi gerektiğini vurgulamak
istiyorum. Samimiyetle yol yürüyenlere ve samimiyetle katkı verenlere
teşekkürlerimizi, tebriklerimizi ifade ediyorum. 
Bu
yaşadığımız sürecin içerisinden samimiyetle çıkabilmenin adı ve bu ad etrafında
toplanarak yarınlara yürümenin yolu, hukuka ve hukuk merkezli millet ile
devletin bütünleşmesine dair samimi adımlardan geçmektedir. Bu samimiyeti de
her yerde aynı oranda görmek lazım, bu heyecanı ifade etmek lazım, bu heyecanı
ifade edebilecek alanları heyecan duyan insanlara açmak lazım diyor, bu
kapsamda Genel Kurulu saygıyla selamlıyorum. Ombudsman çalışanlarına da
kolaylıklar diliyorum. (MHP ve AK PARTİ sıralarından alkışlar) 
BAŞKAN
– Teşekkür ederim Sayın Ersoy.
BÜLENT
TURAN (Çanakkale) – Sayın Başkan…
BAŞKAN
– Adalet ve Kalkınma Partisi Grubu adına Manisa Milletvekili Sayın İsmail Bilen
konuşacak ama… 
Bir
dakika Sayın Bilen, Sayın Turan bir şey söyleyecek sanıyorum.
Buyurun.
BÜLENT
TURAN (Çanakkale) – Sayın Başkan, değerli milletvekili arkadaşlarım; az önce
usul tartışması açılmasın ve uzamasın diye ifade etmek istememiştim ancak
zabıtlara geçsin diye söz aldım.
Bu
kurumun ne anlama geldiğini iyi biliyoruz parti olarak, bu kurumu önemsiyoruz.
Devlet karşısında, idare karşısında zayıf bireyin hak araması açısından
demokratik rejim içerisinde nasıl bir önemi haiz olduğunu biliyoruz. Partimiz
bu kurumun oluşturulmasında, hayat bulmasında çok büyük bedeller ödedi.
Referandum kampanyasında -biliyorsunuz- paket içerisinde bir madde olarak hayat
bulmuştu. Bugün dört yıllık raporu görüşmemiz bir zaman zorunluluğundan
kaynaklanıyor. Biz de isterdik ki her sene görüşebilelim, biz de isterdik ki
kurumumuzu her sene değerlendirebilelim ancak Meclisin malum gündeminden dolayı
bu imkânı yakalayamadık. Kaldı ki raporların görüşülmemesi hâlinde bir müeyyide
yok ancak biz buna rağmen görüşmeleri önemsiyoruz. İnşallah, bundan sonraki
yıllarda her yıl görüşmeyi talep ediyoruz, keşke her yıl görüşebilsek.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen, Sayın Turan.
BÜLENT
TURAN (Çanakkale) – Buna rağmen açık çağrıda bulunuyorum hem bürokratlarımız
buradayken hem Başkanımız hem de diğer partilerimiz buradayken: Kurumun talebi
doğrultusunda kanunsa kanun, yönetmelikse yönetmelik, ancak bu kurumun daha da
büyümesi için bize düşen ne varsa, yapacağımız bu konuda katma değer neyse açık
olduğumuzu ifade ediyor, tekrar teşekkür ediyorum. 
BAŞKAN
– Ben de teşekkür ederim Sayın Turan. 
Siz
konuşacak mısınız Sayın Özel? 
ÖZGÜR
ÖZEL (Manisa) – Evet, çok kısa… 
BAŞKAN
– Buyurun. 
ÖZGÜR
ÖZEL (Manisa) – Bu hafta herhâlde Adalet ve Kalkınma Partisi Grubundan
duyduğumuz en güzel değerlendirmeyi duyduk. Biraz önceki tartışma bir yana,
Sayın Grup Başkan Vekilinin bu değerlendirmeleri son derece değerlidir. Her yıl
bu raporların görüşülmesinin Meclisteki tüm grupların ortak iradesi olarak
benimsenmesi gerekiyor. Ayrıca kurumun güçlendirilmesi, Meclisin kuruma hem
itibar kazandırması hem de her yönüyle arkasında olduğunu ve bu kuruma yapılan
başvuruları önemsediğini hissettirmesi, bu kuruma başvuran kesimler ve başvuru
gerekçeleri de göz önüne alındığında son derece önemlidir. Biz de bu konuda
aynı kanaate iştirak ettiğimizi ifade ediyoruz. 
BAŞKAN
– Teşekkür ederim. 
Ne
mutlu bizlere ki çalışma günlerinin sonunda böyle bir tabloyla karşılaştık. Bu
hafta içinde belki canımızı sıkan bazı olaylar oldu ama bu, onları unutmamıza
neden olacak. Elbette ki kurum çok önemli. Benim itirazım, söylenenlerin
esasına ilişkin değildi, usule ilişkin işlemlerdi. Elbette bundan sonra gerekli
kurumlar gerekli ihtimamı gösterirler veya da burada anlaştığınız gibi, burada
uzlaştığınız gibi gerekli şekillerde bu görüşmeler de bundan sonra böyle olur
diyorum. 
MAHMUT
TANAL (İstanbul) – Kurumdan kaynaklanmadı ki kurumun kabahati yok, Meclis
yaptı, kurum raporu göndermişti. 
ÖZGÜR
ÖZEL (Manisa) – Sayın Başkan, bir şeyi de söyleyeyim o zaman tutanağa geçsin bu
şey üzerine.
Bir
hakkı da teslim etmemiz lazım genç grup başkan vekili olarak. Tabii, biz
tartışıyoruz, heyecanla bir şeyler söylüyoruz karşılıklı ama Sayın Bakanımız
Zekeriya Temizel hem benimle hem Sayın Bülent Turan’la konuştu, oradan da
olumlu bir izlenim aldığını bize iletti. Bunun üstüne biz de sizlerle konuştuk
ve böyle bir şeyi kayda geçirmenin kuruma… 
BAŞKAN
– Biz, buna sadece seviniriz. Bunu söylemek istemiştim, sadece buydu.
ÖZGÜR
ÖZEL (Manisa) – Teşekkür ederiz, sağ olun. 
BAŞKAN
– Ben teşekkür ederim. 
Evet,
Sayın İsmail Bilen, buyurun lütfen. (AK PARTİ sıralarından alkışlar) 
AK
PARTİ GRUBU ADINA İSMAİL BİLEN (Manisa) – Sayın Başkan, değerli
milletvekilleri; görüşülmekte olan Kamu Denetçiliği Kurumu 2016, 2015, 2014 ve
2013 Yıllık Raporları Hakkında Dilekçe Komisyonu ile İnsan Haklarını İnceleme
Komisyonu Üyelerinden Kurulu Karma Komisyon Raporları üzerinde Adalet ve
Kalkınma Partisi Grubu adına söz almış bulunmaktayım. Yüce Heyetinizi saygıyla
selamlıyorum.
Sayın
Başkanım, sizin de, grup başkan vekillerimizin de iyi dilek ve temennilerinden
sonra ben de bu Parlamentonun mensubu olarak hem temennimi hem de beklentimi
arkadaşlarımla paylaşmak istiyorum. 
Biz
Komisyonda da bu kurumun çok önemli olduğunu, bu kurumun tanıtılması
gerektiğini ve bu kuruma Meclisin de ciddi katkı ve destek vermesini bütün
parti grubu mensubu milletvekili arkadaşlarımızla ortak olarak değerlendirdik,
zaman zaman da kendilerine bu hususta katkı sunduk. Ancak bir hususu da
belirtmek isterim, ifade etmek isterim: Zaman zaman, kamu yetkisini, erkini
kullanan arkadaşlarımız Türkiye’de zaman zaman da dışarıda bu yetkilerinden ya
da yetkilerini aşan bir kısım faaliyetlerden dolayı hepimizin şikâyetine
muhatap olmuşlardı. Kendisine kanunen verilmeyen, yönetmelikte bulunmayan bir
hakkı, bir yetkiyi kullanmak doğrusunu isterseniz ne Meclise ne kuruma ne kamu
görevini, erkini kullanan insanlara yakışmaz, hukuka da aykırıdır, mevcut
mevzuatlarımıza da aykırıdır. Geçmişte bunun çok örneklerini ve maalesef acı
bir kısım tecrübeleri de birlikte yaşadık. Dolayısıyla da bunu zorlamak,
olmayan yetkiyi kullanma yönünde arkadaşları tahrik etmek, teşvik etmek
kanaatimce hukukun dışına bizi taşır, çıkarır ve zaman zaman durumdan vazife
çıkaran birileri de çıkar hukuka, yönetmeliklere, mevzuata, uluslararası
sözleşmelere aykırı birtakım eylemler içerisinde, davranışlar içerisinde
olabilir. Türkiye bunun örneklerini çok yaşadı. Maalesef anayasal kurumlarımız
da başta Anayasa Mahkemesi olmak üzere, Yargıtay Cumhuriyet başsavcıları,
Yargıtay üyeleri geçmiş dönemlerde hukukun dışına çıkarak, durumdan vazife
çıkararak kendilerine yetki devşirme içerisinde oldular; bunu teşvik etmememiz
lazım. Böyle bir yasal kurum var. Bu kurum da mevcut Anayasa’mıza ve yasalara
uygun, uluslararası sözleşmelere uygun davranmak durumundadır. 
Biz
özellikle, Komisyon üyesi arkadaşlarımızla birlikte zaman zaman, Komisyona
gelen şikâyetleri aldık, muhataplarını çağırdık, muhataplarını dinledik; zaman
zaman da kurumun yetkisi dahilinde olmayan hususlarda kurumun yetki aşımına da
şahit olduk. Bu hususta da kuruma tavsiyemiz şu oldu: Meclis adına işlem
yapıyorsunuz, mevzuata bağlısınız. Eksik bulduğunuz hususlarda lütfen bize
müracaat edin, Parlamentoya müracaat edin bunu ikmal edelim. Size bu yetkiyi
hem hukuk çerçevesinde hem yasal mevzuat çerçevesinde arkadaşlarımız bir
düzenleme yaparak verebilirler. Sevindiricidir, arkadaşlarımız da bu talebimize
sıcak baktıklarını, yetki aşımına sıcak bakmadıklarını ve geçmişteki yanlış
uygulamalardan da kaçınacaklarını söylemişlerdi. Bunun üzerine kuruma yapılan
başvurular oldu. Çok ciddi sayıda mağduriyet; kamu çalışanları da dâhil olmak
üzere sivil vatandaşlardan, şirketlerden kuruma yapılan müracaatları, -zaman
zaman davet ederek- talepleri aldık, dinledik ve biraz önce MHP Grubu adına
konuşan değerli milletvekili arkadaşımız Ruhi Bey de bahsettiler -o toplantıda
da kendileri vardı- direnç gösteren kamu kurumu temsilcilerine de bürokrasiye
de Meclis adına şunu söyledik: “Elbette ki bu kurum yasaldır. Bu kurumun
verdiği tavsiye kararlarına uymak size sorumluluk getirmez; anayasal bir
kurumdur. Bundan imtina etmeniz belki sizin hakkınızda soruşturma açılmasını,
tahkikata tabi tutulmanızı öngörebilir; bu direncinizden vazgeçin.” dediğimizde
de arkadaşlarımız da hem mevzuatı bilmediklerinden hem de kurumu tam
tanımadıklarından bu direnci sergilediklerini ifade etmişlerdi. Bu direnci
zamanla azaltacaklarını ve kurumun da tavsiye kararlarına bağlı kalacaklarını,
uyma noktasında azami gayreti, çabayı sarf edeceklerini ifade etmişlerdi.
Öncelikle bunu sevindirici bir husus olarak sizlerle paylaşmak isterim. Güzel
bir gelişmedir, olumlu bir neticedir; dolayısıyla da vatandaşın hak arama
yönteminde basit usulle mağduriyetini ifade etme ve herhangi bir masrafa da
muhatap olmadan mağduriyetinin giderilmesi noktasında böyle bir anayasal kurumdan
hak talebinde bulunma ya da mağduriyetinin giderilmesi noktasında, arzusunu,
talebini iletme noktasında, sonuca ulaşma noktasında memnuniyete kavuşmuş
olması bizi de sevindirir. 
Özellikle
de Başdenetçimiz geçmiş dönemde siyasetle uğraşmış, bugün de Başdenetçilik,
Ombudsmanlık görevini üstlenmiş Şeref Malkoç Bey’e çok teşekkür ediyorum;
kendilerine arkadaşlarıyla birlikte hayırlı görevler diliyorum, başarılar
diliyorum, Cenab-ı Hak onları muvaffak eylesin. Netice itibarıyla insanımıza
yapılacak bu tür gayretlerle insanımızın hayatını kolaylaştıracak,
şikâyetlerini giderecek, mağduriyetlerini önleyecek, çözüm noktalarını
bulabilecek kurum, müessese kendileridir. Bize de bu hususta şikâyet, başvuru
yapıldığında kendileriyle zaman zaman telefonla görüşüyoruz. Kendilerinin de
yazışmayı beklemeden, bire bir ilgili kurumları, muhatapları telefonla arayıp
sorunu yazıya dökmeden de bir zaman almadan da sorunu çözme noktasında ciddi
gayretleri var, çabaları var. Kurumun tanıtılması noktasında da hem
kendilerinin gayreti hem de Meclisten talepleri olmuştur. Biz de Türkiye Büyük
Millet Meclisi olarak, parlamenterler olarak, milletvekilleri olarak
kendilerine bu hususta elimizden gelen bütün desteği vereceğimizi ifade
etmiştik.
Sizi
çok fazla rakamlara boğacak değilim. Ancak kuruma bugüne kadar yapılan
müracaatlar elbette yetersizdir fakat ciddi bir başvuru da söz konusudur. 2013
yılında 6.097 adet başvuru söz konusudur. 2014 yılında 5.639, 2013’ten devreden
1.528 olmak üzere toplam 7.167 başvuru devredilmiş; bunların 6.348 adedini
kurum neticeye kavuşturmuştur. Yine, 2015 yılında toplam 6.874 adet kuruma
müracaat olmuş, 5.897 adedini sonuçlandırmış. 2016 yılında toplamda kuruma
6.496 adet başvuru yapılmış ve bunun da yaklaşık 4.819 adedi sonuçlandırılmış;
bu, sevindiricidir. Bundan sonra da bu talebin artırılması, kurumun kendini
topluma takdim etmesi, bizim vereceğimiz katkı, grup başkan vekillerimizin de
üzerinde durdukları, ifade ettikleri destekle inşallah daha artacak ve
vatandaşımızın hak mahrumiyeti kısa sürede çözüme kavuşturulmuş olacaktır.
Kurumun
bugüne kadar yaptığı faaliyetlerin tamamını burada saymaya kalksak hem zaman
elvermez hem de sizleri belki yormuş olacağım. Kurumun asli görevlerinden bir
tanesi de sadece hukukun içerisinde ya da yazılı mevzuatta bulunan yöntemlerle
sorunu çözmek olmayıp bunun dışında da uluslararası hukuka dayalı, uluslararası
sözleşmelere bağlı kalmak kaydıyla dostane çözümler, sonuçlar tavsiye
kararlarına konu olabilmekte ve vatandaşın da bu tür şikâyeti belki ahlaki
ölçüde de olsa hukukun da öngördüğü şekilde neticeye kavuşmuş oluyor. 
Evet,
geçmişte de görev almış değerli başdenetçimiz ve denetçilerimiz olmuştu. Onlar
görevlerini şimdi seçilen değerli Başdenetçimiz Şeref Malkoç Bey’e ve Yahya
Akman, Arif Dülger, Mustafa Özyar, Celile Özlem Tunçak ve Hüseyin Yürük
arkadaşımıza devretmişlerdi. Şimdi kurumdan bir boşalma oldu, onunla da ilgili
Komisyonumuz toplandı, 3 kişiyi karma üst komisyonumuza teklif etti. İnşallah
önümüzdeki haftalar içerisinde de on günlük süre içerisinde yeni denetçimizi
seçerek kurumun eksiksiz çalışmasına katkı sunmuş olacağız.
Benden
sonraki konuşmacı arkadaşlarımın zamanını almamak, onlara da konuşacak birkaç
söz bırakmak adına, Kamu Denetçiliği Kurumunun insan haklarının korunması ve
geliştirilmesi bağlamında ülkemize sağlayacağı katma değeri daha da artırması
temennisiyle, bugüne kadar görev almış, başta kurucu Kamu Başdenetçisi Nihat
Ömeroğlu ve kurucu kamu denetçileri Zekeriya Aslan, Serpil Çakın, Mehmet
Elkatmış, Abdullah Cengiz Makas ve Muhittin Mıhçak olmak üzere, görevi devralan
yeni başdenetçimize ve denetçi arkadaşlarımıza başarılar diliyorum,
görevlerinde kendilerinin muvaffak olmalarını temenni ediyorum, yüce heyetinizi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Bilen. 
Cumhuriyet
Halk Partisi Grubu adına Ankara Milletvekili Sayın Şenal Sarıhan konuşacaklar.
Buyurun
Sayın Sarıhan. (CHP sıralarından alkışlar) 
CHP
GRUBU ADINA ŞENAL SARIHAN (Ankara) – Değerli arkadaşlar, eğer saymada bir hata
yapmamışsam biraz önceye kadar -galibe şimdi sayı daha da düşmüş- salonda 33
arkadaşımız vardı. 33 arkadaşımı saygıyla selamlıyorum. Bunun içinde, bu 33
arkadaş arasında Divandaki arkadaşlarım da var, aynı zamanda komisyonda olan
arkadaşlarım da var. Aynı zamanda da emekçi arkadaşları da saygıyla
selamlıyorum.
Oldukça
sıkıntılı bir günün akşamındayız.
HÜSEYİN
KOCABIYIK (İzmir) – Hükûmet de var.
ŞENAL
SARIHAN (Devamla) – Hükûmet de var, onları da saygıyla selamlıyorum.
Zor
bir günün akşamındayız. Aslında zor üç gün geçirdik. Bu üç gün boyunca, ben
yeni sayılabilecek bir milletvekili olarak Parlamentoda hukuka, Parlamentoda
yasalara, yönetmeliklere, tüzüklere nasıl uyulup uyulmadığına tanıklık ettim.
Nasıl, istersek akşama kadar toplantıyı erteleyebildiğimizi, araları gayet
rahat rahat verebildiğimizi, bazen de âdeta koşturduğumuzu ve acele ettiğimizi
gördüm. Hukuk etiktir arkadaşlar. Hukukun temelinde yazılı kurallardan önce ya
da yazılı kurallarla birlikte etik vardır. 
Şimdi,
bu anda aramızda bulunan değerli milletvekilimiz Zekeriya Temizel’in
ombudsmanlıkla ilgili kitabında şöyle bir cümle var, diyor ki: “Çeşitli yerleri
dolaştım –belki aynen söyleyemiyor olabilirim bunu- Fransa’da dedim ki: ‘Sizin
Danıştayınız var, Danıştay da âdeta bir kamu denetçisidir. Danıştay varken
neden gerek gördünüz bir de kamu
denetçiliği oluşturmaya?’” Kendisine şöyle bir yanıt verirler, derler ki: “Siz
bazı şeylerin yasal ama hukuka aykırı olduğunu bilmez misiniz?” “Yasal ama
hukuka aykırı olduğunu bilmez misiniz?” Bugün sözde yasal ama hukuka aykırı pek
çok eylem ve işlem gerçekleştirdik. Bir milletvekilimizin milletvekilliğini
düşürdük, daha önce milletvekillerimizi buradan gözaltılara, cezaevlerine
gönderdik ve Parlamentonun saygınlığına, parlamenterlerin saygınlığına, onların
güvenliğine, onların insan haklarına yeterli özeni göstermedik. 
Sevgili
kamu denetçisi arkadaşlarım, şimdi, sizin emeğinize de gerekli özeni
göstermiyoruz. Neden? İşte, şu salon sebebiyle. Bu Kamu Denetçiliği bir insan
hakları kurumudur, bir ülkede devletin kendi eliyle insan haklarını güvence
altına almasını sağlayan bir kurumdur ama şuradaki arkadaşlarımın -beni
bağışlayın- pek çoğunun Kamu Denetçiliği Yasası’nı bir kez dahi okumamış
olduklarını, kamu denetçiliğinin işlevi konusunda herhangi bir biçimde
zihinlerini işgal edecek bir eylemde, bir işlemde bulunmadıklarını biliyorum.
Eğer öyle olsaydı bu salon biraz önce bir milletvekilinin milletvekilliğinin
düşürülmesi için burayı dolduran arkadaşlarım tarafından tıklım tıklım işgal
edilirdi ve herkes bir şey söylemek isterdi. Sorarlardı örneğin, bu yasayı
19’uncu asırda İsveç yapmışken, ondan sonra diğer Kuzey Avrupa ülkeleri
gerçekleştirmişken, hatta Osmanlılar gerçekleştirmişken biz niye bugüne kadar
böyle bir yasayı yani yurttaşın idareye karşı haklarını koruyacak bir yasayı
oluşturmaktan ve halkın emrine vermekten imtina ettik? Niçin 2006’da muhalefeti
dinlemedik de Paris ilkeleri karşısında gülümsedik de Anayasa’nın durumu
karşısında gülümsedik de neden ille de
bizim dediğimiz gibi olsun diye eksik ve yanlış bir yasa düzenlemesi yaptık?
Şimdi,
yanılmıyorum değil mi, 2012, yasanın kabulü 2012. 2012’de kabul ettiğimiz bir
yasamız var, Kamu Denetçiliği Yasası var. Ben bu yasa için yurttaşların da ne
kadar emek verdiğini, demokratik kitle örgütlerinin ne kadar emek verdiğini,
insan hakları örgütlerinin ne kadar çaba gösterdiğini, parlamentoya defalarca
gelip gittiğini, dertlerini anlatmaya çalıştığını, raporlar sunduğunu
biliyorum, bir emek var yani, bu yasanın arkasında milletvekili
arkadaşlarımızın da emekleri var. Şimdi, biz Kamu Denetçiliği Kurumuyla İnsan
Haklarını İnceleme Komisyonunda ilk karşılaştığımızda Sayın Ömeroğlu ve
arkadaşları dediler ki: “Ne olur, ne olur, bu bizim raporlarımızı -2013’te
yazdık, 2014’te yazdık, 2015’te yazdık- Parlamentoda görüşün.” Onlar biliyorlar
elbette ki burası bağlayıcı değil, o raporların görüşülmesi gerekmiyor ama
görüşün ki Kamu Denetçiliği Kurumunun saygınlığı ortaya çıksın. Çünkü esas
olarak bu raporların burada görüşülmesinin ana nedeni değerli arkadaşlar, bu
kurumu halka kabul ettirmektir, idarecilere kabul ettirmektir, idareye kabul
ettirmektir; onun ne kadar önemli bir kurum olduğunu, araya yargıyı koymadan,
idareyle yurttaş arasındaki yakınmaları dikkate alan, değerlendiren, araştıran,
tavsiye kararları veren bir kurum olduğunu bütün bir kamuoyuna anlatmaktır.
Ama, bunu anlatamayacağız, daha da anlatamayacağız, bundan korkuyorum, çünkü bu
salondan korkuyorum. Çünkü Meclis başkan vekilimizin, bu konuda sadece “tüzük,
yönetmelik” demiş olmasına rağmen, hukuk, etik, insan haklarına dayalı bir
hukuk, bunlara karşı suskun olduğunu görerek umutsuzlanıyorum. 
Sevgili
arkadaşlar, biraz önce konuşan sayın hatip bir şey söyledi, dedi ki: “Bu kurum
iyi hoş da aldığı kararları idareye kabul ettirmek için de zorlanmasın, idareyi
zora sokmasın.”
Bakın
arkadaşlar, ben tamamen aksini düşünüyorum. Tavsiye kararlarının mutlaka ve
mutlaka idarece uyulması gereken kararlar olması gerektiğini düşünüyorum ve
bugün burada diyorum ki bir yasa değişikliği yapalım, bir yasal düzenleme
yapalım, bir kural getirelim. Örneğin, diyelim ki: “İdare, tavsiye kararına
uyar. Tavsiye kararına şu kadar süre içinde uymazsa niçin uymadığını
gerekçeleriyle başdenetçiliğe sunar. Başdenetçilik bu itirazı inceler ve bu
inceleme sonucunda eğer bu gerekçelerin hukuka aykırı olduğunu saptarsa idareci
hakkında görevi kötüye kullanmaktan şikâyetçi olur.” Bakın, böyle bir çözüm
bile… Bunu, bugün burada tartışıp -belki şu anda mümkün değil ama-
önerilerimizi, görüşlerimizi sunacağımız, bu görüşler üzerinden hukuk inşa
edeceğimiz bir ortamı kendi elimizle, kendi elimizin tersiyle silmiş
görünüyoruz. 
Değerli
arkadaşlar, nedir bu kurumun önemi? Bu kurum sırtını Parlamentoya dayıyor. Ne
demek sırtını Parlamentoya dayamak? Hükûmet tayin etmiyor onları. Hani hep
yakınıp duruyoruz ya “Cumhurbaşkanı, Başbakan, hep sizin iradeniz burada
hâkim.” deyip duruyoruz ya, hayır, yasal olarak sırtını Parlamentoya dayıyor,
biz atıyoruz, biz seçiyoruz; İnsan Hakları İnceleme Komisyonu, Dilekçe
Komisyonu oturuyor, adaylar geliyor, bakıyoruz CV’lerine. Burada da bir problem
var. Evet, Parlamentoya sırtını dayıyor ama nedir buradaki sorun? Lütfen beni
bağışlayın, bir gerçekliğimizden söz edeceğim: Gerek İnsan Hakları İnceleme
Komisyonun gerekse Dilekçe Komisyonunun çoğunluğunu iktidar partisi oluşturuyor.
İktidar partisi ne yazık ki kendine yakın seçime doğru yöneliyor, kendine yakın
insanları seçtiği için de sonuçta bu atamayı Hükûmet yapmış oluyor. Daha birkaç
gün önce 86 ya da 89 arkadaşımızın başvurusunu inceledik, değerli hatip
arkadaşımız da Komisyonumuzun Başkanıydı, 2 muhalif parti farklı adaylara oy
verdik. Biliyoruz, sonucun ne olacağını biliyoruz. Yeminle söylerim ki
hiçbirini de tanımıyorum. Baktım CV’lerine, hangisi insan hakları alanında
çalışmış, hangisi hukuk biliyor, hangisi idarecilik yapmış, bunlardan kim yaşça
daha yetkin kararlar verebilir diye; 3 isim seçtim. Arkadaşlarıma da söyledim
“Uygun görürseniz bu 3 isim üzerinde durabiliriz.” diye. Sonra 9 kişilik başka
bir ekipten 3 arkadaş seçildi, birkaç gün sonra da 1 kişiyi seçeceğiz. Bunu da
düzeltmek lazım çünkü yurttaşlarımız sadece Adalet ve Kalkınma Partisinden
değiller, hiç de önemi yok hangi partiden olduklarının, hiç de önemi yok çünkü
size birey olarak başvuruyorlar, size yakınmalarını birey olarak söylüyorlar.
Bir
şey daha söylemek istiyorum, daldan dala konuşuyorum ama zihnim çok dağıldı
gerçekten: Yemin metnini okumak lazım değerli arkadaşlar, kamu denetçilerinin
yemin metnini okumak gerekiyor. İlginç, “Anayasa” demiyor bakın, “Anayasa”
demiyor; ahlaktan söz ediyor, adaletten söz ediyor, vicdandan söz ediyor. Bu o
kadar değerli bir şey ki çünkü kimi anayasalar gerçekten bir halkın önünü
tıkayabilir, gerçekten yanlışlıklar taşıyabilir. Çünkü kamu denetçisi “halkın
avukatı” diye tanımlanıyor, “halkın temsilcisi” diye tanımlanıyor ve avukatlık
öyle bir şeydir ki siz o müvekkille özdeşleşmezsiniz, onun özel yaşamıyla, özel
tercihleriyle ilginiz olmaz; siz onun hukuki durumuna bakarsınız. O hukuki
durum içinde neyi savunacağınızı, neyi savunmayacağınızı; kendi hukukçu
ahlakınızla neyin doğru, neyin yanlış olduğunu kolayca görebilirsiniz. 
Bakın,
belki benden bunu beklerdiniz: Anayasa'ya da bağlılık yemini… Hayır, Anayasa'ya
bağlılık yemini değil, adalete bağlılık yemini, hakka bağlılık yemini,
inandığınız şeylere bağlılık yemini. Eğer bu yeminlere aykırı davranırsa o
başdenetçimizin ya da denetçilerin de elbette herhangi bir değeri olmayacaktır
ya da biz o kararlar uygulansın diye onların peşinden gitme olanağına sahip
olmayacağız.
Arkadaşlar,
bir şey için teşekkür etmeliyim. Biz kamu denetçileriyle yaptığımız her
buluşmada gayet sakin bir biçimde onlara eleştirilerimizi söyledik. Bunların
bir kısmıyla birleştik. Örneğin dedik ki: Arkadaşlar, Türkiye olağanüstü hâl
içinde. Olağanüstü hâlde o kadar çok insan hakkı ihlali gündeme geliyor, yakınılıyor,
şikâyetler var. Şikâyet size gelmemişse ne yapıyorsunuz? “Bir şey
yapamayız." dedi arkadaşlar. Çünkü yasa diyor ki: “Resen başvuru yok.” E,
bir resen başvuru koymak gerekir mi? “Evet, evet." dedi arkadaşlar, “Evet,
koymak gerekir." dediler. Şimdi bunu konuşmalıydık bugün. Resen başvuru
olmalı mı, olmamalı mı? Neden? Arkadaşlarım, hem Ruhi
Bey hem Sayın Bilen, rakamlar söylediler, ben o rakamları dönüp söylemek
istemiyorum size, çok azdı başvuru. Mesela güneydoğu, doğu, en çok problemin,
yangının olduğu yerler, buralarda sanki yakınma yoktu. Kadın hakları… Her gün
kadın cinayeti oluyor. Çocuk istismarı… Hiç o alanlarda başvuru yok, en çok
kamu başvuruyor çünkü memurlar biliyorlar haklarını, iyi kötü bunu biliyorlar.
Bu sefer değerli başdenetçi arkadaşımızın bana verdiği yanıttan da inceleyerek
gördüm ki hızlı bir artış olmuş. Arkadaşlar o bölgelere gitmişler, o bölgelerde
konuşmalar yapmışlar, bu ne güzel bir şey. İşte birlikte oluşturacağımız,
birlikte inşa edeceğimiz bir gelecek projesi aslında Kamu Denetçiliği Kurumu.
Neden? İnsan için, insan hakları için, insanın haksızlığa uğrayarak onursuz bir
yaşama mahkûm kalmaması için. Ben böyle birkaç karardan da izin verirseniz…
Özür dilerim, bir şeyi daha söylemem
gerekiyor: Seçilen arkadaşlarımızın kişiliği konusunda da yasada bir düzenleme
var. Bizim mesleki yasamızda, Avukatlık Yasamızda şöyle bir nokta vardır, der
ki: “Hukuk fakültesini bitirmiş olabilir -falan filan- yetişkin olabilir,
stajını yapmış olabilir ama toplum tarafından iyi ahlaklı tanınması gerekir.”
Şimdi,
denetçi olarak seçilen arkadaşların herhangi bir şaibeden uzak ve iyi ahlaklı
olmaları gerekiyor, bu çok önemli bir şey. Biraz önce Sayın Malkoç’la ilgili,
arkadaşlar hep olumlu söylemlerde bulundular. Malkoç tanınan bir kişi ama
tanınmayan kişiler için de bu önemli bir özellik. Neden? Çünkü bir yargıca ne
kadar güvenirseniz -son dönemdeki yargıç hikâyelerini bir kenara bırakalım,
orada korkunç sorunlar var. Yargıca niye güvenirsiniz? Yemin eder, kime uyacak,
hukuka bağlı kalacak diye- o insana da, siz kamu denetçisi atadığınız insana da
güveneceksiniz, “O, benim.” diyeceksiniz, “Benim çünkü sen benim avukatımsın,
benim temsilcimsin.” Bu da çok önemli bir şey. 
Neden
Kamu Denetçiliği Kurumu? İyi bir yönetimi sağlamak için; bir ülkede düzgün,
sağlıklı, adil bir yönetimi sağlamak için. Bu kadar önemli bir kurum. İnanın,
İnsan Hakları ve Eşitlik Kurumundan daha da önemli olan bir kurum çünkü bir
karar veriyor, verdiği karar tavsiye kararı da olsa imbiklerden geçmiş,
süzülmüş bir karar veriyor, akla vuruyor, vicdana vuruyor, insanları dinliyor. 
Ve
bakın, başka bir olumluluk -biraz önce arkadaşlar da işaret ettiler-
“Uzlaştırıyoruz kimi zaman.” dediler, “Uzlaştırıyoruz.” “Aman, ne olur o lafı
kullanmayın.” dedik, o da çok tartışılır bir sözdür. “Dostane çözüm” gibi bir
kavram var Avrupa İnsan Hakları Mahkemesinde de kullanılan, dostane çözüm.
“Dostane çözüm” deyin buna yani idare ile kişiyi karşı karşıya getirin,
“Mahkeme kapılarına düşmeyin, oralarda yorulmayın. Ne yapın? Oturun, anlaşın.”
deyin ve neyse, iki tarafın da menfaatini koruyarak… Çünkü taraf da
tutamayacaktır başdenetçi.
Sevgili
arkadaşlar, böyle bir kurumun, bu kadar değerli bir kurumun ben aslında bugün,
bugünkü bu gergin ortamdan sonra tartışılmasından, gerçekten, fevkalade rahatsızlık
duydum. Bu konudaki şekle ilişkin bir hususu da izninizle bilginize sunmak
istiyorum. Ne diyor yasanın 22’nci maddesi? 6328 sayılı Yasa’nın 22’nci maddesi
diyor ki “Raporlar” başlığı altında: “Her kurum, her takvim yılı sonunda,
yürütülen etkinlikleri ve önerileri kapsayan bir rapor hazırlayarak Komisyona
sunar.” Dikkatinizi çekti mi arkadaşlar? “Her yılın sonunda…” 2013 geçmiş, 2014
geçmiş, 2015 geçmiş, 2016 geçmiş, 2017’nin de sonuna gelmişiz; bugün burada
hukuka uygun bir biçimde 2017’nin raporlarını incelememiz gerekirken geçmişteki
adam sendecilik, geçmişteki boş vermişlik, geçmişteki, bu kurumu önemsememek
-başka bir izahı yok bunun- kendi yaptığı, kendi kurduğu yasaya değer vermemek
sebebiyle… Bu raporlar hazırlanmış, Komisyona sunulmuş, bakın, sunulduğunu ben
en azından son iki yıl için biliyorum. “Komisyon bu raporu ara verme ve tatil
dönemleri hariç olmak üzere iki ay içinde görüşüp kendi kanaat ve görüşlerini
de içerecek şekilde özetleyerek Genel Kurula sunulmak üzere hazırladığı raporu
Başkanlığa gönderir.” Hangi Başkanlık? Meclis Başkanlığı. Komisyon iki aylık
bir inceleme yapacak ve Meclis Başkanlığına gönderecek. “Komisyonun raporu
Genel Kurulda ivedilikle görüşülür.” Nasıl bir ivedilik bu arkadaşlar? 2013’ten
2016’ya kadar uzayan bir ivedilik. Ve bugün, bu kadar acil olması gereken bir
konu üzerinde, değerli grup başkan vekilimin de ifade ettikleri gibi âdeta bir
torba yasa sunuyoruz; nerede ne oldu, 2013, 2014, 2015, 2016, bütün buralar
için söyleyeceklerimizi hep bir arada söyleyerek yine -beni bağışlayın- “-mış”
gibi yapıyoruz arkadaşlar; Kamu Denetçiliği Kurumunun Parlamentoyla
birleşmesini, Parlamentoyla güçlenmesini engellemiş oluyoruz. Bu, bütün bir
grubumuzun, hepimizin, burada bulunan arkadaşları tekrar dışlayarak söylüyorum
çünkü şu anda 15 kişi falanız arkadaşlar… Bu söylediklerimiz tutanaklarda, bir
gün okunur, insan hakları meselesine merak duyan arkadaşlarımız okurlar, derler
ki: “Birileri de kalkmış da bir şeyleri söylemeye çalışmış.” Ama ne söylesek
söylediğimiz şeyin boş olduğu inancındayım.
Bir
şey daha, son cümle: Şunu bir buçuk yıl önce hazırlamışım arkadaşlar, şu elimde
gördüğünüz notlar bir buçuk yıl öncesinin notları. Yeni raporlara bakarak,
gelen yanıtlara bakarak şuralara kurşun kalemle, tükenmezle bazı çıktılar yaptım.
Ben bir buçuk yıldır bekliyorum sizinle bu görüşlerimi paylaşabilmek için, o
arkadaşlarımız altı yıldır bekliyorlar. Kamu görevi devamlıdır, arkadaşlarımız
devam ediyorlar diğer arkadaşların uygulamalarına yönelik olarak çalışmaya. Çok
şey söylemek istiyordum kararlarınız üzerine. Bu kararlarda kısmen retlerin
giderek azalmış olması, kabullerin çoğalmış olması, kamuoyuyla birleşen
çalışmaların olumluluğu üzerine örnekler vermek istiyordum hem de belki burada
arkadaşlarım bir şeyleri benim aktarmamla da anımsamış olabilirler diye.
Bunları yapamadım, çok üzgünüm.
(Mikrofon
otomatik cihaz tarafından kapatıldı)
ŞENAL
SARIHAN (Devamla) – Bugün için üzgünüm, Kamu Denetçiliği Kurumu için üzgünüm.
Teşekkür
ederim. (CHP sıralarından alkışlar)
BAŞKAN
– Teşekkür ederim Sayın Sarıhan.
İSMAİL
BİLEN (Manisa) – Sayın Başkan…
BAŞKAN
– Buyurun Sayın Bilen.
İSMAİL
BİLEN (Manisa) – Sayın Şenal benim bir ifademi ya yanlış anlamış olacak…
BAŞKAN
– Hangisini?
İSMAİL
BİLEN (Manisa) – Özellikle, sanki, kurumların tavsiye kararlarına uymaması
yönünde bir cümlemi kullandılar, bu doğru değil, bunu düzeltmem gerekir.
TBMM
BAŞKAN VEKİLİ AHMET AYDIN (Adıyaman) – Kayıtlara geçti.
İSMAİL
BİLEN (Manisa) – Ya yerimden…
BAŞKAN
– Yerinizden lütfen, bir dakika, düzeltme çünkü. 
VI.- AÇIKLAMALAR (Devam)
46.- Manisa Milletvekili İsmail Bilen’in, Ankara
Milletvekili Şenal Sarıhan’ın 289 ve 289’a 1’inci Ek sıra sayılı Komisyon Raporu üzerinde CHP Grubu adına
yaptığı konuşmasındaki bazı ifadelerine ilişkin açıklaması
İSMAİL
BİLEN (Manisa) – Sayın Başkanım, benim ifadem, kastım, muradım o değildi, öyle
bir cümle de kullanmadım. Ben kurumun da hukuka, yasaya, kanuna bağlı olması
gerektiğine komisyonda polemik yaratmamak için değinmedim, kurumun da zaman
zaman yetkisini aşma arzusu güttüğünü gördüğüm için bir ikazım olmuştu.
Dolayısıyla varsa eksik bu eksikliği Parlamentonun bir düzenlemeyle gidermesi
noktasında kendilerine tavsiyede bulunmuştum. Hepimiz kanuna bağlı kalmak
durumundayız, hukuk kuralları içerisinde durmak durumundayız. Yetki aşımı
tehlikeli bir durumdur, geçmişte de bunun acı tecrübelerini biz yaşadık.
Anayasa Mahkemesi de dâhil olmak üzere yetki aşımında bulunmuştur. Bu ifademi
söylemiştim, Sayın Şenal da orada vardı zannediyorum, bu ifademi nasıl yanlış
değerlendirdiler, bilmiyorum. Kurumun sadece hukuk kuralları içerisinde
mevzuata bağlı kalmasını ifade ettim ben. 
BAŞKAN
– Anlaşılmıştır herhâlde. 
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Komisyonlardan Gelen Diğer İşler (Devam)
2.- Kamu Denetçiliği Kurumu 2016, 2015, 2014 ve 2013 Yıllık
Raporları Hakkında Dilekçe Komisyonu ile İnsan Haklarını İnceleme Komisyonu
Üyelerinden Kurulu Karma Komisyon Raporları (5/8, 5/5, 5/4, 5/3) (S. Sayısı: 289 ve 289’a 1’inci Ek) (Devam)
BAŞKAN
– Şahsı adına İstanbul Milletvekili Sayın Mahmut Tanal konuşacak. 
Buyurun
Sayın Tanal. (CHP sıralarından alkışlar) 
MAHMUT
TANAL (İstanbul) – Değerli Başkan, değerli milletvekilleri; hepinizi saygıyla
selamlıyorum. 
Kamu
denetçiliği -diğer ismiyle ombudsman- Türk Dil Kurumuna baktığımız zaman “Bir
işin doğru ve yöntemine uygun yapılıp yapılmadığını incelemek, teftiş etmek,
kontrol etmek.” şeklinde tanımlanıyor. 
Tabii,
getiriliş amacı da hak arama özgürlüğünün yaygınlaşması, adalet anlayışının
yerleşmesi, idarecilerin her türlü eylem ve işlemlerine karşı vatandaşın
şikâyet etme hakkını düzenlemekte ve getirmekte. 
Peki,
burada, kamu denetçiliğinin asıl amacı zaten zayıf olanı, güçsüz olan
vatandaşlarımızı güçlü olan idareye karşı korumak. Burada, vatandaş, sadece ve
sadece idarenin tutum ve davranışları değil, eylem ve işlemlerine karşı da
şikâyet etme hakkına sahip ve bu, aynı zamanda, kamu denetçiliğinin görev
alanına giren bir husus. Burada “hukuka aykırılık” derken, evet, hatipler dediler,
bugüne kadar OHAL nedeniyle, kanun hükmünde kararnameler nedeniyle ihraç
edilenler başvurdu mu başvurmadı mı? Başvuranlar oldu ama bu başvuranlarla
ilgili Kamu Denetçiliği Kurumu ne karar verdi? Kararı neydi OHAL’le ilgili? Kim
suç işlemişse bağımsız, tarafsız yargı önünde mutlaka yargılanmalı; kim suç
işlemişse bağımsız, tarafsız yargı önünde cezası da verilmeli hukuk içerisinde
kalmak kayıt ve şartıyla ancak Kamu Denetçiliği Kurumu hangi işlere bakamaz?
Cumhurbaşkanının tek başına imzasıyla yaptığı işlemlere, yargıya intikal etmiş
olan işlemlere, yasama faaliyeti işlemlerine, askerî alana giren işlere,
bunlara bakamaz.
Peki,
kanun hükmünde kararname, mevcut olan Anayasa literatüründe bir yasama
faaliyeti midir, yasama faaliyeti değil midir? Tartışmanın bam noktası bu. 20
Temmuz 2016’da Millî Güvenlik Kurulunun talebi ve Meclise sevkiyle Bakanlar
Kuruluna Türkiye Büyük Millet Meclisi yetki verdi mi vermedi mi? Yetki verdi.
Bu verilen yetki kime verildi? Bakanlar Kuruluna verildi.
Peki,
bir yasanın, yapılan bir işlemin maddi hukuk anlamında şeklî hukuk anlamında…
Bunu yapan, devleti yöneten üç kurum var: Bir, yasama; iki, yürütme; üç, yargı.
Bir işlemi yürütme organı yapıyorsa yürütme tarafından yapılmıştır, o yürütme
işlemidir. Bir işlemi mahkeme yapıyorsa, yargı yapıyorsa o bir yargı işlemidir.
Bir işlemi eğer Parlamento, yasama organı yapıyorsa o bir yasama işlemidir.
Şimdi,
ben buradan sorarım Kamu Denetçiliği Kurumunun Sayın Başkanına ve değerli
üyelerine: Ya, değerli arkadaşlar, siz hangi Anayasa, hukuk kitabını alırsanız
alın, hangi idare hukuku kitabını alırsanız alın, bu anlamda bu işlemin hangi
kuruma ait olduğu şeklî anlamdaki kuruma bakar. 
Peki,
kanun hükmünde kararnameleri çıkaran Parlamento mu? Parlamento olsa ne zaman
Parlamento işlemi olur? Bu kanun hükmünde kararnamenin Parlamentoya geliş
öncesi, geliş sonrası, bunun bir ayrımını yapmak lazım. Bu, geliş öncesine göre
size şikâyetler geldiğine göre bu hâlen Bakanlar Kurulu işlemidir, bir yasama
faaliyeti değildir. Ve siz burada temel hak ve özgürlüklerin bekçisi, avukatı
olmanız gerekirken bu işle ilgilenmemişsiniz, topu taca atmışsınız. “Efendim,
bu yasama faaliyetinin görev alanı içindedir.” demişsiniz ve bu işlere
bakmamışsınız. Sayın Başdenetçimiz, bu iş ne zaman yasama faaliyeti olur? Kanun
hükmünde kararname Anayasa’nın hükümleri uyarınca Parlamentoya gelip
onaylandıktan sonra o yasama faaliyeti olur. Oraya gelmediği müddet içerisinde
bu bir yürütme işlemidir ve Anayasa’mızın hükümleri uyarınca idarenin her türlü
eylem ve işlemlerine yargı yolu açıktır ve buna bakmanız gerekirdi. Ve sizin
daha bir saygınlığınız… Biz güzide bir kurum olarak bakıyoruz. Yani bunun
kamuoyunda daha bilinirliği açısından, saygınlığı açısından, güvenilirliği
açısından en azından denilirdi ki: “Arkadaş, her insanın bir siyasi düşüncesi
vardır ama bu insanlar gerçekten seçildiği andan itibaren siyasi düşüncelerini
ayrı bir yere bıraktılar; burada, tarafsız, bağımsız, adaletli ve vicdanıyla
hareket eden bir kurum.” Yani burada, ombudsman kurumu, devletin, iktidarların
bekçisi, kollayıcısı, koruyucusu değil. Burada ölçüt adalet ve hakkaniyettir.
Biz, burada ölçü olan adalet ve hakkaniyetten ayrıldık.
Bakın,
çok teknik bilgi. Anayasa’mızın 127’nci maddesine, 128’inci maddesine bakalım.
Ne diyor? Mesela 128’de diyor ki: “Kamu hizmeti görevlileriyle ilgili hükümler
ve genel ilkeler.” İkinci paragrafın son cümlesi: “Memurların diğer özlük
işleri kanunla düzenlenir.”
Peki,
bunların hepsi kanun hükmünde kararnameyle düzenlendi. Kim yaptı? Yürütme
organı, Bakanlar Kurulu. Bakanlar Kurulunun bu işleminde eğer kamu denetçisi
“Ben bu işe bakmıyorum.” derse, değerli arkadaşlar, o zaman, bu kamu denetçisi…
Yani şahıslara benim bir söylemim yok, benim kişilerle ilgili bir düşüncem yok,
tamamen kurumsal anlamda. O zaman biz bu yerleri ileride eş dost, arkadaşımız
sebeplensin diye açmış oluruz. Bunun amacı bu değil ki ama. Bunun tek bir amacı
var: Nerede adaletsizlik, hukuksuzluk, hak ihlali varsa bu onun bekçisidir.
Âdeta zil çalacak, çan zili gibi veya okul zili gibi. Bizim burada -geçen sene
müracaat etmiştim- Sayın Başkanımız zil çalmıştı. Gerçi buranın zili de hâlen
var ama çalıştırmıyorsunuz, bir gonk var, çalınca milletvekilleri…
BAŞKAN
– Nerede o zil? Bilmiyorum ben. 
MAHMUT
TANAL (Devamla) – Madde 133’te veya 143’te var yani sizin…
BAŞKAN
– Ha, İç Tüzük’te. Ben mekân olarak zannettim. 
MAHMUT
TANAL (Devamla) – Evet. Yani o zilin aynı zamanda insan haklarının uyarıcısı
anlamında toplumu uyarması lazım kamu denetçiliği açısından. 
Bu
anlamda benim sizden istirhamım, Sayın Kamu Denetçiliği Kurumu Başkanı ve
değerli üyeleri, ne olur, burada sizin özgürlüklerin, adaletin timsali olmanız
lazım. 
Gerçi
bu “timsali” kelimesi çok tehlikeli, riskli. Ben Ramazan Bayramı’nda “adaletin
temsili ve timsali dinimiz” deyince burada Türkiye Büyük Millet Meclisi
Başkanlığının sözleşme yaptığı PTT kurumu dedi ki: “Bu ‘timsali’nin içerisinde
‘tim’ kelimesi var, bu riskli bir kavramdır.” Benim dinî içerikli mesajımı dahi
seçmenlere göndermediler. Göndermedikleri için şu anda PTT’yle ilgili tazminat
davası açtım. Böyle bir hadiseyle karşı karşıyayız. Yani onun için bu “timsal”
kavramı yasaklanan bir kavram. Şu anda Meclisin sözleşme yaptığı… Ben
firmaların isimlerini burada söylemeyeyim, hoş olmaz, etik de değildir ama
tazminat davasını açtım ve bu tazminat davası bu şekilde yürüyor. 
TBMM
BAŞKAN VEKİLİ AHMET AYDIN (Adıyaman) – Buraya müracaat etmiyorsunuz. Buraya
müracaat edin, çözülsün. 
MELİKE
BASMACI (Denizli) – Siz başvurun Sayın Tanal yani Kamu Denetçiliği Kurumuna
başvurun bence. 
BAŞKAN
– Sayın milletvekilleri…
Buradan
da aynı cevap geldi. 
Buyurun,
devam edin. 
MAHMUT
TANAL (Devamla) – Değerli arkadaşlar, şimdi, burayla ilgili, tabii ki
ombudsmanın güçlenmesiyle ilgili hemen hafta içerisinde… Eşitlik Kurumuyla
ilgili kararlar tavsiye kararı niteliğinde değil. Mademki biz idari kurumları
eşit görüyoruz, neden oradaki kararlar bağlayıcıdır, tavsiye niteliğinde
değildir, ombudsmanın, kamu denetçiliğinin kararları tavsiye niteliğindedir?
Bunun kanun teklifini vereceğiz. İktidar partisindeki Sayın Komisyon Başkanı da
şu anda yerine oturdu. Bu kanun teklifini biz getirince “Bunu ana muhalefet
partisi getirdi, efendim biz desteklemiyoruz.” Buyurun size bir fırsat. Eğer
siz salı, çarşambaya kadar vermeyecekseniz ben bu kanun teklifini vereceğim.
Verin, biz sizi destekleyelim, bunu gayet açık ve net bir… Yani bir Danışma
Kurulu kararı şeklinde değil, bir öneri şeklinde değil, Eşitlik Kurumunda nasıl
bağlayıcıysa o şekilde kanun teklifine bir ilave daha yapın: “Bu kararları
yerine getirmeyenler de görevi kötüye kullanmış olur.”
Çok
az zamanım kaldı.
Bugüne
kadar…
Sayın
Başkanım, eğer bir dakika daha verebilirseniz memnun olurum.
BAŞKAN
– Peki.
MAHMUT
TANAL (Devamla) – Şimdi, bugüne kadar yapılan başvuruları arkadaşlarımız
saydılar, ben bu kısmına girmeyeceğim. Sadece ve sadece şunu söylemek istiyorum
ben: 2013 yılı bugüne kadar başvurunun en yüksek olduğu dönem. Ondan sonraki
yıllar düşüyor. Şu anda biz 2018’in 1’inci ayındayız. Sayın Başkanım, 2017’nin
6’ncı ayına kadar -sizin sayfanızda ve sayfayı da düzenli tuttuğunuz için ben
kutluyorum- 8 bin küsur başvuru var. Bu 8 bin küsur başvurunun yüzde 50’ye
kadarına aşağı yukarı uyulmuş, yüzde 50’sine idareler uymuyor. Uymayan o
idarelere eğer biz cezai müeyyide getirirsek idarede liyakatsizlik anlamında
yozlaşmayı da engellemiş oluruz. Bu kararlara gerçekten uyulmadığı zaman
yozlaşıyor ve liyakatsiz kişilerin ellerinde kalıyor. Yani, burada müeyyidesiz,
“Dostlar bizi alışverişte görsün.” şeklindeki bir kurumun getirilmesiyle o
kuruma verilen ehemniyeti de bitirmiş oluruz.
(Mikrofon
otomatik cihaz tarafından kapatıldı) 
MAHMUT
TANAL (Devamla) – Bana bir dakika daha söz verdiğiniz için ben size teşekkür
ederim Sayın Başkanım. Yani zaman parayla değil. Bize ceza veriyorsunuz ama
bari deyin ki: “Fazla zaman isterseniz paranızı basın, size süre de veririz.”
Son
cümle şu: Adalet savcısı, rahmetli avukat Nebi Barlas Bey’in armağanı olan bir
kitap var. Nebi Barlas Ağabeyimizi…
BAŞKAN
– Teşekkür ederim Sayın Tanal.
MAHMUT
TANAL (Devamla) – Bitiriyorum Sayın Başkanım. 
Sayın
Başkan da o dönem İstanbul Barosunun üyesiydi, o da kendisini tanır, Sayın
Başkanım da muhtemelen tanır. 1980 döneminde, askerî darbeler döneminde adalet
savaşı mücadelesini veren bir ağabeyimizdi, nur içerisinde yatsın. Onun
kitabının son kısmında o dönem yapılan zalimane uygulamalar tek tek
anlatılıyor.
BAŞKAN
– Sayın Tanal, teşekkür ederim.
MAHMUT
TANAL (Devamla) - Ben bitiriyorum Sayın Başkanım, özür diliyorum.
BAŞKAN
– Anlatmaya başladınız tekrar. 
MAHMUT
TANAL (Devamla) – Ombudsmana şikâyet edilebilir bu.
BAŞKAN
- Yeniden başladınız.
MAHMUT
TANAL (Devamla) – Peki, teşekkür ediyorum.
Yani
bu anlamda zalimane, hukuk dışı kim suç işlemişse cezalandırılsın ama zalimane
davranışlara ombudsmanın izin vermemesi lazım.
Teşekkür
ediyorum, saygılar sunuyorum. (CHP sıralarından alkışlar) 
BAŞKAN
– Teşekkürler.
Şahsı
adına son olarak Konya Milletvekili Sayın Leyla Şahin Usta konuşacak.
Buyurun
Sayın Şahin Usta. (AK PARTİ sıralarından alkışlar) 
LEYLA
ŞAHİN USTA (Konya) – Sayın Başkan, değerli milletvekilleri; bu akşam Kamu
Denetçiliği Kurumu hakkında şahsım adına söz almış bulunmaktayım. Saygıdeğer
Divan heyetini ve yüce Meclisi, milletvekillerimizi saygıyla selamlıyorum.
Bizler,
öncelikle bu Genel Kurulun ve Meclisin saygınlığını ve itibarını korumakla
birinci derecede sorumlu olan milletvekilleriyiz. O yüzden buradaki sayının
azlığına, çokluğuna, 300 kişi, 1 kişi, bin kişiye bakmaksızın önemli olan şu
anda Meclisin çalışıyor olmasıdır. Pek çok Avrupa parlamentosunda da, farklı
ülkelerin parlamentolarında da sayıya bakılmaksızın görüşmeler yapılmakta,
yasama faaliyetleri, denetleme faaliyetleri devam etmektedir. O yüzden bizim
derdimiz çalışmak ve vatandaşa hizmet etmek olduğu için biz çalışıyoruz.
Sayımız önemli değil. Bizi televizyonlarının başında izleyen milyonlarca vatandaşımız
var. Temelde onların da çok ilgilendiği bir kurum olan Kamu Denetçiliği
Kurumuyla ilgili görüşmeleri yaparken sayı az da olsa önemli olanın öze
bakarak, bizim hedefimizin bu kurumun ne derecede başarılı ve iyi çalıştığını
ve tanıtımının da yapılmasının önemli olduğunu vurgulayarak bu noktada sayıya
takılmaksızın bizim çalışmalarımıza devam etmemizin… İktidar olarak, muhalefet
olarak buradayız, Hükûmet olarak da buradayız, o yüzden hiçbir eksiklik ve
aksaklık görmüyorum. 
“Kamu
kurumu nedir?” diye baktığımız zaman, kamu kurumları vatandaşın hizmetlerini
görmek amacıyla kurulmuş müesseselerdir. Eski Türkiye’yi hatırlarsak -çok da
geri gitmeye gerek yok- 80’li yılları hatırlarsak kamu kurumları ne şartlarda
hizmet veriyordu, bunları biraz düşünmek gerekiyor. En alt kademedeki
memurların vatandaşa “Bugün git, yarın gel.” demelerini, bir evrakın onlarca
masada, birimlerde dolaşmasını, vatandaşların evrak kuyruklarını, saati
dolmadan bitirilen mesaileri, kimsenin hakkını arayamadığı, hesap sorulamadığı
zamanları yaşadı Türkiye. Hastaneler, vergi daireleri, SGK kuyrukları, maaşını
çekmek için bankalar önünde bekleyen yaşlılar, bu manzaraların hepsi çok şükür
ki tarih oldu. Yeni Türkiye’de tüm kamu kurumları ve hizmetleri yüksek
standartlara kavuşturuldu. Bu standartları da milletimizin en iyisini hak
ettiği bilinciyle günden güne yeniliklerle iyileştirdik, iyileştirmeye de devam
edeceğiz. İşte Kamu Denetçiliği Kurumu da bu amaçla kurulmuş bir kamu
kuruluşudur. Anayasa’mızın 74’üncü maddesinin yeniden düzenlenmesiyle kurulmuş
ve kamu denetçisine başvurmak anayasal bir hak olarak da tanımlanmıştır. 
Bu
kurumun varlığı, devletin kendine güvendiği ve kendini de halkın denetimine
açtığı anlamına gelmektedir. Bu, aynı zamanda bireylerin haklarını arayıp
sorumluluklarının bilincine varmalarını ifade eden haklar kültürünün ve hak
arama özgürlüğünün de gelişmesine imkân veren demokrasi tarihimizin çok önemli
milat noktalarından birini oluşturmaktadır. 
Kurumun
temel prensibi vatandaşın derdine derman olmak, aynı zamanda idarecilere
kararlarıyla danışmanlık yapmak ve yol göstermektir. Çalışmalarıyla vatandaşın
hak arama kültürünü geliştirerek idarenin kaliteli hizmet standartlarını
yükseltmekte, iyi yönetim ilkelerinin de yaygınlaştırılmasına katkı
sağlamaktadır. 
Hiç
kimse bahsetmedi ama kısaca söylemekte fayda var, bu kuruma nasıl başvuruluyor?
Zor bir başvuru süreci mi var, yoksa kolay mı? Hedef, vatandaşın hizmete
ulaşmasını zaten kolaylaştırmaksa bakın çok kolay, kamu kurumları incelemeyi ve
araştırmaları direkt şikâyet üzerine yapıyorlar. İdarenin işlem ve
eylemleriyle, tutum ve davranışı sonucu hak ve özgürlükleri veya menfaatleri
ihlal edilen gerçek ve tüzel kişiler kuruma başvuruda bulunabilmektedirler.
Çocuk hakları, insan hakları ve toplumun genelini ilgilendiren konularda
menfaat ihlali şartı da aranmamaktadır. Kuruma başvuruda bulunabilmek için
zorlaştırıcı hiçbir ek şart bulunmamaktadır. Bu çerçevede tüm bireyler,
şirketler, sivil toplum kuruluşları, dernekler, vakıflar, sendikalar ve benzeri
tüzel kişiler de başvurma hakkına sahiptir. Yabancı ülke vatandaşları da
şikâyetlerini bu kurumlara yapabilmektedirler. Kuruma başvurmak için hiçbir
ücret alınmamaktadır. Kuruma şikâyet başvurusunda bulunmak çok kolay ve de
çeşitlidir. Postayla, elden, elektronik posta, faks, elektronik başvuru, mail,
valilik ve kaymakamlıklar aracılığıyla ve kurumun İstanbul bürosu aracılığıyla
da başvuruda bulunabilmektedirler. Başvuru yapıldığında dava açma süresi de
durmaktadır. Bunlar çok önemlidir aslında. İdari yargının çalışma usulünden
farklı olarak şikâyet konusuyla alakalı tanık dinlenebilmektedir. Şikâyet
konusunun özel uzmanlık gerektirmesi hâlinde bilirkişi tayini
yapılabilmektedir. Başvurular altı ay gibi kısa bir süre içerisinde
sonuçlandırılmaktadır. Şikâyet başvurusunun ve konunun niteliğine göre yerinde
inceleme yapabilmektedirler. Kurum, şikâyet konusuyla ilgili olarak ilgili
idareden tüm bilgi ve belgeleri talep etme ve devlet sırrı dâhil tüm belgeleri
görme hakkına da sahiptir. 
Kurum,
ülkemizde hakkaniyet denetimi yapan tek kurum olma özelliğini taşımaktadır.
Hakkaniyet denetimi yaparken şikâyet başvurusu konuda somut olay adaletinin,
idarenin işlem ve eyleminin bireye kaldıramayacağı bir yük oluşturup
oluşturmadığına da dikkat etmektedir. Mevzuatla ilgili değişiklikler yapılması
yönünde tavsiye kararları verebilmektedir. Mevzuat değişikliği önerileriyle
hukuk devletinin yerleşmesine katkıda bulunmanın yanı sıra, idarenin iyi
yönetimi ve uzun vadede diğer mağduriyetlerin de önüne geçilebilmesi
amaçlanmaktadır. 
Bakın,
dostane çözüm yöntemiyle toplam 542 adet şikâyet çözüme kavuşturulmuştur ve
dört yıllık süreçte pek çok tavsiye kararı verilmiştir. Bu tavsiye kararlarıyla
ilgili pek çok örnekler var ama bir tane örnekten burada kısaca bahsetmek
istiyorum: Bakın, Tokat’ta astım hastası bir lise öğrencisinin YGS’nin
yapıldığı salona nefes açıcı tüp ilaçla girdiği gerekçesiyle sınavı iptal
edilmiş. Sonra, hakkını aramasını bilen genç bir kızın Kamu Denetçiliği
Kurumuna yaptığı başvuru sonucunda sınavının iptal edilmesi haksız bulunmuş ve
bu öğrencinin üniversite sınavı geçerli sayılarak psikoloji bölümüne
yerleştirilmiş ve eğitim hayatını devam ettirmiştir. 
Bizim
bu gibi örneklerin, başarıların seslendirilmesine ve dillendirilmesine buradan
vesile olmamız gerekir ki bunları öğrensin vatandaşlarımız, bunları bilsinler.
Az önce bahsettim, çok kolay yöntemlerle ve çok basit olarak başvurma imkânları
var. Hedefimiz, vatandaş ile devlet arasındaki bu bürokratik bağın azaltılarak
bürokrasinin de hesap verebilirliğini artıracak bir kurumun güçlendirilmesini
sağlamaktır. 
O
yüzden, Kamu Denetçiliği Kurumunun bugüne kadar yapmış olduğu tüm çalışmalarını
çok kıymetli buluyorum. Verdikleri emekler ve çalışmalar sayesinde çok daha iyi
noktalara gelineceğinden hiçbir şüphemiz yok. 
Ben
bugüne kadar kamu denetçileriyle ilgili yapılan, şu anda yapılan tartışmalarda
da şunu görüyorum: Hep bir olumsuzluk, hep bir “Acaba bu insanlar gerçekten iyi
ve doğru kararlar veriyorlar mı?” Temelde de bizim Meclisimize bağlı bir kurum
olan Kamu Denetçiliği Kurumuna önce biz güvenmeliyiz. Çünkü bize bağlı olarak
çalışan bir kamu kurumu burası da. Biz bu insanları bu göreve getirirken
işlerini yapsınlar diye getiriyoruz. Neden hep bir güvensizlik üzerine
çağrışımlar yapıyoruz ve bu güvensizliği biz pekiştiriyoruz? Tam tersine, bizim
dememiz gerekir ki: “Evet, Kamu Denetçiliği Kurumu, sayın başkanınızla ve tüm
çalışanlarınızla biz size güveniyoruz ve inanıyoruz. Getirdiğiniz raporlara
bakıyoruz ve inceliyoruz.” 
Evet,
Genel Kurulda sayı az olsa da biz inceliyoruz; bu komisyona geldi, hepimizin
denetimine açık bir şekilde sunuldu, değerlendirmelerimizi yaptık. Bakın,
yaptığımız bir toplantıda tavsiye kararına uymamış kurumları bile çağırıp biz
burada neden uymadıklarını da sorgulayabildik, bunları yapabiliyoruz. Daha da
iyisini yapmak için hep birlikte çalışmaktan gocunmamalıyız ama önce
birbirimize güvenmeliyiz, güven esasını öncelikle biz tesis etmeliyiz. 
Ben
Kamu Denetçiliği Kurumuna tekrar tüm çalışmalarından dolayı teşekkür ediyorum.
Verdikleri kararlarla ve çalışmalarla bu ülkenin güvenini hak edecek daha da
iyi işler yapacaklarına eminim diyorum.
Tekrar
tüm milletvekillerimizi, bizi -burada olmasa da- televizyon ekranlarının
başında izleyen vekillerimizi ve vatandaşlarımızı saygıyla ve sevgiyle
selamlıyorum. 
İyi
akşamlar diliyorum. (AK PARTİ sıralarından alkışlar)
BAŞKAN
– Teşekkür ediyorum Sayın Şahin. 
Sayın
milletvekilleri, böylelikle Kamu Denetçiliği Kurumu 2016, 2015, 2014 ve 2013
Yıllık Raporları Hakkında Karma Komisyon Raporları üzerindeki görüşmeler
tamamlanmıştır. 
Sayın
milletvekilleri, şimdi, 2’nci sırada yer alan 460 sıra sayılı Kanun
Tasarısı’nın görüşmelerine başlayacağız.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
B) Kanun Tasarı ve Teklifleri
1.- Türkiye Cumhuriyeti Hükümeti ile Birleşmiş Milletler
Arasında Afet ve Acil Durum Halinde Yardım Sevkiyatının ve Yardım Personeline
Ait Eşyanın İthalat, İhracat ve Transitini Hızlandırmaya Yönelik Önlemlerin
Alınmasına İlişkin Anlaşmanın Onaylanmasının Uygun Bulunduğuna Dair Kanun
Tasarısı (1/764) ve Dışişleri Komisyonu Raporu (S. Sayısı: 460)
BAŞKAN
– Komisyon yok.
Ertelenmiştir.
3’üncü
sırada yer alan 465 sıra sayılı Kanun Tasarısı’nın görüşmelerine başlayacağız.
2.- Türkiye Cumhuriyeti Hükümeti ile Karadağ Hükümeti
Arasında Gümrük Konularında Karşılıklı Yardım Anlaşmasının Onaylanmasının Uygun
Bulunduğuna Dair Kanun Tasarısı (1/763) ve Dışişleri Komisyonu Raporu (S.
Sayısı: 465)
BAŞKAN
– Komisyon yok.
Ertelenmiştir.

Gündemimizde
başka bir iş bulunmadığından sözlü soru önergeleri ve kanun tasarı ve
teklifleri ile komisyonlardan gelen diğer işleri sırasıyla görüşmek için 16
Ocak 2018 Salı günü saat 15.00’te toplanmak üzere birleşimi kapatıyorum, iyi
tatiller diliyorum. 
Kapanma Saati: 21.51




(x) 507 sıra sayılı Basmayazı 9/1/2018
tarihli 46’ncı Birleşim Tutanağına eklidir. 


(x) Açık oylama kesin sonucunu gösteren
tablo tutanağa eklidir. 


(X) 289 ve 289’a 1’inci ek S. Sayılı
Basmayazılar tutanağa eklidir. 




