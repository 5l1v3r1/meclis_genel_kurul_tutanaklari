



TBMM Tutanak Müdürlüðü




 
 TÜRKİYE
BÜYÜK MİLLET MECLİSİ
 TUTANAK DERGİSİ

 71’inci
Birleşim
 12
Nisan 2016 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMA
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Bursa Milletvekili Erkan Aydın’ın,
Bursa’da tarımsal alanların kaybına ilişkin gündem dışı konuşması
2.- Kocaeli Milletvekili Radiye Sezer
Katırcıoğlu’nun, Kadın Erkek Fırsat Eşitliği Komisyonunun 14-20 Mart tarihleri
arasında Amerika Birleşik Devletleri’nde gerçekleştirdiği temaslara ilişkin
gündem dışı konuşması
3.- Mersin Milletvekili Baki Şimşek’in,
Sağlık Haftası’na ilişkin gündem dışı konuşması

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Pervin Buldan’ın, 7 Nisan 2016 Perşembe günü Türkiye Büyük Millet Meclisi
Başkanı ve Meclis Başkan Vekillerinin katılımıyla gerçekleştirilen toplantıda
sağlanan mutabakat sonucu sisteme giren ilk 15 milletvekiline söz verileceğine
ilişkin açıklaması
2.- Oturum Başkanı TBMM Başkan Vekili Pervin
Buldan’ın, Divan olarak Kutlu Doğum Haftası vesilesiyle Hazreti Muhammed’i bir
kez daha saygıyla andıklarına ilişkin açıklaması

VI.- AÇIKLAMALAR
1.- İstanbul Milletvekili Mahmut Tanal’ın,
Türkiye Büyük Millet Meclisinin 96’ncı kuruluş yıl dönümü kutlamalarının terör
ve şehitler bahane edilerek iptal edildiği iddialarına, Üsküdar ilçesi
Yavuztürk Mahallesi’nin tapu ve imar sorunlarına, Şanlıurfa ilindeki elektrik
kesintilerine ve Beyaz TV’nin hangi belediyelerden prodüksiyon hizmeti aldığını
öğrenmek istediğine ilişkin açıklaması
2.- Niğde Milletvekili Ömer Fethi Gürer’in,
Niğde ve Nevşehir’deki patates, elma ve kayısı üreticilerinin sorunlarına
ilişkin açıklaması
3.- Hatay Milletvekili Serkan Topal’ın,
Hatay’daki zeytin üreticilerinin sorunlarına ve zeytin yağı üretiminde oluşan
atıkların çevreye verdiği zararların önlenmesi için Çevre ve Şehircilik
Bakanlığınca gereğinin yapılmasını talep ettiğine ilişkin açıklaması
4.- Bursa Milletvekili Nurhayat Altaca
Kayışoğlu’nun, Bursa Büyükşehir Belediyesinin çıkardığı aylık derginin nisan
ayı tarih sayfasında 23 Nisan 1920 tarihine yer verilmemesine ilişkin
açıklaması
5.- İstanbul Milletvekili Filiz
Kerestecioğlu Demir’in, yirmi iki yıldır tutuklu bulunan İlhan Çomak’ın serbest
bırakılması ve Adalet Bakanının özür dilemesi gerektiğine ilişkin açıklaması
6.- Edirne Milletvekili Okan Gaytancıoğlu’nun,
çeltik üreticilerinin sorunlarına ilişkin açıklaması
7.- Denizli Milletvekili Cahit Özkan’ın,
sömürgeci yönetim anlayışını sonlandıran, ekonomik kalkınmayı sağlayacak, vesayet
kurumlarını kaldıran ve başkanlık modelini esas alan yeni bir anayasa
hazırlanması gereğine ilişkin açıklaması
8.- Sivas Milletvekili Ali Akyıldız’ın,
TCDD Sivas-Samsun hattı personelinin zorunlu nakle tabi tutulmak istendiğine
ilişkin açıklaması
9.- Mersin Milletvekili Serdal Kuyucuoğlu’nun,
Mersin bölgesindeki sulama birliklerinin elektrik ücretlerinde indirim
yapılmasını istediğine ve aylık ödeme yerine yıllık ödeme yapılmasının uygun
olacağına ilişkin açıklaması
10.- İstanbul Milletvekili Mihrimah Belma
Satır’ın, Birleşmiş Milletler Uluslararası Uyuşturucu Kontrol Kurulu Üyeliğine
yeniden seçilen Profesör Doktor Sevil Atasoy’u tebrik ettiğine ilişkin
açıklaması
11.- İstanbul Milletvekili Gamze Akkuş
İlgezdi’nin, halk oyunu oynayan öğrencilerini zina yapmakla suçlayan Malatya
Gazi Anadolu Lisesi Müdür Yardımcısı hakkında bir soruşturma ve suç duyurusu
yapılıp yapılmadığını öğrenmek istediğine ilişkin açıklaması
12.- Uşak Milletvekili Özkan Yalım’ın, AKP
Hükûmetinin, iş yerlerinde çalışan sayısının yüzde 10’u kadar Suriyeli
çalıştırılması uygulamasıyla Türkiye Cumhuriyeti vatandaşlarını daha fazla
işsizliğe sürüklediğine ilişkin açıklaması
13.- Kocaeli Milletvekili İlyas Şeker’in,
polis teşkilatının kuruluşunun 171’inci yıl dönümüne ilişkin açıklaması
14.- Denizli Milletvekili Kazım Arslan’ın,
Denizli’nin Acıpayam ilçesi Dodurgalar ve Yazır Mahallelerinde yapılan Eşeler
Projesi’ne ve Dalaman Çayı’nın arıtma ve ıslahının ne zaman yapılacağını
öğrenmek istediğine ilişkin açıklaması
15.- Manisa Milletvekili Tur Yıldız Biçer’in,
Turgutlu Çal Dağı nikel madeniyle ilgili ikinci ÇED raporunun iptal edildiğine
ilişkin açıklaması
16.- Manisa Milletvekili Erkan Akçay’ın,
Diyarbakır Hani ilçe jandarma karakoluna bomba yüklü tankerle yapılan terör
saldırısında şehit olanlara Allah’tan rahmet, yaralılara acil şifalar
dilediğine, İçişleri Bakanının bu terör saldırılarıyla ilgili açıklama yapması
gerektiğine ve Hükûmeti terörle mücadele konusunda kararlı ve tutarlı olmaya
davet ettiklerine ilişkin açıklaması
17.- Diyarbakır Milletvekili Çağlar Demirel’in,
sokağa çıkma yasağı uygulanan bazı yerleşim yerlerinde ablukaların
kaldırılmadığına, evlerin, iş yerlerinin yoğun bir şekilde bombalandığına,
insanların yaşamını kaybettiğine ve kadın kurumları ile parti yöneticilerinin
tutuklanmalarının kabul edilemez olduğuna ilişkin açıklaması
18.- İstanbul Milletvekili Engin Altay’ın,
şu anda Hükûmetin hiçbir üyesinin Genel Kurul salonunda bulunmadığına, Türkiye’de
yaşanan olumsuz tüm konulara Hükûmetin seyirci kaldığına ve Malatya’nın
Doğanşehir ilçesinin Söğüt köyünün sorunlarına ilişkin açıklaması
19.- Amasya Milletvekili Mehmet Naci
Bostancı’nın, Kutlu Doğum Haftası’na, Türkiye’nin teröre karşı zorlu bir
mücadele sürdürdüğüne ve bu mücadeleye destek veren herkese teşekkür ettiğine
ilişkin açıklaması
20.- Diyarbakır Milletvekili İdris Baluken’in,
HDP Grubu olarak, Kutlu Doğum Haftası’nda Peygamber Efendimiz’i saygıyla
andıklarına, Hükûmeti Şeyh Maksut ve Eşrefiye Mahallelerindeki kimyasal
saldırılar ile sınırdan Kilis’e yapılan saldırılarla ilgili Meclisi
bilgilendirmeye davet ettiklerine ve Başkanlık Divanınca grup başkan
vekillerinin söz hakkının kısıtlanmasının anlaşılmaz olduğuna ilişkin
açıklaması
21.- Aksaray Milletvekili İlknur İnceöz’ün,
Meclis Başkan Vekillerinin Genel Kurul yönetiminde uygulama birlikteliğinin
olmasının güzel olduğuna, Hükûmetin hukuki bir zemin içerisinde terörle
mücadele ettiğine ve terör örgütlerine destek veriyormuş gibi gösterilmesinin
abesle iştigal olduğuna ilişkin açıklaması
22.- Manisa Milletvekili Erkan Akçay’ın,
Hükûmetin Suriye tarafından Kilis’e düşen roket mermileriyle ilgili açıklama
yapmasını beklediklerine, söz haklarıyla ilgili Meclis Başkan Vekilleri
arasında uygulama birliğinin sağlanmasının doğru olduğuna, ancak grup başkan
vekillerinin konuşmalarında çok sınırlayıcı olunmaması gerektiğine ilişkin
açıklaması
23.- İstanbul Milletvekili Mehmet Bekaroğlu’nun,
Rize Milletvekili Hasan Karal’ın CHP grup önerisi üzerinde yaptığı
konuşmasındaki bazı ifadelerine ilişkin açıklaması
24.- Rize Milletvekili Hasan Karal’ın,
İstanbul Milletvekili Mehmet Bekaroğlu’nun yaptığı açıklamasındaki bazı
ifadelerine ilişkin açıklaması

VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Çanakkale Milletvekili Muharrem Erkek
ve 34 milletvekilinin, ülkemizin yargı sisteminin sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/151)
2.- Yalova Milletvekili Muharrem İnce ve 32
milletvekilinin, yasa dışı telefon ve ortam dinlemelerin araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/152)
3.- Antalya Milletvekili Mustafa Akaydın ve
28 milletvekilinin, Antalya Büyükşehir Belediyesinde çalışan personelin kanun
dışı uygulamalara maruz kaldığına yönelik iddiaların araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/153)

B) Tezkereler
1.- Türkiye Büyük Millet Meclisi
Başkanlığının, Türkiye Büyük Millet Meclisi Başkanı İsmail Kahraman ve
beraberindeki Parlamento heyetinin, 8/4/2016 tarihinde Kosova Cumhurbaşkanı
devir teslim törenine katılmak üzere Kosova’ya ziyarette bulunmalarına ilişkin
tezkeresi (3/661)

C) Önergeler
1.- İstanbul Milletvekili Mustafa Sezgin
Tanrıkulu’nun, (2/168) esas numaralı Türk Ceza Kanununun 299’uncu Maddesinin
Yürürlükten Kaldırılması Hakkında Kanun Teklifi’nin doğrudan gündeme alınmasına
ilişkin önergesi (4/24)

D) Gensoru Önergeleri
1.- HDP Grubu adına Grup Başkan Vekilleri Diyarbakır
Milletvekili İdris Baluken ve Diyarbakır Milletvekili Çağlar Demirel’in,
Türkiye’yi ve çevre ülkeleri istikrarsızlığa sürüklediği ve küresel denklemde
aktör olmaktan uzaklaştırdığı ileri sürülen politikalarda sorumluluğu bulunduğu
iddiasıyla Dışişleri Bakanı Mevlüt Çavuşoğlu hakkında gensoru açılmasına
ilişkin önergesi (11/5)
2.- HDP Grubu adına Grup Başkan Vekilleri
Diyarbakır Milletvekili İdris Baluken ve Diyarbakır Milletvekili Çağlar Demirel’in,
Sur ve Silopi ilçelerinde alınan acele kamulaştırma kararı ve Türkiye
genelindeki kentsel dönüşüm projeleriyle vatandaşları mağdur ettiği ve sermaye
için rant yarattığı, uygulanan RES ve HES projeleriyle doğanın tahrip
edilmesine sebebiyet verdiği iddiasıyla Çevre ve Şehircilik Bakanı Fatma
Güldemet Sarı hakkında gensoru açılmasına ilişkin önergesi (11/6)

VIII.- ÖNERİLER
A) Siyasi Parti Grubu Önerileri
1.- MHP Grubunun, Balıkesir Milletvekili
İsmail Ok ve arkadaşları tarafından, bilgisayar korsanları tarafından İnternet’e
yüklenen bir veri tabanının 50 milyona yakın Türkiye Cumhuriyeti vatandaşının
kişisel bilgilerini içerdiği iddialarının araştırılarak alınması gereken
önlemlerin belirlenmesi amacıyla 11/4/2016 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 12 Nisan 2016 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
2.- HDP Grubunun, İstanbul Milletvekili
Filiz Kerestecioğlu Demir ve arkadaşları tarafından, Türkiye’ye sığınmış
Suriyeli kız çocuklarının erken yaşta ve ikinci eş olarak evlendirilmelerinin
araştırılması ile önlenmesi amacıyla 12/4/2016 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 12 Nisan 2016 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
3.- CHP Grubunun, İstanbul Milletvekili
Mehmet Bekaroğlu ve arkadaşları tarafından, Doğu Karadeniz Bölgesi’nde yapılan
çay üretiminin sorunlarının araştırılması, bu kapsamda politikaların ve
alınması gereken önlemlerin belirlenmesi amacıyla 27/1/2016 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun 12 Nisan 2016 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi

IX.- SATAŞMALARA İLİŞKİN KONUŞMALAR
1.- İstanbul Milletvekili Filiz
Kerestecioğlu Demir’in, Afyonkarahisar Milletvekili Ali Özkaya’nın HDP grup
önerisi üzerinde yaptığı konuşması sırasında HDP Grubuna sataşması nedeniyle
konuşması
2.- Afyonkarahisar Milletvekili Ali Özkaya’nın,
İstanbul Milletvekili Filiz Kerestecioğlu Demir’in sataşma nedeniyle yaptığı
konuşması sırasında şahsına sataşması nedeniyle konuşması
3.- İstanbul Milletvekili Filiz
Kerestecioğlu Demir’in, Afyonkarahisar Milletvekili Ali Özkaya’nın sataşma
nedeniyle yaptığı konuşması sırasında şahsına sataşması nedeniyle konuşması
4.- İstanbul Milletvekili Mehmet Bekaroğlu’nun,
Rize Milletvekili Hasan Karal’ın yaptığı açıklaması sırasında şahsına sataşması
nedeniyle konuşması
5.- Rize Milletvekili Hasan Karal’ın,
İstanbul Milletvekili Mehmet Bekaroğlu’nun sataşma nedeniyle yaptığı konuşması
sırasında şahsına sataşması nedeniyle konuşması
6.- İstanbul Milletvekili Mehmet Bekaroğlu’nun,
Rize Milletvekili Hasan Karal’ın sataşma nedeniyle yaptığı konuşması sırasında
şahsına sataşması nedeniyle konuşması
7.- İstanbul Milletvekili Mustafa Sezgin
Tanrıkulu’nun, Aksaray Milletvekili İlknur İnceöz’ün yerinden sarf ettiği bazı
ifadeleri sırasında şahsına sataşması nedeniyle konuşması
8.- Aksaray Milletvekili İlknur İnceöz’ün,
İstanbul Milletvekili Mustafa Sezgin Tanrıkulu’nun sataşma nedeniyle yaptığı
konuşması sırasında şahsına ve Adalet ve Kalkınma Partisine sataşması nedeniyle
konuşması
9.- İstanbul Milletvekili Mustafa Sezgin
Tanrıkulu’nun, Aksaray Milletvekili İlknur İnceöz’ün sataşma nedeniyle yaptığı
konuşması sırasında şahsına sataşması nedeniyle konuşması

X.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- 65 Yaşını Doldurmuş Muhtaç, Güçsüz ve
Kimsesiz Türk Vatandaşlarına Aylık Bağlanması Hakkında Kanun ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı
(1/694), Genel Kadro ve Usulü Hakkında Kanun Hükmünde Kararnamede Değişiklik
Yapılmasına Dair Kanun Tasarısı (1/689), Konya Milletvekili Mustafa Kalaycı’nın;
65 Yaşını Doldurmuş Muhtaç, Güçsüz ve Kimsesiz Türk Vatandaşlarına Aylık
Bağlanması Hakkında Kanunda Değişiklik Yapılmasına Dair Kanun Teklifi (2/393),
Milliyetçi Hareket Partisi Grup Başkan Vekili Manisa Milletvekili Erkan Akçay’ın;
2022 sayılı 65 Yaşını Doldurmuş Muhtaç, Güçsüz ve Kimsesiz Türk Vatandaşlarına
Aylık Bağlanması Hakkında Kanunda Değişiklik Yapılmasına Dair Kanun Teklifi
(2/403), Diyarbakır Milletvekili Nursel Aydoğan’ın; 2022 sayılı 65 Yaşını
Doldurmuş Muhtaç, Güçsüz ve Kimsesiz Türk Vatandaşlarına Aylık Bağlanması
Hakkında Kanunda ve 2828 Sayılı Sosyal Hizmetler Kanununda Değişiklik Yapılmasına
Dair Kanun Teklifi (2/404), Denizli Milletvekili Kazım Arslan’ın; 2022 Sayılı
65 Yaşını Doldurmuş Muhtaç, Güçsüz ve Kimsesiz Türk Vatandaşlarına Aylık
Bağlanması Hakkında Kanunda Değişiklik Yapılmasına Dair Kanun Teklifi (2/899),
Bursa Milletvekilleri Hüseyin Şahin ve Hakan Çavuşoğlu ile 115 Milletvekilinin;
Bazı Kanunlarda Değişiklik Yapılmasına Dair Kanun Teklifi (2/922), Şanlıurfa
Milletvekilleri Faruk Çelik ve Ahmet Eşref Fakıbaba ile 7 Milletvekilinin;
Şanlıurfa İline İstiklal Madalyası Verilmesi ile Bazı Kanunlarda Değişiklik
Yapılmasına Dair Kanun Teklifi (2/923) ile Plan ve Bütçe Komisyonu Raporu (S.
Sayısı:273)
2.- Avrupa Konseyi Terörizmin Önlenmesi
Sözleşmesine Ek Protokolün Onaylanmasının Uygun Bulunduğuna Dair Kanun Tasarısı
(1/672) ve Dışişleri Komisyonu Raporu (S. Sayısı: 248)

XI.- YAZILI SORULAR VE CEVAPLARI
1.- Bursa Milletvekili İsmet Büyükataman’ın,
2011-2016 yılları arasında Bakanlık ve bağlı kuruluşlarca gerçekleştirilen
tanıtım harcamalarına ilişkin sorusu ve Maliye Bakanı Naci Ağbal’ın cevabı
(7/2598)
2.- Bursa Milletvekili İsmet Büyükataman’ın,
promosyon ödemesi ile ilgili yapılan sözleşmeye ilişkin sorusu ve Millî Savunma
Bakanı İsmet Yılmaz’ın cevabı (7/2875)
3.- Kırklareli Milletvekili Türabi Kayan’ın,
TBMM’nin çalışma maliyeti ile ilgili açıklamasına ilişkin sorusu ve Kalkınma
Bakanı Cevdet Yılmaz’ın cevabı (7/3322)
4.- Diyarbakır Milletvekili Sibel Yiğitalp’ın,
Diyarbakır’ın Sur ilçesinde ilan edilen sokağa çıkma yasakları ile ilgili
denetim önergelerine ilişkin sorusu ve Türkiye Büyük Millet Meclisi Başkan
Vekili Ahmet Aydın’ın cevabı (7/3412)
5.- İstanbul Milletvekili Arzu Erdem’in,
TBMM’nin çalışma maliyetiyle ilgili açıklamasına ilişkin sorusu ve Kalkınma
Bakanı Cevdet Yılmaz’ın cevabı (7/3601)
12 Nisan 2016 Salı
BİRİNCİ OTURUM
Açılma Saati: 15.01
BAŞKAN: Başkan Vekili Pervin BULDAN 
KÂTİP ÜYELER: Mücahit DURMUŞOĞLU (Osmaniye), İshak GAZEL
(Kütahya)
----- 0 -----
BAŞKAN
– Türkiye Büyük Millet Meclisinin 71'inci Birleşimini açıyorum.
III.- YOKLAMA
BAŞKAN
– Sayın milletvekilleri, elektronik cihazla yoklama yapacağız.
Yoklama
için üç dakika süre vereceğim.
Sayın
milletvekillerinin, oy düğmelerine basarak salonda bulunduklarını
bildirmelerini, bu süre içerisinde elektronik sisteme giremeyen
milletvekillerinin salonda hazır bulunan teknik personelden yardım
istemelerini, buna rağmen sisteme giremeyen üyelerin ise yoklama pusulalarını,
görevli personel aracılığıyla, üç dakikalık süre içerisinde Başkanlığa
ulaştırmalarını rica ediyorum ve yoklama işlemini başlatıyorum. 
(Elektronik
cihazla yoklama yapıldı)
BAŞKAN
– Toplantı yeter sayısı vardır.
Görüşmelere
başlıyoruz.
Sayın
milletvekilleri, gündeme geçmeden önce üç sayın milletvekiline gündem dışı söz
vereceğim.
Gündem
dışı ilk söz, Bursa’da tarımsal alanların kaybı hakkında söz isteyen Bursa
Milletvekili Sayın Erkan Aydın’a aittir.
Ancak
Genel Kurulda bir uğultu var sayın milletvekilleri. Sayın vekili kürsüye davet
ettim, lütfen kendi aranızda yaptığınız sohbetleri bırakınız.
Buyurun
Sayın Aydın. (CHP sıralarından alkışlar) 
Süreniz
beş dakika. 
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Bursa Milletvekili Erkan Aydın’ın,
Bursa’da tarımsal alanların kaybına ilişkin gündem dışı konuşması
ERKAN
AYDIN (Bursa) – Teşekkür ederim.
Sayın
Başkan, değerli milletvekilleri; seçim bölgem Bursa üzerine gündem dışı söz
almış bulunmaktayım. Yüce heyetinizi ve ekranları başında bizi izleyen
halkımızı saygıyla selamlıyorum.
Konuşmama
başlamadan önce, dün akşam oynanan Beşiktaş Jimnastik Kulübü’nün yeni stadının
isminden 2’nci Cumhurbaşkanımız “İsmet İnönü”nün çıkartılarak “Vodafone
Arena”ya çevrilmesini, aynı şekilde, “Bursa Atatürk Stadyumu”nun da “Timsah
Arena”ya çevrilmesini esefle karşılıyor ve kınıyorum.
Gene,
Beşiktaş taraftarlarının ve Çarşı Grubunun resmî açılışa alınmamasını ve biber
gazıyla karşılanmasını da eleştiriyorum. Maçın son dakikalarında bazı
futbolcuların sorun yaratarak efendiliğiyle bilinen Teknik Direktör Hamza
Hamzaoğlu’nun tribüne gönderilmesi kararının Merkez Hakem Kurulu tarafından
gözden geçirilmesi ve bu konunun da düzeltilmesi talebimi iletmiş bulunuyorum. 
Bursaspor’umuz
sahipsiz değildir, Bursa’mız da sahipsiz değildir ama yalnızdır; işsizlik,
yoksulluk, artan göç ve nüfus gibi konulardan dolayı sorunlar hızla
büyümektedir. Bu sorunların yanında bir de çevre felaketiyle karşı karşıyadır. 
Ülkemizde
endüstriyel faaliyetler sonucu çıkan yıllık katı atık miktarı 28 milyon ton,
Bursa’da ise günlük 10 bin ton civarındadır. Yerleşim birimlerinden toplanan
katı atıkların bir kısmı 1995 yılında kurulan Hamitler katı atık toplama
alanına gitmektedir. Buraya giderken de sadece Cumhuriyet Halk Partili Nilüfer
Belediyesi yerinde ayrıştırma yapmakta, diğer belediyeler bunu yapmamaktadır,
dolayısıyla da çok kısa bir sürede bu alanın ömrü bitmiş bulunmaktadır. 
Peki,
Bursa Büyükşehir Belediyesi ne yapmıştır? Kendi belediye meclisinde karar
alarak Nilüfer’in güney kısımlarında bulunan yeşil alanların olduğu, tarımın
olduğu, ormanın olduğu bölgeyi katı atık toplama alanı olarak ilan etmiştir.
Peki, kime sormuştur? Halkımıza mı? Hayır. Muhtarlara mı? Hayır. Çevre ve
şehircilikle ilgili akademik odalara mı? Hayır. Sadece kendisi bir karar alarak
mecliste “Ben yaptım, oldu.” diyerek Bursa’nın yeşilini, tarımını ve geleceğini
etkileyecek bölgeyi bir katı atık toplama alanı olarak ilan etmiştir. 
Burada
zaten 52 adet taş ocağı bulunmaktadır, bundan dolayı yeşil ve çevre
katledilmektedir. Burada yapılacak bu çöp toplama tesisi hemen bu bölgenin
doğusunda bulunan Apolyont Gölü, Hasanağa Göleti, Kayapa Göleti gibi birçok
bölgeyi de çöp sızıntılarından dolayı etkileyecektir. Ramsar tarafından dünya
mirası olarak ilan edilen bölgenin, “kuş cenneti” de olarak bilinen bölgenin de
hızla kirlenmesine sebep olacaktır.
AB’nin
çok daha önce terk ettiği yakma yönteminin bu bölgede kullanılacağını da Bursa
Büyükşehir Belediyesi ilan etmiş ve buranın, Bursa’da yaşayan 3 milyon kişinin
geleceğini de büyük bir tehdit altına sokmuştur. Buradan Çevre ve Şehircilik
Bakanını göreve davet ediyorum. Bir an önce bu yanlışın durdurulması ve
Bursa’nın yeşilinin, tarımının, ormanının koruma altına alınmasını talep
ediyorum. Şunu unutmamamız gerekir ki: Her güzellik, sadece onun değerlerini
bilenlere yâr olur. Biz, Türkiye’nin ve kentlerimizin değerlerini bilmek ve bu
değerlere sahip çıkmak zorundayız. “Bursa’ya kıymayın efendiler.” diyorum. 
Son
olarak da gene Bursa Büyükşehir Belediyesinin çıkarttığı aylık dergide
“Tarihten Bir Sayfa: Nisan” diye gösterdiği yerden örnekler vermek istiyorum.
Ne demiş Bursa Büyükşehir Belediyesi Dergisi: 2 Nisanda Titanik deneme
seferlerine başlamış. 3 Nisanda renkli fotoğraf icat edilmiş. 9 Nisan 1945’te
de ilk yerli ampul kullanımı, üretimi başlamış. Gene 11 Nisanda Fransız
işgalinden kurtulmuş… 17 Nisanda İstanbul adaları fethedilmiş ama içinde
bulunduğumuz Gazi Meclisimizin, Türkiye Büyük Millet Meclisinin kuruluşu
maalesef bu derginin sayfaları arasında yer bulamamıştır. Onun yerine, 23 Nisan
1961’de ilk TBMM binasının müze hâline getirildiği not edilmiştir. 
Bunun
yorumunu da yüce halkımız ve milletimize bırakıyor, heyetinizi saygıyla
selamlıyorum. (CHP sıralarından alkışlar)
BAŞKAN
– Teşekkür ederiz Sayın Aydın. 
Gündem
dışı ikinci söz, ABD’de 14-19 Mart 2016 tarihinde yapılan Kadının Statüsü
Komisyonunun 60’ıncı Oturumu hakkında söz isteyen Kocaeli Milletvekili Sayın
Radiye Sezer Katırcıoğlu’na aittir. 
Süreniz
beş dakika Sayın Katırcıoğlu, buyurun. (AK PARTİ sıralarından alkışlar)
2.- Kocaeli Milletvekili Radiye Sezer
Katırcıoğlu’nun, Kadın Erkek Fırsat Eşitliği Komisyonunun 14-20 Mart tarihleri
arasında Amerika Birleşik Devletleri’nde gerçekleştirdiği temaslara ilişkin
gündem dışı konuşması
RADİYE
SEZER KATIRCIOĞLU (Kocaeli) – Sayın Başkan, değerli milletvekilleri; Kadın
Erkek Fırsat Eşitliği Komisyonunun 14-20 Mart tarihleri arasında Amerika
Birleşik Devletleri’nde gerçekleştirdiği bir dizi temas hakkında bilgi vermek
üzere gündem dışı söz almış bulunmaktayım. Bu vesileyle yüce heyetinizi
saygıyla selamlıyorum.
Komisyonumuzu
temsilen 3 milletvekilimizle New York ve Washington DC’de çok verimli
toplantılar hayata geçirildi. KEFEK’in kuruluşundan bu yana düzenli olarak
Birleşmiş Milletler Kadının Statüsü Komisyonuna katılım sağlanmaktadır. Bu
seneki gündemimiz de kadının güçlendirilmesi ve bunun sürdürülebilir
kalkınmadaki ilişkisiydi.
Bizler,
Birleşmiş Milletler Genel Kurulunda Türkiye Büyük Millet Meclisi heyetini
temsilen, öncelikle Avusturya ve İsveç heyetleriyle, sonrasında Pakistan,
Almanya, İtalya’yla ikili görüşmelerde bir araya geldik. Ayrıca, Almanya’nın
kadına Eşit İşe Eşit Ücret Projesi, Macaristan’da Gençlerin Güçlendirilmesi
Projesi, KADEM ve W20 gibi yan etkinliklerde bulunduk, çalışmalarımızı orada
ifade ettik. 
Malumlarınız
olduğu üzere, Türkiye, kadın meselelerine verdiği önemi işaret edercesine, G20
Dönem Başkanlığımızda bir ilk olan W20 gündemiyle çalışmalar başlattı. Bu
çalışmalarda gördük ki, Türkiye'nin bu konuyu sahiplenmesi, kadınların ekonomik
alanda güçlenmesi için liderlere yaptığı iş birliği çağrısı Avrupa ülkelerinden
takdir topluyor. 
Temaslarımız
Washington DC’de devam etmiştir. Orada, Caucus yapılanması hakkında Temsilciler
Meclisinin 2 kadın milletvekiliyle bir araya geldik. Women’s Caucus
yapılanması, kadın meseleleri üzerine demokrat ve cumhuriyetçi üyelerden
oluşan, kadınlara ait sorunları partilerüstü bir yaklaşımla inceleyen,
duyarlılık gösteren bir yapılanmadır. Görüştüğümüz bu üyeler, Meclis çatısı
altında Kadın Erkek Fırsat Eşitliği Komisyonunun olmasının çok önemli olduğunu,
Türkiye'nin sosyal politikalar üretmekteki etkinliğini yakından takip
ettiklerini ve takdir ettiklerini ifade ettiler. Ancak, şunu belirtmek isterim
ki, söz konusu Caucus yapılanmasının, milletvekillerinin daha bağımsız siyaset
yapabilme kabiliyetleriyle yakından ilişkisi olduğu yani başkanlık sisteminde
daha etkin bir yapılanma biçimiyle hayata geçtiğiydi. Bizim şu anki parlamenter
sistemde böyle bir yapılanmanın gerçekleştirilmesi oldukça zor görünüyor. 
Görüşmüş
olduğumuz Temsilciler Meclisinin 2 üyesi, kadına eşit işe eşit ücret yasası
için imza koyduklarını ama hayata geçirmekte başarılı olamadıklarını, ayrıca
çalışan kadınların doğum öncesi, sonrası ve çocuklarını büyütme sırasındaki
karşılaştıkları zorluklarla ilgili yasa eksikliklerinin olduğunu ifade ettiler.
Oysa, biz, Türkiye olarak, çalışma hayatındaki kadını güçlendirecek bu yasaları
Meclisimizden, Genel Kurulumuzdan hep birlikte geçirdik. Görüyoruz ki Amerika Birleşik Devletleri’nin
henüz ilerleme kaydedemediği bir konuda, bir meselede Türkiye, 2010 yılında 14
sayılı Başbakanlık Genelgesi’yle kadına eşit işe eşit ücret yasasını,
güvencesini hayata geçirdi. Bu, bizim için haklı bir gurur kaynağıdır. 
İkili görüşmelerimiz ABD’deki STK’larla devam etti. Kadın
Çalışma Grubu CARE, Amerika Birleşik Devletleri Çalışma Bakanlığı, Amerika
Birleşik Devletleri Dışişleri Bakanlığı ve Çalışma Bakanlığı ve Türk STK’larla
bir araya geldik. Bu temaslarımızın diğer bir gündem maddesi de kadına yönelik
şiddet idi. Görüşmelerimiz sırasında, ilgililer, Amerika’da 350 bin kadının her
yıl cinayete kurban gittiğini, çalışma hayatındaki kadınların daha çok şiddete
maruz kaldıklarını ifade ettiler. 
Sayın milletvekilleri, ikili temaslarımızda gördük ki
Avrupa ülkelerinin birçoğu İstanbul Sözleşmesi’ne imza koymamış, koyanlar
gereğini yerine getirmemiş. Özellikle Amerika Birleşik Devletleri’nin
uluslararası anlaşmalara imza koymakta büyük bir imtina gösterdiğini esefle
müşahede ettik. Yine, şunu gördük ki: Ne kadar etkin mücadele ederseniz edin,
kadına ait sorunlar var olmaya devam ediyor. Mesela, İsveç kadın Meclis başkan
vekili, sosyal medyada uğradığı nefret dilinden, maruz kaldıkları nefret
dilinden bize bahsetti. Bildiğiniz üzere, İsveç kadın meselelerinde örnek
gösterilecek ülkelerden birisi. 
Ayrıca, heyetimizi, bizleri gururlandıran bir etkinliğe,
bir törene katıldık ki, bu da Suriyeli Amerikalılar Derneğinin Türkiye adına
büyükelçimize verdiği onur ödülüydü. Evet, bizim Suriyeli misafirlerimize yönelik yardımlarımız parmak ısırtıyor ve bütün dünya
ülkelerine örnek gösteriliyor. Bu anlamda da kendilerine İstanbul’daki dünya
zirvesine davetlerimizi gerçekleştirdik. 
(Mikrofon
otomatik cihaz tarafından kapatıldı) 
RADİYE
SEZER KATIRCIOĞLU (Devamla) – Cümlelerimi toparlamak için bir dakika…
BAŞKAN
– Tabii ki Sayın Katırcıoğlu, size pozitif ayrımcılık yapıyorum. 
Bir
dakika ek süre veriyorum. (AK PARTİ sıralarından alkışlar)
Buyurun.

RADİYE
SEZER KATIRCIOĞLU (Devamla) – Değerli milletvekilleri, Suriyeli misafirlerimize
yönelik yardımlarımız parmak ısırtıyor; dünya milletleri bu ev sahipliğimizi
anlamakta zorluk çekiyorlar. İşte, bu kapsamda, 23-24 Mayısta İstanbul’da ilk
defa gerçekleştirilecek olan Dünya İnsani Zirvesi’nin duyurusunu yaptık,
davetlerimizi gerçekleştirdik. 
Bu
toplantılar ve temaslar, Komisyonumuzun yaptığı çalışmaları anlatmak,
KEFEK’imize de kapasitesini artırmak yönünde çok önemli iş birliklerini doğurmuştur.

Sayın Başkan, değerli milletvekilleri; Sayın
Cumhurbaşkanımızla Maryland Amerika Diyanet Merkezi Külliyesi’ni ziyaret etme
şansını bulduk. Bu külliye, görenleri gözyaşlarına boğabilecek güzel bir cami,
bir yapı; Amerika’nın da en büyük camisi unvanını taşıyor. Bu külliye
Afrika’dan, Uzak Doğu’dan, farklı milletlerden gelen Müslümanları bir araya
getirecek, farklı ülkelerin, kültürlerin birlikte yaşama tecrübesini hayata
geçirebilecekleri bir yapı özelliğini taşıyor. Bu külliye bizlerin medarıiftiharı
olacaktır. Emeği geçen herkese teşekkür ediyor, yüce heyetinizi saygıyla
selamlıyorum. (AK PARTİ sıralarından alkışlar)
Teşekkür ederim Başkanım. 
BAŞKAN – Teşekkür ederiz Sayın Katırcıoğlu. 
Gündem dışı üçüncü söz, Sağlık Haftası hakkında söz
isteyen Mersin Milletvekili Sayın Baki Şimşek’e aittir. 
Süreniz beş dakika Sayın Şimşek. 
Buyurun. (MHP sıralarından alkışlar)
3.- Mersin Milletvekili Baki Şimşek’in,
Sağlık Haftası’na ilişkin gündem dışı konuşması
BAKİ ŞİMŞEK (Mersin) – Sayın Başkan, değerli milletvekilleri;
Sağlık Haftası nedeniyle gündem dışı söz almış bulunmaktayım. Bu vesileyle yüce
Meclisi saygıyla selamlıyorum. 
Sözlerime başlarken, Kutlu Doğum Haftası münasebetiyle,
Peygamber Efendimiz’in mesajlarının bütün insanlığı aydınlatması, dünyaya barış
ve kardeşlik getirmesini temenni ediyorum. 
Maalesef bugün İslam dünyasında kan ve gözyaşı hâkimdir.
Dünyanın neresinde petrol varsa, Müslüman varsa küresel güçler bu bölgeler
üzerinde emperyalist emellerine ulaşmak için her türlü senaryoyu yazmaktadır.
Buna karşı uyanık olması gereken, Allah Resulü’nün mesajlarını doğru anlaması
gereken İslam dünyasında ise bir yanda lüks ve şatafat, diğer bir yanda ise
yokluk ve yoksulluk hüküm sürmektedir. Bir
yanda 500 lüks Mercedes’le karşılanan krallar, diğer yanda yollarda ekmek
parası dilenen Suriyeli çocuklar. Maalesef, İslam dünyasının şu anki gerçeği
budur. Bu da İslam’ın özüyle, Muhammedî ruh ile bağdaşmamaktadır.
Diyarbakır
Hani’de PKK’lı teröristler tarafından patlayıcı yüklü araçla yapılan saldırı
sebebiyle şehit olan Anamurlu hemşehrim Uzman Çavuş Halis Uysal ile yine aynı
saldırıda şehit olan Uzman Çavuş Burak Cantürk’e Allah’tan rahmet diliyorum. 
Mersin
sadece son 7 haftada 1’i kahraman Yüzbaşı Halil Özdemir olmak üzere 9
kahramanını şehit verdi. Şehitlerimize Allah’tan rahmet, ailelerine ve
yaralanan 39 askerimize ise acil şifalar diliyorum.
Sağlık
Haftası, halkın sağlıklı yaşama bilincine kavuşması için kutlanan haftadır.
Sağlık Haftası’nın amacı, sağlık bilgisinin ve yardımının geniş halk kitlelerine
ulaşmasıdır.
Türk
tarihi boyunca sağlık konusuna her daim önem verilmiş, Lokman Hekim, İbn-i Sina
gibi büyük şahsiyetler tıp alanında önemli gelişmelere imza atmıştır. 
Cumhuriyet
döneminde de yine sağlık konusunda önemli çalışmalar yapılmıştır. 1920’de
Sağlık Bakanlığı, 1924’te Ankara, İstanbul, Sivas, Trabzon, Erzurum, Diyarbakır
Numune Hastaneleri açılmıştır ancak son dönemlerde sağlık konusunda atılan
adımlar yetersiz düzeydedir. Seçim bölgem olan Mersin’i baz alacak olursak,
TÜİK verilerine göre Mersin’in nüfusu ortalama 2 milyondur. Mersin, Türkiye'nin
en kalabalık 10’uncu şehridir. Mersin’de, ilçeleriyle beraber 24 hastane
bulunmaktadır. Maalesef Mersin, kişi başına düşen hasta yatak sayısında 63’üncü
sıradadır. Hekim sayımız 2.400’dür; Mersin gibi büyük bir kent için pek iç
açıcı rakam değildir. 
Mersin
merkez dışında bütün ilçelerde uzman doktor açığı vardır. Çamlıyayla’da uzman
doktor ve diyaliz ünitesi yoktur. Yazın 100 bin kişinin yaşadığı ilçede
insanlar diyalize girmek için 120 kilometre yol gidip gelmek zorunda
kalmaktadırlar. Bu insanlar için bunun bir eziyet olduğunu buradan tekrar etmek
istiyorum. 
Mersin
şehir hastanesi bir an önce açılmalı ve faaliyete geçmelidir. Yıllardır
yapılamayan Tarsus şehir hastanesinin temeli bir an önce atılmalıdır. 
Mersin
Mut ilçemizde de doktor açığı konusunda tablo aynı şekildedir, doktorlarımız
geçici görevle gelip çalışmakta, bu da hem doktorlarımız hem hastalarımız
açısından sıkıntılı olmaktadır. Çocuk doktoru geçici görevle geliyor, üroloji
doktoru haftada bir gün, psikiyatri doktoru bir gün, kardiyoloji doktoru iki
gün geliyor. Düşünebiliyor musunuz, bir hafta önce gelen hasta bir hafta sonra
başka bir doktora kontrole gidiyor ve doktor bu hastayı dahi hatırlamıyor. 
Değerli
milletvekilleri, son yıllarda şehir hastanelerinin yapımında kamu-özel sektör
ortaklığı uygulanmakta, kamu ve özel sektör kendi aralarında protokoller
imzalamaktadır. Bu ortaklık protokolleriyle özel sektör belli birimlerde kendi
personelini çalıştırmaktadır. Maalesef, en çok taşeron sağlıkta oluşmaktadır.
Mersin ilimizde de kamu ve özel sektör ortaklığı uygulanarak yapılacak olan
şehir hastanesinde aynı problem yaşanmaktadır. Protokolü imzalayan yüklenici
firmayla… Radyoloji laboratuvar teknisyenleri ve fizyoterapist olarak çalışan
arkadaşlarımız olmak üzere kamu personeli belli bir havuzda toplanıp resen
tayinle karşı karşıya kalmaktadır. 
Bu
vesileyle, canları pahasına topraklarımızdan terör örgütü PKK’nın kökünü
kazımak için mücadele eden tüm kahramanlarımızın bu kutsal mücadelelerinde
yanlarında olduğumuzu belirterek sözlerime son verirken Türk milletini ve yüce
Meclisi saygıyla selamlıyorum. (MHP sıralarından alkışlar)
BAŞKAN – Teşekkür ederiz Sayın Şimşek.
Sayın milletvekilleri, şimdi gündeme geçmeden önce 60’a
göre sisteme giren sayın milletvekillerine yerlerinden kısa söz vereceğim.
Ancak sayın milletvekillerinin sadece ilk 15’ine söz vereceğiz.
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Pervin Buldan’ın, 7 Nisan 2016 Perşembe günü Türkiye Büyük Millet Meclisi
Başkanı ve Meclis Başkan Vekillerinin katılımıyla gerçekleştirilen toplantıda
sağlanan mutabakat sonucu sisteme giren ilk 15 milletvekiline söz verileceğine
ilişkin açıklaması
BAŞKAN - Şöyle bir hatırlatma yapmak isterim sayın milletvekilleri: 7 Nisan 2016 Perşembe günü
Türkiye Büyük Millet Meclisi Başkanlık Divanı Toplantı Salonu’nda Türkiye Büyük
Millet Meclisi Başkanı ve Meclis başkan vekillerinin katılımıyla
gerçekleştirilen toplantıda sağlanan bir mutabakat sonucu, oturumu yöneten
bütün başkan vekilleri sisteme giren ilk 15 milletvekiline söz vereceklerdir.
Aldığımız bu karar doğrultusunda bu sistemi, bu programı bugün işletmeye
başlıyoruz. Bana denk geldiği için üzgünüm ancak bunu yapmak durumundayız. Ben
de ilk 15 sayın milletvekiline yerinden söz vereceğim. 
Sırasıyla
başlayacağız.
Sayın
Tanal, buyurun.
VI.- AÇIKLAMALAR
1.- İstanbul Milletvekili Mahmut Tanal’ın,
Türkiye Büyük Millet Meclisinin 96’ncı kuruluş yıl dönümü kutlamalarının terör
ve şehitler bahane edilerek iptal edildiği iddialarına, Üsküdar ilçesi
Yavuztürk Mahallesi’nin tapu ve imar sorunlarına, Şanlıurfa ilindeki elektrik
kesintilerine ve Beyaz TV’nin hangi belediyelerden prodüksiyon hizmeti aldığını
öğrenmek istediğine ilişkin açıklaması
MAHMUT
TANAL (İstanbul) – Teşekkür ederim Sayın Başkan.
Sayın
Başkan, Türkiye Büyük Millet Meclisinin 96’ncı kuruluş yıl dönümü, Ulusal
Egemenlik ve Çocuk Bayramı kutlamalarının bu yıl terör ve şehitler bahane
edilerek iptal edildiği iddiası doğru mudur? 
Ayrıca,
Üsküdar ilçemizde Yavuztürk Mahallesi’nin tapu ve imar sorunları var. Belediye
Başkanlığı, Çevre ve Şehircilik Bakanlığı halledeceğini söyledi ama Üsküdar
Yavuztürk Mahallesi bu konuda mağdur. 
Şanlıurfa
ilimizde sürekli, periyodik olarak, günde yedi sekiz saat elektrikler
kesilmektedir. Şanlıurfalıların, tabii, beş yıldan beri sürekli elektrik
kesintisini dile getirdiğimiz hâlde bu elektrik mağduriyeti giderilmemektedir.
Neden sürekli Urfalıların elektriği kesiliyor, bunu bir türlü kavramış değiliz.
Ancak, bu konuda ben tüm Şanlıurfalılara buradan sesleniyorum: Ne olur, AKP’ye
bu kadar destek vermeyin. Destek verdikçe sizin elektriklerinizi kesmeye devam
edecekler.
Bir
başka sorum: Beyaz TV hangi belediyelerde prodüksiyon hizmeti almaktadır ve
prodüksiyon ücreti karşılığında ne kadar para almaktadır?
Teşekkür
ediyorum.
BAŞKAN
– Sayın Gürer…
2.- Niğde Milletvekili Ömer Fethi Gürer’in,
Niğde ve Nevşehir’deki patates, elma ve kayısı üreticilerinin sorunlarına
ilişkin açıklaması
ÖMER
FETHİ GÜRER (Niğde) – Sayın Başkan, hafta sonu Niğde ve Nevşehir’de patates
üreticileriyle görüştüm. Üreticiler maliyetin altında dahi ürün satamamışlar,
ürün depoda kalmıştır. Çiftçiler çok perişan durumdadır, yeni ekimi nasıl
yapacaklarını düşünmektedirler. Çiftçilerin tarım kredi kooperatiflerine olan
borçlarının, Ziraat Bankasında kullanılan tarımsal kredilerinin ve traktör için
kullanılan kredilerinin ertelenmesi veya yapılandırılması talep edilmektedir.
Üreticiler çiftçilik yapamayacak durumdadır. Ayrıca, Bor ilçesinde, Sazala
köyünde ve diğer kayısı ağacı bulunan yerlerde meydana gelen don nedeniyle
bahçelerde kayısı ağaçları ürün veremeyecek durumdadır. Bunun da hasar
tespitinin yapılarak, kayısı üreticileri, mağduriyetlerinin giderilmesini
beklemektedirler. Elma üreticisinin ürünleri de maliyetine dahi satılamayarak
depoda kalmış durumdadır. Patates, elma ve kayısıda meydana gelen zararın
Hükûmet tarafından değerlendirilmesi, çiftçilerimizin bu bağlamda sorunlarının
giderilmesi talep edilmektedir. 
BAŞKAN
– Sayın Topal…
3.- Hatay Milletvekili Serkan Topal’ın,
Hatay’daki zeytin üreticilerinin sorunlarına ve zeytin yağı üretiminde oluşan
atıkların çevreye verdiği zararların önlenmesi için Çevre ve Şehircilik
Bakanlığınca gereğinin yapılmasını talep ettiğine ilişkin açıklaması
SERKAN
TOPAL (Hatay) – Teşekkür ediyorum Sayın Başkan.
Sayın
Hükûmet yetkilileri, Hatay ilimizin zeytin üreticileri yaşanan ekonomik
sıkıntılar nedeniyle oldukça fazla problemler yaşamaktadır. Türkiye toplam
zeytin ağacı varlığının yüzde 9’una sahip olan Hatay ilimiz, zeytin ağacı
sayısı bakımından iller arasında 5’inci sıradadır. Ancak, zeytinyağı üretiminde
oluşan atıkların çevreye olan zararlarının hafifletilmesi, ortadan
kaldırılması, hatta atıkların ekonomiye geri kazandırılması üreticileri,
işletmeleri ve çevreye verdiği zarardan etkilenen herkesi yakından
ilgilendirmektedir. Bu kapsamda, Çevre ve Şehircilik Bakanlığınca atıkların
çevreye zararlarının önlenmesi için üreticilere maddi destek sağlanmasının
yerinde olacağını düşünmekteyim, bunun için gereğinin yapılmasını talep etmekteyim.
Teşekkür
ediyorum, saygılarımı sunuyorum.
BAŞKAN
– Sayın Kayışoğlu…
4.- Bursa Milletvekili Nurhayat Altaca
Kayışoğlu’nun, Bursa Büyükşehir Belediyesinin çıkardığı aylık derginin nisan
ayı tarih sayfasında 23 Nisan 1920 tarihine yer verilmemesine ilişkin
açıklaması
NURHAYAT
ALTACA KAYIŞOĞLU (Bursa) – Sayın Başkan, biraz önce Erkan Vekilimiz de söyledi,
hakikaten şaka gibi. Bursa Büyükşehir Belediyesi bir dergide nisan ayının
tarihsel programını yayınlıyor ve burada, işte, Pollock’un dolar simgesi,
Titanik gemisinin deneme seferleri, ilk ampul, daha komiği, Simpson’un
televizyonda gösterime girmesi falan yer alıyor fakat her nasılsa 23 Nisan 1920
atlanmış nisan ayı tarihinde. 
Bu
yüce Meclis çatısı altında bulunan ey AKP’liler, size soruyorum: Bu anlayışı benimsiyor
musunuz? Bu Meclisin kuruluş gününü yok sayıyorsanız burada ne işiniz var? Yok
saymıyorsanız, lütfen, Bursa Büyükşehir hakkında gereğini yapın diyorum.
Teşekkürler.
BAŞKAN
– Sayın Kerestecioğlu…
5.- İstanbul Milletvekili Filiz
Kerestecioğlu Demir’in, yirmi iki yıldır tutuklu bulunan İlhan Çomak’ın serbest
bırakılması ve Adalet Bakanının özür dilemesi gerektiğine ilişkin açıklaması
FİLİZ
KERESTECİOĞLU DEMİR (İstanbul) – Teşekkür ederim.
Yirmi
iki yıldır hâlen tutuklu olan ve yarın duruşması yapılacak İlhan Çomak için söz
aldım. Yirmi yıl önce işlediği varsayılan suçların delillerini karartabileceği
şüphesiyle İlhan Çomak hâlâ tutuklu. Aziz Yıldırım, Salih Mirzabeyoğlu’nun yanı
sıra Ergenekon, Balyoz davalarında tutuklanan ve sonra serbest bırakılanların
durumu ile İlhan’ın durumu aynı ama mahkeme yasalara uymuyor. Ortada ne bir
eylem ne bir adam öldürme ne de bir silah var. Demokratik bir hukuk devletinde
yaşıyor olsak Adalet Bakanının çıkıp özür dilemesi gerekirdi. Yirmi iki yılda 3
bin kitap okuyup 4 şiir kitabı yazan İlhan Çomak’ın artık serbest bırakılması
lazım. Ailesi “On dakika geç gelen otobüs için öfkelenenler, sevdiği insan için
birkaç saat gecikince meraktan ölecek gibi olanlar kendilerini bizim yerimize
koysun, dile kolay yirmi iki yıldır bekliyoruz.” diyorlar.
Teşekkür
ederim.
BAŞKAN
– Sayın Gaytancıoğlu…
6.- Edirne Milletvekili Okan Gaytancıoğlu’nun,
çeltik üreticilerinin sorunlarına ilişkin açıklaması
OKAN
GAYTANCIOĞLU (Edirne) – Teşekkür ederim Sayın Başkan.
AKP
Hükûmeti, Beşiktaş seyircilerinin olmadığı bir ortamda Cumhurbaşkanı tarafından
yapılan stat açılışı gibi çeltik üreticilerinin perişan hâlini görmezden
gelmektedir. Tamamen üreticinin çabası ve Türk bilim adamlarının desteğiyle
çeltik üretimi 300 bin tonlardan 900 bin tonlara çıkmasına rağmen AKP’nin
uyguladığı niteliksiz ve tutarsız tarım politikaları neticesinde son yıllarda
üreticimiz mağdurdur. Geçen sene kilogramı 2 liradan satılan çeltik bu sene 1,5
lirayı zor görmüştür. Israrla “Toprak Mahsulleri Ofisini açın, müdahale alımı
yapın.” dememize rağmen hasadın üzerinden üç ay geçtikten sonra ofis açılmış
ancak birçok üretici ofise ürün bile verememiştir. Artık birileri şunu görsün:
Seyircisiz stat açmakla kara kartal, ak kartal olmaz; üreticiyi görmezseniz,
onlar sizi seçimlerde çok iyi görürler.
BAŞKAN
– Sayın Özkan…
7.- Denizli Milletvekili Cahit Özkan’ın,
sömürgeci yönetim anlayışını sonlandıran, ekonomik kalkınmayı sağlayacak,
vesayet kurumlarını kaldıran ve başkanlık modelini esas alan yeni bir anayasa
hazırlanması gereğine ilişkin açıklaması
CAHİT
ÖZKAN (Denizli) – Teşekkürler Sayın Başkan.
Ulu
Hakan Sultan Abdülhamit Han, 12 Nisanı 13 Nisana bağlayan gecede yani 31 Mart
1909’da bir darbeyle indirildikten sonra 1918’e kadar geçen dokuz yıllık süre
zarfında tüm imparatorluk parçalandı ve Türkler Anadolu’ya hapsedildi.
Emperyalistler Türkiye Cumhuriyeti’ni bölmek yerine ekonomik, sosyal ve siyasi
olarak sömürmek istiyorlardı. Bunun için sömürge anlayışıyla yeni bir yönetim
modeli oluşturulması gerekiyordu. İşte doksan yıldan beri milletimize ağır
ekonomik ve siyasi bedeller ödeten parlamenter sistem bu sömürge anlayışının
ürünü olarak darbe ve dış müdahalelerle zorla getirilmiş bir yönetim modelidir.
Bu bağlamda, yeni anayasanın, sömürgeci yönetim anlayışını sonlandıran, ülkemizin
istikrarlı ekonomik kalkınmasını sağlayacak, tüm vesayet kurumlarını kaldıran,
elbette başkanlık modelini esas alan demokratik yönetim anlayışıyla
hazırlanması gereğini bir kez daha ilan ediyor, yüce Meclisi saygıyla
selamlıyorum. 
Teşekkür
ederim.
BAŞKAN
– Sayın Akyıldız…
8.- Sivas Milletvekili Ali Akyıldız’ın,
TCDD Sivas-Samsun hattı personelinin zorunlu nakle tabi tutulmak istendiğine
ilişkin açıklaması
ALİ
AKYILDIZ (Sivas) – Teşekkür ediyorum Sayın Başkanım. 
Demiryolları
Sivas-Samsun hattı personeli şimdi büyük bir problemle karşı karşıya.
Personelin çok büyük bir kısmı zorunlu nakle tabi tutulmak isteniyor.
Sivas-Samsun hattının yollarının yeniden yapılması ve revize edilmesi söz
konusu. Bu nedenle bu yıl burada taşımacılık yapılmayacakmış, taşımacılık
yapılmayacağı için de personele ihtiyaç yokmuş, ihtiyaç olan bölgelere nakil
yapılarak devletin ali menfaatleri düşünülmekteymiş. Yıllardır bu bölgede
çalışıp tecrübe edinmiş olan personelin bu tecrübesi sıfırlanmak isteniyor. Bu
çağda zorunlu nakil yapılmak istenmesini kamu vicdanına sunuyorum. 
Diyelim
ki yol revizesi bitti, bu hattı işletecek personel yeniden gelecektir. Bunların
tecrübesi buraya yeterli olacak mıdır? Acilen bu yanlıştan dönülmesi
gerekmektedir. Bu çalışanlar için kendi bölgelerinde kısa süreli görevlendirme
yapılabilir. TCDD 4’üncü Bölgenin de personel ihtiyacı vardır. Sayın Ulaştırma,
Denizcilik ve Haberleşme Bakanı Binali Yıldırım’a buradan bu uyarıyı yapıyorum
ve bir an önce bu mağduriyetlerin giderilmesi talebimizi iletiyor, saygılar
sunuyorum.
BAŞKAN
– Sayın Kuyucuoğlu… 
9.- Mersin Milletvekili Serdal Kuyucuoğlu’nun,
Mersin bölgesindeki sulama birliklerinin elektrik ücretlerinde indirim
yapılmasını istediğine ve aylık ödeme yerine yıllık ödeme yapılmasının uygun
olacağına ilişkin açıklaması
SERDAL
KUYUCUOĞLU (Mersin) – Teşekkürler Sayın Başkan. 
Biliyorsunuz,
Mersin bölgesi ciddi meyve sebze üretimi yapan bir bölgemiz ve sulama
birlikleri ciddi elektrik paraları ödüyorlar ve bu paraları ödemekte
zorlanıyorlar. 
Elimde
bir protokol var, Dicle Elektrik Dağıtım AŞ ile Kurtuluş Sulama Birliği
arasında yapılmış bir protokol. Burada “Sayaç üzerinde okunan endeks üzerinden
yüzde 59 oranında indirim yapılacaktır.” diye bir madde var yani yüzde 59’luk
bir indirim yapılıyor. Özellikle sebze üreticilerimizin zorluk çektiği bu
dönemde bu elektrik paralarını sulama birlikleri ödemekte zorluk çekiyorlar. Bu
indirimlerden Mersin bölgesindeki sulama birliklerinin de faydalanmasını
istiyoruz. 
İkinci
olarak, yine biliyorsunuz, üreticilerimiz, en kısa sürede yetişen ürünler üç
ayda yetişiyor, bu nedenle, aylık elektrik ücreti ödenmesi yerine yılda bir kez
ödenmesinin daha uygun olacağını çünkü aylık ödemeleri yapamadıklarını ifade
ediyorlar. Bu konuda bakanlığın çalışma yapması… 
(Mikrofon
otomatik cihaz tarafından kapatıldı) 
BAŞKAN
– Sayın Satır…
10.- İstanbul Milletvekili Mihrimah Belma
Satır’ın, Birleşmiş Milletler Uluslararası Uyuşturucu Kontrol Kurulu Üyeliğine
yeniden seçilen Profesör Doktor Sevil Atasoy’u tebrik ettiğine ilişkin
açıklaması
MİHRİMAH
BELMA SATIR (İstanbul) – Teşekkür ederim Sayın Başkan. 
Sayın
Başkan, değerli milletvekilleri; önemli bir akademisyen kadınımızdan bahsetmek
istiyorum: Profesör Doktor Sevil Atasoy.
Sevil
Hanım, Birleşmiş Milletler Uluslararası Uyuşturucu Kontrol Kurulu üyeliğine
yeniden seçilmiştir. Sayın Atasoy’un geçtiğimiz dönemde Kurulun başkanlığını
üstlenmiş olan ilk Türk vatandaşı olması ve yüz yılı aşan tarihinde ikinci
kadın başkan olarak görev yapmış olması biz kadın siyasetçiler için övünç
kaynağı olmuştur. Yasa dışı uyuşturucu ticareti suçlarının önlenmesiyle
mücadele, uluslararası terörizm konularında kapsamlı çalışmalar yapılması ve
suçlulara çözüm bulunması hususunda Birleşmiş Milletlere yardımcı olması amacı
taşıyan Kurulda Türkiye'den bir üyenin bulunması ve bu üyenin bir kadın olması
bizi ayrıca onurlandırmaktadır.
Bu
duygularla, Profesör Doktor Sevil Atasoy’u tebrik ediyor, başarılar diliyorum.
Yeni görevinin ülkemize ve milletimize hayırlı olmasını temenni ediyor, Genel
Kurulu saygıyla selamlıyorum.
BAŞKAN
– Sayın İlgezdi…
11.- İstanbul Milletvekili Gamze Akkuş
İlgezdi’nin, halk oyunu oynayan öğrencilerini zina yapmakla suçlayan Malatya
Gazi Anadolu Lisesi Müdür Yardımcısı hakkında bir soruşturma ve suç duyurusu
yapılıp yapılmadığını öğrenmek istediğine ilişkin açıklaması
GAMZE
AKKUŞ İLGEZDİ (İstanbul) – Sayın Başkan, Malatya Gazi Anadolu Lisesi Müdür
Yardımcısı N.T. halk oyunu oynayan öğrencilerini zina yapmakla suçlamıştır.
Sosyal medya hesabından açıklama yapan bu zatın binlerce yıllık kültürel mirasımız
olan halk oyunlarımızı “halt oyunu” olarak değerlendirmesi gerici zihniyetin
ülkemize kök saldığının en önemli göstergesidir sanıyorum. Kızlı erkekli bir
arada bulunmayı, el ele tutuşup halaya durmayı namus cinayeti sebebi olarak
gördüğünü açıklayan bu zatın bir eğitimci olarak görev yapması da tehlikelidir.
Bu zatın halkımızın yüzyıllar boyu en değerli kültürel hazinesi olan bu durumu
zinayla nitelemesini kınıyorum. Bırakın nefret suçunu, açıkça suçu ve suçluyu
öven açıklamalar yapan bu zat hakkında Millî Eğitim Bakanı Nabi Avcı tarafından
başlatılan bir soruşturma var mıdır? Söz konusu zat açığa alınmış mıdır? N.T.
hakkında adli makamlara yapılmış bir suç duyurusu var mıdır? Bu konuda yüce
Meclisin ve çocuklarımızın geleceğinden kaygı duyan velilerimizin
aydınlatılmasını talep ediyorum.
BAŞKAN
– Sayın Yalım…
12.- Uşak Milletvekili Özkan Yalım’ın, AKP
Hükûmetinin, iş yerlerinde çalışan sayısının yüzde 10’u kadar Suriyeli
çalıştırılması uygulamasıyla Türkiye Cumhuriyeti vatandaşlarını daha fazla
işsizliğe sürüklediğine ilişkin açıklaması
ÖZKAN
YALIM (Uşak) – Teşekkür ederim Başkanım.
15
Ocak 2016 tarihinde Çalışma ve Sosyal Güvenlik Bakanımız Sayın Süleyman
Soylu’ya bir soru sormuştum, iş yerlerinde yüzde 10, yabancı statülü yani
Suriye vatandaşlarına resmî olarak çalışma izni verilip verilmeyeceği hakkında.
Evet, bugün bunun belgesi geldi, 5 Nisanda postaya verilmiş Bakanlık tarafından
ve de resmî olarak artık her iş yerinde, çalışan kişi sayısının yüzde 10’u
kadar Suriyeli vatandaş çalışacaktır. Son dört yıldır işsizlik rakamları ilk
defa çift hanelere ulaştı, 2015 sonunda 11,4 oldu. Peki, bu kota konduktan
sonra, yüzde 10 Suriyeli çalıştıktan sonra Türkiye’deki işsizlik yüzde 15-16
olacaktır. Bu ne demek? AKP Hükûmeti Türkiye Cumhuriyeti vatandaşlarını daha
fazla işsizliğe doğru sürüklemektedir. Bu yanlışlıktan bir an önce
vazgeçilmesini kesinlikle öneriyorum.
Teşekkür
ederim. 
BAŞKAN
– Sayın Şeker…
13.- Kocaeli Milletvekili İlyas Şeker’in,
polis teşkilatının kuruluşunun 171’inci yıl dönümüne ilişkin açıklaması
İLYAS
ŞEKER (Kocaeli) – Sayın Başkan, polis teşkilatımızın kuruluşunun 171’inci yıl
dönümü nedeniyle tüm polislerimizi tebrik ediyorum. Terörle mücadelede
operasyonlara katılan güvenlik güçlerimizi saygıyla selamlıyorum. Şehitlerimize
Allah’tan rahmet, yaralı güvenlik güçlerimize acil şifalar diliyorum.
Ülkenin
birliği, bütünlüğünü bozmak isteyen, dış güçlerin piyonu olan terör ve
uzantılarına karşı mücadelenin yapıldığı bugünlerde seçim bölgemdeki
vatandaşlarımızın bize ilettikleri duygu ve dileklerini sizlerle paylaşmak
istiyorum, “Her bir metrekaresi şehit kanıyla sulanmış olan bu aziz vatanımızı
bölmek isteyen; kadını, yaşlıyı, çocuğu katleden, terör örgütüne destek veren,
yataklık yapan, teröriste taziyeye giden milletvekillerinin dokunulmazlıklarının
kaldırılmasını istiyoruz.” diyorlar. 
Saygıyla
sunuyorum. 
BAŞKAN
– Sayın Arslan…
14.- Denizli Milletvekili Kazım Arslan’ın,
Denizli’nin Acıpayam ilçesi Dodurgalar ve Yazır Mahallelerinde yapılan Eşeler
Projesi’ne ve Dalaman Çayı’nın arıtma ve ıslahının ne zaman yapılacağını
öğrenmek istediğine ilişkin açıklaması
KAZIM
ARSLAN (Denizli) – Orman ve Su işleri Bakanlığına 3 sorum olacak.
Bir:
Acıpayam Dodurga, Yazır Mahallelerinde Eşeler Projesi yapılmıştır. Bu proje
kapsamına bu mahallelerin ovasının sulanması da alınsın istiyoruz. Proje
uygulamaya sokulmadan bu proje genişletilsin.
İki:
Bu bölgede uygulamaya sokulacak proje devreye girinceye kadar, mevcut Yapraklı
Barajı’ndan Dodurga, Yazır Mahallelerine ve ovalarına su verilsin.
Vatandaşlarımız sulu tarım yapmak istiyor, mevcut yer altı sulama sistemi çok
pahalıya mal oluyor. 
Üç:
Bakanlık olarak Acıpayam Kelekçi Mahallesi Gireniz Deresi, Dalaman Çayı’nın
arıtılmasının ve ıslahının sözünü vermiştiniz. Bu arıtmayı ne zaman yapmayı
düşünüyorsunuz? Yoksa sözünüzü unuttunuz mu?
Teşekkür
ederim.
BAŞKAN
– Son konuşmacı Sayın Yıldız Biçer. 
Buyurun.

15.- Manisa Milletvekili Tur Yıldız Biçer’in,
Turgutlu Çal Dağı nikel madeniyle ilgili ikinci ÇED raporunun iptal edildiğine
ilişkin açıklaması
TUR
YILDIZ BİÇER (Manisa) – Sayın Başkan, sayın milletvekilleri; Manisa Turgutlu’da
Çal Dağı’nı çaldırmadık. “Haklıyız, kazanacağız.” dedik; haklıydık, kazandık.
Mahkeme,
Çevre Bakanlığının onayladığı ÇED raporunu hem hukuksuz buldu hem de kamu
yararı gözetilmeksizin verildiğine hükmetti ve Turgutlu Çal Dağı’nın nikel
madeninin ikinci ÇED raporunu iptal etti. Tam on bir yıldır Çal Dağı’nı kendi
ülkesinin Çevre Bakanlığından ve vahşi madencilikten koruyan, direnen, mücadele
eden başta Turgutlu halkı olmak üzere tüm Manisa’yı, Artvin Cerattepe’yi ve
ülkenin her yerinde çevre için direnenleri selamlıyorum.
Saygılar
sunarım.
BAŞKAN
– Teşekkür ederiz sayın milletvekilleri.
Sisteme
giren sayın grup başkan vekillerine söz vereceğim.
Sayın
grup başkan vekillerinin de söz süreleri iki artı bir olarak belirlenmiştir;
iki dakikalık süre içerisinde sözlerini tamamlarlarsa amenna, ancak
tamamlamadıkları sürece bir dakika daha ek süre vereceğim.
Sayın
Akçay, sizden başlayalım.
Buyurun.
16.- Manisa Milletvekili Erkan Akçay’ın,
Diyarbakır Hani ilçe jandarma karakoluna bomba yüklü tankerle yapılan terör
saldırısında şehit olanlara Allah’tan rahmet, yaralılara acil şifalar
dilediğine, İçişleri Bakanının bu terör saldırılarıyla ilgili açıklama yapması
gerektiğine ve Hükûmeti terörle mücadele konusunda kararlı ve tutarlı olmaya
davet ettiklerine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Dün
gece Diyarbakır’ın Hani ilçesinde ilçe jandarma karakoluna bomba yüklü tankerle
bir terör saldırısı yapılmıştır ve şu ana kadar yapılan açıklamalara göre 2
askerimiz şehit olurken, 38 askerimiz ve 8 vatandaşımız yaralanmıştır. Bütün
şehitlerimize ve vatandaşlarımıza Allah’tan rahmet diliyorum, kederli
yakınlarına ve milletimize başsağlığı dilerken yaralılara da acil şifalar
temenni ediyorum.
Devleti
yönetenlerin itiraflarının sonuçlarını, maalesef görmeye devam ediyoruz.
Lütfen, itirafları hatırlayalım. 6 Eylül 2015: “Bunlar çözüm sürecini silah
stoklama süreci olarak değerlendirdi. Çok ciddi bir silah ve cephane stoklaması
yaptılar.” Tarih 20 Mart 2016: “Çözüm süreci içinde valilerimize bazı bizim
tavsiyelerimiz olmuştur yani ‘Sakın böyle bazı ufak tefek konularda
sıkıştırmayın, üzerlerine gitmeyin vesaire.’ diye. Güvenlik güçlerimizi de
valilerimiz doğrusu o noktada biraz baskıya aldılar diyebilirim.” Bir AKP genel
başkan yardımcısı da 13 Şubat 2016’da “Silahlı unsurlar ile yaklaşık 200 ton
bombayı bu şehirlere doldurdular.” dedi ve bunun benzeri pek çok itirafı
hatırlıyoruz.
Bütün
bu saldırılar olurken, canlarını teröre kurban verirken İçişleri Bakanı
nerededir? Diyarbakır Valisiyken “Cana geleceğine cama gelsin.” diyen İçişleri
Bakanı bunca can şehit olurken ne yapmaktadır ve neden hiçbir açıklama
yapmamaktadır?
(Mikrofon
otomatik cihaz tarafından kapatıldı) 
BAŞKAN
– Sayın Akçay, ek süre veriyorum, buyurun, tamamlayın lütfen.
ERKAN
AKÇAY (Manisa) – Teşekkür ederim.
Çağrımız
Hükûmetedir. Terörün ulaştığı boyut ülkemizi bir beka mücadelesine getirmiştir.
Bu mücadele “ama”sız, “fakat”sız, “lakin”siz kararlı bir şekilde olmalıdır.
Ancak ne yazıktır ki biz Hükûmette bu iradeyi hâlâ göremiyoruz. Sayın Başbakan
5 Şubatta Mardin’de eylem planını açıkladıktan sonra, 11 Şubatta da Mardin
konuşmasını bu eylem planına tevil ederek açıklamasında “terörle mücadele”
kavramının ve konseptinin olmadığını ifade etmiştir. Aynı Başbakan 3 Nisanda
Diyarbakır dönüşünde “2013 Mayısına dönülürse her şey konuşulabilir.” demiştir.
“Her şey”den kasıt nedir, kiminle, neyi konuşacaksınız? 2013 Mayıs bugün
şehirlerimizde bombaları patlatan süreçtir. 2013 Mayısı Sayın Cumhurbaşkanının,
AKP genel başkan yardımcılarının…
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Tamamlıyorum Sayın Başkan. Son cümleyi ifade ediyorum.
BAŞKAN
– Sayın Akçay, aldığımız karar doğrultusunda iki artı bir olarak belirlemiştik
süreleri, biliyorsunuz.
ERKAN
AKÇAY (Manisa) – Peki, o zaman tutanaklara girmesi bakımından söylüyorum.
BAŞKAN
– Buyurun.
ERKAN
AKÇAY (Manisa) – Hükûmeti terörle mücadele konusunda kararlı ve tutarlı olmaya
davet ediyoruz.
Teşekkür
ederim.
BAŞKAN
– Teşekkür ederiz Sayın Akçay.
Sayın
Demirel, buyurunuz.
17.- Diyarbakır Milletvekili Çağlar Demirel’in,
sokağa çıkma yasağı uygulanan bazı yerleşim yerlerinde ablukaların
kaldırılmadığına, evlerin, iş yerlerinin yoğun bir şekilde bombalandığına,
insanların yaşamını kaybettiğine ve kadın kurumları ile parti yöneticilerinin
tutuklanmalarının kabul edilemez olduğuna ilişkin açıklaması
ÇAĞLAR
DEMİREL (Diyarbakır) – Teşekkürler Sayın Başkan.
Sayın
Başkan, bu hafta sonu da yine Şırnak’ta, Nusaybin’de, Cizre’de, Yüksekova’da,
Diyarbakır Sur’da hâlâ ablukaların kalkmadığını ve evlerin, iş yerlerinin
tanklarla toplarla yoğun bir şekilde bombalandığını gördük ve insanların
yaşamını kaybettiğini gördük.
Yine,
biliyorsunuz, Silopi’de daha önce sokağa çıkma yasakları vardı, ablukalar
vardı. Orada ablukaların, sokağa çıkma yasaklarının kısmi olarak kaldırıldığını
ifade edenler, daha sonra sokağa çıkma yasağını tamamen keyfî olarak tekrar
uygulamaya başladı ve böylelikle orada yaşayan sivil halklar yaşamını yitirdi.
70 yaşındaki anneler, 2 yaşındaki torunlar, yine bir aileden 4 kişi yaşamını
yitirdi. Yani, bunu ifade ederken…
Yine,
İdil’de insanlar, belediye çalışanları ve mühendisler çalışma yürütürken il
dışına, ilçe dışlarına götürülüp bırakıldı ve ilçeye girişleri engellendi.
Yaşanan bu ablukalar ve bu yaşananlara ilişkin gerçekten hiçbir adım
atılmadığını, ablukaların kaldırılmadığını gördük. Hâlen Sur’da abluka devam
ediyor. Beşinci ayında olan bir süreçte, orada operasyonların bittiği
söylenmesine rağmen Dicle Nehri’ne enkazlar ve cenazeler, insan cesetleri,
kadın cesetleri götürülüyor. Bu süreçte bir yandan insanlar katledilirken diğer
yandan da tıpkı 2009’da KCK operasyonları gibi, başta kadın kurumları olmak
üzere DBP, yerel yönetimler ve siyasi parti çalışanları, MYK üyeleri, PM
üyeleri gözaltına alınıyor ve tutuklanıyor. 
(Mikrofon
otomatik cihaz tarafından kapatıldı)
BAŞKAN
– Sayın Demirel, ek süre veriyorum, tamamlayınız, buyurun. 
ÇAĞLAR
DEMİREL (Diyarbakır) - Teşekkürler Sayın Başkan.
Yani
bunları bir bütün olarak değerlendirdiğimizde, kabul edilemeyecek bir durumu,
bu süreçte darbe sürecinin tekrar yürürlüğe konulduğunu ifade etmek istiyorum.
Özelde,
Özgür Kadın Derneğinin olduğu KJA’nın hukuksuz bir şekilde basılarak
gerekçesinin, hâlâ, talep etmemize rağmen bizlere bildirilmemesi, gerçekten,
kabul edilemeyecek bir durumdur. Parti meclisi üyelerimizin ve kadın
çalışanlarının gözaltına alınıp alelacele tutuklanma kararının verilmesini bir
kez daha, buradan, kınıyoruz. Tıpkı AKP milletvekillerinin “Yargı da bizde,
yasama da bizde, yürütme de bizde.” dediği uygulamaların tekrar yürürlüğe
konulduğunu bir kez daha görüyoruz. HDP’nin il, ilçe yöneticileri, hatta Merkez
Yürütme Kurulu üyeleri bile gözaltına alınıp tutuklanıyor. Yani, siyasi iradeye
bir baskı, bir darbe yapılmak isteniyor. Bunu kabul etmediğimizi bir kez daha
buradan ifade ederek… 
(Mikrofon
otomatik cihaz tarafından kapatıldı) 
ÇAĞLAR
DEMİREL (Diyarbakır) - Son cümlemi tamamlayacağım Başkan. 
BAŞKAN
- Kayıtlara geçiyor Sayın Demirel. 
Buyurun.
ÇAĞLAR
DEMİREL (Diyarbakır) - …başta, 2009 KCK operasyonlarıyla gözaltına alınıp
tutuklananlara “Biz yapmadık, cemaat gerçekleştirdi.” diyenler… İktidara tekrar
sormak istiyorum: Acaba bu sefer kim yaptı? Neden siyasi mücadelede siyasi
düşüncelerini ifade eden bizim kadın aktivistlerimiz ve siyasi yöneticilerimiz
tekrar gözaltına alınıp tutuklanıyor? O zaman onları yargılayanlar da şu anda
cezaevinde ama tekrar aynı zihniyet yürürlüğe girdi. Bunları kim yapıyor?
Tekrar Hükûmete ve iktidara sormak istiyoruz.
Teşekkür
ediyorum. 
BAŞKAN
- Teşekkür ederiz Sayın Demirel.
Sayın
Altay, buyurun.
18.- İstanbul Milletvekili Engin Altay’ın,
şu anda Hükûmetin hiçbir üyesinin Genel Kurul salonunda bulunmadığına, Türkiye’de
yaşanan olumsuz tüm konulara Hükûmetin seyirci kaldığına ve Malatya’nın
Doğanşehir ilçesinin Söğüt köyünün sorunlarına ilişkin açıklaması
ENGİN
ALTAY (İstanbul) - Teşekkür ediyorum Sayın Başkan.
Öncelikle,
şu anda, an itibarıyla Genel Kurulda, Türkiye Büyük Millet Meclisi Genel
Kurulunda Hükûmetin bir sayın üyesinin olmadığının altını çizmek isterim.
Hükûmet sadece Genel Kurulda değil, Türkiye’de yok esasen. Eğer ülkede bir
Hükûmet olsaydı her gün bir bomba haberi, şehit haberi, yaralı haberi almazdık.
Nitekim, dün gene “Hani’de bir bombalı saldırı neticesinde 3 şehit, 38 yaralı.”
haberiyle Türkiye bir kere daha incindi; vicdanlar kanadı. Hükûmet ne yapar,
bilmiyorum. Ancak, bununla beraber, Kilis’e roketler düşüyor, insanlar
yaralanıyor, Hükûmet seyrediyor. Bu da çok kabul edilebilir bir durum değil.
Ama, beri yandan, bu Hükûmetin atadığı bürokratlar bin yıllık folklor
geleneğimizi ahlaksızlık olarak kamuoyuyla, sosyal medyayla paylaşabiliyorlar.
Hükûmetin bu konuda çıkıp da bu tipteki, bu kafadaki insanlara Türk millî
eğitim sistemini teslim etmiş olmasının da Türkiye’de açacağı yeni ve büyük
sorunların ilk habercileri olduğunun bilinmesini isterim. 
Bu
arada, bir lokal durum daha var. Malatya ili Doğanşehir ilçesinde eski bir Söğüt
beldesi var, şimdi köy burası, Söğüt köyü. Bu köyde yaşayan insanlar kahvede
bir bardak çayı bile veresiye içerler; şehir şebeke suları raporlu olarak
içilemiyor, içilemez suya sahipler; elektrikleri yok; camileri var, imamları
yok; sağlık ocakları var, ebeleri yok. Malatya’nın her yerinden insanlar İŞKUR
projesi kapsamında işe alınırken bu Söğüt köyünde yaşayan vatandaşlarımız İŞKUR
tarafından göz ardı ediliyorlar. Eğer Türkiye Büyük Millet Meclisi Genel
Kurulunda bir Hükûmet üyesi olsaydı, Malatya ili Doğanşehir ilçesinin Söğüt
isimli bir köyü var, orada bir köy var, uzakta bir köy var, o köy de bizim
köyümüz diyecektim. 
Teşekkür
ederim. 
BAŞKAN
– Sayın Altay, teşekkür ediyoruz. 
Sayın
Bostancı, buyurun. 
19.- Amasya Milletvekili Mehmet Naci
Bostancı’nın, Kutlu Doğum Haftası’na, Türkiye’nin teröre karşı zorlu bir
mücadele sürdürdüğüne ve bu mücadeleye destek veren herkese teşekkür ettiğine
ilişkin açıklaması
MEHMET
NACİ BOSTANCI (Amasya) – Sayın Başkan, teşekkür ederim. 
Bu
yıl 11-17 Nisan tarihleri arasındaki hafta Kutlu Doğum Haftası olarak çeşitli
etkinliklerle kutlanıyor. Bilindiği gibi, Kutlu Doğum Haftası, Peygamber
Efendimiz’in, insanlığa bir müjdeci olarak gönderilen o rehber insanın doğumu
dolayısıyla, onun neler yaptığını ve sonraki mirasını hatırlatmak amacıyla
gerçekleştirilen etkinliklerden teşekkül eden bir hafta. 
Yeryüzüne
çeşitli peygamberler geldi. Bizim inancımıza göre son peygamber Hazreti
Muhammed Mustafa, bizim peygamberimiz. Kendi ifadesiyle güzel ahlakı tamamlamak
için gelmiş olan bir insan ve güzel ahlakın nasıl olduğunu hem kendi hayatında
gösterdiği örneklerle hem de Allah’ın kelamına aracılık ettiği o kitap,
Kur’an-ı Kerim aynı zamanda güzel ahlakı anlatan bir kitap olarak insanlığa
intikal etti. Kur’an-ı Kerim’e baktığımızda yer yer “Ey, iman edenler.” yer yer
“Ey, insanlar.” diye hitap eder. O yüzden biz İslam’ın emirlerinin, İslam’ın
anlatımının sadece Müslümanlara yönelik olarak değil, bir ahlaki öğütleme, bir
norm, hayatta insanların huzur içinde bu dünyada yaşamalarını temin eden bir
kurallar dizgesi olarak bütün insanlığa yönelik mesajlar taşıdığına inanırız ve
esasen hitabına baktığımızda da bunun böyle olduğunu görürüz. Ümit ederim, bu
haftanın teması olan…
(Mikrofon
otomatik cihaz tarafından kapatıldı) 
BAŞKAN
– Sayın Bostancı, ek süre veriyorum, tamamlayın lütfen. 
MEHMET
NACİ BOSTANCI (Amasya) - …bu yılın teması olan “Gelin, birlik olalım.”, Yunus
Emre’den alıntılanarak ifade edilen bu tema Türkiye’nin ve dünyanın yaşadığı
çok çeşitli problemler, gerilimler, çatışmalar çerçevesinde nihai olarak
huzurun ve sükûnun farklılıklar içinde birlik olmaktan geçtiğine ilişkin o
malum bilgeliğe aracılık eder diye düşünüyoruz.
Öte
taraftan, Türkiye, teröre karşı zorlu bir mücadele sürdürüyor. Uzun yıllara
tekabül eden bir mücadele bu. Bir günde, üç günde, üç haftada bunun
neticelenmeyeceği muhakkak, derin kökleri olan bir mücadele. Her gün bu
mücadele çerçevesinde maalesef acı haberler alıyoruz. Bu ülkenin, bu vatanın,
bu bayrağın, burada yaşayan insanların ve gelecek kuşakların huzuru ve sükûnu
için bu mücadele verilmeye devam edilecek. O mücadeleyi veren, ona destek
olan, hayır dualarını ifade eden herkese teşekkür ediyorum, minnetlerimi
bildiriyorum.
Sağ
olun.
BAŞKAN
– Teşekkür ederiz Sayın Bostancı.
V.- OTURUM BAŞKANLARININ KONUŞMALARI
(Devam)
2.- Oturum Başkanı TBMM Başkan Vekili
Pervin Buldan’ın, Divan olarak Kutlu Doğum Haftası vesilesiyle Hazreti Muhammed’i
bir kez daha saygıyla andıklarına ilişkin açıklaması
BAŞKAN
- Sayın milletvekilleri, biz de Divan olarak içerisinde bulunduğumuz hafta,
Kutlu Doğum Haftası vesilesiyle ülkemize bir an önce huzurun, refahın ve
barışın gelmesini temenni ediyoruz ve bu vesileyle Hazreti Muhammed’i bir kez
daha saygıyla, minnetle anıyoruz.
Sayın
milletvekilleri, şimdi gündeme geçiyoruz.
Başkanlığın
Genel Kurula sunuşları vardır.
Meclis
araştırması açılmasına ilişkin üç önerge vardır.
Önergeleri
ayrı ayrı okutacağım. Üçüncü sırada okutacağım Meclis araştırması önergesi 500
kelimeden fazla olduğu için önerge özeti okunacaktır ancak önergenin tam metni
tutanak dergisinde yer alacaktır.
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Çanakkale Milletvekili Muharrem Erkek
ve 34 milletvekilinin, ülkemizin yargı sisteminin sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/151)
Türkiye Büyük Millet Meclisi Başkanlığına
Bağımsız ve tarafsız
yargı demokrasinin en öncelikli koşullarından biridir. Yargı, hem yurttaşların
devlet karşısında hem de kendi aralarında adaletin tecelli etmesi noktasında
görev gördüğü gibi, devlet organlarının denetlenmesi açısından da emsalsiz bir
işlevi yerine getirmektedir. Tarihe bakıldığında, devlet yöneticilerinin
çoğunun tarihe adil olduğu için iyi ya da adil olmadığı için zalim olarak
kaydedildiği görülmektedir.
Ülkemiz son yıllarda
hukuk sistemi açısından büyük sıkıntılar yaşamaktadır. “Yargıda reform” olarak
belirtilen pek çok düzenlemeyi kısa bir süre sonra tersine çevirmenin de
“reform” ismiyle anıldığı ülkemizde, yargı organları üyeleri siyasi
görüşleriyle anılır hâle getirilmiştir. Üstelik yargı personeli, gerek özlük
işleri gerek mali hakları ve gerekse çalışma koşulları açısından çok sayıda
sorunla uğraşmaktadır.
Yargının savunma makamı
için de sorunlar oldukça büyüktür. Avukatlar mesleğe başladıkları andan
itibaren zor koşullar altında görevlerini sürdürmektedirler. Sosyal haklarda
yaşanan sorunlarla birlikte avukat intiharlarının sayısında artış yaşanması
tesadüfi bir sonuç değildir.
Yargının personele
ilişkin sorunlarının haricinde sistemsel açıdan yaşadığı tıkanıklıklar siyasal
görünüm kazanmasına, dolayısıyla tarafsız ve bağımsızlığının zedelenmesine yol
açmaktadır. Daha henüz tartışmaları bitmeyen Ergenekon, Balyoz, Oda TV, KCK
gibi siyasi içerikli davaların ardından, günümüzde özellikle basın-yayın
kuruluşlarına yargı yoluyla baskı kurulması benzer tartışmaların yeniden
artmasına neden olmuştur. Üstelik bu durum ulusal nitelikte olmaktan çıkmış,
uluslararası alanda ülkemizin olumsuz anılmasına meydan vermiştir.
Üyelik hedefiyle
yıllardır ülke yönetiminin düzenlendiği Avrupa Birliğinin (AB), 2015 Yılı
Türkiye İlerleme Raporu, yargı sistemimiz açısından kötü bir tablo çizmiştir.
Bu tablo her alanda kendini göstermiştir. Örneğin, 1 Kasım genel seçimiyle
ilgili şunlar yazmaktadır: “Uluslararası gözlemcilere göre Cumhurbaşkanının
tutumu, iktidar partisine destek verilmesi ve Anayasa'da Cumhurbaşkanı için
tanımlanan yetkilerin aşılması şeklinde algılanmıştır. Kamu kaynaklarının AKP
kampanyasını desteklemek için kullanılması eleştirilmiştir. Basın daha fazla
baskı ve sindirmeyle karşı karşıya kalmıştır ve bu durum otosansürü
artırmıştır. Radyo ve Televizyon Üst Kurulunun (RTÜK) şeffaflığı ve
bağımsızlığına ve özellikle seçimle ilgili konularda yargı yolunun mevcut
olmaması dolayısıyla Yüksek Seçim Kurulunun şeffaflığına ilişkin endişeler
oluşmuştur.”
Yakın zamanda uygulamada
görülen olumsuzlukların yanında, 2015 İlerleme Raporu'nda sistemsel sorunlar da
satırlara yansımıştır. Buna göre “2014 başından bu yana yargıyla ilgili bir
ilerleme kaydedilmemiştir. Yargının bağımsızlığı ve kuvvetler ayrılığı ilkesinin
gözetilmesi sekteye uğramış, hâkimler ve savcılar güçlü bir siyasi baskı
altında kalmıştır. Gelecek yıl Türkiye'nin özellikle:
1) Yargının görevlerini
bağımsız ve tarafsız şekilde gerçekleştirmesine imkân tanıyan ve yürütmenin ve
yasamanın kuvvetler ayrılığı ilkesine riayet ettiği siyasi ve hukuki bir ortam
yaratması,
2) Yürütme erkinin
Hâkimler ve Savcılar Yüksek Kurulu üzerindeki rolünü ve etkisini
sınırlandırması ve hâkimlerin görev yerlerinin kendi istekleri dışında
değiştirilmemesi konusunda yeterli güvenceyi sağlaması,
3)  Hâkimler ve Savcılar
Yüksek Kurulunun yargılama sürecine müdahalesinin önlenmesine yönelik olarak
daha fazla koruma tedbirini uygulamaya koyması gerekmektedir.” denmektedir.
Bu bağlamda, ülkemizin
yargı sisteminin sorunlarının her açıdan araştırılması, tarafların ve
temsilcilerinin görüşlerine başvurulması, AB standartları çerçevesinde çözüm
önerilerinin tespiti amacıyla Anayasa'nın 98’inci ve TBMM İçtüzüğü'nün 104’üncü
ve 105’inci maddeleri gereğince Meclis araştırması açılmasını saygılarımızla
arz ederiz.
1) Muharrem Erkek (Çanakkale)
2) Mustafa Sezgin
Tanrıkulu (İstanbul)
3) Ali Özcan (İstanbul)
4) Şenal Sarıhan (Ankara)
5) Tahsin Tarhan (Kocaeli)
6) Elif Doğan Türkmen (Adana)
7) Haluk Pekşen (Trabzon)
8) Aydın Uslupehlivan (Adana)
9) Candan Yüceer (Tekirdağ)
10) Niyazi Nefi Kara (Antalya)
11) Utku Çakırözer (Eskişehir)
12) Mehmet Gökdağ (Gaziantep)
13) Mustafa Hüsnü
Bozkurt (Konya)
14) Kemal Zeybek (Samsun)
15) Selin Sayek Böke (İzmir)
16) Çetin Osman Budak (Antalya)
17) Barış Yarkadaş (İstanbul)
18) Haydar Akar (Kocaeli)
19) Ahmet Tuncay Özkan (İzmir)
20) Akın Üstündağ (Muğla)
21) Nurettin Demir (Muğla)
22) Mustafa Ali Balbay (İzmir)
23) Ali Şeker (İstanbul)
24) Ömer Süha Aldan (Muğla)
25) Aykut Erdoğdu (İstanbul)
26) Orhan Sarıbal (Bursa)
27) Uğur Bayraktutan (Artvin)
28) Cemal Okan Yüksel (Eskişehir)
29) Akif Ekici (Gaziantep)
30) Yakup Akkaya (İstanbul)
31) Ali Yiğit (İzmir)
32) Kazım Arslan (Denizli)
33) Namık Havutça (Balıkesir)
34) Şerafettin Turpcu (Zonguldak)
35) Gülay Yedekci (İstanbul)
2.- Yalova Milletvekili Muharrem İnce ve 32
milletvekilinin, yasa dışı telefon ve ortam dinlemelerin araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/152)
Türkiye Büyük Millet Meclisi Başkanlığına
Haberleşme
hürriyetini ihlal eden yasa dışı telefon ve ortam dinlemelerin araştırılması,
yasa dışı telefon ve ortam dinlemelerine karşı alınacak önlemlerin belirlenmesi
amacıyla Anayasa’nın 98’inci, TBMM İçtüzüğü’nün 104 ve 105’inci maddeleri
uyarınca Meclis araştırması açılması için gereğinin yapılmasını arz ederiz.
Gerekçe:
Anayasa’mız
temel hak ve hürriyetlerin korunması amacıyla özel hayatın gizliliği ve
haberleşme hürriyetini güvence altına almıştır. Yine Anayasa’mızda herkesin haberleşme
hürriyetine sahip olduğu, haberleşmenin gizliliğinin esas olduğu
belirtilmiştir.
Telekomünikasyon
yoluyla iletişimin tespiti, dinlenmesi, kayda alınması, sinyal bilgilerinin
değerlendirilmesine ilişkin kararların hangi merciler tarafından hangi şartlarda
alınabileceği, telefon dinleme kararlarının hangi mahkemeler tarafından
alınabileceği mevzuatımızda açıkça belirlenmiş olmasına rağmen, Türkiye'de
siyasetçilerin, gazetecilerin, iş adamlarının, sanatçıların telefonları hukuka
aykırı bir şekilde dinlenmiş, haberleşme içerikleri çeşitli yollarla
yayılmıştır.
Türkiye'de
herkes telefonlarının dinlendiğinden şüphelenmekte, buna karşı kendi yol ve
yöntemleriyle önlem almaya çalışmaktadır. Toplumun çok farklı kesimlerinde
telefon, ortam ve mekân dinleme şüphesinin bulunması hukuk devletine inancın
ortadan kalktığını göstermektedir. Kaldı ki Türkiye'de şüphenin de ötesine
giden gelişmeler yaşanmakta, hukuka aykırı bir şekilde elde edilen haberleşme
içerikleri yayınlanmaktadır.
Yetkililer,
dinleme iddialarına karşı "Yasal olmayan, yanlış işiniz yoksa dinlenmekten
korkmayın." ifadesiyle yasa dışı dinleme uygulamalarına âdeta zemin
hazırlamış, haberleşmenin gizliliğini ihlal eden kamu görevlilerine cesaret
vermişlerdir.
“Yasal
olmayan, yanlış işiniz yoksa dinlenmekten korkmayın.” diyenler, yasa dışı elde
edilmiş haberleşme içeriklerini siyasi kazanç elde etmek için kullananlar
dinleme sorununun da mağduru hâline gelmişlerdir.
2010
ve 2014 yılları arasında Türkiye'de 866 bin dinleme yapıldığı, bu dinlemelerin
297 bininin adli, 569 bininin ise önleme dinlemesi olduğu yönünde haberler
basında yer almış, telaffuz edilen bu rakamlar Türkiye'de dinlemenin ne kadar
yaygınlaştığını ortaya koymaktadır. 
Yargı
kararıyla yapılan dinlemelerin imhası konusunda da ciddi şüpheler bulunmakta,
bu dinlemelerin süresi içinde usulüne uygun bir şekilde imha edilmeyerek başka
amaçlar için kullanıldığı, servis edildiği bilinmektedir. Telefonu dinlenen
kişiye, on beş gün içinde “Telefonunuz dinlenmiştir, suç unsuru
bulunamamıştır.” bildiriminin yapılması zorunlu olmasına rağmen bu
bildirimlerin yapılmadığı iddia edilmektedir.
Hukuksal
ve toplumsal bir sorun hâline gelen telefon dinlemelerinin, haberleşme
hürriyeti ve haberleşmenin gizliliğinin ihlal edilerek haberleşme içeriklerinin
yayınlanmasının TBMM tarafından araştırılması, hukuki, idari, cezai
yaptırımların belirlenmesi amacıyla Anayasa’nın 98’inci, TBMM İçtüzüğü’nün
104’üncü ve 105’inci maddeleri uyarınca Meclis araştırması açılması için
gereğinin yapılmasını arz ederiz.
1)
Muharrem İnce  (Yalova)
2)
Oğuz Kaan Salıcı  (İstanbul)
3)
Ali Özcan  (İstanbul)
4)
Candan Yüceer  (Tekirdağ)
5)
Utku Çakırözer  (Eskişehir)
6)
Mustafa Hüsnü Bozkurt  (Konya)
7)
Gülay Yedekci  (İstanbul)
8)
Akif Ekici  (Gaziantep)
9)
Niyazi Nefi Kara  (Antalya)
10)
Mehmet Gökdağ  (Gaziantep)
11)
Çetin Osman Budak  (Antalya)
12)
Barış Yarkadaş  (İstanbul)
13)
Ali Şeker  (İstanbul)
14)
Kemal Zeybek  (Samsun)
15)
Ahmet Tuncay Özkan  (İzmir)
16)
Akın Üstündağ  (Muğla)
17)
Mustafa Sezgin Tanrıkulu  (İstanbul)
18)
Nurettin Demir  (Muğla)
19)
Şenal Sarıhan  (Ankara)
20)
Mustafa Ali Balbay  (İzmir)
21)
Muhammet Rıza Yalçınkaya  (Bartın)
22)
Ömer Süha Aldan  (Muğla)
23)
Orhan Sarıbal  (Bursa)
24)
Uğur Bayraktutan  (Artvin)
25)
Cemal Okan Yüksel  (Eskişehir)
26)
Yakup Akkaya  (İstanbul)
27)
Ali Yiğit  (İzmir)
28)
Kazım Arslan  (Denizli)
29)
Haydar Akar  (Kocaeli)
30)
Namık Havutça  (Balıkesir)
31)
Aydın Uslupehlivan  (Adana)
32)
Elif Doğan Türkmen  (Adana)
33)
Haluk Pekşen  (Trabzon)
3.- Antalya Milletvekili Mustafa Akaydın ve
28 milletvekilinin, Antalya Büyükşehir Belediyesinde çalışan personelin kanun
dışı uygulamalara maruz kaldığına yönelik iddiaların araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/153) (x)
Türkiye Büyük Millet Meclisi Başkanlığına
Gerekçesi
ekte sunulan, Antalya Büyükşehir Belediyesi bünyesinde çalışan personelin kanun
dışı uygulamalara maruz kaldığına yönelik iddiaların araştırılması amacıyla
Anayasa’mızın 98’inci ve TBMM İçtüzüğü’nün 104’üncü ve 105’inci maddeleri
gereğince Meclis araştırması açılmasını saygılarımızla arz ve teklif ederiz.
1)
Mustafa Akaydın  (Antalya) 
2)
Mustafa Hüsnü Bozkurt  (Konya)
3)
Candan Yüceer  (Tekirdağ)
4)
Ali Özcan  (İstanbul)
5)
Gülay Yedekci  (İstanbul)
6)
Mustafa Sezgin Tanrıkulu  (İstanbul)
7)
Niyazi Nefi Kara  (Antalya)
8)
Ömer Süha Aldan  (Muğla)
9)
Şenal Sarıhan  (Ankara)
10)
Mehmet Gökdağ  (Gaziantep)
11)
Çetin Osman Budak  (Antalya)
12)
Barış Yarkadaş  (İstanbul)
13)
Kemal Zeybek  (Samsun)
14)
Ahmet Tuncay Özkan  (İzmir)
15)
Akın Üstündağ  (Muğla)
16)
Nurettin Demir  (Muğla)
17)
Orhan Sarıbal  (Bursa)
18)
Mustafa Ali Balbay  (İzmir)
19)
Uğur Bayraktutan  (Artvin)
20)
Cemal Okan Yüksel  (Eskişehir)
21)
Akif Ekici  (Gaziantep)
22)
Yakup Akkaya  (İstanbul)
23)
Ali Yiğit  (İzmir)
24)
Kazım Arslan  (Denizli)
25)
Haydar Akar  (Kocaeli)
26)
Namık Havutça  (Balıkesir)
27)
Aydın Uslupehlivan  (Adana)
28)
Elif Doğan Türkmen  (Adana)
29)
Haluk Pekşen  (Trabzon)
Gerekçe
Özeti:
2014'te
Antalya Büyükşehir Belediye Başkanı olan Menderes Türel'in göreve gelişinin
ardından Büyükşehir Belediyesinde, Genel Sekreter Yardımcılığı ve Daire
Başkanlığı gibi üst düzey görevler de dâhil olmak üzere, çeşitli birimlerde
çalışan çok sayıda kadrolu memur ve işçinin görev yeri değiştirilmiş, akabinde
işten çıkarmalar yaşanmıştır. Bu görev değişiklikleri, son yasal düzenlemelerle
Antalya Büyükşehir Belediyesinin mülki sınırları içerisinde merkeze en uzak
olan Gündoğmuş, Akseki, İbradı, Kaş, Demre, Gazipaşa olarak belirlenmiştir.
Olaylar
yargıya taşınmış, sonucunda personelin objektif kriterlere ve ihtiyaca binaen
atanması hususlarında keyfî davranıldığı, naklen atanacak personel
belirlenirken hizmet, kıdem, başarı, taltif tecziye gibi durumların yeterince
ölçü alınmadığı gerekçeleriyle atama ve işten çıkarmalarda yürütmeyi durdurma
kararı alınmıştır.
Yargı
organlarınca hukuka aykırılığı tescillenen bu durum Antalya Valiliği İl İnsan
Hakları Kurulunca görevlendirilen İnsan Hakları İhlallerini Araştırma ve
İnceleme Komisyonunun 20/4/2015 tarihli raporunda:
a)
Antalya Büyükşehir Belediye Başkanlığının eylem ve işlem yoluyla memur ve işçi
statüsündeki kamu çalışanları hakkındaki kişisel verileri ele geçirdiği, bu
kişilere ilişkin siyasi görüşlerine göre fişleme yapıldığı ve özel bilgilerin
üçüncü kişilerle paylaşıldığı,
b)
Kamu çalışanlarına muhalif oldukları gerekçesiyle çeşitli psikolojik baskı ve
yıldırma yöntemleri uygulandığı,
c)
Atama ve yer değiştirmelerde herhangi bir kamu yararının gerekçe
gösterilmediği,
d)
Değiştirilen görev yerlerinde yetersiz oda koşullarında çalışmaya
zorlandıkları,
e)
Mesleki açıdan yetersiz ve yetkisiz amirlerin altına verilerek mobbinge maruz
bırakıldıkları,
f)
Antalya Büyükşehir Belediye Başkanlığının yasada yer almayan kadro ve makamlar
ihdas ettiği,
g)
Yerleri değiştirilen personelin ruh ve beden sağlıklarının bozulduğu,
günlerinin yarısını seyahatle geçirmek zorunda bırakılan bu kişilerin aile
birliklerinin tehlikeye girdiği, hamile ya da yeni doğum yapmış annelerin dahi
sıkıntıya sokulduğu,
h)
Belediye hizmetlerinin kalitesinde genel bir düşüş yaşandığı, özellikle beden
ve ruh sağlığı zarar gören personelin yürüttüğü hizmetlerde büyük aksamalar
yaşandığı,
i)
Nesnel olmayan gerekçelerle yer değiştirilen personele, kapasitelerine uygun iş
verilememesine rağmen, bu kişilerin uzak ilçelere seyahat ettirilmesinden ötürü
ulaşım giderleri başta olmak üzere kamu kaynaklarının amaç dışı ziyan edildiği,
j)
Yukarıda bahsedilen tüm maddeler kapsamında yer alan kamu çalışanlarının insan
haklarının bilinçli ve sistematik biçimde ihlal edildiği,
şeklinde
aktarılmaktadır.
Atamaların
iptaline yönelik açtığı davalar çoğunlukla olumlu sonuçlanmıştır. Antalya 1.
İdare Mahkemesinin 2015/475 esas, 25/3/2015 tarihli Kararı ve Antalya 3. İdare
Mahkemesinin 2014/1651 esas, 2015/809 ile 2015/157 esas, 2015/958 sayılı
Kararları bu konuda örnek teşkil etmektedir. Fakat kararların hâlâ
uygulanmadığına, yargı kararıyla merkeze dönen personelin yeniden uzak ilçelere
atandığına ve mahkemeye başvurmayan personelin keyfî atamalarının resmîleştirildiğine
yönelik iddialar hâlen gündemdedir. İlerleyen süreçte yeni işten çıkarmalar
yapıldığı ve bunların arasında bir aileyi tamamen gelirden yoksun bırakacak
şekilde evli çiftlerin bulunduğu da aktarılmıştır.
Kamu
çalışanlarının etnik köken, inanç ya da siyasi görüşlerinden dolayı, üstelik
devletin resmî kurumları eliyle ayrımcılığa maruz kalması, keyfî kararlar
sonucu aile birliklerinin ve düzenlerinin yara alması, maddi manevi yönden
zarara uğratılması hukuk devleti ilkesiyle yönetilen bir demokraside kabul
edilemez. 
Bu
nedenlerle, önergeye konu olan iddiaların şeffaf ve tarafsız bir irade eliyle
araştırılarak Antalya Büyükşehir Belediyesinde keyfî uygulamaya maruz kalan
personelinin sorunlarının tespiti ve mağduriyetlerinin giderilmesi yolunda
gerekli önlemlerin alınması amacıyla Anayasa’mızın 98’inci ve İç Tüzük’ün
104’üncü ve 105’inci maddeleri gereğince bir Meclis araştırması komisyonu
kurulmasını arz ve teklif ederiz.
BAŞKAN
– Bilgilerinize sunulmuştur.
Sayın
milletvekilleri, önergeler gündemdeki yerlerini alacak ve Meclis araştırması
açılıp açılmaması konusundaki ön görüşmeler, sırası geldiğinde yapılacaktır.
Türkiye
Büyük Millet Meclisi Başkanlığının bir tezkeresi vardır, okutup oylarınıza
sunacağım.
B) Tezkereler
1.- Türkiye Büyük Millet Meclisi Başkanlığının,
Türkiye Büyük Millet Meclisi Başkanı İsmail Kahraman ve beraberindeki
Parlamento heyetinin, 8/4/2016 tarihinde Kosova Cumhurbaşkanı devir teslim
törenine katılmak üzere Kosova’ya ziyarette bulunmalarına ilişkin tezkeresi (3/661)
7/4/2016
Türkiye Büyük Millet Meclisi Genel Kuruluna
Türkiye
Büyük Millet Meclisi Başkanı Sayın İsmail Kahraman ve beraberindeki Parlamento
heyetinin 8 Nisan 2016 tarihinde Kosova Cumhurbaşkanı devir teslim törenine
katılmak üzere Kosova’ya ziyarette bulunmaları hususu Türkiye Büyük Millet
Meclisinin Dış İlişkilerinin Düzenlenmesi Hakkında 3620 sayılı Kanun’un 9’uncu
maddesi uyarınca Genel Kurulun tasviplerine sunulur.
 İsmail
Kahraman
 Türkiye
Büyük Millet Meclisi
 Başkanı
BAŞKAN
– Tezkereyi oylarınıza sunuyorum: Kabul edenler… Kabul etmeyenler… Kabul
edilmiştir.
Sayın
milletvekilleri, Milliyetçi Hareket Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım.
VIII.- ÖNERİLER
A) Siyasi Parti Grubu Önerileri
1.- MHP Grubunun, Balıkesir Milletvekili
İsmail Ok ve arkadaşları tarafından, bilgisayar korsanları tarafından İnternet’e
yüklenen bir veri tabanının 50 milyona yakın Türkiye Cumhuriyeti vatandaşının
kişisel bilgilerini içerdiği iddialarının araştırılarak alınması gereken
önlemlerin belirlenmesi amacıyla 11/4/2016 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 12 Nisan 2016 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulunun 12/4/2016 Salı günü (bugün) yaptığı toplantısında siyasi parti
grupları arasında oy birliği sağlanamadığından, grubumuzun aşağıdaki önerisini
İç Tüzük'ün 19'uncu maddesi gereğince Genel Kurulun onayına sunulmasını arz
ederim.
Saygılarımla.
 Oktay
Vural
 İzmir
 MHP
Grubu Başkan Vekili
Öneri:

11
Nisan 2016 tarih, 1510 sayıyla TBMM Başkanlığına vermiş olduğumuz Balıkesir
Milletvekili İsmail Ok ve arkadaşlarının bilgisayar korsanları tarafından
İnternet’e yüklenen bir veri tabanının 50 milyona yakın Türkiye Cumhuriyeti
vatandaşının kişisel bilgilerini içerdiği iddialarının araştırılarak alınması
gereken önlemlerin belirlenmesi amacıyla verdiğimiz Meclis araştırması açılması
önergemizin 12/4/2016 Salı günü (bugün) Genel Kurulda okunarak görüşmelerinin
bugünkü birleşiminde yapılması önerilmiştir.
BAŞKAN
– Milliyetçi Hareket Partisi Grubu önerisinin lehinde ilk konuşmacı Balıkesir
Milletvekili Sayın İsmail Ok. 
Sayın
Ok, süreniz on dakika.
Buyurun.
(MHP sıralarından alkışlar)
İSMAİL
OK (Balıkesir) – 50 milyona yakın Türkiye Cumhuriyeti vatandaşımızın kişisel
verilerinin çalındığı yönündeki iddiaların araştırılması için Milliyetçi
Hareket Partisi Grubu adına verilen araştırma önergesinde partim adına söz
almış bulunmaktayım. Bu vesileyle Gazi Meclis çatısı altında toplanan ve büyük
Türk milletini temsil eden bütün vekillerimizi saygıyla selamlıyorum.
Malumunuz
olduğu üzere, bu hafta Kutlu Doğum Haftası. Bu vesileyle bütün milletimizin
Kutlu Doğum Haftası’nı kutluyorum ve özellikle Diyanet çalışanlarına da
çalışmalarında başarılar diliyorum. 
Yine,
bu hafta Polis Haftası. Bütün polislerimizin de Polis Haftası’nı kutluyor,
onları, vatanımız için, milletimiz için, namusumuz için yapacakları her türlü
çalışmalarda madden, manen desteklediğimizi bir kez daha ifade etmek istiyorum.
Yine,
esas konuya geçmeden önce, dün gece maalesef bir hain saldırıyla tekrar
sarsılmış bulunmaktayız. Diyarbakır’ın Hani ilçesinde yapılan kalleşçe saldırı
sonucunda 2 askerimiz şehit olmuş, onlarca askerimiz ve vatandaşımız da
yaralanmıştır. Bu şehitlerimize Allah’tan rahmet, yaralılarımıza da acil
şifalar diliyorum.
Evet,
şimdi, son derece önemli olan bir konuyla ilgili yüce Meclisin huzuruna gelmiş
bulunmaktayım. Hatırlayacağınız üzere -daha çok kısa zaman içerisinde- Kişisel
Verilerin Korunması Kanunu’nu kabul edeli bu yüce Meclisin henüz iki hafta yeni
dolmuş bulunmaktadır. Maalesef bu Kanun’un gerçekleştirilmesi aşamasında Milliyetçi
Hareket Partisi olarak yaptığımız tüm iyi niyetli uyarılarımızı dikkate almayan
iktidar, şu anda ülkemizi sarsan bu büyük skandalın tek sorumlusudur. Ülkemiz 4
Nisan sabahı yaklaşık 50 milyon vatandaşımızın kimlik bilgilerinin çalındığı
haberiyle sarsıldı. Ülke menfaati adına büyük önem arz eden böyle ciddi bir
iddia karşısında maalesef ve maalesef Ulaştırma ve Haberleşme Bakanı Binali
Yıldırım “Bu eski bir haber, 2010’da böyle bir iddia ortaya atılmıştır, güncel
değeri yok.” diyerek olayı, bu kadar önemli bir olayı hafife almaya çalışarak
ciddiyetten uzak bir tutum içerisine girmiştir. Oysa Anayasa’mızın 20’nci
maddesi kişilerin özel bilgilerini ve aile gizliliğini teminat altına almıştır.
Sayın Hükûmetin ve Ulaştırma Bakanının yasal sorumluluğu altında olan bu
bilgiler maalesef Hükûmetimizin görev ve sorumluluk anlayışından ne kadar uzak
olunduğunu bu bilgilerin çalınmasıyla göstermiştir. Sayın Bakan Binali
Yıldırım’ın “Güncel değeri yok.” dediği bu bilgilerin tamamını bilgisayar
korsanları yurt dışı çıkışlı bir İnternet sitesi üzerinden yayınlamıştır. Yeni
çıkan kanunla ülkemizin biyometrik veri sistemine hazırlandığı bu günlerde
yaşanan bu olaylar, biyometrik veri sisteminin ülkemizin daha büyük güvenlik
sorunlarıyla karşılaşacağının habercisidir. Biyometrik veri sistemini ele
geçiren kişi, kurum, kuruluş ya da ülkeler Türkiye’ye karşı her türlü tehdit ve
şantajı yapabilecek bir koz ele geçireceklerdir. Bu, gerçekten son derece
önemlidir dolayısıyla hiç hafife alınacak bir konu değildir. 
Maalesef,
şu anda Cumhurbaşkanı ve Başbakan da dâhil olmak üzere hepimizin, yaklaşık 50
milyon vatandaşımızın kimlik bilgileri ve ev adresleri sadece Türkiye’de değil,
dünyanın her tarafında çarşaf çarşaf sergilenmektedir. Aile ve Sosyal
Politikalar Bakanlığı, Emniyet Genel Müdürlüğü, Sosyal Güvenlik Kurumu gibi
önemli kamu kurum ve kuruluşlarının geçmişte de bazı belge ve bilgileri
İnternet ortamına sızmış ve yayınlanmıştır. Peki, bütün bu yaşananlar
karşısında iktidar partisi ne yapmıştır? Hiçbir siyasi sorumluluk almamıştır,
hiçbir bakan istifa etmediği için bürokratlar da sorumluluk almamaktadır.
Yaşanan bu skandallar kamu kurum ve kuruluşlarında liyakat sahibi yöneticilerin
de bulunmadığını gözler önüne sermektedir. Oysa, âlemlerin yaratıcısı yüce
Allah “Emaneti ehline teslim ediniz.” demiş ve yüce Peygamberimiz de bu emre
uyarak emaneti ehline teslim etmiştir. Peki, AKP Hükûmeti ne yapmaktadır? 
Verilerin
saklanmasından önce hangi verilerin toplanacağına karar verilmelidir yani lazım
olduğu kadar veri toplanmalıdır. Örneğin, yeni doğan çocuk sayısını araştırmak
istiyoruz ama öyle bir çalışma yapıyoruz ki, o çocuğun ailesiyle ilgili her
türlü bilgileri çarşaf çarşaf yayınlıyoruz. Dolayısıyla bunlarla ilgili mutlaka
kriterler belirlenmelidir. 
Böyle
önemli bir kurulda, maalesef, Milliyetçi Hareket Partisi dışlanmıştır. Her
konuda “katılımcılık” diyen, “çeşitlilik” diyen, “çoğulculuk” diyen ve
demokrasiyi her daim ağzından düşürmeyen AKP Hükûmeti, bu uygulamasıyla sınıfta
kalmıştır. Bu, katılımcı demokrasinin özüne ve ruhuna maalesef aykırıdır. 
Kısaca
özetleyecek olursak, bu yaşananlar ülke olarak ne büyük tehlikelerle karşı
karşıya olduğumuzu göstermektedir. Şayet, biyometrik veriler ele geçirilirse
ülkemiz, her türlü uluslararası tehdit ve şantajla karşı karşıya kalacaktır; bu
da bizim hiç ama hiç istemediğimiz bir konudur. İşte bunun için Hükûmetimiz,
maalesef daha bir ay olmadı bu kişisel verilerin kullanılmasıyla ilgili
çıkarılan kanun, o zaman dinlemedi; inanıyorum ve ümit ediyorum ki bu sefer
dinler, ülkemiz ve milletimiz böyle büyük tehditlerle, şantajlarla, hatta millî
güvenlik sorunlarıyla karşı karşıya kalmaz. Eğer bir Avrupa ülkesinde 50 milyon
vatandaşın bilgileri İnternet ortamlarında çarşaf çarşaf gezdirilmiş olsaydı
emin olun deprem olurdu ama maalesef, bizler hâlâ ders çıkarmamış görünüyoruz.
Onun için diyoruz ki, Milliyetçi Hareket Partisi olarak amacımız üzüm yemek,
bağcıyı dövmek değil, milletimizin ve ülkemizin geleceğidir, güvenliğidir.
Dolayısıyla vicdan sahibi, ülkesini sevdiğine inandığım bütün milletvekillerinin,
hangi partiden olursa olsun, Milliyetçi Hareket Partisinin bu önerisine destek
vermelerini istirham ediyorum.
Şimdi,
bu yaşadıklarımızdan ders çıkararak geleceğe buna göre yön verirsek önümüzdeki
günler bu ve benzer sıkıntıların yaşanmadığı yeni ufuklara doğru açılacaktır.
Bugüne kadar hep devlet bilgileri sızdırılmıştır. İnanın, bu biyometrik veriler
sayesinde önümüzdeki günlerde özel kurum ve kuruluşların bilgilerinin de
sızdırılma tehlikesi çok büyüktür. 
Bir
kez daha tekrar ediyorum: Allah muhafaza, işte son çıkan kanunla biyometrik
veriler sızdırıldığında ya da ele geçirildiğinde Türkiye’yi ve Türk milletini
çok büyük bir tehlike beklemektedir. 
Lütfen
“Muhalefet ne derse karşı çıkarız.” anlayışından vazgeçerek Milliyetçi Hareket
Partisinin bu önerisini destekleyelim, kabul edelim, gerçekten bu sorunların
bir daha yaşanmaması için gerekli tedbirleri alalım diyorum ve yüce Meclisi
huzurlarınızda Milliyetçi Hareket Partisi Grubu adına saygıyla selamlıyorum.
(MHP sıralarından alkışlar) 
BAŞKAN
– Teşekkür ederiz Sayın Ok. 
Grup
önerisi aleyhinde Sakarya Milletvekili Sayın Ali İhsan Yavuz... (AK PARTİ
sıralarından alkışlar) 
Süreniz
on dakika Sayın Yavuz. 
Buyurun.

ALİ
İHSAN YAVUZ (Sakarya) – Sayın Başkan, değerli milletvekilleri; Milliyetçi
Hareket Partisi Meclis araştırması önergesi aleyhinde AK PARTİ Grubu adına söz
almış bulunuyorum. Bu vesileyle yüce Meclisi saygıyla selamlıyorum. 
Hemen
sözlerimin başında ben de Kutlu Doğum Haftası münasebetiyle bir kez daha
Peygamber Efendimize (SAV) salat ve selam olsun diyorum ve Kutlu Doğum
Haftası’nı tebrik ediyorum, kutluyorum. 
Kutlu
Doğum Haftası derken aklıma Medine Sözleşmesi geliyor. Ona da vurgu yaparak
esas konuya geçmek istiyorum. Gerçekten, her ne kadar Batılılar Magna Carta’yı
ilk yazılı anayasa olarak kabul etse bile, İslami kesim, ondan altı yüz yıl
önce yazılı hâle getirilmiş Medine Sözleşmesi’nin ilk anayasa olduğundan,
yazılı ilk anayasa olduğundan bahseder. Her türlü ırktan, renkten topluluklar
bir araya getirilerek -o toplum içerisinde Yahudi var, Hristiyan var,
putperest, müşrik Arap toplulukları var, ensar var, muhacir var- her renkten,
her dinden, her dilden insan var ve bu insanlar bir araya getirilerek yapılan
sözleşmenin adıdır. İşte, o vesikaya dayalı olarak da huzur içerisinde insanlar
orada yaşamış ve Medine’yi bütün o topluluklar birlikte yabancı düşmanlara
karşı korumuştur. 
Bu
vurgudan sonra ben esas konuya geçmek istiyorum. Milliyetçi Hareket Partisinin
verdiği bu önergenin çok anlamlı olduğunu ben de düşünüyorum esasen, çok iyi
niyetli de verilmiş, eyvallah ama ortada bir yasal mevzuat var ve birtakım
gerçekler var. Ben bu gerçeklere ilişkin bazı hususları sizlere aktarmak
istiyorum. Mesela, 298 sayılı Yasa’nın 47’nci maddesi bu konuda çok net bir
hüküm ihtiva ediyor ve buna dayalı olarak da partiler bu listeleri alıyor, her
parti alıyor. Birazdan genelgelere de atıfta bulunacağım. Bakınız, 298 sayılı
Yasa’nın… Ki bu Yasa 1961’de çıkmış. Biz zaten hep bunu demiyor muyuz, diyoruz
ki artık yasalar bize dar geliyor, bol geliyor, olmuyor, uymuyor, tutmuyor;
gelin, hep birlikte bu yasaları değiştirelim. Elbette değiştiriyoruz da, birçok
yasada değişiklik burada yapıldı ama birçok kez de gerçekten bu Meclis
çalışmaları yavaşlasın, yasalar çok hızlı bir şekilde çıkmasın diye âdeta bir
gayret sarf edildiğini de buradan birçok kez müşahede ettik. Bakınız, işte, o
1961’de çıkartılmış olan ve 2000 yılında da –ki 2000 yılında DSP, MHP, ANAP
koalisyonu var- bir değişiklik yapılmış. Buna göre: “Seçmen kütükleri;
seçimlere katılma yeterliliğini taşıyan siyasi parti merkezlerince yahut
yetkilendirilmiş il veya ilçe başkanlarınca, talep edildiğinde; Yüksek Seçim
Kurulu tarafından belirlenen gideri Maliye veznesine yatırılmak ve makbuzu
ibraz edilmek kaydı ile, bir seçim döneminde iki defadan fazla olmamak üzere
ilçe seçim kurulu başkanınca, bilgisayar ortamında veya liste düzeyinde imza
mukabilinde, istek sahibine verilir.” diyor. Bakınız, hemen elimin altında bir
Yüksek Seçim Kurulu kararı var. Bu Yüksek Seçim Kurulu kararı 07/9/2015 tarihine
ilişkin. Burada da bu kanunu biraz daha açıyor Yüksek Seçim Kurulu ve “Bu kanun
maddesinde belirlenen kuralların açıklığa kavuşturulması ve kanun hükümlerinin
uygulanmasında birlikteliğin sağlanması gerektiği sonucuna varılmıştır.”
diyerek hangi partilere seçmen listelerinin verileceğini liste olarak belirtmiş
Yüksek Seçim Kurulu. 29 tane partiye veriliyor. 29 tane parti… Adalet ve
Kalkınma Partisinden başlıyor, Anadolu Partisi, Bağımsız Türkiye Partisi, Büyük
Birlik Partisi, Cumhuriyet Halk Partisi, Demokrat Parti, Demokratik Gelişim
Partisi, Halkların Demokratik Partisi, Milliyetçi Hareket Partisi, Toplumsal
Uzlaşma Reform ve Kalkınma Partisi, Türkiye Komünist Partisi, Vatan Partisi de
var ve böylece 29 tane parti seçime katılma hakkı elde ediyor ve Yüksek Seçim
Kurulu da verdiği kararla diyor ki: “Bu 29 tane partinin tamamına genel
merkezce istenmesi hâlinde veya partilerin genel merkezince yetki verilmesi
şartıyla il ve ilçe başkanlıklarınca istenmesi hâlinde bu listeler verilir.”
Hem elektronik ortamda verilir hem de isterse fotokopi ettirilerek çıktı
alınmak suretiyle de verilir. Eğer çıktı alınmak suretiyle verilecekse her bir
seçmen için 6 kuruş ödenmek şartıyla bu, partilere verilir. 
Şimdi
-bu kadar çok çerçevesi geniş- 29 tane partiye bu seçmen listeleri verildiğinde
artık bunun kontrolünün yapılması mümkün müdür? Elbette bu bir yasal haktır. Bu
yasal hakka dayalı olarak bu madde burada olduğu sürece, bu kanun hükmü burada
olduğu sürece bütün bu partilere bu listeleri vermek zorunda Yüksek Seçim Kurulu,
verdiğinde de artık, onu takip etme şansınız kalmıyor. Bazı partiler -art
niyetli olduğunu da söylemiyorum açıkçası- sitelerinde dahi bunu yayınladı,
sonra kaldırdılar, anladılar bunun doğru olmayacağını. Böyle bir ortamdan ve
böyle bir durumdan bahsediyoruz. İşte, bu sebeple, eğer bir şey yapılacaksa
birtakım yasal değişikliklerle bu işin çözüleceğine inancımı dile getiriyor,
Meclis araştırmasının aleyhinde olduğumu belirtiyor, bir kez daha yüce Meclisi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederiz Sayın Yavuz.
Grup
önerisinin lehinde ikinci konuşmacı İstanbul Milletvekili Sayın Kadri Enis
Berberoğlu. 
Süreniz
on dakika.
Buyurun.
(CHP sıralarından alkışlar)
KADRİ
ENİS BERBEROĞLU (İstanbul) – Sayın Başkan, değerli milletvekilleri; hepinizi
saygıyla selamlıyorum. 
Konuya
geçmeden önce, sayıları 4’ü bulan şehitlerimize Allah’tan rahmet, yakınlarına
başsağlığı, sabır dileyerek konuya girmek istiyorum. 
Efendim,
MHP önerisi hakkında söz almış bulunuyorum. Bu önerinin bizatihi varlık sebebi,
aslında bu memleketi son on dört sene içinde yöneten zihniyetin bir eseridir.
Şöyle ki: Başımıza ne gelse, gökten taş yağsa bunun sorumlusu asla ve asla
muktedir olan iktidar değildir. Bu durumda da, biraz önce AKP’li hatibin
söylediği gibi, diyelim ki CHP ya da başka bir muhalefet partisine teslim
edilen kimlik bilgilerinin çalınmasından söz ediliyor. Bu konuda söz almadan
önce, konuyu incelemek üzere hem kendi partimle hem YSK yetkilileriyle temasta
bulundum. Ortaya çıkan gerçek şudur: Cumhuriyet Halk Partisi 2011 yılında
seçmen kütükleri, ki bunlar -biliyorsunuz- aleni olarak ilan edilir,
muhtarlıklarda askıya çıkarılır, bunları elektronik ortamda tekrarlamaktan
başka bir işlemde bulunmamıştır. Şöyle ki: Eğer kimlik numaranızı biliyorsanız,
bu kimlik numaranızla, baba adınızı biliyorsanız, 2011’den itibaren Cumhuriyet
Halk Partisinin web sitesine girdiğinizde şunları görebileceksiniz: Oy
kullanacağınız sandık, bir kere, seçmen misiniz, değil misiniz? Çünkü o
tarihlerde yapılan tartışma -biliyorsunuz- hayali seçmen olduğu ya da işte,
ölülere oy kullandırıldığı gibi bu ülkenin demokrasi seviyesine, kalitesine pek
de yakışmayan birtakım iddialardı. Bu iddiaların ortadan kaldırılmasına hizmet
amacıyla yapılmış bir girişimdir bu, Cumhuriyet Halk Partisi tarafından ve YSK
tarafından desteklenen bir girişimdir. Seçmen olup olmadığınızı, varsa eğer,
büyük bir binada veya sitede oturuyorsanız, sizin gibi seçmen olan diğer
kişilerin sadece adlarını ve soyadlarını görebileceğiniz bir sistemden bahsediyoruz.

2011’de
bu sisteme ilaveten yine Cumhuriyet Halk Partisi tarafından “e-sandık” diye bir
başka sistem kurulmuştur, bu sistemde de o sandıkta oy kullanan seçmenlerin
isimlerinden başka hiçbir bilgi yoktur. 
Bakın
efendim, dün Sayın Başbakan tarafından ifade edilen meselenin İzmir’de bir
partiden dolayı sızdırıldığı, bir partinin web sitesinden sızdırıldığı
iddiasına karşılık, tabii ki hukuki yollar, Emniyetin soruşturmaları bize
gerçeği gösterecektir. Ama ben size başka bir sızdırmadan bahsedeceğim, acaba
haberiniz var mı? Çok merakla bunu size aktarmayı ve sadece bilgilendirmeyi
amaçlıyorum.
İstanbul
Emniyet Müdürlüğünün 27 Temmuz 2010 tarihinde 16.04’te web sitesine koyduğu bir
metni çok kısaca okumak istiyorum: İstanbul Emniyet Müdürlüğü… “70 milyon
Türkiye Cumhuriyeti vatandaşına ait adres, telefon ve kimlik bilgilerinin yer aldığı
listeler ele geçirildi. Operasyonda 15 kişi gözaltına alındı. Kamu kurum ve
kuruluşlarının veri tabanlarına girerek vatandaşların adres, kimlik ve telefon
bilgilerini ele geçirdiği öne sürülen 15 kişi gözaltına alındı.” 
Altı
yıldır süren bir davadan bahsediyoruz. 70 milyon kişinin kimlik bilgisinden
bahsediyoruz. Bu haber, eski mesleğim sırasında benim de takip ettiğim bir
haber olduğu için, biraz daha detayına hâkim olduğum bir konu. Şöyle ki: Bu
bilgilerin ne yapıldığı da enteresan, bu bilgiler 600 baroya kayıtlı avukata
verilmiş, satılmış, ticari olarak. Sebep? O tarihlerde ekonomik durgunluk veya
başka faaliyetlerdeki aksama nedeniyle icra iflas dosyalarında olan gecikme, bu
avukatları bu yasa dışı yola sevk etmiş. Yani o icra iflas dosyalarında ismi
geçen insanların telefonuna, adresine ulaşabilmek için çalınan kimlik
bilgilerini kullanmışlar. Bunlar mahkeme tarafından hüküm altına alınmış
ifadelerdir. Benim şurada sizinle paylaştığım bilgiler, kendime ait bilgiler
değildir, açık dava dosyalarında olan bilgilerdir. Yani, illa, CHP, MHP veya
başka bir parti üzerinden sızdırıldığı kadar, böyle bir ihtimali kapatarak
söylemiyorum, böyle bir çetenin varlığına da dikkat çekmek istiyorum, madde
budur. 
Dikkat
etmenizi önereceğim ikinci konuysa sızan bilgilerin muhteviyatına ve formatına
aittir. Format derken -şu anda göremeyeceksiniz- ben günlük bir gazetenin
açıkladığı bir kimlik bilgisine dair formatı dikkatlerinize sunmak istiyorum.
Bakın, buradaki bütün girdiler yani solda, isim hanesi, doğum tarihi, adres
gibi bilgilerin sol tarafında yer alan, İngilizce “field name” diye
adlandırılan alan bilgilerinin hepsi İngilizce. Şimdi, diyelim ki bu bilgiler
sızdırıldı şu veya bu yolla, onda anlaştık; bu sızan bilgileri hangi programcı
oturup da -70 milyon kişi için ya da 50 milyon seçmen için- alan bilgilerini
İngilizceye çevirme zahmetine katlanır Allah’ını seversen? Olduğu gibi
kullanmasına, yani Türkçe kullanmasına ne engel olabilir? Niye İngilizce? Bunun
bence, danıştığım uzmanlar tarafından paylaşılan ve size aktarmak istediğim
sebebi şudur: Bu bilgiler kaynağından çalınmıştır yani İçişleri Bakanlığı
MERNİS’ten çıkma ihtimali, İngilizce olmasını izah eden, açıklayan en kuvvetli
sebeplerden biridir. 
Bir
diğer, benim dikkatimi çeken ve yine danıştığım uzmanlar tarafından paylaşılan
konuysa sızdırılan bilgilerin tarihiyle ilgili. Malumunuz, daha geçen sene,
2015 yılında iki ayrı seçim yapıldı ve o iki ayrı seçimde de Yüksek Seçim Kurulu
bu bilgileri partilerle paylaştı. Eğer bunların kaynağı bir parti olsaydı
-bakın, benim partim, başka parti demiyorum- niye 2008-2009 tarihli eski
verileri kullansın 2015 tarihli veriler varken? Bunu da bu önerge hakkında oy
kullanırken dikkatinize sunmak istiyorum. 
Şimdi,
bakın, geldiğimiz yer, eğer komplo teorisinden bahsedeceksek vahim bir nokta.
Seçimlerin şeffaflığını etkileyecek bir karara dair -şu anda Hükûmetten kimse
yok ama- Adalet Bakanımız bir ifade kullandı, dedi ki: “Bu sızıntıdan sonra, bu
bilgi sızmasından sonra bu vatandaşların ticari hayatından mahrem bilgilerine
kadar uzanan yelpazede etkili olacak bu bilgi sızıntısı karşısında, biz, Yüksek
Seçim Kurulunun bugüne kadar olduğu gibi, siyasi partilerle bilgi paylaşımını
kısıtlamayı düşünüyoruz.” Aynen, aşağı yukarı kullandığı ifade budur, mealen.
Bunun neticesi eğer komplo teorisiyle izah edilecekse -bilgi sızıntısı- ben de
kendimde şu soruyu sormakta haklılık görürüm: Acaba 2008 tarihli bu eski
bilgiler önümüzdeki seçimlerin şeffaflığını etkileyecek büyük bir kumpasın bir
parçası olabilir mi? Çünkü başka bir mantığı yok. 
Bakın,
tekrar ediyorum, iki konuyu üstüne basa basa tekrar etmek istiyorum: Birincisi,
bu bilgilerin formatı çok şüpheli. Siyasi partilerden sızacak bilgi bu değil. İngilizce
“surname”, “name” işte “first gender” falan gibi bu tip lafları, İngilizce
lafları normal programlarda bulamazsınız. İkincisi, herhangi bir siyasi parti
bunu kendi web sitesinde ilan etmiş değildir yani ne annenizin kızlık soyadı,
ne doğum tarihi. Bunlar zaten gerekli değildir, sadece sizin orada seçmen olup
olmadığınıza bakarsınız, bir; kimlerle hangi sandıkta oy kullanacağınıza
bakarsınız, iki. Bunun dışındaki bilgileri niye bir siyasi parti paylaşsın? Bu
kadar detaylı bilgi ancak kaynağından çalınmış olabilir. En azından bu kuşkuyu
göz önünde tutarak kararınızı verin ricasındayım. 
Bir
de, eski tarihli verileri kim ne yapsın 2015 dururken? Bu sorunun da cevabı
olması lazım. Ama eğer bütün bu sorulara sırtınızı çevirip sadece ve sadece
siyasi partilere giden verilerin kısıtlanması yönünde bir karar alırsa bu
Meclis, yüce Meclis e, o zaman şu sorunun da sorulma hakkı doğacaktır: Acaba,
bütün bu tartışmaların neticesi, önümüzdeki dönemde -şu tarihte, bu tarihte-
yapılacak bir olası seçimi daha az şeffaf, daha manipülatif, daha şüpheye açık
hâle getirmek midir?
Yüce
Meclisi saygıyla selamlıyorum efendim. (CHP sıralarından alkışlar)
BAŞKAN
– Teşekkür ederiz Sayın Berberoğlu.
Grup
önerisinin aleyhinde ikinci ve son konuşmacı Bursa Milletvekili Sayın Hakan
Çavuşoğlu. 
Buyurun.
(AK PARTİ sıralarından alkışlar)
Süreniz
on dakika. 
HAKAN
ÇAVUŞOĞLU (Bursa) – Sayın Başkan, çok değerli milletvekili arkadaşlarım;
öncelikle yüce heyetinizi saygıyla selamlıyorum.
Bundan
kısa bir süre önce basına da yansıdığı şekliyle birçok sayıda vatandaşımızın
kişisel verilerinin bir şekilde sızmış olduğunu hepimiz büyük bir üzüntüyle
öğrenmiş olduk. Tabii, kişisel veriler, kişinin öğrenilmesini, kişiyi
belirlenebilir kılan verilerdir; ad, soyadı, imza, göz rengi, plaka numarası, banka
hesabı gibi veriler. Malumunuz, bundan yaklaşık bir hafta, iki hafta önce de
burada bu konudaki çok ciddi bir yasayı görüştük, hep birlikte yasalaştırdık,
Kişisel Verilerin Korunması Yasası’nı görüştük ve gerçekten de bu manada
Türkiye'de kişisel verilerimizin havada uçuştuğu bir dönemde bu verileri belli
bir düzene, belli bir disipline alacak mahiyetteki bir yasayı hep birlikte
Meclis Genel Kurulunda kabul ettik ve 7 nisan itibarıyla da yürürlüğe girdi.
Öyle ümit ediyor ve bekliyoruz ki en azından bu yasanın yürürlüğe girmesiyle
birlikte, bundan sonraki kişisel verilerin hoyratça kullanılamayacağının,
sızdırılmasının mümkün olamayacağının, bunların ağır birtakım cezai
yaptırımlara tabi tutulacağının öngörülmesiyle birlikte belli bir mesafe de
katedeceğimizi düşünüyorum. 
Tabii,
bu yasayla beraber özellikle kişisel veri sorumlusunun kim olduğunu
belirliyoruz. Kişisel Verileri Koruma Kurulunu oluşturduk, malumunuz. Hassas
kişisel verilerin kaydıyla ilgili, kayda alınmasıyla, tutulmasıyla ilgili
hususları bu yasaya dercetmiş olduk ve özellikle de elde edilen kişisel
verilerin veri sorumlusu tarafından ne şekilde muhafaza edilmesi gerektiğine
yönelik birtakım ayrıntılı düzenlemeleri getirdik ve birtakım sorumluluklar
getirdik. 
Değerli
arkadaşlar, Yüksek Seçim Kurulundan yapılan açıklamada da gayet net bir şekilde
anlaşılacağı üzere, Seçim Kurulu Başkanımız, bu verilerin, yaklaşık 49 milyon
600 bin civarındaki bu verilerin 2009 yerel seçimlerindeki seçmen kütüğüne
ilişkin verilerle bire bir örtüştüğünü ifade etti. Dolayısıyla, bu veriler
seçmen kütüğüne ilişkin bilgileri ihtiva ediyor, ad, soyadı, adres, kimlik
numarası, anne baba adı, doğum tarihi gibi. Ancak, yine buna ilaveten yapmış
olduğu açıklamasında, kendilerinin yapmış olduğu incelemeler neticesinde bu
verilerin hiçbir şekilde kendi sistemlerinden sızmadığını açıkladı. Dolayısıyla,
bu manada, Yüksek Seçim Kurulu -özellikle altını çizmek isterim ki- gerek
adaletli tutumu gerekse görevindeki başarılı uygulamalarıyla cumhuriyet
tarihimiz, özellikle çok partili seçimlerden sonra temayüz etmiş bir kurumdur.
Her ne kadar her seçim döneminde, önce ve sonrasında birtakım yaftalamalar,
birtakım ithamlar söz konusu olsa da bunların hiçbir şekilde gerçeklikle
ilişkili olmadığı da gün yüzüne çıkmıştır bu süreçte. 
Şimdi,
tabii, burada 298 sayılı Kanun’un, Seçmen Kütükleri Hakkında Kanun’un 47’nci
maddesinde 2000 yılında bir değişiklik yapılıyor ve 2000 yılında yapılan bu
değişiklikle beraber seçmen kütüklerinin, Yüksek Seçim Kurulu tarafından
yetkilendirilmiş siyasi parti temsilcilerine, seçime katılma hakkı sahibi olan
siyasi partilere verilebileceği öngörülüyor. Dolayısıyla, Yüksek Seçim Kurulu,
bu verilerini, isteyen siyasi partilerle paylaşmak zorunda. Ve nitekim de 2007
yılından itibaren bu paylaşımlarını Yüksek Seçim Kurulu sürdürüyor. 
Burada
esas olan konu şu: Elbette bütün kişisel verilerimiz ama özelde Yüksek Seçim
Kurulu tarafından paylaşılan veriler bakımından, gerçekten de günümüz
teknolojik imkânlarının, hızlı iletişimin, siber saldırıların, bilgi teknolojilerinin
geldiği aşamada, bunu kötü niyetli olarak kullanan kimseleri de nazara
aldığımızda siyasi partilerin bu konu üzerinde daha hassas durmaları ve tutum
sergilemeleri özellik arz ediyor.
TAHSİN
TARHAN (Kocaeli) – Hiç laf atmadık bak, ona göre.
HAKAN
ÇAVUŞOĞLU (Devamla) – O nedenle burada aslında Bakanlığımız da doyurucu bir
açıklamayı yapmıştır. Ben özellikle yapılan açıklamalar muvacehesinde şunları
sizlerle paylaşmak istiyorum: Bir kere, bir siber saldırı olmadığını kesin
tespit etmiştir, bir sızma olmadığını da. Bu, şu demek oluyor: “Birileri aldı,
bunlara verdi." demek oluyor arkadaşlar. 
İkinci
olarak, bu vatandaşlarımızın kimlik bilgilerinin mahremiyetini sağlamak için bu
verileri yayınlayan İnternet siteleri tespit edilmiş, bu yayınların yapılmaması
için gerekli yasal çalışmalar da başlatılmıştır. Tespitlere göre bu veriler ilk
olarak Romanya kaynaklı bir siteden yayınlanmaya başlanmıştır. Ulusal siber
güvenlik çalışmalarımız kapsamında, ülkemiz, Ulusal Siber Olaylara Müdahale
Merkezi marifetiyle kurulu uluslararası iş birliklerini devreye sokarak,
Romanya’yla temasa da geçerek yayınlanmasının engellenmesi girişimlerini de
başlatmıştır.
Bakanlık
ve Siber Olaylara Müdahale Merkezi, YSK ve Nüfus İşleri Genel Müdürlüğüyle
temasa geçip bu bilgilerin barındırıldığı bilgi teknolojileri ve bilgi
sistemleri altyapılarını da incelemiş, bu yapıların olası saldırılara karşı
daha güçlendirilmesiyle ilgili de çalışmalar başlatmıştır.
Değerli
arkadaşlarım, sayın milletvekilleri; ortada bir vaka vardır. Kişisel
verilerimiz, bir şekilde, kötü niyetli kimselerin eline geçmiştir. Ancak,
bundan yaklaşık iki hafta önce çıkarılan bu Kişisel Verilerin Korunması
Kanunu’yla beraber en azından bu konuların disiplin altına alınacağını hepimiz
birlikte öngördük. Elbette bu noktada, bu eylemde bulunan, kendisine suç isnat
edilecek kişilerle ilgili cumhuriyet savcılığımız soruşturma başlatmıştır.
Burada şunu söylemek istemiyoruz; şu parti ya da bu parti diye, bunu asla
yapmayacağız. 
Dolayısıyla,
hepinizi bu duygularla selamlıyorum ve iyi çalışmalar diliyorum. (AK PARTİ
sıralarından alkışlar) 
BAŞKAN
– Teşekkür ederiz Sayın Çavuşoğlu.
ENGİN
ALTAY (İstanbul) – Karar yeter sayısı istiyorum Başkanım.
BAŞKAN
– Sayın milletvekilleri, Milliyetçi Hareket Partisi Grubu önerisini oylarınıza
sunacağım, karar yeter sayısı arayacağım.
Kabul
edenler… Kabul etmeyenler… Karar yeter sayısı yoktur.
Birleşime
on dakika ara veriyorum. 
Kapanma Saati: 16.42
İKİNCİ OTURUM
Açılma Saati: 16.54
BAŞKAN: Başkan Vekili Pervin BULDAN
KÂTİP ÜYELER: Mücahit DURMUŞOĞLU (Osmaniye), İshak GAZEL
(Kütahya)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 71’inci Birleşiminin
İkinci Oturumunu açıyorum.
Milliyetçi
Hareket Partisi Grubu önerisinin oylamasında karar yeter sayısı bulunamamıştı.
Şimdi
öneriyi tekrar oylarınıza sunacağım ve karar yeter sayısını arayacağım: Kabul
edenler… Kabul etmeyenler… Öneri kabul edilmemiştir, karar yeter sayısı vardır.
Sayın
milletvekilleri, Halkların Demokratik Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım:
2.- HDP Grubunun, İstanbul Milletvekili
Filiz Kerestecioğlu Demir ve arkadaşları tarafından, Türkiye’ye sığınmış
Suriyeli kız çocuklarının erken yaşta ve ikinci eş olarak evlendirilmelerinin
araştırılması ile önlenmesi amacıyla 12/4/2016 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 12 Nisan 2016 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
12/4/2016
Türkiye Büyük Millet Meclisi Başkanlığına
Danışma
Kurulunun 12/4/2016 Salı günü (bugün) yaptığı toplantısında siyasi parti
grupları arasında oy birliği sağlanamadığından, grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 Çağlar
Demirel
 Diyarbakır
 Grup
Başkan Vekili
Öneri:
12
Nisan 2016 tarihinde, İstanbul Milletvekili Sayın Filiz Kerestecioğlu Demir ve
arkadaşları tarafından verilen (1684 sıra numaralı) Türkiye'ye sığınmış
Suriyeli kız çocuklarının erken yaşta evlendirilmesinin ve ikinci eş olarak
evlendirmelerin araştırılması ile önlenmesi amacıyla Türkiye Büyük Millet
Meclisine verilmiş olan Meclis araştırması önergesinin Genel Kurulun bilgisine
sunulmak üzere bekleyen diğer önergelerin önüne alınarak 12/4/2016 Salı günlü
birleşiminde sunuşlarda okunması ve görüşmelerin aynı tarihli birleşiminde
yapılması önerilmiştir.
BAŞKAN
– Halkların Demokratik Partisi Grubu önerisinin lehinde ilk konuşmacı İstanbul
Milletvekili Sayın Filiz Kerestecioğlu Demir.
Sayın
Kerestecioğlu, süreniz on dakika. 
Buyurun.
(HDP sıralarından alkışlar) 
FİLİZ
KERESTECİOĞLU DEMİR (İstanbul) – Teşekkürler Sayın Başkan.
Değerli
milletvekilleri, dünyada kadın olmak zor ama Türkiye’de kadın olmak çok daha
zor. Hani hep söyleriz ya, hangi otobüse bindiğimizden gece hangi sokaklarda
dolaşmayı seçtiğimize, ne giydiğimize, nerede çalıştığımıza, her bir adımımızda
erkek egemenliği üzerine düşünüp hemen her hareketimizi de ince ince tartarız.
Artık öylesi içselleşmiştir ki tüm bu davranışlar, farkına dahi varmayız.
Bugünlerde her bir adımımızda daha çok düşünmek zorunda kaldığımızı
hissediyoruz, Türkiye’de pek çok kadın da aynı hisleri paylaşıyor, biliyorum.
Diğer yandan, şunu da biliyoruz ki en devrimci kalkışmalar en yoğun baskı
dönemlerinde cereyan eder, muktedir de bu korkudan ipleri sıktıkça sıkar zaten.
Üstelik böylesi baskı dönemleri kadınların, yalnızca iktidarını dayatana karşı
değil, yanı başındakiler tarafından uğradıkları haksızlığa karşı da daha
güçlenmelerine neden olur. Muhafazakâr iktidarlar dünyanın her yerinde benzer
özellikler gösterirler. Yaptıkları her şeyi, maden kazasını da ranta açtıkları
arazilerden kazandıkları paraları da cinsel istismarı da ahlakın, sözüm ona
toplumsal değerlerin arkasına saklarlar. Ahlak sopası insanların sırtında bir
iner bir kalkar. 
Çocuk
istismarına karşı önleyici ve denetleyici, bütünlüklü bir politika olmadığı,
istismar edenlerin kayıtlarının tutulmadığı, eğitimcilerin bu alanda
eğitilmediği, istismara ve şiddete uğrayan çocuk hemen sarılıp sarmalanmadığı
ve adaletin tesis edildiğini hissetmediği sürece, çocuklar rehabilitasyon
merkezlerinde tek bir tedavi edici terapiden faydalanamadıkları müddetçe her
yerde çocuk istismarı gerçekleşebilir demiştik. Fakat istismar ve cinsel şiddet,
güç ilişkilerinden beslenir. Ahbap çavuş ilişkileriyle kimilerinin sırtını
kollayan, politik çizgisinde olanlara sahip olduğu güçle yaptıklarının cezasız
kalacağını hissettiren bir iktidar, cinsel istismarın da kadına yönelik
şiddetin de yaygınlaşmasına sebep olur. 
Bakınız,
Facebook profiline Cumhurbaşkanı Erdoğan’ın fotoğrafını koymuş Gazi Anadolu
Lisesi Müdür Yardımcısı ve EĞİTİM-BİR-SEN Malatya Yeşilyurt Temsilciliği Yöneticisi
Nevzat Turan, 5 Nisanda sosyal medya hesabından ne diyor? “Allah aşkına, şu
güzelim memleketimizin hangi yöresinde böyle kızlı erkekli bir halk oyunu var.
Maalesef, gençlerimize, çocuklarımıza halk oyunları adı altında ‘halt oyunları’
oynatılıyor. Hangi ana baba 16-17 yaşındaki kızının elini bir erkeğin
tutmasını; diz dize, göz göze, kol kola, sarmaş dolaş halt oyunu oynamasını
ister?” Şimdi özellikle dikkatinizi çekiyorum: “Namusu için cinayet işleyen
adam buna izin verir mi? Bence vermez. Bu şekilde bir halk oyununun neresi
İslam’a uygun? Geleneksel kıyafetler giyince bu durum helal mi oluyor?
İslam’daki zina mevzusunu iyi okumalı ey analar babalar!” Evet, bir kere daha
dikkatinizi çekmek istiyorum: İktidarın muhafazakâr ahlakını arkasına almış, korkusuzca,
kişileri “namus” adı altında kadın cinayetlerine yani suça teşvik ediyor. Diyor
ki: “Namusu için cinayet işleyen adam buna izin verir mi? Bence vermez.” 
Ne
Hükûmet ne de kamu görevlileri, bir yönetim biçimi olarak İslam’ı vatandaşlara
işaret etme hakkına sahip değildir. Vatandaşları bir araya getiren Anayasa’dır.
Kanunlara uygun olduğu müddetçe istediği dinin ritüellerine uygun yaşamak
bireylerin inisiyatifindedir. Kamu görevlisi sıfatıyla kimse herhangi bir dinin
kurallarına işaret edemez. Bir eğitimcinin, halkın yıllardır taşıdığı
hikâyelerin, dansların, aslında toplumun ekonomik ve sosyal ilişkilerine dair
pek çok şey anlattığını bilmesi gerekirdi. 
Halk
oyunları, bize o halkın nasıl yaşadığına dair hikâyeler anlatır. Mesela, teşi
oyununda, kadınların keçi ve koyun kıllarını “teşi” denen aletle yün hâline
getirmesi anlatılır. Delilo, bir sevinç ve kutlama oyunudur. Sadece Trakya’da
tespit ve derlemesi yapılan halk dansı sayısı 120-130 civarındadır. Kimi zaman
diller unutulur ama halkların oyunları ve şarkıları kalır geriye. 
Ne
var ki müdür yardımcısının çıkışı münferit değil arkadaşlar. Uzman eğitimciler,
birçok kez halk oyunu çalışmalarının nasıl engellendiğini anlattılar bizlere.
Mesela, çocuklar tüm yıl çalışıyorlar, il millî eğitim müdürü geliyor ahlaka
aykırı buluyor, çocuklar sahneye dahi çıkamıyorlar.
Halka
ahlak dayatanların ikiyüzlü ahlakına Karaman’da da acı bir biçimde tanık olduk.
Bunu da sormak istiyorum. Çocuklara yönelik istismara karşı 24 Martta bir
komisyon kurulmasını kararlaştırdık, hâlen komisyon kurulmadı, neden? Tüm
partiler komisyona üyelerini bildirdiler mi? Neden biz üyeler Genel Kurulda
okunarak komisyon çalışmalarına başlayamıyoruz? Bu sorumsuzluk, istismara
uğrayan çocuklara yönelik politikalarla ilgili ciddi kuşkular yaratıyor. 
Avrupa
Konseyi Çocukların Cinsel Sömürü ve İstismara Karşı Korunması Sözleşmesi,
çocukla yapılacak mülakatta ve istismarla ilgili davalarda haksız gecikmeler
olmaksızın derhâl yerine getirilmesini zorunlu kılar. Çocuklarla ilgili konular
öncelikli olarak ele alınmalıdır. Mecliste böylesi bir vurdumduymazlıkla
karşılaşmak, komisyonun hâlen işlemeye başlamaması beni ciddi olarak
şaşırtıyor, sizleri şaşırtıyor mu bilemiyorum.
Üstelik
bir de Ensar vakıfları artık yirmi dört saat polis tarafından korunacakmış.
Vakıflara bir şey mi oldu da korumaya alıyorsunuz? Ensar vakıflarını korumaya
alırken çocuklar için komisyon neden hâlen çalışmaya başlamıyor? “Soruşturmayı
sessiz sedasız yürütüyoruz.” diyor Bakan ama toplumun böylesi tepkisini çekmiş
bir olayla ilgili soruşturma ve çocukların rehabilitasyonuyla ilgili
-kimlikleri saklı kalmak kaydıyla- Meclis bilgilendirilmelidir. Bu nedenle,
Sayın Meclis Başkanından da, özellikle ilgili bakanlarla bir görüşme yaparak
Meclisi bu konuda bilgilendirmesini rica ediyorum. 
Maalesef,
başta da söylediğim gibi, erkek şiddetinin bunca övüldüğü bir ülkede kadın ve
çocuk olmak zor. Uzun zamandır sığınmacı ve göçmen kadınların sorunlarını dile
getiriyoruz. Bu konuda soru önergeleri verdik, henüz cevap alamadık. Kürsüde
defalarca, kadınların seks işçiliğine zorlandığını, çocuk yaşta
evlendirildiklerini, ikinci eş olmaya mecbur bırakıldıklarını dile getirdik.
Suriye’den göç akınının 2014 yılı itibarıyla doruğa çıkmasıyla birlikte,
cinsiyet temelli şiddet biçimlerinden biri olan kız çocuklarının erken yaşta
evlendirildiklerini ve kadınların ikinci eş olarak evlenmeye mecbur
bırakıldıklarını çok daha sık duymaya başladık. Mülteci kadınların ve kız
çocuklarının yaşadıkları maddi zorluklar, çalışma izinlerinin olmaması, sosyal
güvence olmadan oldukça düşük ücretle ağır işleri yapmaları, çocuk işçiliği
veya çalışmak istedikleri hâlde iş bulamamaları söz konusu evliliklerin önemli
sebepleridir. 
Kadınlar
ve çocuklar ciddi bir fiziki ve cinsel şiddet tehdidi altında yaşamlarını
sürdürüyorlar. Pek çok mülteci kadın patronlarının cinsel saldırısına ve
tacizine maruz kalıyor, ücretlerini dahi alamıyorlar, polise başvurmaktan
çekiniyorlar, Türkiye’deki sığınmacı statülerinin etkileneceğini düşünüyorlar.
Göçmen ve mülteci kadınlara yönelik şiddet ve istismarlar üzerine özel olarak
çalışan tek bir kamu kurumu yok, çalışanlar bu konuda eğitilmemiş, sığınmacı
kadınları geri çeviriyorlar. 
Kız
çocuklarının erken evlendirilmesi ve kadınların ikinci eş olarak evlenmeye
mecbur bırakılmasıyla ilgili verileri eksiksiz biçimde kamuoyuyla
paylaşabilecek tek kurum, imam nikâhlarını eğer izliyorsa, Diyanet İşleri
Başkanlığı çünkü bu evlilikler imam nikâhıyla -tırnak içerisinde-
gerçekleşiyor. Kadınlar bu sebeple de evlilik bağının getirdiği hiçbir avantajdan
yararlanamıyor. 
Yalnız
veya ailesi maddi zorluklar yaşayan genç kadınları ve çocukları, çok eşli
evliliğe ikna ettikten sonra, geçici evlilikler yoluyla seks işçiliğine
zorlamak da yaygın bir hâl almış durumda. Özellikle sınır illerinde günlük
hayatın olağan gündemlerinden biri olarak konuşuluyor bu. Yaşlı yaşlı birçok
erkek Kilis’te bir kuyumcuya, örneğin Ankara, Samsun gibi birçok ilden gidip
bir yüzük, bir bilezik, bir çift küpe alıyor ve maalesef çocuk yaştaki Suriyeli
kızları bunların karşılığında götürdükleri anlatılıyor. Artık söz konusu…
(Mikrofon
otomatik cihaz tarafından kapatıldı)
FİLİZ
KERESTECİOĞLU DEMİR (Devamla) – Bir pozitif ayrımcılık da ben isteyebilir
miyim.
BAŞKAN
– Sayın Kerestecioğlu, sadece kadın milletvekillerine pozitif ayrımcılık yapıyorum,
size de bir dakika ek süre veriyorum. Lütfen, tamamlayınız. 
FİLİZ
KERESTECİOĞLU DEMİR (Devamla) – Teşekkür ederim Sayın Başkan. 
Artık
söz konusu insan ticaretiyle ilgili kaç failin yakalandığı ve cezalandırıldığı
bilgisinin derhâl açıklanması gerekiyor. Bu tür evliliklerin meşru, hatta
yardımseverlik olarak ele alınması ve buna göz yumulması, bu evlilikleri
meşrulaştırarak kadınları daha da kırılgan bir konuma mahkûm ediyor. Erkekler,
hem ilk evliliklerindeki kadınlara hem de ikinci birlikteliklerindekilere
şiddet uyguluyorlar. Yani, birlikte oldukları kadınları eşya gibi değiştirmek
isteyenler, “hasta” diye geri gönderenler, daha neler neler anlatılıyor. 
Bir
kadının hikâyesini size okumak istiyorum. “Hayriye” isimli bir kadın şöyle
diyor: “Nereden baksan on beş senedir ağzımda diş yok ve bana dedi ki:
‘Dişlerini yaptıracağım.’ Evet, bunun karşılığında Suriyeli bir kuma geldi; hem
ev işlerini yapıyor hem kocama karılık yapıyor. O da küçücük bir kız çocuğu.”
Ve biz o kız çocuğunun sesini maalesef duyamıyoruz bile. 
Bu
nedenle sayın milletvekilleri, buna tanık olmaktan vazgeçelim ve araştırma
önergemizi lütfen destekleyin. 
Teşekkürler.
(HDP sıralarından alkışlar)
BAŞKAN
– Teşekkür ederiz Sayın Kerestecioğlu.
Halkların
Demokratik Partisi grup önerisinin aleyhinde Afyonkarahisar Milletvekili Sayın
Ali Özkaya. 
Buyurun.
(AK PARTİ sıralarından alkışlar) 
Süreniz
on dakika Sayın Özkaya. 
ALİ
ÖZKAYA (Afyonkarahisar) – Sayın Başkan, saygıdeğer milletvekilleri; Halkların
Demokratik Partisinin, Türkiye’ye sığınmış Suriyeli kız çocuklarının erken
yaşta evlenmeleri ve ikincil evlilikleriyle ilgili vermiş olduğu araştırma
önergesi hakkında ve bu önergenin aleyhinde AK PARTİ Grubu adına söz almış
bulunuyorum. Hepinizi saygıyla selamlıyorum. 
Değerli
milletvekilleri, 2015 Temmuz ayından itibaren terör örgütü tarafından
başlatılan ve DEAŞ, YPG, DHKP-C ve tüm terör örgütleri tarafından da ülkemizin
Doğu ve Güneydoğu Anadolusu’nda şehit edilen askerlerimize, polislerimize,
korucularımıza, vatandaşlarımıza buradan bir kez daha Allah’tan rahmet
diliyorum. Dün, Diyarbakır Hani’deki jandarma karakolumuza yapılan hain
saldırıyla şehit olan askerlerimize Allah’tan rahmet diliyor, yaralılarımıza
acil şifalar diliyor; bu terör eylem ve fiillerini destekleyenlere, propagandasını
yapanlara, onlara yandaş olanlara karşı da yüce Meclisin gereğini yapmasına ve
gereğini yapacağına olan inancımı bir kez daha beyan ederek sözlerime
başlıyorum.
Değerli
milletvekilleri, İçişleri Bakanlığınca, yabancıların Türkiye’ye girişleri,
Türkiye’de kalışları ve Türkiye’den çıkışları ile Türkiye’den koruma talep eden
yabancılara sağlanacak korumanın kapsamına ve uygulamasına ilişkin usul ve
esasları ve insan ticareti mağdurlarının korunmasına ilişkin görevleri yerine
getirmek üzere İçişleri Bakanlığına bağlı Göç İdaresi Genel Müdürlüğü kurulmuş
ve 11 Nisan 2013 tarihi itibarıyla bu Genel Müdürlük faaliyete başlamış ve
Türkiye’deki bütün iş ve işlemleri yürütmektedir.
Suriye’de
2011 yılında başlayan iç karışıklıklar neticesinde ülkemize yoğun bir göç akışı
olmuştur. Bu kapsamda, ülkemizde bulunan Suriyelileri kayıt konusunda teşvik
etmek, hak ve yükümlülükleri konusunda bilgilendirmek ve kayıt işlemlerini
tamamlamak amacıyla Suriyelilerin yoğunlukta yaşadığı iller başta olmak üzere
çalışmalar yapılmış, 7 Nisan 2016 tarihi itibarıyla 2 milyon 749 bin 410
Suriyeli yabancı uyruklu kişi geçici koruma altına alınmıştır. Suriyeli yabancı
uyruklu bu kişiler kayıt olmalarından sonra başta sağlık hizmetlerinden ve tüm
hizmetlerden yararlanmaya başlamışlardır.
Bugün
HDP, Suriyeli sığınmacıların erken yaşta evlenmesi ve ikincil evlilik
yapmasıyla ilgili bir araştırma önergesi veriyor.
Çok
saygıdeğer milletvekilleri, Meclisimizde şu anda aynı konuda bir araştırma
önergesi var; aile bütünlüğünü olumsuz etkileyen unsurların ve boşanma
olaylarının araştırılması ile aile kurumunun güçlendirilmesi için alınması
gereken önlemlerin belirlenmesi hakkında bir komisyon var, ben de bu Komisyonun
Sözcüsüyüm. 4 partinin ortak oylarıyla kurulmuş bu Komisyon ülkemizin değişik
yerlerinde görev yaptı, gitti mahallinde incelemeler yaptı; Şanlıurfa’da yaptı,
Kilis’te yaptı. Kilis’teki toplantıya buradan milletvekili arkadaşlarımızla
beraber katıldık. Antalya, Bursa; bu hafta sonu iki gün İstanbul’da, dün de
Düzce’deydik. Dolayısıyla, Türkiye’nin her yerinde bu konuyu, aile bütünlüğünü
etkileyen olayları araştırdık. 
Bilhassa,
az önce söylenen “Efendim, Kilis’te Suriye’den gelen çocuklarla ikinci evlilik
yapılıyor, erken evlilikler yapılıyor, çocuklarla evleniliyor ve ikinci eş
alınıyor.” hususunu, bütün Kilis’i gezdik, sokaklara çıktık, her partiden
milletvekili arkadaşlarla teker teker halka sorduk, esnafa sorduk, “Sizin
çevrenizde böyle bir olay var mı?” dedik; neredeyse oy birliğiyle, ittifakla
Kilis’te böyle bir olayın olmadığını gördük. Bu ve benzeri olayları, olmayan
olayları varmış gibi söyleyerek toplumumuza, insanlara bir bühtanda bulunmak
haksızlıktır. Bireysel, binlerle ifade edilen… Az önce söylediğim, 2 milyon 700
bin-2 milyon 750 bin Suriyelinin olduğu bir yerde, koskoca Kilis’te biz
yalnızca ikinci evlilikte 1 tane olayla karşılaştık, bunun dışındaki bir olayı
görmedik. Diğer muhalefet partisi milletvekili arkadaşlarımız da sordu
aynısını. Öyle olunca haksız bir şekilde insanları itham etmek, suçlamak ve
toplumda olmayan hususu varmış gibi Meclisin gündemine getirerek Meclisin
gündemini kilitlemek bence doğru ve yerinde bir davranış değildir. Bu sebeple
bunun haksız bir iddia ve isnat olduğunu düşünüyorum.
ERTUĞRUL
KÜRKCÜ (İzmir) – Kime haksızlık edilmiş ya?
ALİ
ÖZKAYA (Devamla) – Suriye’den gelenlerle ilgili neler yapıldığıyla ilgili kısa
kısa bilgiler vermekte fayda görüyorum. AFAD ve Göç İdaresi Genel Müdürlüğü
ciddi manada çalışıyor. Geçici barınma merkezleri dışındaki nüfusun Göç İdaresi
tarafından kayıt altına alınması hizmetleri yapılmaktadır. Suriyeli kadınlar,
şiddete maruz kalmaları durumunda Türkiye’deki sığınmaevlerinden
yararlanmaktadır. Kadın, erkek, çocuk eğer bir suça maruz kalmışsa bunun ne
vatandaşlığı sorulur ne yaşı sorulur ne cinsiyeti sorulur. Türk Ceza Kanunu,
Türkiye’de işlenmiş her suça “Bu ülkenin vatandaşıdır, değildir.” diye bakıp
ona göre işlem yapmaz. Cumhuriyet savcıları, eğer bir çocuğun Türk Ceza
Kanunu’nun 102 ve 103’üncü maddesindeki gibi cinsel saldırı ve cinsel istismara
maruz kaldığını görmesi durumunda mutlak surette bununla ilgili işlem tesis
etmektedir. 
Burada
işin niteliğinden ve doğasından gelen bir kısım sıkıntıların olduğunu
bilmemizde fayda var. En önemli husus, Suriye ile Türkiye arasındaki medeni
kanun farklılığı. Zira, Suriye’deki evlenme yaşı… Ve çoğul evlilik bir kanun
hükmü. Türkiye’ye gelenlerin bir kısmının nüfus kayıtlarının olmaması, nüfus
cüzdanlarının olmaması, oradan kayıtların sağlıklı bir şekilde getirilememesi
gibi sebeplerle bazen evlilik yaparken ilgili idareler güçlük çekmekte ve
birçok zaman ilgili kişinin beyanını esas alarak buna göre işlem tesis
etmektedir. 
Denilmektedir
ki: “Diyanet İşleri Başkanlığı, bu evlilikler dinî nikâhla, imam nikâhıyla
yapıldığı için buna göre kayıtları bize bildirsin.” Arkadaşlar, Diyanet İşleri
Başkanlığının böyle bir görevi yok, böyle bir kayıt yapılmıyor, böyle bir
sistem yok. Bu kaydı yalnızca belediyeler yapmakta, köyde muhtarlar nüfus
kayıtlarını tutmaktadır. Eğer bir kişi dinî nikâh yaptırmak istiyorsa Diyanet
İşleri Başkanlığının yönetmeliği gereğince, nikâh yapıldıktan sonra resmî
belgeyle dinî nikâh kıydırmaktadır. Dolayısıyla Diyanet İşleri Başkanlığından
bu konuyla ilgili bir bilgiyi bulmamız mümkün değildir. Ha, “Diyanet İşleri
Başkanlığı böyle bir kayıt yapsın.” diyorsanız o zaman onu ayrı bir başlık
altında konuşmak gerekir. Bu sebeple, Diyanet İşleri Başkanlığının ancak bu
konudaki verdiği vaazları ve irşat faaliyeti kapsamındaki bilgileri aldım.
Özellikle şunu söylüyor Diyanet İşleri Başkanlığı: “Küçük çocukların ayırt edici
ergenlik yaşına gelmeden evlendirilmesi doğru değildir.” Bizim Medeni
Kanun’umuz bu konuda 17 yaş şartını kabul etmiş. Eğer çok zorunluysa ve
çocuğun, ailenin ciddi bir yararı varsa hâkim kararıyla 17 yaşında evlenmenin
önü açılmış. Onun dışında, evlilik, kural olarak 17 yaşından erken
yapılmamaktadır. Diyanet İşleri Başkanlığı da -bu çerçevede herhangi bir
sorumluluğu yoktur- böyle bir kayıt tutmamaktadır. 
Suriye’den
gelen vatandaşlarla ilgili, bilhassa eğer bir cinsel istismara maruz kalmışsa
Türkiye’deki sığınmaevlerinden onlar da yararlanmaktadır. Türkiye’deki Alo
183’ten, kadına yapılan şiddete karşı bu birimden Arapça bilen uzmanlar
görevlendirilmiş, bu uzmanların onlarla iletişim sağlaması esas alınmış ve bu
kişilere karşı onları yönlendirmek ve onlarla ilgili kayıt tutup soruşturmalara
yardımcı olmak için çalışmalar yapılmaktadır. 
Ülkemizde
AFAD, AFKEN (Afet Geçici Kent Yönetim Sistemi) çerçevesinde, özellikle
kadınların orada kayıtlarının yapılması, okuryazarlığı, yaşları, kadınların
mahalle muhtarlıklarında ve yönetime katılmasıyla ilgili özel bir gayret sarf
edilmektedir. Biz, Kilis’teki Elbeyli ve Öncüpınar Kamplarını ziyaret
ettiğimizde, gerçekten orada kadınların o süreçlere katıldığını, çocukların çok
güzel bir şekilde eğitimlerini aldığını, onların devletimizin sağlamış olduğu
bu imkânlardan ciddi manada istifade ettiğini büyük bir mutlulukla müşahede
ettik. 
Bu
önergenin, mevcut araştırma komisyonunun görev alanlarına giren bir konuda ve
daha ziyade muhalefetin, maalesef, araştırma önergesinin amacının dışında her
gün yeni bir gündem çerçevesinde konuşma yapma gayretiyle verildiğini
düşünüyorum. Önergenin sağlıklı bir sonuç doğurmayacağını, aynı alanda devam
eden çalışmaları baltalayacağını düşünüyorum ve bu önerge çerçevesinde, devam
eden komisyonumuzun çalışmaları sonuçlanıncaya kadar da bu önergenin
reddedilmesini düşünüyorum ve önergeye ret oyu vereceğimizi bildiriyor, yüce
heyetinizi saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederiz Sayın Özkaya.
ÇAĞLAR
DEMİREL (Diyarbakır) – Sayın Başkan…
BAŞKAN
– Sayın Demirel, buyurunuz.
ÇAĞLAR
DEMİREL (Diyarbakır) – Sayın Başkan, hatip konuşmasında olmayan olayları varmış
gibi gösterdiğimize, bu önergeyi gereksiz yere verdiğimize ve halkı, insanları
suçladığımıza ilişkin sataşmada bulundu; buna ilişkin söz hakkı talep ediyoruz.
BAŞKAN
– Evet.
Kim
konuşacak?
ÇAĞLAR
DEMİREL (Diyarbakır) – Filiz Hanım konuşacak.
BAŞKAN
– Sayın Kerestecioğlu, bir dakika size kürsüden söz veriyorum.
Buyurun.
IX.- SATAŞMALARA İLİŞKİN KONUŞMALAR
1.- İstanbul Milletvekili Filiz
Kerestecioğlu Demir’in, Afyonkarahisar Milletvekili Ali Özkaya’nın HDP grup
önerisi üzerinde yaptığı konuşması sırasında HDP Grubuna sataşması nedeniyle
konuşması
FİLİZ
KERESTECİOĞLU DEMİR (İstanbul) – Teşekkürler Sayın Başkan.
Sayın
Hatip, sanıyorum muhalefetin görevini tam algılayamamış durumdasınız çünkü
muhalefet her gün her gündemle ilgili konuşur ve zaten muhalefetin görevi de
budur yani var olan gündemleri ve sizin gündeme getirmediğiniz şeyleri
özellikle konuşmaktır.
Bir
kere, söz ettiğiniz komisyon hiçbir şekilde gündemi bu olan bir komisyon
değildir. “Boşanmalar neden oluyor? Ailenin durumunu güçlendirelim.” diye
kurulmuş olan bir komisyon, ki biz aslında şiddetle ilgili, kadına yönelik
şiddetle ilgili bir komisyon kurulmasını önermiştik, buna alternatif olarak
kurulan komisyon bu oldu. Bunun gündemi, kalkıp da Suriyeli genç kızların
şiddete maruz kalması ya da zorla evlendirilmeleri değildir. Ayrıca, Kilis’e
bir gün gidip gezmekle de siz oraya vâkıf olamazsınız, hiçbir komisyon üyesi de
vâkıf olamaz. Eğer bunu gerçekten samimiyetle istiyorsanız, vâkıf olmak
istiyorsanız o zaman, aynı zamanda yıllardır oralarda çalışan gazetecileri ve
STK’ları da o komisyona davet edin, onları dinleyin, gerçekten bugün gündeme
getirdikleri şeyleri görme şansınız olabilir diye düşünüyorum.
Hele
Suriye’deki medeni kanunun çoklu evliliğe fırsat verdiği için de böyle şeyler
olabileceğini söylemek -yanlış anlamadıysam bunu böyle ifade ettiniz- çok ciddi
talihsiz bir açıklama diye düşünüyorum çünkü gerçekten, aslında neden bu
değildir. Biz çocuklardan bahsediyoruz; yetişkin kadınlardan da değil,
çocuklardan bahsediyoruz, çocukların özellikle bu duruma maruz kaldığından
bahsediyoruz ve ayrıca kayıtlı olan göçmenlerin dışında, sizin gidip kamplarda
ziyaret ettiğiniz göçmenlerin dışında Suriyeli o kadar fazla sayıda insan
yaşıyor ki ülkemizde onların kayıt altında bulunmaları ve neler yaşadıklarına
vâkıf olabilmeniz de mümkün değil. Bu nedenle, konunun ciddiyetle ele alınması
gerekiyor. 
(Mikrofon
otomatik cihaz tarafından kapatıldı)
FİLİZ
KERESTECİOĞLU DEMİR (Devamla) – Bir komisyonun özellikle o isimle kurulması
gerekiyor. Yani, biz, kilitlemek için falan değil; aksine, insanların
mağduriyetlerini gündeme getirmek için komisyon kurulmasını talep ediyoruz.
(HDP sıralarından alkışlar)
BAŞKAN
– Teşekkür ederiz Sayın Kerestecioğlu.
ALİ
ÖZKAYA (Afyonkarahisar) – Sayın Başkanım, 69’uncu maddeye göre…
BAŞKAN
– Sayın Özkaya, buyurun.
ALİ
ÖZKAYA (Afyonkarahisar) – Söylediklerimi farklı söyledi.
ERTUĞRUL
KÜRKCÜ (İzmir) – Hayır efendim, öyle bir şey olmadı.
ALİ
ÖZKAYA (Afyonkarahisar) – Yani “Anlayamadınız, bunu söylemediniz…” diye bu
şekilde sataştı açıkça.
BAŞKAN
– Sataşmadan mı söz istiyordunuz?
ALİ
ÖZKAYA (Afyonkarahisar) – Evet, 69’uncu maddeye göre…
BAŞKAN
– Sayın Özkaya, aslında sataşma yok ancak…
ALİ
ÖZKAYA (Afyonkarahisar) – Benimki sataşma kabul edildiğine göre Sayın Başkanım…
KAMİL
AYDIN (Erzurum) – Bir avukat sataşmayı bile tanımlayamıyor yahu. 
BAŞKAN
– Peki, buyurun. 
İki
dakika da size veriyorum. 
2.- Afyonkarahisar Milletvekili Ali Özkaya’nın,
İstanbul Milletvekili Filiz Kerestecioğlu Demir’in sataşma nedeniyle yaptığı
konuşması sırasında şahsına sataşması nedeniyle konuşması
ALİ
ÖZKAYA (Afyonkarahisar) – Sayın Başkan, saygıdeğer milletvekilleri; işin özü,
elbette ki muhalefet her konuyla ilgili araştırma önergesi verecek, konuşacak,
konuşma için gerekçe sağlayacak; buna bir itirazımız yok ama aynı konuyu bir
kere daha, bir kere daha, biri bitmeden diğerini söylemek doğru değil. Benim
eleştirdiğim bu. 
İkincisi:
Eğer biz bir komisyon kuracaksak aynı komisyon da gidecek yine ilgililere
soracak. Biz Kilis’e gittik, Urfa’ya gittik, Antalya’ya gittik, Bursa’ya
gittik; Giresun, Ordu, Trabzon, İstanbul, Düzce, Türkiye’de gezmediğimiz…
Arkadaşlarımız geçen hafta Almanya’ya gittiler, bu hafta bir başka yere… Yani
gidecek komisyon da bir gün kalacak orada, bir ay kalmayacak. Bu komisyon bir
gün kalınca yeni kuracağımız komisyon bir ay mı kalıp gidecek? 
İDRİS
BALUKEN (Diyarbakır) – Gerekirse bir ay da kalır, bir hafta da kalır. 
ALİ
ÖZKAYA (Devamla) - Oradaki sivil toplumun tamamıyla konuştuk, basın
mensuplarının tamamıyla konuştuk, aile hâkimleriyle konuştuk, jandarmayla
konuştuk, polisle konuştuk; sivil toplumla, sıradan insanlarla, çıktık,
sokaktaki halkla konuştuk, herkesle konuştuk. 
Konu
açık: İnsanları ve Kilislileri, oradaki insanları haksız yere suçluyorsunuz.
Gerçekten, ben, Türkiye'nin her yerini gezdim; Kilis’in 93 bin nüfusu var, 127
bin göçmeni barındıran dünyada bu kadar huzurlu ve bu kadar mutlu başka şehir
bulamazsınız. 
MAHMUT
TOĞRUL (Gaziantep) – Her gün bomba patlıyor Sayın Hatip. 
ALİ
ÖZKAYA (Devamla) - Bunu gördük. Bu insanları haksız yere suçlamayı doğru
bulmuyoruz. 
ERTUĞRUL
KÜRKCÜ (İzmir) – Kilisliler niye suçlanıyor olsun? 
İDRİS
BALUKEN (Diyarbakır) – Siz Kilislileri bombaların hedefi hâline getirdiniz. Her
gün 10 tane roket düşüyor. 
ALİ
ÖZKAYA (Devamla) - Yeni komisyon kuracaksınız, farklı bir komisyonu kurun,
farklı bir konuyla kurun, bunu önerin ama aynı konuyu bir kere daha konuşmanın
anlamı yok. 
Üçüncüsü:
Efendim, Suriye’de bir savaş var. İnsanlar çıkıyor, geliyor, üzerinde kimlik
yok, hiçbir bilgi yok “Ben evlendim.”, “Evlenmek istiyorum.” diyor. Benim
mevzuatım bu. Türkiye Cumhuriyeti vatandaşı değil bu insanlar. O insana bir
sistem bulmanız lazım, o “Evleniyorum.” diyen insanı bir kayıt altına almanız
lazım. Bu kayıt altına aldığınızda ilgili kişinin… 
(Mikrofon
otomatik cihaz tarafından kapatıldı) 
ALİ
ÖZKAYA (Devamla) – Hiçbir şekilde küçük çocuğun evlendirilmesi asla söz konusu
değil. Küçük çocuk, bizim kabul ettiğimiz uluslararası sözleşmeler çerçevesinde
de Suriyeli bir çocuk 17 yaşından küçük olduğu müddetçe asla evlendirilemez; bu
böyledir, doğrusu budur.
Teşekkür
ederim, sağ olun. (AK PARTİ sıralarından alkışlar) 
BAŞKAN
– Teşekkür ederiz Sayın Özkaya.
FİLİZ
KERESTECİOĞLU DEMİR (İstanbul) – Sayın Başkan…
BAŞKAN
– Buyurunuz Sayın Kerestecioğlu.
FİLİZ
KERESTECİOĞLU DEMİR (İstanbul) – Ben bu Meclisin bir Milletvekiliyim ve
Kilislileri suçlamakla suçlandım, böyle bir niyetim yok; bu nedenle sataşmadan
söz istiyorum.
BAŞKAN
– Peki, buyurun Sayın Kerestecioğlu, iki dakika söz veriyorum. (HDP
sıralarından alkışlar)
3.- İstanbul Milletvekili Filiz
Kerestecioğlu Demir’in, Afyonkarahisar Milletvekili Ali Özkaya’nın sataşma
nedeniyle yaptığı konuşması sırasında şahsına sataşması nedeniyle konuşması
FİLİZ
KERESTECİOĞLU DEMİR (İstanbul) – Değerli milletvekilleri, özellikle son
günlerde Kilislilerin başına nereden geldiği belli olmayan bombalar düşerken
Kilislilerin kimleri suçlayıp kimleri suçlamayacağını herhâlde halkımız takdir
edecektir. Bizim, Kilislileri suçlamak gibi bir niyetimiz yok, zaten Kilis’ten
sadece bir örnek verdim. Türkiye'nin her tarafına Suriyeliler, üstelik de
kayıtsız olarak yayılmış durumdalar ve bunları takip etme imkânınız yok. Bu
nedenle, özel bir komisyon kurulması gerekiyor. Bununla ilgili kurulmuş olan
bir komisyon yok. “Oradaki insanlar Medeni Kanun değil başka kanun olduğu için
evleniyorlar, böyle istiyorlar.” gibi bir şey söz konusu değil. Buradaki kadınlar
çalışamadıklarından, çalıştıklarında güvenceli çalışamadıklarından, polise
gidemediklerinden, patronları tarafından tacize uğradıklarından ancak böyle bir
şeyi yapmak zorunda kalıyor olabilirler.
Tekrar
ediyorum: Biz kız çocuklarından bahsediyoruz ve çocukları korumak en önemli, en
birincil görevimizdir. Bu, Suriyeliler için de böyledir, Türkiyeliler için de
böyledir. Bu nedenle, bu komisyonun kurulmasını istediğimizi bir kez daha ifade
ediyoruz. Kilisleri özellikle suçlamak ya da onları karalamak gibi bir
niyetimiz asla yok.
Teşekkür
ederim. (HDP sıralarından alkışlar)
BAŞKAN
– Teşekkürler Sayın Kerestecioğlu.
ENGİN
ALTAY (İstanbul) – Sayın Başkan…
BAŞKAN
– Buyurunuz Sayın Altay.
ENGİN
ALTAY (İstanbul) – Tutanaklara geçmesi bakımından söylüyorum: Saat 15.00’te
Genel Kurul başladı, saat 17.30, an itibarıyla Genel Kurulda hiçbir Hükûmet
üyesi bulunmadı. Kilis’te yaşanan, tasvip edilmeyen bir olayla ilgili Hükûmetin
vermesi gereken cevapları –tabii, hakkıdır, her milletvekili her konuda her
şeyi söyler- Afyon milletvekilimiz veriyor. Kilis milletvekilinin de bu konuda
cevap verme şeyi yok aslında. Bu Hükûmet nerede onu merak ediyorum. Tekrar
soruyorum: Hükûmet nerede?
İLKNUR
İNCEÖZ (Aksaray) – Burada, burada.
ENGİN
ALTAY (İstanbul) – Hükûmet nerede? Bunu kayıtlara geçirmek istedim, bunun için
söz aldım.
Teşekkür
ederim.
BAŞKAN
– Teşekkür ederiz Sayın Altay.
Çağrınızı
yaptınız, umarım, Hükûmetten yetkili bir bakan arkadaşımız buraya gelir ve
bilgilendirme yapar.
VIII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, İstanbul Milletvekili
Filiz Kerestecioğlu Demir ve arkadaşları tarafından, Türkiye’ye sığınmış
Suriyeli kız çocuklarının erken yaşta ve ikinci eş olarak evlendirilmelerinin
araştırılması ile önlenmesi amacıyla 12/4/2016 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun 12 Nisan 2016 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
– Halkların Demokratik Partisi grup önerisinin lehinde ikinci konuşmacı Bursa
Milletvekili Sayın Nurhayat Altaca Kayışoğlu. 
Buyurun.
(CHP sıralarından alkışlar)
Süreniz
on dakika Sayın Kayışoğlu.
NURHAYAT
ALTACA KAYIŞOĞLU (Bursa) – Teşekkür ediyorum Sayın Başkan.
Değerli
milletvekilleri, ben de öncelikle, dün Diyarbakır Hani’de jandarma karakoluna
gerçekleştirilen saldırı nedeniyle şehit olan bütün askerlerimizin ailelerine
başsağlığı diliyorum, yaralılara da acil şifalar diliyorum ve umarım artık son olur
diyorum.
Halkların
Demokratik Partisi Grubunun, Suriyeli kız çocuklarının erken yaşta
evlendirilmesi ve ikinci eş olarak evlendirilmelerine dair araştırma önergesi
hakkında söz almış bulunuyorum.
Değerli
milletvekilleri, Mart 2016’da ECPAT’ın Birleşmiş Milletler Mülteciler Yüksek
Komiserliğinin verilerine dayanarak açıklamış olduğu rapora göre Suriyeli
çocukların yüzde 4,5’i erken yaşta, çocuk yaşta evlendiriliyor. Aileler,
kamplarda taciz ve tecavüze uğramasından çekindikleri için veya fuhşa sürüklenmelerinin
önüne geçmek için bazen bir kurtuluş yolu olarak bunları evlendirme yoluna
gidiyorlar maalesef. Aslında evlendirme de değil; 2 bin, 3 bin liraya bu
çocukların satılması demek daha doğru olur. 
Savaştan
mağdur olanlar mülteci olarak gittikleri ülkelerde, maalesef, ekonomik olarak,
cinsel olarak, emek olarak bir kez daha sömürülüyorlar ve mağdur ediliyorlar.
Örneğin kirasını ödeyemeyen -ki mültecilerin artması nedeniyle, biliyorsunuz,
kiralar artıyor bazı bölgelerde- Suriyelilere “Kızını ver, ödeşelim.” deniliyor
veya evlerde en ufak tartışma yaşandığında erkekler kadınlara “Git evden, nasıl
olsa bana Suriyeli çok.” diyorlar ve kız çocukları bir mal olarak görülüp,
alınıp satılıyor ve bu da doğal karşılanıyor.
Cumhuriyetin
nimetleri olan toprak reformunu, aydınlanma devrimini tamamlayamamış bu
topraklarda, Hükûmetin, ahlakı, maneviyatı, insanlığı sadece din eğitimine
sığdırmaya çalışmasının yanlışlığının bedelini, maalesef, bu topraklarda
yaşayan herkes ödüyor.
Değerli
milletvekilleri, bakın, yine, Şubat 2015’te, Türkiye Barolar Birliği bölgeye
giderek mültecilerle ilgili bir araştırma yapıp rapor yayınlamıştı ve burada,
kız çocuklarının evlendirilmesiyle ilgili bilgiler var. 
Buna
göre, Urfa’da yapılan ziyaretlerde, Suriyeli kadınların ikinci eş olarak
alındıkları belirtiliyor ve somut olarak da heyetin tanıklık ettiği durumlar
tespit ediliyor ve buna göre deniliyor ki:
“1)
Suriyeli kız çocukları imam nikâhıyla evlendiriliyor ve bu nedenle çok sorun
yaşıyorlar.
2)
Bu evlilikler nedeniyle aile birliği bozuluyor ve aile içi şiddet
yaygınlaşıyor, çünkü kadınlar kuma istemiyorlar, ikinci eş istemiyorlar ve bu,
bir sorun olarak tekrar aile içine dönüyor. Yani sorunun bir boyutu küçük kız
çocukları, diğer boyutu yine ülkemizde yaşayan kadınlar.
3)
İmam nikâhlı kız çocuklarının hiçbir sosyal güvenceleri yok, kanuni hakları yok
ve bir süre sonra türlü bahanelerle sokağa atılıyorlar. 
4)
Sokağa atılan bu kız çocukları kötü emelli insanların eline düşüyor ve fuhşa
sürükleniyorlar.
5)
Kız çocukları evden atılınca, suç örgütlerinin ve insan ticareti yapan kötü
emelli kişilerin ellerine düşüyorlar.”
Bunlar
Türkiye Barolar Birliğinin raporunda yer alıyor.
İkinci,
üçüncü, hatta bazen dördüncü eş olarak evlendirilen bu kız çocuklarının
sömürüsüne “evlilik” denilse de aslında, bu, gerçekte cinsel sömürü amaçlı
çocuk ticaretidir.
Biraz
önce AKP’li hatip dedi ki: “Kilis’e gittik, sorduk, soruşturduk, ikinci
evlilikler yok.” Ben de Türkiye Barolar Birliğinin bu raporunu kendisine
sunuyorum, Barolar Birliğinden temin edebilir. Biraz önce Haluk Vekilimle de
konuştuk, o da geçenlerde Urfa’daydı. Urfa’da son üç yılda dosya sayısı oldukça
artmış, 300 bin derdest dosya var ve boşanma davaları eskiye nazaran son üç
yılda bütün bu dosyaların yüzde 13’üne tekabül ediyor. Bu boşanma davalarının
artmasının nedeni de bu küçük yaştaki kız çocuklarının ikinci eş olarak
alınmasıdır.
Bunlarla
mücadele etmek için sadece ve sadece insan olmak yeterlidir çünkü insan olan
herkesin başına aynı şey gelebilir. Hele hele dış politikada böyle beceriksiz
yönetimlerin olduğu ülkelerde bu ihtimal çok daha yüksektir. 
Biliyorsunuz,
Suriyeli bir bilim adamının hikâyesi var, tekrar hatırlatayım size. Ünlü bir
profesör, Suriye’de, kendi çizdiği bir sitede, rengârenk evlerde ailesiyle
yaşıyor. Çok başarılı çocukları var, yüksek bir geliri var, kimseyle sorunu yok
ve bir gece evlerine füze isabet ediyor, ailesini, çocuklarını, malını mülkünü,
her şeyini kaybediyor. Bir mucit kendisi aynı zamanda. İstanbul’da, kirasını
ödeyemez bir şekilde, kanserli bir şekilde… Onunla taşınıyoruz. Yani evleriniz
olabilir, arabalarınız olabilir, mutlu aile yaşantınız olabilir, çocuklarınız
olabilir, mutlu olabilirler ama bir gecede, Esad’ın Esed olduğu gibi, her
şeyinizi kaybedebilirsiniz, aynı duruma düşebilirsiniz. İşte o yüzden kendinizi
onların yerine koyun. Çocuklarınızı, Allah korusun ama, o kız çocuklarının
yerine koyun. Manavda bir meyve gibi sıralanıp satılan kız çocukları için ne
yapabileceğimizi, bütün siyasi görüşlerimizi bir tarafa bırakarak yeniden
değerlendirelim diyorum. 
Suriyeli
kız çocuklarının pazarlandığı bir video var, biliyorsunuz. Divanda oturmuş kız
çocukları, alıcı geliyor ve soruyor: “Kaç yaşında?” Satıcı da -istismarcı-
diyor ki: “17’sini yeni bitirdi.” “İstanbul’a gelmek ister mi?” diye bir de
nezaket gösteriyor kendince! Satıcı hepsinin adına cevap veriyor “Hepsi
İstanbul’a gelmek ister.” diyor. Böyle görüntülerle maalesef karşılaşıyoruz. 
Evet,
12-16 yaş arası fıstık, 17-20 yaş arası kiraz, sonra elma, kavun gibi meyve
adları veriliyor bu kız çocuklarına, kadınlara ve satılıyorlar maalesef. Yıl
2016, çağdaş medeniyet seviyesine ulaşmayı amaç edinmiş Türkiye Cumhuriyeti
topraklarında Orta Çağ pazarlıkları sürüp gidiyor. Bu utanç her ne kadar
iktidarın olsa da biz o çocuklar için, çözüm üretmek için bu sorumluluğu
üstlenmeye ve birlikte çözüm üretmeye hazırız.
Virginia
Woolf diyor ki: “Bir kadın olarak ülkem yok. Bir kadın olarak bir ülkem olsun
istemiyorum. Bir kadın olarak bütün dünya benim ülkem.” Ben de diyorum ki:
Kadınların ve çocukların ülkesi yapalım bütün dünyayı ve bu adımı buradan
atarak başlayalım.
Evet,
biraz önce yine AKP’li hatip dedi ki: “183 Şiddet Hattı’nda Arapça bilenler
var.” Ama biz biliyoruz ki Suriyeli kadınlar için, şiddete uğrayan kadınlar
için o hat arandığında cevap aynen şöyle oluyor: “O, kadın değil ki, mülteci
bayan.” Bakış açısı maalesef bu.
Yaşanan
bu gerçekler şunu gösteriyor: Suriyelilere kapıları açtık, evet, çok da
gösteriş yaptık ama insanlara açtığımız bu kapılar savaşın yarattığı tahribatı
önlemiyor, maalesef onların buralarda da sömürülmelerine, daha çok tahribat
yaşamalarına sebep oluyor. 
Sunay
Akın’ın bir şiiriyle bitirmek istiyorum, şöyle diyor:
“Yoksul
bir çocuk görsem
Yağmur
altında üşüyen,
Köprü
olmak geçer 
Hiç
değilse içimden.”
Biz
de bu yıkımı önleyemedik, yanlış politikalarla vesaire. Gerçekten, bu
çocukların, kız çocuklarının, o insanların birçok mağduriyet yaşamasına
sebebiyet verdik ama en azından onlara köprü olabiliriz ve biraz önce
söylendiği gibi “İkinci eş olma hadisesi yok.” deniyor ya, onları araştıralım;
gidelim, bakalım, yerinde görelim, raporları yeniden inceleyelim ve o araştırma
sonucunda bu hadiselerin yaşanıp yaşanmadığını değerlendirip birlikte çözüm
üretelim diyorum. Çünkü, bunun için, dediğim gibi, hepimizin bu durumlarla
karşılaşma ihtimali var. Dünyada bazı insanlar dünyada yaşanan bütün acılardan
kendilerini sorumlu hissediyorlar ama bazı insanlar var ki o acılara sebebiyet
verdikleri hâlde hiçbir sorumluluk hissetmiyorlar.
Hepinize
sesleniyorum: Vicdanı olan herkes, yaşanan her acıdan kendini sorumlu
hissetmeli ve çözüm üretmek için çalışmalıdır diyorum.
Teşekkürler.
Hepinizi
saygıyla selamlıyorum. (CHP ve HDP sıralarından alkışlar) 
BAŞKAN
- Teşekkür ederiz Sayın Kayışoğlu.
Grup
önerisinin aleyhinde ikinci ve son konuşmacı İstanbul Milletvekili Sayın Tülay
Kaynarca.
Süreniz
on dakika Sayın Kaynarca.
Buyurun.
(AK PARTİ sıralarından alkışlar) 
TÜLAY
KAYNARCA (İstanbul) - Sayın Başkan, değerli milletvekilleri; HDP grup önerisi
aleyhine söz aldım. Genel Kurulu saygıyla selamlıyorum. 
Öncelikle,
bu hafta Kutlu Doğum Haftası. Bu nedenle, Peygamber Efendimiz (SAV)’in o güzel
ahlakıyla ahlaklanmayı diliyor ve Kutlu Doğum Haftası’nı tebrik ediyorum. 
Aynı
zamanda, yine bir acıyla sarsıldık. Diyarbakır Hani’deki hain saldırıda şehit
olan askerlerimize Allah’tan rahmet diliyorum. Yaralılarımız var, acil şifalar
diliyorum. Ve bu hain saldırıyı, terörü lanetliyorum. Milletimizin başı sağ
olsun diyorum.
Değerli
milletvekilleri, HDP grup önerisi aleyhinde söz aldığımı ifade etmiştim.
Afyonkarahisar Milletvekilimiz Sayın Ali Özkaya bu konuda hem teknik hem hukuki
ayrıntılarla bilgi aktardılar. Dolayısıyla, tekrar ayrıntıya ve tekrara
girmemek adına, zamanı değerli kullanmak adına o başlıklara yeniden
girmeyeceğim ama şunu özellikle belirtmek istiyorum: Ailenin bütünlüğünün
korunması ve boşanma olaylarının araştırılması, ailenin güçlendirilmesiyle
ilgili komisyonun üyesi olarak, o bölgede, hem Kilis’te hem Urfa’da hem
Karadeniz’de hem İç Anadolu’da birçok noktayı bu anlamda gezerek, kolluk
güçleri, aileyle ilgili mahkemeler, avukatlar, sivil toplum kuruluşları,
değerli basın mensuplarının olduğu, her birinin yer aldığı bu çalışmaları
gözlemlemiş biri olarak da bunu ifade ediyorum ki bu çalışalar Meclis
bünyesinde gerçekleştiriliyor. Dolayısıyla, bugün, bu hafta önemli bir kanunu
da görüşeceğiz. Temel kanun içerisinde 65 yaşı aşmış olan âciz ve muhtaç
yaşlılarımıza maaş bağlanması, 15 bin polis alımı, yine sosyal çalışmacı,
denetmen alımıyla ilgili kanunun birinci bölümünün 6’ncı maddesindeydik. Bu
hafta inşallah onun çalışılmasını öngörüyoruz. Bu anlamda, HDP’nin grup
önerisindeki hassasiyete katıldığımı ifade ederek, bu haftaki gündemin özeline
dikkat çekerek… Nitekim, şunu belirtmem lazım: Elli altmış yıldır bizim
insanımız, milletimiz özlemle, heyecanla Avrupa’ya vizesiz geçişle ilgili bu
süreci bekliyor. Dolayısıyla, mayısa kadar uluslararası sözleşmelerle birlikte
12 kanunu çıkaracağız ve ben inanıyorum ki muhalefet partileri de verecekleri
görüş ve katkılarla bu değerli kanunların çıkarılmasına önemli katkılar
sunacaklardır. 
Bu
duygu ve düşüncelerle Genel Kurulu saygıyla selamlıyorum. (AK PARTİ
sıralarından alkışlar) 
BAŞKAN
– Teşekkür ederiz Sayın Kaynarca. 
Sayın
milletvekilleri, Halkların Demokratik Partisi Grubunun önerisini oylarınıza… 
ÇAĞLAR
DEMİREL (Diyarbakır) – Karar yeter sayısı…
BAŞKAN
– Karar yeter sayısı arayacağım. 
Kabul
edenler… Kabul etmeyenler… Karar yeter sayısı vardır, öneri kabul edilmemiştir.

Sayın
milletvekilleri, Cumhuriyet Halk Partisi Grubunun İç Tüzük’ün 19’uncu maddesine
göre verilmiş bir önerisi vardır. Okutup işleme alacağım ve oylarınıza
sunacağım: 
3.- CHP Grubunun, İstanbul Milletvekili
Mehmet Bekaroğlu ve arkadaşları tarafından, Doğu Karadeniz Bölgesi’nde yapılan
çay üretiminin sorunlarının araştırılması, bu kapsamda politikaların ve
alınması gereken önlemlerin belirlenmesi amacıyla 27/1/2016 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun 12 Nisan 2016 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
12/4/2016
Türkiye Büyük Millet Meclisi Başkanlığına
Danışma
Kurulunun 12/4/2016 Salı günü (bugün) yaptığı toplantısında siyasi parti
grupları arasında oy birliği sağlanamadığından, grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim. 
 Engin
Altay 
 İstanbul
 Grup
Başkan Vekili 
Öneri:

İstanbul
Milletvekili Mehmet Bekaroğlu ve arkadaşları tarafından Doğu Karadeniz
Bölgesi’nde yapılan çay üretiminin sorunlarının araştırılması, bu kapsamda
politikaların ve alınması gereken önlemlerin belirlenmesi amacıyla 27/1/2016
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin (256 sıra no.lu) Genel Kurulun bilgisine sunulmak üzere
bekleyen diğer önergelerin önüne alınarak 12/4/2016 Salı günlü birleşimde
sunuşlarda okunması ve görüşmelerinin aynı tarihli birleşiminde yapılması
önerilmiştir. 
BAŞKAN
– Cumhuriyet Halk Partisi Grubu önerisinin lehinde ilk konuşmacı İstanbul
Milletvekili Sayın Mehmet Bekaroğlu.
Sayın
Bekaroğlu, süreniz on dakika.
Buyurun.
(CHP sıralarından alkışlar)
MEHMET
BEKAROĞLU (İstanbul) – Sayın Başkan, değerli milletvekilleri; bugün ülkemizin
önemli bir konusunu görüşmek üzere, vermiş olduğumuz önerge üzerinde konuşmak
üzere grubum adına söz aldım.
Bilindiği
gibi, başta Rize olmak üzere, Trabzon, Artvin ve Giresun’da 770 bin dekar
alanda yaş çay üretimi yapılmaktadır. Yaklaşık olarak 1 milyon ile 1 milyon 300
bin ton arasında yaş çay üretiliyor, yaş çaydan da 250-260 bin ton kuru çay
üretiliyor. 210 bin aile bölgede yaş çay tarımıyla uğraşıyor ve bu insanların,
bu ailelerin tek geçim kaynağı hemen hemen çaydır, çaydan başka bir geçim
kaynağı yoktur. Bölge ekonomisine büyük bir katkı sağlıyor bu yaş çay üretimi
ve daha sonra yapılan kuru çay üretimi. 5-6 milyar civarında Türkiye
ekonomisine katkı sağlıyor. Bölgeye, yaş çay dolayısıyla 2 milyar TL civarında
para giriyor. Bu çaylar ÇAYKUR’a ait 46 tane çay fabrikasında işleniyor ve
yüzde 55’i devlet tarafından ÇAYKUR’da işleniyor, kalan yüzde 45’i ise özel
sektör tarafından işleniyor.
Şimdi,
dönemin Başbakanı Rizeli Sayın Recep Tayyip Erdoğan bir çay sezonu öncesi
Rize’ye gelmiş ve demiş ki: “Biz, ÇAYKUR’la ilgili ödemeleri yapıyoruz. Çayı
alıyoruz bu ay, ay sonunda da, gelecek ay da ödemeyi yapıyoruz ama özele
karışmayız.” Yani demek istiyor ki -şu anda da durum budur- biz çayın yüzde
50’sini, 55’sini alıyoruz, işliyoruz, parasını da ödüyoruz müstahsile ama yüzde
45’ine karışmayız. İş böyle değil değerli arkadaşlarım. Bölgede devletin
izniyle çay tarımı yapılıyor. Devletin izniyle tarla açabiliyorsunuz ve
işleyebiliyorsunuz. Dolayısıyla, siz “Evet, bunu özel sektör alıyor, o ne
yaparsa yapsın, serbest ticarettir.” filan diyemezsiniz. 
Bakın,
durum şöyle: Doğu Karadeniz Bölgesi’nde, evet, geçen sene 1 lira 70 kuruş verdi
devlet fakat özel sektör 1 lira 30 kuruşa, 1 lira 40 kuruşa çay aldı ve
enteresan bir şekilde, bu aldığı çayın bedelini ne zaman ödeyeceği, nasıl
ödeyeceği, parayla mı ödeyeceği yoksa kuru çayla mı ödeyeceği, bunların hiçbiri
belli değil. Herhangi bir sorun olduğu zaman da özel sektörle aranızda herhangi
bir anlaşma yoktur, “çay karnesi” diye bir pusula verir elinize; onun altında
da ince harflerle “Bir anlaşmazlık durumunda İstanbul mahkemeleri sorumludur.”
diye de yazılıdır. 
Ayrıca,
bölgede özel sektörün çay alabilmesi için her sezon ÇAYKUR’un uygulamış olduğu
kota yani o sürgünde dönüm başına vereceği çay, yine günlük kontenjanlar
mevcuttur. Bu sebepten dolayı çayı toplayıp fabrikaya teslim etmek neredeyse
bir işkence durumuna gelmiştir.
Bölgenin
tek geçim kaynağı dedim ama artık geçim olmaktan çıktı çünkü araziler
bölünmüştür. Aile başına 3-5 dönüm çaylık vardır ve bu çaylıkla da geçinmek
zaten mümkün değildir. 
Bölgede
başka bir iş alanı da yoktur; çay fabrikalarının dışında herhangi bir fabrika,
sanayi yoktur. Çay fabrikaları da otomasyona geçmiştir, eskiden 1.000 kişinin
yaptığı işi şimdi 30 kişi yapmaktadır. Başka sanayi yok. Turizm filan denir ama
turizmle ilgili de herhangi bir altyapı yatırımı olmadığı gibi, bölge turizmi
için son derece önemli olan dereler HES’lerle, yaylalar, vadiler de “yeşil yol”
hikâyesiyle bitirilme noktasına gelmiştir. Bir organik çay gayreti vardır ama o
da maalesef, kimyasal gübre lobileri tarafından sürekli şekilde
engellenmektedir.
Tabii,
bölgede hiçbir şey yapılmadı, Rize’de hiçbir yapılmadı anlamında söylemiyorum,
bazı şeyler yapıldı, yollar yapıldı mesela. Ovit Tüneli açılacak, güneye
bağlanacak Rize, bunlar güzel ama üretim yok. Köylerde insan kalmadı, bu
yollarda taşınan mal da yok, ticaret de yok. Dolayısıyla, insanların neyle
geçineceği sorusu ortada duruyor.
Rize
boşalıyor yani Rize boşaldığı gibi Trabzon, Artvin, Gümüşhane, Giresun, o
bölgeler bütünüyle boşalıyor. Ne olacak bu insanlar? Büyükşehirlere geliyor.
Peki, büyükşehirlerde bu insanlar nasıl yaşayacak? İstanbul’un taşı toprağının
altın olmadığını artık herkes biliyor. Peki, bu insanların, bu kadar büyük
kalabalıkların büyük şehirlerde yaşaması için, işte trafik, altyapı, bunlarla
ilgili sorulara cevap verilmiş midir? Verilmemiştir. Peki, nasıl olacak bu iş?
Bu iş esasen şöyle olacak değerli arkadaşlarım: Bu insanlar doğdukları yerde
doyabilmeliler, burada yaşamlarını sürdürebilmeliler. İşte, biz, bölge için,
özellikle Rize, Artvin ve Trabzon için, insanların doğdukları yerde refaha
ulaşabilmeleri, orada insanca yaşayabilmeleri, çoluk çocuğunun geçimini
sağlayabilmeleri için bölgenin en temel geçim kaynağı olan çayın araştırılması,
sorunlarının tespit edilmesi, tedbirlerin alınması üzere bir çay araştırma
önergesi verdik ve bu önergeye burada destek bekliyoruz.
Değerli milletvekilleri,
bölgede çayla ilgili bütün sorunlar çözülse bile, arazinin bölünmesi
dolayısıyla orada yaşayan insanların geçimlerini sadece çayla sürdürmesi mümkün
değil. O nedenle, bu bölgenin sorunlarının bir bütün olarak ele alınması
gerekiyor. 
Çay en iyi şekilde nasıl
değerlendirilebilir ve çayla beraber başka neler yapılabilir? Mesela, çayla
beraber ele alınacak önemli bir konu -ki ÇAYKUR bu konuyu destekliyor ama biraz
evvel ifade ettim, bir daha söylüyorum, kimyasal gübre lobileri tarafından bu
engelleniyor- örneğin, organik çay meselesi. Organik çay, bölgeyi bütünüyle
kurtarabilir. Organik çay, sadece bölgeyi, bölge toprağını kurtarmaz, bölgedeki
turizmin gelişmesine de katkı sağlar. Çünkü yıllardan beri, elli seneden beri
kullanılmakta olan kimyasal gübreler bölgenin toprağını toprak olmaktan
çıkarmış dolayısıyla oranın geleneksel ürünleri artık yetişmiyor. Bu Doğu
Karadeniz’e turist deniz için gelmeyecektir, yaylalar için gelecektir, vadiler
için gelecektir ve oradaki tatları tatmak için gelecektir. Bunun olabilmesi
için de toprağın kurtarılabilmesi gerekiyor. Organik çayın önündeki engeller
neler? Niçin organik çay bir türlü geliştirilemiyor? Bunların araştırılması
gerekiyor. 
Önemli bir konu var
değerli milletvekilleri. Çayla ilgili değişik dönemlerde değişik kanunlar
çıkmıştır. Bunlar 1924’te başlamış ve günümüze kadar gelmiştir. En son, 1984’te
çıkan bir kanunla, düzenlemeyle çayda tekel kaldırılmıştır, özel sektörün de
çay işletmesine izin verilmiştir ama bu konularla ilgili herhangi bir düzenleme
yapılmamıştır. Şimdi, bir çay kanunu çıkarılmaya çalışılıyor ve bölgede,
özellikle Rize’de insanlar çok büyük endişe altındalar çünkü bu çay kanunu kapalı
kapılar arkasında kotarılıyor. Sayın Bakan Rize’ye geldi ama kapalı kapılar
arkasındaydı, sivil toplum örgütleriyle görüşmedi, muhalefeti yanına
yanaştırmadı, medyayı yanına yanaştırmadı. Ne yapıyorsunuz bu çay kanunuyla çok
merak ediyoruz. Bizim endişemiz o dur ki, aldığımız duyumlar da öyle, daha
evvel hazırlanan taslaklar da göstermektedir ki bir çay piyasası kurulu oluşturulmaya
çalışılıyor. Şimdi, çay piyasası kurulu dediğimiz zaman Tütün Piyasası Kurulu,
Şeker Piyasası Kurulunu hatırlıyoruz. Şeker Piyasası Kurulundan sonra, Tütün
Piyasası Kurulundan sonra Türkiye'nin tütüncülüğü ve şekerciliğinin bittiğini
biliyorsunuz değerli arkadaşlarım. Evet “ÇAYKUR’u özelleştirmeyeceğiz.”
diyorlar ama bu kurula bağlayacaklar. Bölge insanı, Rizeliler buna büyük bir
endişe olarak bakıyorlar. Çay özelleştirilemez değerli arkadaşlarım, çayın
özelleştirilmesi, ÇAYKUR’un özelleştirilmesi bölgenin bitmesi demektir. Şu anda
insanlar orada ekmek yiyorlarsa, yemek yiyorlarsa ya çay üreticisi çay üretiyor
ondan dolayı yiyor ya çay fabrikasında çalışıyor ya da çaydan emekli olmuştur
değerli arkadaşlarım. Eğer bu olmazsa, Şeker Piyasası Kurulu gibi bir çay
piyasası kurulu çıkarılır ve çay bitirilirse oradaki insanların orada yaşaması
mümkün değil çünkü başka herhangi bir şey yoktur.
Uzun
yıllardan beri bize şunu anlatmaktadırlar: Sizin çayınız kalitesizdir, çok
pahalıya üretiyorsunuz, üretmenize gerek yok. Özallı yıllardan beri bu geliyor,
üretmenize gerek yok, çok ucuz bir şekilde satarız. Evet, amaç budur. Bakınız,
Türkiye kuru çay tüketimi konusunda dünyanın 1 numaralı ülkesidir. Türkiye’de
yılda 300 bin ton, belki de biraz daha fazla çay pazarı var ve dünya çay
tekelleri buna gözlerini dikmiş durumdadır. O sebepten dolayı bize “Çay
üretmeyin, çay üretmenize gerek yok, bu çayı siz 2 dolara mal ediyorsunuz, biz
size 70 sente, 80 sente, 1 dolara veririz ve üretmeyin.” diyorlar. 
Değerli
milletvekilleri, konuştuğumuz konu sadece Rize ve çaydan ibaret değildir, 1
milyon 250 bin, 1 milyon 300 bin insanın o bölgede geçimiyle ilgili bir konuyu
konuşuyoruz. Dolayısıyla, siz dışarıdan çay alarak, dünya çay tekellerine orayı
bırakarak bir yere gidemezsiniz. 
Başka
önemli bir konu var. Elbette çayla ilgili bir düzenleme yapılması gerekiyor,
çay kanununa da ihtiyaç var ama bu kanunda, özel sektöre verdiğimiz çaylarda
yetkili mahkemeler İstanbul’dadır demeyi engellemek gerekiyor. Özel sektörün
özellikle gerçekten namuslu olanlarının gerektiği gibi ticaret yapması,
insanların haklarını gasbetmeyecek tedbirler alınması gerekiyor. 
Rize
bütünüyle, turizmiyle, sanayisiyle, denizciliğiyle bir bütün olarak ele
alınmalı, tedbirler de ona göre alınmalıdır diyorum ve önergeye destek
bekliyorum.
Saygılarımla.
(CHP sıralarından alkışlar)
BAŞKAN
– Teşekkür ederiz Sayın Bekaroğlu. 
Önerinin
aleyhinde ilk konuşmacı Samsun Milletvekili Sayın Erhan Usta. 
Buyurun.
(MHP sıralarından alkışlar)
Süreniz
on dakika Sayın Usta. 
ERHAN
USTA (Samsun) – Teşekkür ederim. 
Sayın
Başkan, sayın milletvekilleri; Doğu Karadeniz Bölgesi’nde yaş çay üretiminin
sorunlarının araştırılması, politika ve tedbirlerin belirlenmesi amacıyla
Meclis araştırması açılmasına yönelik CHP grup önerisi üzerine MHP Grubu adına
söz aldım. Genel Kurulu saygıyla selamlıyorum. 
Geçen
hafta mübarek üç aylara girdik. Cenab-ı Allah’tan recep ve şaban aylarını bize
mübarek kılmasını ve bizi ramazana ulaştırmasını niyaz ediyorum. 
Bu
hafta içerisinde Kutlu Doğum Haftası başlıyor. Kâinatın efendisine binlerce
salatüselam olsun. Onun hatırına Cenab-ı Allah milletimizi korusun. 
Yine,
şehitlerimiz ve yaralılarımız var maalesef. Diyarbakır Hani’de dün gece kahpece
bir saldırı sonucu 3 şehit ve 38’i asker 46 yaralı var. Şehitlerimize Cenab-ı
Allah’tan rahmet, yaralılarımıza acil şifalar diliyorum. Milletimizin başı sağ
olsun. 
Şimdi,
ben, çaya geçmeden önce, çok kısa bir şekilde, ülkemizin genelinde tarımsal
üretime yönelik birkaç sorunu ve konuyu sizinle paylaşmak istiyorum. 
Bir
defa, tarımın genelinde verimliliğin çok düşük olduğunu biliyoruz. Bunun
temelinde de işletmelerde ölçeğin düşük olması, sermaye kullanımının ve
makinezasyonun düşük olması, bilinçsiz gübre kullanımı, sulama imkânlarının
yetersizliği bunların başında gelmektedir. Bunların sonucunda da tarımda düşük
bir büyüme vardır. Aslında yıllardır ülkemiz tarımda fazla verirken, dış
ticarette fazla verirken son yıllarda dış ticarette, tarımsal üretim dış
ticaretinde açık vermeye başladık. Maalesef, bu da tarımdaki yapısal sorunların
üzerine gidilecek kararların alınmamasından kaynaklanmaktadır. 
Şimdi,
çay üretimi deyince tabii, Doğu Karadeniz akla geliyor. Özellikle, 5 tane
ilimiz var burada, tabii, önemli ölçüde Rize baskın olmakla birlikte Artvin,
Giresun, Trabzon ve Ordu’da çay üretimi yapılmaktadır. 
Şimdi,
önce, genel olarak Karadeniz’in nüfus yapısı ve üretim yapısı nasıl gelişiyor,
ona ilişkin birkaç göstergeyi sizlerle paylaşmak istiyorum. Artvin’de en son,
2015 yılında nüfus binde 7,7 gerilemiş yani Artvin’in nüfusu azalıyor
arkadaşlar. Yine, Giresun’un nüfusu aynı oranda, binde 7,7 gerilemiş. Türkiye
genelinde nüfus binde 13,4 oranında artarken, bakın, Artvin’de, Giresun’da
binde 7,7 oranında nüfus geriliyor. Rize’de nüfus binde 2,4 oranında geriliyor.
Trabzon ve Ordu’da ise Türkiye ortalamasının çok altında bir miktar pozitif
artış var. 
Göç
açısından baktığımızda, Doğu Karadeniz göç veriyor. Peki, “Karadeniz’in Türkiye
üretimi içerisindeki payı nasıl gelişmiştir?” diye baktığımızda -çok teknik
detaylara boğmayacağım sizi ama- 2007-2011 verilerine bakıyorum, burada,
toplamda, bütün üretimde örneğin, Doğu Karadeniz’in payı 2007 yılında yüzde 2,6
iken, bu oran birkaç yıl sabit gidiyor, 2011 yılında yüzde 2,4’e düşüyor; yeni
veri açıklanmadı, büyük ihtimal, bu biraz daha aşağıya geldi çünkü Karadeniz
ürünlerinde fiyatlarda gerileme var. 
Tarım
katma değeri açısından baktığımızda, bakın, beş yılda yüzde 4,5’ten yüzde 3,4’e
geriliyor. Yani, Doğu Karadeniz’in Türkiye üretimi içerisinde hem toplam olarak
yani tarım sanayisi hizmetleri olarak hem de özelde tarım olarak payının
düştüğünü görüyoruz, üretimin Doğu Karadeniz’de azaldığını görüyoruz. 
Şimdi,
çay üretimine ilişkin bilgileri arkadaşlar da paylaştılar. 770 bin dekar alanda
çay üretimi yapıyoruz. 1,3 milyon ton bizim çay üretimimiz var, yaş çay
üretimimiz. Türkiye'nin aslında çay tüketimi 300 bin ton civarında, çay üretimi
de 262 bin ton civarında. Yaklaşık 2 milyarın üzerinde bir çay satış
hasılatından bahsediyoruz. 210 bin aile, 1 milyona yakın nüfus da çayla
geçimini sağlamakta. Fakat baktığımızda, aslında, bu kadar önemli bir kitleyi
ilgilendirmesine rağmen çay alım fiyatlarının istikrarsız olduğunu, özellikle,
özel sektörde çok düşük fiyatla çay alımlarının yapıldığını görüyoruz. Örgütlü
olmayan çay üreticisi de çay işletmecileri karşısında güçsüz kalmıştır. Çayın
getirisi önemli oranda azaldığı için -azalmıştır- üretici hem ürününü satmakta
zorlanmakta hem de parasını tahsil etmekte zorlanmaktadır. Stoklar gereğinden
fazladır, tanıtım ve ihracat yetersizdir, sanayici önünü görememekte, karamsar
ve moralsiz bir hâldedir, üretici de büyük mağduriyet yaşamaktadır.
Ama
çayda en önemli alan, en önemli sorun kaçakçılıktır. Aslında, Türkiye’ye çok
ciddi miktarda kaçak çay gelmektedir. Özellikle İran üzerinden geldiği ifade
edilmektedir ve kalitesizdir, hijyen koşulları açısından son derece sorunludur
bu kaçak çaylar ve bu kaçak çaylar sonucunda, aslında, Türk çiftçisi ve Türk
sanayicisi de mağdur olmaktadır. Dolayısıyla, bu kaçağa ilişkin -birazdan benim
önerilerim olacak- ciddi ölçüde tedbir alınması gerekmektedir. 
Şimdi,
çayın biraz daha detaylarına geleceğiz ama Karadeniz açısından önemli olan diğer
bir ürün fındık. Fındığı daha önce burada konuştuk, biliyorsunuz, maalesef,
fındık üreticisi Türkiye’de iki tane yabancı şirketin insafına terk edilmiştir
ve fındık üreticisi de mağdur edilmektedir. Şimdi, çayda mağduriyet var,
fındıkta mağduriyet var, alternatif ürün politikası maalesef yeterince
çalıştırılamamış, sonuç alınamamıştır, Karadeniz’in turizm potansiyeli harekete
geçirilememiştir; tam tersine, doğayı tahrip edecek yatırımlara müsaade
edilmektedir, sanayi zaten Karadeniz’de yoktur; peki, Karadeniz halkı ne
yapacaktır, Karadeniz halkı nasıl geçinecektir? Bunlara karşı, Karadeniz için
hassas olan ürünlerde özellikle, madem sanayiyi geliştiremiyoruz, turizmle
ilgili yeteri kadar bir şeyler yapamıyoruz, hiç olmazsa var olan ürünlerle
ilgili, üretimi artıracak, üretimin kalitesini artıracak tedbirlerin alınması
gerekmektedir.
Benim
bu bağlamda, çayla ilgili olarak birkaç önerim olacak, onları sizlerle
paylaşmak istiyorum. Bir defa, çayda -biliyorsunuz- alıcı yarı yarıya, yarısını
ÇAYKUR alıyor, yarısını da özel sektör firmaları alıyor. Dolayısıyla, burada,
bir defa, özel-kamu ayrımı yapılmaksızın çay sektörüne bir bütün olarak
bakılmalı, sorunlara getirilen çözüm önerileri de bu bakış açısıyla ortaya
konulmalıdır. 
Kalitenin
değerini bulduğu bir sistem oluşturulmalıdır yani kalitenin değerini bulduğu ve
kalitenin de tabii ki artırıldığı. Alıcı ile satıcının bir araya geldiği,
kaliteli ürünün fiyat olarak karşılığını bulduğu, hem müstahsil hem sanayici
hem de devletin memnun kaldığı bir çay borsası sistemi kurulmalıdır.
Üreticilerimizin refah payını da dikkate alan bir fiyat belirlenmelidir. Çay
alımlarının, ürün kalite kaybına uğramadan ve üreticiler mağdur edilmeden
yapılması büyük önem arz etmektedir.
Çayda
uygulanmakta olan kota miktarı ile ÇAYKUR’un işleme kapasitesi artırılmalıdır.
Yaşlanmış
çay bahçeleri bir program dâhilinde üstün verim ve kaliteye sahip çeşitlerle
vakit geçirilmeden yenilenmelidir. 
Organik
çay üretimine gereken önem verilmelidir. Kimyasal gübrenin terk edilerek yerine
organik veya yarı organik gübreye geçilmelidir. 
Çay
kanunu çalışmalarında tüm tarafların görüşleri alınmalı, fikir birliği
sağlanmalıdır.
Çay
üreticisinin güvencesi de ÇAYKUR’dur. Bu nedenle, ÇAYKUR daha verimli
çalıştırılmalı, siyasi etkilerin dışında tutulmalıdır.
Çay
kalitesini artırıcı önlemler alınmalıdır, devlet AR-GE için bu alanda para
harcamalıdır, çayda verimlilik artırılmalıdır, ürün çeşitliliğinin de
artırılması gerekmektedir. Siyah çayın yanı sıra yeşil çay, altın çay, beyaz
çay, çay pudrası, çay kremi gibi birçok ürünün üretilerek farklı ürün
yelpazesiyle pazarda yer edinilmesi büyük önem taşımaktadır.
Çay
millî bir üründür esasında. Millî ürün konumundaki bu çaya diğer çay
ülkelerinde olduğu gibi yüksek miktarda destek sağlanması gerekmektedir, sektöre
de bu anlamda rekabet gücü kazandırılması mümkün olabilecektir.
Çayda
katma değer vergisi oranının diğer tarımsal sanayi ürünlerinde olduğu gibi
yüzde 1’e düşürülmesi mutlaka gerçekleştirilmelidir çünkü fiyatları içeride bir
miktar daha rahatlatacak önemli bir tedbir olacağını düşünüyoruz bunun.
Kaçak
çayın önemli bir sorun olduğunu söylemiştik. Bunun önlenmesi gerekmektedir.
Özellikle çay kaçakçılığı organize suç kapsamına alınmalıdır. Çay kaçakçılarına
caydırıcı cezalar verilmesi gerekmektedir.
Doğu
ve Güneydoğu Anadolu Bölgesi’nde 30’un üzerinde paketleme tesisi olduğu
bilinmektedir. Çay kaçakçılığı da yoğun olarak bu bölgeden bu şekilde
gelmektedir, İran üzerinden gelmektedir. Çay kaçakçılığının yoğun olduğu bu
bölgelerdeki paketleme tesislerinin de daha sıkı denetlenmesi gerekmektedir.
İthal
çay nakliyesinde kullanılan belgelerin süreli olması gerekmektedir. Orman
ürünlerinde olduğu gibi burada da süre sınırı getirilmesi kaçakçılık açısından
önemli bir unsur olarak görülmektedir. Kaçak zaten başlı başına bir sorun
olmakla birlikte hem hijyen koşulları açısından hem de kalite açısından
sorunludur. O yüzden yakalanan kaçak çaylar mutlaka imha edilmeli, kesinlikle
piyasaya sürülmemelidir, evrak bulup getirmesi de beklenmemelidir. Çay
kaçakçılığıyla mücadele eden güvenlik birimleri de mutlaka ödüllendirilmelidir.
Kaçak çayın önemli bir kısmı İran’dan gelmektedir, bu konuda İran resmî
makamlarıyla temasa geçilmelidir. Dolayısıyla Karadeniz için çok önemli bir
ürün olan çayın sorunlarının araştırılması ve çayla ilgili tedbirlerin alınması
halkımız açısından büyük önem taşımaktadır.
Ben
sözlerime son verirken Genel Kurulu saygıyla selamlıyorum. Hepinize çok
teşekkür ediyorum. (MHP sıralarından alkışlar) 
BAŞKAN
– Teşekkür ederiz Sayın Usta.
İDRİS
BALUKEN (Diyarbakır) – İç Tüzük 60’a göre bir söz talebim var.
BAŞKAN
– Sayın Baluken, sisteme girebilirseniz daha kolay olur.
Buyurun.
VI.- AÇIKLAMALAR (Devam)
20.- Diyarbakır Milletvekili İdris Baluken’in,
HDP Grubu olarak, Kutlu Doğum Haftası’nda Peygamber Efendimiz’i saygıyla
andıklarına, Hükûmeti Şeyh Maksut ve Eşrefiye Mahallelerindeki kimyasal
saldırılar ile sınırdan Kilis’e yapılan saldırılarla ilgili Meclisi
bilgilendirmeye davet ettiklerine ve Başkanlık Divanınca grup başkan
vekillerinin söz hakkının kısıtlanmasının anlaşılmaz olduğuna ilişkin
açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Sayın
Başkan, biz de Halkların Demokratik Partisi olarak, içerisinde bulunmuş
olduğumuz Kutlu Doğum Haftası nedeniyle, bütün İslam âlemine ve insanlığa
müjdeci olarak gelen Peygamber Efendimiz’i bir kez daha anmak istiyoruz.
Peygamber Efendimiz’in müjdelediği felsefenin ana teması, kul hakkı yememe ve
kula zulmetmeme üzerine kuruluydu hepimizin bildiği gibi. Özellikle bu hafta
vesilesiyle, pervasız bir şekilde kul hakkı yiyen ve kula zulmedenlerin bir kez
daha bu felsefe temelinde siyasetleri dâhil olmak üzere bütün pratiklerini
gözden geçirmeleri temennisini iletmek istiyorum.
Diğer
taraftan, bu Kutlu Doğum Haftası içerisinde hâlâ İslam adına hareket ettiğini
söyleyen ama İslam’ı sadece bir iktidar aracı olarak kullanan birçok çete
yapısı Orta Doğu’da, Suriye’de acımasız katliamlar yapmaya devam etmekteler.
Özellikle AKP Hükûmetinin de desteklediği bu çete yapıları Halep’e bağlı Şeyh
Maksut ve Eşrefiye Mahallesi’nde sivil Kürt halkına karşı kimyasal silahlar
kullanmak suretiyle çok ciddi katliam girişiminde bulunuyorlar. El Nusra, Ahrar
el-Şam, Ceyş-ul İslam gibi bu çete yapılarının AKP Hükûmeti tarafından
destekleniyor olmasını ülkemiz ve halklarımız açısından da ileride çok büyük
bir sorun alanı yaratacak olan bir mesele olarak değerlendiriyoruz. 
Bitiriyorum
Sayın Başkanım. 
(Mikrofon
otomatik cihaz tarafından kapatıldı) 
BAŞKAN
– Sayın Baluken, alınan karar gereğince, aslında süreniz bir dakikaydı ancak
iki dakika konuştunuz. 
İDRİS
BALUKEN (Diyarbakır) – İki artı bir değil mi Başkanım?
BAŞKAN
– Gündeme geçmeden önce iki artı birdir, gündeme geçtikten sonra grup başkan
vekillerinin söz hakkı bir dakikadır. Dolayısıyla, siz isterseniz devam edin
kayıtlara geçmesi açısından. 
İDRİS
BALUKEN (Diyarbakır) – Yani, şunu ifade edeyim o zaman: Başkanlık Divanı olarak
almış olduğunuz bu kararın son derece isabetsiz olduğunu ifade etmek istiyorum.
Genel Kurul devam ederken de grup başkan vekilleri yaşanan acil hadiselerle
ilgili zaman zaman hem Genel Kurulu bilgilendirme hem de kamuoyunu
bilgilendirme amacıyla söz hakkı talep ederler. Grup başkan vekillerinin
milyonlarca oyun iradesini yansıtan bir söz hakkını kullanma yetkisini bile
Başkanlık Divanının bu şekilde kısıtlamış olmasını doğrusu anlaşılmaz bulduğumu
ve bu kararın mutlaka gözden geçirilmesi gerektiğini ifade etmek istiyorum. 
Demin
ifade etmiş olduğum bu çete yapıları, aynı zamanda ülkemize yönelik de çok
ciddi saldırılar yapmaktalar. Özellikle Kilis’e son birkaç gün içerisinde düşen
roket mermileri neredeyse Kilis halkının can güvenliğini ortadan kaldırmış
durumda. 4 ağır yaralının, onlarca sivil yaralının olduğu bir saldırıyı sanki
meteorolojik bir hadiseymiş gibi, sanki Kilis’e yağmur tanesi düşmüş gibi sunan
bir anlayışla, bir zihniyetle karşı karşıyayız. Bu anlayışın kendisi bile bu
çete yapılarının nasıl koruma altında olduğunu açık bir şekilde ortaya koyuyor.
Demin, ana muhalefet partisinin grup başkan vekili 2 kez Hükûmeti Genel Kurulu
bilgilendirmeye çağırarak Kilis’te nelerin olduğunu, sınırda saldırıların hangi
boyutta olduğunu ve Kilis halkını ilgilendiren bu can güvenliği meselesiyle
ilgili Meclisin bilgilendirilme hakkının mutlaka kullanılması gerektiğini ifade
ettiler. Biz de Halkların Demokratik Partisi olarak Hükûmeti, hem Şeyh Maksut
ve Eşrefiye Mahallesi’ndeki bu kimyasal saldırılarla ilgili hem de sınırdan
Kilis’e yapılan saldırılarla ilgili bütün Türkiye kamuoyunu ve Meclis Genel
Kurulunu bilgilendirmeye davet ediyoruz.
Teşekkür
ediyorum Sayın Başkan.
BAŞKAN
– Teşekkür ederiz Sayın Baluken. 
Eleştirilerinizi
tabii ki değerlendireceğiz ancak şunu da ifade etmek isterim Sayın Baluken.
Yaptığımız toplantıda şöyle bir karar da aldık: Meclis Başkanı Sayın İsmail
Kahraman, Meclis başkan vekilleri ama aynı zamanda grup başkan vekillerinin de
katılacağı yeni bir toplantı tarihi belirleyecektir. Bu toplantıda muhtemelen
sizin ifade ettiğiniz ve eleştirdiğiniz konular tekrar gündeme gelecektir. Umut
ediyorum ki ben de, bu toplantıda sizin ifade ettiğiniz ve eleştirdiğiniz
konularda düzeltmeler yapılabilir diye düşünüyorum Sayın Baluken.
İDRİS
BALUKEN (Diyarbakır) – Yani bu konuda, Sayın Başkan, keşke madem böyle açık bir
kapı bırakılmış, Parlamento teamülleri gereği olarak buradaki mevcut işleyişe
devam edilseydi, o toplantıdan sonra bazı kararlaşmalara varılsaydı.
Şimdi,
bizim okuduğumuz kadarıyla, tamamen muhalefet partilerinin sesini kesmeye
yönelik birtakım arayışlar var; bunlar, yakışıksız uygulamalardır. Burası
Meclistir, halkın sorunlarının muhalefet partileri tarafından
gündemleştirilmesi ve yüksek sesle dile getirilip gündemleştirilmesi gereken
bir zemindir. Dolayısıyla, tabii ki biz o toplantıda bu, İç Tüzük’ten kaynaklı
hakkımızı tekrar savunacağız ama keşke, uygulamaya hemen geçmemiş olsaydınız
yani o toplantının sonucu beklenmiş olsaydı.
BAŞKAN
– Sayın Baluken, imza atıldığı için…
İDRİS
BALUKEN (Diyarbakır) – Sayın Başkan, ülkemizin, bölgemizin, bütün Orta Doğu
coğrafyasının yaşadığı sorunları bir dakikada ifade etme gibi bir olanağa sahip
değiliz yani bu realitenin herkes tarafından bilinmesi gerekir.
BAŞKAN
– Sayın Baluken, en kısa zamanda bu toplantıyı gerçekleştirmeye çalışacağız.
Sayın
İnceöz, buyurunuz, siz de söz istemişsiniz.
Bir
dakika…
21.- Aksaray Milletvekili İlknur İnceöz’ün,
Meclis Başkan Vekillerinin Genel Kurul yönetiminde uygulama birlikteliğinin
olmasının güzel olduğuna, Hükûmetin hukuki bir zemin içerisinde terörle
mücadele ettiğine ve terör örgütlerine destek veriyormuş gibi gösterilmesinin
abesle iştigal olduğuna ilişkin açıklaması
İLKNUR
İNCEÖZ (Aksaray) – Sayın Başkan, ben de sondan başa doğru geçmek istiyorum. 
Öncelikle
bu uygulamanın yerinde bir uygulama olduğunu ve uzun süredir de Meclis başkan
vekillerinin her birinin İç Tüzük’ten uzak kendine has uygulamaları olduğunu
görmekteydik. Dolayısıyla bütün Meclis başkan vekillerinin Genel Kurul
yönetiminde İç Tüzük’e bağlı bir şekilde ve teamülen uygulamada birlikteliğinin
olmasının güzel olduğunu özellikle belirtmek istiyorum. 
Tabii,
burada bir dakikaysa bir dakika konuşmak lazım. Öbür türlü, süresiz bir şekilde
Meclis çalışmalarının bu şekilde kesintiye uğraması, inkıtaya uğraması da
düşünülemez. Elbette ki önemli olaylar burada gündeme getirilecektir. Bu önemli
olaylardan bir tanesini de ben söyleyeyim: Bugüne kadar asla iktidarımız…
İktidara geldiğimiz günden beri de çetelerle mücadele edeceğimizi söyledik,
hiçbir şekilde, hiçbir çeteye, hiçbir terör örgütü yapılanmasına izin
vermeyeceğimizi, müsaade etmeyeceğimizi de belirttik. Bugün burada sayılan
-biraz evvel- kesinlikle hiçbirisiyle…
(Mikrofon
otomatik cihaz tarafından kapatıldı) 
İLKNUR
İNCEÖZ (Aksaray) – Hiçbir şekilde terör örgütlerine destek vermemiz mümkün
olmadığı gibi bugün bu terör örgütlerinden bir tanesinin saldırısıyla beraber
ciddi anlamda yaralı ve askerlerimiz şehit olmuştur. Allah’tan rahmet
diliyorum. İşte, esas bunları kınamak lazım, bunları konuşmak lazım ve bugün
Türkiye Cumhuriyeti devletinin, Hükûmetinin terörle yapmış olduğu meşru bir
müdafaa, meşru bir zemin içerisinde, hukuki bir zemin içerisinde bir mücadele
vardır. Bunları konuşmak lazım. Bunlarla uğraşırken böyle terör örgütlerine
destek veriyormuş gibi gösterilmesi ülkemizin, bu ifadelerle Genel Kurulda
milletimizin oyuyla seçilmiş milletvekilleri tarafından da zikredilmiş
olmasının bir kez daha özellikle yani hakikaten abesle iştigal olduğunu da
belirtmek istiyorum. 
Teşekkür
ederim.
RAMAZAN
CAN (Kırıkkale) – Keşke hiç karar alınmasaydı!
BAŞKAN
– Teşekkür ederiz Sayın İnceöz.
Sayın
Akçay, buyurunuz. 
22.- Manisa Milletvekili Erkan Akçay’ın, Hükûmetin
Suriye tarafından Kilis’e düşen roket mermileriyle ilgili açıklama yapmasını
beklediklerine, söz haklarıyla ilgili Meclis Başkan Vekilleri arasında uygulama
birliğinin sağlanmasının doğru olduğuna, ancak grup başkan vekillerinin
konuşmalarında çok sınırlayıcı olunmaması gerektiğine ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Cumhuriyet
Halk Partisi Grup Başkan Vekili Sayın Altay, biraz evvel, Hükûmetin Suriye
tarafından Kilis’e düşen bu roket mermileriyle ilgili -bir süredir, sadece
bugüne özgü değil- açıklama yapmasını istedi fakat Türkiye Büyük Millet
Meclisine Hükûmetin bilgi verme konusunda çok ciddi bir duyarsızlığı vardır.
Biz, Hükûmetin bu konuda gereken açıklamaları bir an evvel yapmasını bekliyoruz
ve arzu ediyoruz. Fakat görüyoruz ki, saat on sekizi geçmiş olmasına rağmen ve
bir nöbetçi Hükûmet üyesinin, bir bakanın mutlaka bulunması gerekmesine rağmen
hâlâ bir sayın bakan teşrif etmemiştir Türkiye Büyük Millet Meclisine,
birincisi bu.
(Mikrofon
otomatik cihaz tarafından kapatıldı)
ERKAN
AKÇAY (Manisa) - İkincisi de, grup başkan vekillerinin söz haklarıyla ilgili
Meclis başkan vekilleri tarafından belli bir uygulama birliğinin sağlanması
doğru olmakla birlikte, bunun Meclis başkan vekilleri ve grup başkan vekillerinin
de olduğu toplantıda konuşularak karara bağlanmasında ve bu karara bağlanırken
de grup başkan vekillerinin konuşmalarında yani çok sınırlayıcı da olmaması
gerektiğini ve Meclis başkan vekilinin de inisiyatif hakkının da bulunması
gerektiğini düşünüyoruz.
Teşekkür
ederim.
BAŞKAN
– Teşekkür ederiz Sayın Akçay.
Sayın
Akçay, Sayın Baluken de ifade etti, yine aynı şeyleri tekrarlıyorum. En kısa
zamanda sizlerle birlikte bir toplantı yapıp bu konuları bir kez daha
tartışabiliriz.
VIII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, İstanbul Milletvekili
Mehmet Bekaroğlu ve arkadaşları tarafından, Doğu Karadeniz Bölgesi’nde yapılan
çay üretiminin sorunlarının araştırılması, bu kapsamda politikaların ve
alınması gereken önlemlerin belirlenmesi amacıyla 27/1/2016 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun 12 Nisan 2016 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
– Sayın milletvekilleri, Cumhuriyet Halk Partisi Grubu önerisinin lehinde
ikinci konuşmacı Gaziantep Milletvekili Sayın Mahmut Toğrul. (HDP sıralarından
alkışlar) 
Süreniz
on dakika Sayın Toğrul.
Buyurun.
MAHMUT
TOĞRUL (Gaziantep) – Sayın Başkan, değerli milletvekilleri; öncellikle hepinizi
saygıyla selamlıyorum. CHP’nin çay üretimin sorunlarının araştırılması
konusunda vermiş olduğu önerge lehinde söz almış bulunuyorum. Bu vesileyle,
tekrar Genel Kurulu saygıyla selamlıyorum.
Değerli
milletvekilleri, Türkiye'de başta Rize, Ordu, Giresun, Trabzon ve Artvin olmak
üzere, kısmi olarak da olsa bu illerde çay üretimi yapılıyor. Dünyada da çay
üretimi Çin, Hindistan, Sri Lanka gibi Asya ülkelerinde yapılıyor. Türkiye'de
çay üretiminin yapıldığı alanlarda soğukluk sıfır derecenin altına düştüğü için
çay üretimi altı ay boyunca yapılıyor ama oysa biraz önce saydığım dünya
ülkelerinde sıcaklık sıfır derecenin altına düşmediği için on iki ay boyunca
çay hasadı yapılması mümkün oluyor. Aslında, bu, başlangıçta bir dezavantajmış
gibi görünse de altı ay nadasa bırakılmış olması ve çay bitkisinin karla
kaplanmış olması gübre kullanımını azaltıyor, Türkiye’deki çayın, zirai ilaç ve
diğer girdilerin kullanılmaması nedeniyle doğal, katışıksız, deyim yerindeyse
kısmen organik çay olması imkânını sağlıyor.
Değerli
arkadaşlar, bölgede 205 bin çay üreticisi çay tarımıyla uğraşıyor. Özellikle,
Karadeniz Bölgemizin tek geçim kaynağı çaydır. Bölgede yaşayan 210 bin aile çay
üretimiyle ve çay işletmelerinde ekmeğini kazanmaktadır. Dünyanın en doğal
çayını üretmemize rağmen, çay üreticisinin tarladan bardağa gelene kadarki
süreçte yıllardır çözüm bekleyen çok miktarda sorunu birikmiş durumdadır.
Hükûmetlerin siyasal çıkarları için dönemsel, günü kurtarıcı teşvik ve
fiyatlandırma politikaları çay tarımının ve çay üreticilerinin büyük sorunların
içine saplanıp kalmasına sebep olmuştur. Çay tarım alanlarında yıllardır
kimyasal gübre ve gübrenin bilinçsiz şekilde kullanımı toprağın yapısını
bozmuş, bundan dolayı bitki beslenememekte, çayın kalitesi ve verimliliği de
gittikçe azalmaktadır. Yaş çay alımında yine kontrol mekanizmaları düzgün
çalışmadığı için kalitesiz çay yaprağı alınmaktadır ve hem kuru çay kalitesini
hem de randıman oranlarını düşürmektedir.
Değerli
milletvekilleri, çayın üretildiği diğer ülkelerin tamamında hükûmetler çay
üretimine yüzde 50’nin üzerinde destekleme sunmaktadırlar. Oysa, Türkiye’de,
şimdi, bir borsa kurulması yoluyla, maalesef, çay üretimi, nasıl ki diğer tarım
ürünlerimiz; tütün, şeker pancarı ve benzeri tarım ürünlerimiz bitirilmeye
çalışıldıysa bugün çayın da böyle bir sorunla karşı karşıya olduğunu söylemek
mümkündür. 
Doğu
Karadeniz’de çay üreticilerinin sadece bu sorunları yok. Doğu Karadeniz’in
maalesef HES’ler yoluyla dereleri tahrip edilmekte. Yine, yaylalar, Yeşil Yol
hikâyesini hepimiz biliyoruz ve en son Artvin Cerattepe’de yaşanan, “maden
arama” adı altında yaylalarının, doğasının tahrip edilmesi maalesef önemli
sorunları oluşturmaktadır. Hükûmetin öteden beri orada yaşayan halkın
taleplerini, bu konuda ne düşündüklerini dinlemeden “Kendim yaptım ve en
doğrusu budur.” şeklindeki politikası maalesef gün geçtikçe ülkemizi tarım
alanında kronik tarım sıkıntısı yaşayan bir ülke hâline getirmiştir. Eskiden,
hepimiz hatırlarız değerli arkadaşlar, ders kitaplarımızda ortaöğretimde şöyle
bir cümle vardı, “Türkiye tarım açısından kendi kendisine yeten bir ülke.”
tanımı vardı. Son dönemde Hükûmet o kadar zorlandı ki o kadar yanlış bir
politikayla, bu cümleyi ders kitaplarından bile çıkarmak zorunda kaldı. 
Değerli
arkadaşlar, Hükûmetin tarım politikası; tamamen sermaye piyasasının düzenlemesi
biçiminde, nasıl ucuz geliyorsa o şekilde, yerli üretimi tüketmeye dayalı,
yerli üretim pahalıya geliyor düşüncesinden hareketle dışarıdan hazır alma
yoluna gitmektedir ve bugün ülkemizde tarım neredeyse her alanda tükenmiş
durumdadır. Hani, çay için söylüyoruz, “Boynun neden eğri?” diyoruz ama deve
misali, peki neresi doğru ki? Bugün tarım üretimimiz gerçekten tamamen
sıkıntılarla yüz yüzedir. 
Değerli
arkadaşlar, Türkiye’nin bir defa, kendisine has bir tarım politikası yoktur.
Belki, ülke nüfusunun önemli oranı tarımla uğraşmasına rağmen bir politika
sahibi olmadığı için bugün nüfusunun yüzde 2’si, 3’ü tarımla geçinen ülkeler,
tarımla uğraşan ülkeler kendi kendisine yetebilir ve ihraç yapabilir
durumdayken, bugün Türkiye’de yüzde 35’ler seviyesinde halk tarımla uğraşırken,
maalesef ülkemiz tarımda kendi kendisine yetmeyen bir ülke konumuna
getirilmiştir.
Tarım
arazilerinin ailelerin büyümesi sonucu bölünmesi, yine tarım alanlarının
hoyratça imara açılması ve benzeri nedenlerle bugün artık ülkemizde tarıma dair
ciddi sorunlar birikmiş bulunmaktadır.
Sadece
çayda değil değerli arkadaşlar, bakın, benim vekili olduğum Gaziantep ilinde
bugün fıstık üretimi maalesef yerli üretim daha pahalıya geliyor diye tamamen
dışarıdan, İran’a dayalı fıstığa yönelmiş durumdadır.
Yine
biraz önce söylediğim gibi, tarım arazileri, fıstık ağaçları hoyratça -örneğin
Gaziantep Üniversitesi gibi bir bilim yuvasında- sökülebilmekte ve oraya konut
yapılabilmektedir.
Şimdi,
haklı olarak Sayın Engin Altay, Grup Başkan Vekilimiz burada soruyor, diyor ki:
“Hükûmet nerede?” Hükûmet Urfa’da. Nerede peki on dört yıldır? GAP projesiyle
ilgili Hükûmet dün bir açıklama yapıyor. Nedir? GAP’la ilgili diyorlar ki:
“Sulama kanallarını tekrar devreye sokmak için bir çaba içerisine gireceğiz.”
On dört yıldır, on beş yıldır iktidardasınız değerli arkadaşlar. GAP projesi,
Güneydoğu Anadolu Projesi bugün enerji alanında neredeyse tamamlanmak üzereyken
tarımla ilgili, oranın halkıyla ilgili en ciddi katkıyı sağlayacak sulama
kanallarının yapım oranı bugün yüzde 15 civarındadır.
Yine,
bakın, tarım arazilerinin, birinci sınıf tarım arazisinin yanı başına,
Pazarcık’ta bir AFAD kampı yapabiliyoruz. Yine, bugün artık Nizip Çayı’nın
kenarında, ta Gaziantep’ten Nizip’e kadar tarım yapılamaz hâle geldi. Oranın
çevresinde, Nizip Çayı’nın çevresinde bitki ve meyve sebze üretimi yapan
halkımız, bugün orada üretilen meyve sebzeyi yiyememekte çünkü zehirlenmektedir.
Nizip Çayı’nı AKP Hükûmeti öteden beri yapıyormuş gibi, çözüyormuş gibi… Bakın,
Nizip Çayı’nda bir çözüm örneği buldular. Ne yaptılar? Organize Sanayi
Bölgesi’nin çıktılarını 15 kilometre bir kanala koyup doğrudan baraja
akıttılar. Aynı barajla orayı sulamaya aldığımız için aslında fark eden bir
durum yok ama Gaziantep kamuoyuna sanki sorunu çözmüşüz gibi yutturulmak
isteniyor. Orada üretilen meyve sebzenin hâlâ halkımızda ciddi sağlık
sorunlarına, kanserde ve diğer hastalıklarda ciddi artışlara sebep olduğu resmî
raporlarda da ortadadır.
MEHMET
BEKAROĞLU (İstanbul) – Kaçak çay da kanser yapıyor, içmeyin.
MAHMUT
TOĞRUL (Devamla) – Evet, çayla ilgili ciddi sorunlar olduğu biliniyor değerli
arkadaşlar. 
Yine,
tarım alanıyla ilgili, bugün, organik tarım hepimizin dünyada neredeyse başat
olarak gördüğü bir çözümken bugün sınır boyunda, hâlâ, mayınlı araziler,
maalesef, tarıma açılamamış, mayınlı araziler bekliyor. Hâlbuki, o bölge
yıllarca ilaçlanmadığı için doğrudan organik tarım için uygunken, maalesef, o
mayınlar temizlenemiyor. 
Doğu
ve Güneydoğu Bölgelerinde 4 bin civarında köy boşaltıldı, tarım ve hayvancılık
yapılamaz hâle geldi ve tamamen dışarıya bağımlı bir ülke hâline geldik. Bugün
et ithal ediyoruz, bugün tahıl ithal ediyoruz; bugün pamuktan tutun da tütüne
kadar bütün tarım alanlarını yok ettik ve halkı perişanlıkla baş başa bıraktık.

Değerli
arkadaşlar, acil olarak bir tarım politikasına ihtiyaç var. Cumhuriyet Halk
Partisinin bu anlamda Rize’deki ve Doğu Karadeniz’deki çay sorunlarının araştırılması
konusunda verdiği önergenin aslında genişletilerek, Türkiye’nin tarım
politikalarının araştırılması şeklinde daha da genişletilerek araştırılması
konusunda bizler de desteğimizi sunuyoruz. 
Teşekkür
ediyorum. (HDP sıralarından alkışlar) 
BAŞKAN
– Teşekkür ederiz Sayın Toğrul. 
Grup
önerisinin aleyhinde ikinci ve son konuşmacı Rize Milletvekili Sayın Hasan
Karal. 
Süreniz
on dakika Sayın Karal.
Buyurun.
(AK PARTİ sıralarından alkışlar)
HASAN
KARAL (Rize) – Sayın Başkan, değerli milletvekilleri; öncelikle hepinizi
saygıyla selamlıyorum.
Tabii,
çay, bizim özellikle Doğu Karadeniz Bölgesi için olmazsa olmaz bir değerimiz.
Çayı çekip aldığınız zaman bölgede hayatın duracağı büyük bir gerçek. Onun
için, çay bizim her şeyimiz. “Çayın alternatifi de yoktur.” sloganını burada da
dillendirebilirim ama çayı destekleyici ürünler noktasında çalışmalarımız
elbette olacak. Ancak bugün burada çay konuşuluyor iken çayla alakalı bazı
bilgileri de sizlere sunmak istiyorum. 
Tabii,
1980 öncesine girmek istemiyorum. 1980 öncesinde, üretilen yaş çayların nasıl
derelere ve Karadeniz’e döküldüğünü herhâlde bu Türkiye Büyük Millet Meclisinde
yaşayan tüm milletvekillerimiz, herkes çok iyi bilirler. Ben 80 sonrasına
gelerek ve AK PARTİ öncesi ile AK PARTİ sonrası çay sektöründeki durumu şöyle
kısaca bir mukayese etmek istiyorum.
Çok
değerli milletvekilleri, değerli arkadaşlar; biz 2003 yılında ÇAYKUR’u
devraldığımızda ÇAYKUR Genel Müdürlüğünün telefonları hacizli konumdaydı,
ÇAYKUR Genel Müdürlüğünün telefonları kapalıydı. ÇAYKUR, çalışanlarına maaş
veremeyecek durumdaydı; maaşlar üç ay, dört ay, beş ay sarkabiliyordu.
Üreticiler yaş çay bedellerini almakta maalesef çok ciddi bir sıkıntı
çekiyorlardı ve hatta Rize’de sloganlaşmış bir tabir var; eğer çay parası
ödenecekse bir bakanın veya bir başbakanın Rize’ye gelmesi ve çay paralarının
ödeme takvimini açıklaması gerekiyordu. Mayıs ayının çay parasının bir sonraki
sene şubat veya mart ayında ödendiği yıllar var. Böyle bir ÇAYKUR’u biz
devraldık. Buna mukabil ÇAYKUR, israftan kaçınmayan bir kuruluş hâline
gelmişti. ÇAYKUR Genel Müdürlüğünün altındaki sosyal tesislerin yıllık gideri,
ÇAYKUR’a maliyeti 300 milyar lirayı aşıyordu. Dolayısıyla, olayın bu
aşamasındayken şunu da ifade etmek durumundayım: Çay paralarını ödeyemeyen ve âdeta
sadaka verir gibi, Rize’ye geldiğinde, Rize Cumhuriyet Meydanı’nda “Çay
paraları şu tarihte ödenecek.” diyerek milletten bir siyasi beklenti içerisine
giren siyasilerin bu davranışlarına mukabil biz Rize’nin gündeminden, Doğu
Karadeniz’in gündeminden çay paralarının ödenme konusunu tamamen çıkardık ve
şimdi mayıs ayının çay parası haziran ayında ödeniyor, haziran ayının çay
parası temmuzda ödeniyor. (AK PARTİ sıralarından alkışlar)
MEHMET
BEKAROĞLU (İstanbul) – Özel sektöre gel, özele.
HASAN
KARAL (Devamla) – 2015 yılında üreticilere 1 katrilyon 76 trilyon ÇAYKUR
tarafından çay paraları ödenmiştir. 
Saygıdeğer
milletvekilleri, şimdi, 2002 yılında ÇAYKUR’un sermayesi 225 trilyon iken bugün
ÇAYKUR’un sermayesi 1,5 katrilyona ulaşmıştır. ÇAYKUR’un 2002 yılında, AK PARTİ
öncesindeki yatırımları eski parayla 1 trilyon 642 bin lira iken şu anda, 2015
yılında ÇAYKUR 116 trilyonluk yatırım yapmıştır. (AK PARTİ sıralarından
alkışlar) 2002 öncesi yaş çay alım sistemi, kontenjanlı yaş çay alım sistemi
iken şimdi buna ilaveten âdeta bir devrim ortaya koyarak randevulu alım
sistemine geçmişizdir. Çaylık alanlarımız 759 bin dekar iken bugün 826 bin
dekara çıkarılmıştır.
“Çay
tarım alanları artırılmıyor.” diyenlere bunu söylemek durumundayım:
Ruhsatlandırılmayan tarım alanlarının, çaylık alanlarının ruhsatlandırılması
konusu da Bakanlar Kurulu tarafından kabul edilmiş ve şu anda harıl harıl,
ruhsatlandırılmayan çaylıklarımız ruhsatlandırılmaktadır. 
Yaş
çay alım miktarı 2002 yılında 552 bin ton iken 2015 yılında 680 bin tona
ulaşmıştır. Ürün kotaları 2002 yılında birinci sürgünde 335 kilo, ikinci
sürgünde 305 kilo, üçüncü sürgünde 250 kilo, toplamda 890 kilo iken 2015
yılında 450 kilo birinci sürgün, 375 kilo ikinci sürgün, 350 kilo üçüncü
sürgün, toplamda 1.175 kilograma çıkarılmıştır. (AK PARTİ sıralarından
alkışlar) ÇAYKUR’da kapasite artırımı çalışmaları devam ettiği oranda bu
alımların, bu günlük kotaların artırılması devam edecektir. 
Destekleme
ödemelerine gelince, on üç yıldır devam eden destekleme primlerini harfiyen
ödüyoruz. Bakınız, çayda destekleme olayı AK PARTİ iktidarıyla beraber çayın
gündemine gelmiştir. Dolayısıyla bu yıl içerisinde, 2015 yılı içerisinde 159
trilyon lira destekleme parası ödemiş durumdayız. Yaş çay fiyatı, 2002’de 32
kuruş iken 2015 yılında 1,58 TL’ye çıkarılmıştır. 
Organik
yaş çay alımı konusunda ise, 2002’de maalesef organik çay tarımı yoktu ama 2015
yılında 7.325 ton organik çay tarımı gerçekleştirilmiştir. Organik çay tarımına
gelince, 2002’de olmayan organik çay tarımı, 12 bin üreticiye mukabil 37 bin
dekara ulaştırılmıştır. (AK PARTİ sıralarından alkışlar) Tabii, bizim
hedefimiz, bölgenin tamamını organik tarıma geçirmektir. İnşallah, bu konuda
elimizden gelen gayreti şu anda ortaya koyuyoruz. Yaklaşık 800 bin dekar olan
toplam çaylık alanlarının şu anda yaklaşık yirmide 1’i organik tarıma geçmiştir
ama hedefimiz tüm bölgeyi organikleştirmektir. 
Organik
çay tarım desteği 2002’de yok iken 2015 yılında 23 trilyon lira organik çay
tarımına destek vermişizdir. Organik çay fark fiyatı ise 2002’de yokken, biz bu
sene, 2015 yılında 3,20 TL, organik tarım yapana ilave fark, para vermişizdir.
Budama tazminatlarına gelince sadece 31 trilyon olan 2002’deki ödeme 118
trilyon liraya çıkarılmıştır. 
Yaş
çay işleme kapasitesi, 2002 yılında günlük 6.600 ton iken 2015 yılında 8.650
tona çıkarılmıştır. (AK PARTİ sıralarından alkışlar) Bu, şu anlama gelmektedir:
Bu, ortalama bir yaş çay fabrikasının 100 ile 150 ton arasında olduğunu
düşünürsek 2002’den beri yaklaşık 15 tane ilave çay fabrikası yapmışız demektir.
2002 yılında beyaz çay üretimi yok iken 2015 yılında 207 kilogram beyaz çay
üretimi gerçekleştirdik. Organik siyah çay 2002’de yok iken 2015 yılında 1.328
ton organik siyah çay ürettik. Siyah çay üretimi, klasik siyah çay üretimi,
2002 yılında 94.254 ton iken 2015 yılında 129 bin tonla rekor kırmıştır. Yeşil
çay üretimi 2002 yılında yok iken 2005 yılında 129 ton yeşil çay ürettik. 2002
yılında organik yeşil çay yok iken 2015 yılında 21 ton organik yeşil çay
ürettik. Yıllık çay satışımız ise 2002 yılında 98 bin ton, 2015 yılında ise 125
bin ton civarında gerçekleşmiştir.
Saygıdeğer
milletvekilleri, sözün burasına gelmişken bazı yatırımlarımızdan da bahsetmek
istiyorum. Şu anda Rize’mizde, Rize’mizin hemen girişinde, İyidere bölgemizde
dünyanın en kapasiteli ve en modern çay paketleme fabrikasını yapıyoruz.
İnşallah, önümüzdeki yıl bunu hizmete sunacağız. Günlük bin ton işleme
kapasiteli paketleme fabrikasını Allah’ın izniyle bitireceğiz. (AK PARTİ
sıralarından alkışlar) Toplam değeri yaklaşık 300 trilyon olan bu fabrikanın,
inşallah, çay sektörümüze hayırlar getirmesini temenni ediyorum. 
Geçenlerde,
yaklaşık bir ay önce, Tarım Bakanımızın da katılımıyla Pazar ilçemizde 400 ton
kapasiteli bir yaş çay fabrikamızın temelini attık, inşaatı devam ediyor.
Fındıklı,
İkizdere ve Çamlıhemşin ilçelerimizde de organik çay fabrikası yapma
çalışmalarımız devam ediyor. Arazi problemlerini bugünlerde aşmak üzereyiz. Bu
3 ilçemize de fabrika yapmak suretiyle Rize’mizin 12 ilçesinin tamamına fabrika
yapmış olacağız. (AK PARTİ sıralarından alkışlar) 
Ayrıca,
Hemşin ilçemizde 2009 yılında 150 tonluk organik yaş çay fabrikasını da yaptık,
bitirdik, hizmete sunduk.
RAMAZAN
CAN (Kırıkkale) – Hayırlı olsun, hayırlı olsun.
HASAN
KARAL (Devamla) – Bu arada, tabii, muhalefet partilerimizin de inşallah
destekleriyle hazırlayacağımız -ki henüz şu anda hazırlama aşamasında değil,
çalışmaları devam ediyor- çay kanunuyla alakalı çalışmalarımızı da
sürdürüyoruz. Yaklaşık bir-bir buçuk ay önce, ÇAYKUR Genel Müdürlüğünde, Tarım
Bakanımızın katılımıyla ve çay sektörünün ilgili tüm kuruluşlarının, tüm
STK’ların, ziraat odalarının, çay üretici derneklerinin, bütün çay konseyinin
katılımıyla gerçekleştirilen bu çay kanunu taslağı çalışmalarını da inşallah
belli bir aşamaya getirdikten sonra muhalefet partilerimizin bilgilerine
sunacağız.
Son
olarak şunu söylüyorum: Sağlığınız için dünyada kimyasal madde kullanılmadan
üretilen tek çay olan bizim çayımızı yani Türk çayını içiniz.
Saygılar
sunuyorum. (AK PARTİ sıralarından “Bravo” sesleri, alkışlar) 
BAŞKAN
– Teşekkür ederiz Sayın Karal. 
MEHMET
BEKAROĞLU (İstanbul) – Sayın Başkanım… Sayın Başkanım…
BAŞKAN
– Sayın Bekaroğlu, buyurunuz.
MEHMET
BEKAROĞLU (İstanbul) – Hatip, yanıltıcı bilgiler vermiştir, dolayısıyla
muhalefetin vermiş olduğu bilgilerin yanlış olduğunu söylemiştir. Bunu
düzeltmek için söz istiyorum.
HAKAN
ÇAVUŞOĞLU (Bursa) – Öyle bir şey söylemedi Başkanım.
ORHAN
KARASAYAR (Hatay) – Belgelerle konuştu, belgelerle konuştu. 
BAŞKAN
– Sayın Bekaroğlu, düzeltme için size ancak yerinizden söz verebilirim. 
MEHMET
BEKAROĞLU (İstanbul) – İki dakika…
BAŞKAN
– Sataşma yok Sayın Bekaroğlu. 
Düzeltme
için size yerinizden söz veriyorum. 
HAKAN
ÇAVUŞOĞLU (Bursa) – Ya, neyi düzelteceksiniz Sayın Bekaroğlu? Her şey doğru ya.
AK PARTİ sayesinde organik çay içmişsin işte. 
BAŞKAN
– Buyurun. 
VI.- AÇIKLAMALAR (Devam)
23.- İstanbul Milletvekili Mehmet Bekaroğlu’nun,
Rize Milletvekili Hasan Karal’ın CHP grup önerisi üzerinde yaptığı
konuşmasındaki bazı ifadelerine ilişkin açıklaması
MEHMET
BEKAROĞLU (İstanbul) – Sayın Başkan, değerli arkadaşlarım; Adalet ve Kalkınma
Partisinin sözcüsü, 2002 rakamlarıyla 2016 rakamlarını karşılaştırdı. Bunu,
Adalet ve Kalkınma Partisinde sürekli şekilde izliyoruz. 
Bakın,
rakamlarla boğarak insanları yanılttı ama şu gerçeğe hiç dokunmadı: Şu anda,
bölgede üretilen çayların sadece yüzde 55’ini ÇAYKUR üretiyor ve 2002’den bu
yana da yaptıkları çay fabrikası 1 tanedir. Yüzde 45’ini ise özel sektör
üretiyor. Millet, özel sektörün elinde perişan vaziyettedir. Özel sektör de
tekel kuruyor. Namuslu çay üreticileri, çay işletmecileri de yok ediliyor ve
“Özel sektöre karışmayız.” diyorlar. 
Öyle
bir şey yok, bu vatandaş, devlete güvenerek arazisini fındık bahçesine, çay
bahçesine çevirmiştir. Bu çayın yarısını yani üretilen çayın yarısını özel
sektör üretiyor ve bu konuda müthiş bir baskı var. 
(Mikrofon
otomatik cihaz tarafından kapatıldı) 
MEHMET
BEKAROĞLU (İstanbul) – 1,7’ye devlet alıyor; 1,3’e özel sektör alıyor. Bir sene
sonra ödüyor. Bu konularla ilgili, iktidar partisi hiçbir şey söylemiyor. Her
konuda olduğu gibi bu konuda da milleti yanıltıyorlar. 
HAKAN
ÇAVUŞOĞLU (Bursa) – Hatibin söylediklerini tamamen çarpıtıyor.
BAŞKAN
– Teşekkür ederiz Sayın Bekaroğlu. 
YILMAZ
TUNÇ (Bartın) – Sataşma var. 
HASAN
KARAL (Rize) – Sayın Başkan…
BAŞKAN
– Buyurun. 
HASAN
KARAL (Rize) – 1 tane fabrika yaptığımızı söyledi ve benim doğru söylemediğimi
söyledi. Söz istiyorum. 
HAKAN
ÇAVUŞOĞLU (Bursa) – Sataşmadan dolayı mı?
BAŞKAN
– Bunda bir sataşma yok ama Sayın Milletvekili. 
YILMAZ
TUNÇ (Bartın) – Var, var. 
HAKAN
ÇAVUŞOĞLU (Bursa) – Var efendim, nasıl yok?
HASAN
KARAL (Rize) – Ben kendisine sataştım mı Sayın Başkan?
BAŞKAN
– Size de yerinizden söz verelim, siz de bir düzeltme yapın o zaman. 
HAKAN
ÇAVUŞOĞLU (Bursa) – Rize AK PARTİ’ye kaç vermiş Hasan Bey, bir hatırlatırsanız…
24.- Rize Milletvekili Hasan Karal’ın,
İstanbul Milletvekili Mehmet Bekaroğlu’nun yaptığı açıklamasındaki bazı
ifadelerine ilişkin açıklaması
HASAN
KARAL (Rize) – Sayın Başkan, şimdi, tabii, “Rize’de 1 tane fabrika yapıldı.” diyor.
Rize’de yapılan çay fabrikalarının isimlerini say desem sayamaz beyefendi.
Dolayısıyla, kalkıyor, 1 tane fabrika yapıldığını söylüyor. 
Rize’de,
6.600 tondan 8.650 tona kapasiteyi artırdık mı, artırmadık mı? Peki, artırılan
bu fabrikalar, çay sektörüne ilave yatırım mıdır, değil midir? Camidağı Çay
Fabrikasının kapasitesini 2 katına artırdık mı, artırmadık mı? Veliköy Çay
Fabrikasının kapasitesini 2 katına çıkardık mı, çıkarmadık mı? Ardeşen’e 400
tonluk yeni bir fabrika yaptık mı, yapmadık mı? Şimdi, kalkıyor çayın… (AK
PARTİ sıralarından alkışlar) Hemşin’e bir fabrika yaptık mı, yapmadık mı? Ama
çay sektörüyle alakalı sadece ve sadece işin reyting tarafına bakan beyefendi,
kalkıyor, diyor ki: “1 tane fabrika yaptınız.” 
Halkın
takdirine bırakıyorum Sayın Başkan.
BAŞKAN
– Teşekkür ederiz Sayın Karal.
MEHMET
BEKAROĞLU (İstanbul) – Sayın Başkan…
BAŞKAN
– Sayın Bekaroğlu, buyurun.
MEHMET
BEKAROĞLU (İstanbul) – “Çay fabrikalarını sayamaz.” diyerek sataştılar. Bu
sefer sataşmadan söz istiyorum.
BAŞKAN
– Evet, bu sefer sataştı.
Buyurun,
iki dakika söz veriyorum.
IX.- SATAŞMALARA İLİŞKİN KONUŞMALAR (Devam)
4.- İstanbul Milletvekili Mehmet Bekaroğlu’nun,
Rize Milletvekili Hasan Karal’ın yaptığı açıklaması sırasında şahsına sataşması
nedeniyle konuşması
MEHMET
BEKAROĞLU (İstanbul) – Bakınız, bu sayın milletvekili Şeyh Camisi’nde imamken
ben çayla, çayın sorunlarıyla bu kürsüde uğraşıp duruyordum. (AK PARTİ
sıralarından gürültüler) 
HAKAN
ÇAVUŞOĞLU (Bursa) – Vay be! Vay be!
MEHMET
BEKAROĞLU (Devamla) – Dolayısıyla “sayamaz” kelimesini kendisine iade ediyorum.
Bakın,
değerli arkadaşlarım, ben “Çayda, ÇAYKUR’da hiçbir şey yapılmadı.” demedim. Bir
şey söylüyorum size, altını bir daha çiziyorum, evet ÇAYKUR… Şunu kabul
ediyorum… İmdat Sütlüoğlu’na da, Genel Müdüre de buradan teşekkür ediyorum,
organik çay için uğraşıyor. (AK PARTİ sıralarından alkışlar) 
Ama
bu kimyasal gübre lobisinin adamları -ki burada da var onlar- İmdat
Sütlüoğlu’nu engellemeye çalışıyorlar. “ÇAYKUR bir şey yapmadı.” demedim, benim
dediğim şey şu: Hâlâ, üretilen yaş çayın neredeyse yarısını özel sektör işliyor
ve özel sektörün elinde üretici perişan vaziyette. Herhangi bir problem
olduğunda İstanbul mahkemeleri sorumlu oluyor. Ve Sayın Cumhurbaşkanı, dönemin
Başbakanı geldi, “Ben ona karışmam.” dedi, karışacaksınız arkadaşlar. Bu konuya
girmiyor. Niye girmiyor bu konuya? Biliyorsunuz, Temel’in bir hikâyesi var… 
ORHAN
KARASAYAR (Hatay) – Şimdi, kaç tane çay fabrikası var, onu öğrenelim.
MEHMET
BEKAROĞLU (Devamla) – İstanbul’da bir cinayet işler, yakalanır ve yargıç sorar:
“Anlat, ne oldu?” Temel der ki: “Bir yağmurlu günde Rize’den yola çıktım.” “Ne
oldu?” “Bir yağmur yağdı, bir hava koydu aşağıya, döndüm gene Rize’ye.” “Lan
Temel, başla.” Başlar, bir daha “Bir hava koydu aşağıya, döndüm…” 
HAKAN
ÇAVUŞOĞLU (Bursa) – Evet, bu dediklerinde iddialıysan Rize’den aday ol ama
olamazsın, iddialarını da asla ispat edemezsin, bu kadar basit.
MEHMET
BEKAROĞLU (Devamla) – Gitmiyor İstanbul’a, İstanbul’a gitmiyor çünkü bu
sorulara cevap vermiyor. 
Çayın
yarısı özel sektörün. Bu özel sektör de tekelleşiyor. Çay piyasası kanunu
çıkarıyorsunuz. 
HAKAN
ÇAVUŞOĞLU (Bursa) – Dediklerin doğruysa Rize’den aday ol.
MEHMET
BEKAROĞLU (Devamla) – Bu çay piyasası kanunuyla, şekeri ne hâle getirdiyseniz,
tütünü ne hâle getirdiyseniz çayı da aynı hâle getireceksiniz. Bu çay piyasası
kurulunda kimler olacak, hangi yabancı tekeller olacak; hepsini bir gün gelir
tek tek konuşuruz sizinle.
Teşekkür
ederim. (CHP sıralarından alkışlar, AK PARTİ sıralarından gürültüler)
BAŞKAN
– Teşekkür ederiz Sayın Bekaroğlu. 
HAKAN
ÇAVUŞOĞLU (Bursa) – Eğer dediklerin doğruysa Rize’den aday ol! Olamazsın,
olamadın! Rize’den niye aday olamadın? Olsaydın ya!
BAŞKAN
- Buyurun Sayın Karal.
HASAN
KARAL (Rize) – Sayın Başkan, bu sefer sataşmada bulundu.
BAŞKAN
– Ne dedi söyleyin. 
HASAN
KARAL (Rize) – Benim yaptığım imamlığı…
BAŞKAN
- Sayın milletvekilleri, bir saniye lütfen.
HASAN
KARAL (Rize) – Benim yaptığım imamlığı ağzına dolayıp sataşmada bulunmuştur.
BAŞKAN
- Size de iki dakika söz veriyorum.
Buyurun.
(AK PARTİ sıralarından “Bravo” sesleri, alkışlar) 
5.- Rize Milletvekili Hasan Karal’ın,
İstanbul Milletvekili Mehmet Bekaroğlu’nun sataşma nedeniyle yaptığı konuşması
sırasında şahsına sataşması nedeniyle konuşması
HASAN
KARAL (Rize) – Sayın Bekaroğlu, aslında seni muhatap alacak değilim çünkü sen
imamlara hakaret ediyorsun, her konuşmanda bunu yapıyorsun. (AK PARTİ
sıralarından “Bravo” sesleri, alkışlar) 
MEHMET
BEKAROĞLU (İstanbul) – Ne dedim?
HASAN
KARAL (Devamla) – Ben, onurla ve şerefle imamlık yaptım. 
MEHMET
BEKAROĞLU (İstanbul) – Ne alakası var ya?
HASAN
KARAL (Devamla) – Ama sen, 1999’da benim gibi imamların sayesinde seçilerek
buraya geldin. (AK PARTİ sıralarından “Bravo” sesleri, alkışlar) Ve sana şu
elimle ben oy verdim, keşke o elim kırılsaydı. Sen o zaman din istismarı
yaparak, 1999’da bütün imamları arkana alarak ve bizim desteğimizi alarak,
Fazilet Partisinden seçilerek buraya geldin. Şimdi de kalkıyorsun, imamlarla
alay ediyorsun ve bu konuşmayı her yerde yapıyorsun. Burada seni ben çay sektörü
hakkında konuşmaya davet ediyorum.
BAŞKAN
– Sayın Karal…
HASAN
KARAL (Devamla) – Biz kapasite artırımı yaparak özel sektörü disipline etmeye
çalışıyoruz. Kapasite artırımı yapıldığı takdirde özel sektörün disipline
edildiğini bilmeyecek kadar bu konuyu bilmezlik içinde olamazsın. Kapasite
artarsa özel sektör köşeye sıkışır ve daha çok çay alır ve daha çok para verir.
Bunları bilmiyorsun ve kalkıyorsun, diyorsun ki: “Bir tane çay fabrikası
yapıldı.” Ben sana sayıyorum: Hemşin’e yaptık, Camidağı’na ilave yaptık,
Gündoğdu’ya ilave yaptık, Veliköy’e yaptık, Ardeşen’e bir fabrika yaptık, sen
hâlâ diyorsun ki: “Bir tane.” Bölgeden uzaksın, bölgenin gerçeklerini
bilmiyorsun sen ve tutmuşsun, “İmamlık yaparken…” Evet, biz imamlık yaparken
sana destek verdik ve sen seçildin, buraya geldin. (AK PARTİ sıralarından
“Bravo” sesleri, alkışlar)
MEHMET
BEKAROĞLU (İstanbul) – Sayın Başkanım, bu sefer sadece sataşma değil, hakaret
ediyor. Ben yeni bir sataşmaya imkân vermeyecek şekilde cevap vermek istiyorum.
Sataşmadı, hakaret etti. Din istismarından söz ediyor.
BAŞKAN
– Sayın Bekaroğlu, son kez size söz vereceğim, gerekirse daha sonra ara
veririm.
Buyurun.
6.- İstanbul Milletvekili Mehmet Bekaroğlu’nun,
Rize Milletvekili Hasan Karal’ın sataşma nedeniyle yaptığı konuşması sırasında
şahsına sataşması nedeniyle konuşması
MEHMET
BEKAROĞLU (İstanbul) – Değerli milletvekilleri, “Şeyh Camisi’nde imamlık
yapıyordun.” demek, imamlara hakaret midir değerli arkadaşlar? (AK PARTİ
sıralarından gürültüler) İmamlık yapıyordun demek, imamlara hakaret midir? Kötü
bir şey midir bu?
HAKAN
ÇAVUŞOĞLU (Bursa) – “Sen bilmezsin.” dedin yani.
MEHMET
BEKAROĞLU (Devamla) – Sayın Karal imamlık yapıyordu, ben de öğretim üyesiydim,
öbürü de başka bir şeydi, bunu bırakın. 
Bakın,
Sayın Karal, bir defa, konuşmayı öğreneceksiniz önce, el sallayarak “Sen
bölgeye yabancısın…” filan yani bunları bir tarafa bırakıyorum. (AK PARTİ
sıralarından gürültüler)
HAKAN
ÇAVUŞOĞLU (Bursa) – Sen CHP’ye de yabancısın! CHP’ye de yabancısın sen!
MEHMET
BEKAROĞLU (Devamla) – Aynen Temel’in fıkrası gibi, konuya gelmiyor. Bir daha
söylüyorum, çay ihmal edilmiştir bölgede. Bölgedeki insanlar çayla geçinemez
durumdadırlar. Çay kanunu çıkarılıyor, Çay piyasası kanunu ile çay, çay
tekellerine terk edilecek; Türkiye çaycılığı öldürülecek. Bizim endişemiz
bunlardır, bunlar araştırılsın. Organik çayı kimler engelliyor, nasıl
engelliyor, niye şimdiye kadar adımlar atılamadı? Bütün bunlar konuşturulsun.
Kimyasal gübrenin bölgeyi nereye getirdiği konuşulsun. Bunun için çay önergesi
veriyoruz.
Din
istismarına gelince değerli arkadaşlarım -bana oy vermiş bilmiyorum, orada
değildim- bunun dibine vuran sizsiniz, dibine vuran. (AK PARTİ sıralarından
gürültüler) Ben hayatımın hiçbir döneminde din ve dinî değerleri gündeme alarak
hiçbir şekilde istismar yapmadım. (CHP sıralarından alkışlar) Hiçbir zaman bu
şekilde siyaset yapmadım. Kimliklerin, inançların, yaşam tarzlarının siyaset
konusu yapılması yanlıştır; bu, Türkiye’yi felakete götürecek bir şeydir.
Arkadaş bana oy vermiş, bilmiyorum bunun karşılığında ne yapmam gerekiyor. Bu,
benim suçum mu, değil mi; onu da söyleyecek durumda değilim. 
ORHAN
KARASAYAR (Hatay) – Ahde vefa olması lazım, ahde vefa olması lazım. 
MEHMET
BEKAROĞLU (Devamla) – Saygıyla selamlıyorum. Herhâlde kimseye sataşmadım. (CHP
sıralarından alkışlar)
BAŞKAN
– Teşekkür ederiz Sayın Bekaroğlu. 
VIII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, İstanbul Milletvekili
Mehmet Bekaroğlu ve arkadaşları tarafından, Doğu Karadeniz Bölgesi’nde yapılan
çay üretiminin sorunlarının araştırılması, bu kapsamda politikaların ve
alınması gereken önlemlerin belirlenmesi amacıyla 27/1/2016 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun 12 Nisan 2016 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
– Sayın milletvekilleri, Cumhuriyet Halk Partisi Grubunun vermiş olduğu öneriyi
şimdi oylarınıza sunuyorum: Kabul edenler… Kabul etmeyenler… Öneri kabul
edilmemiştir.
MEHMET
BEKAROĞLU (İstanbul) – AKP çay önergesini reddetti, kayıtlara geçsin. 
BAŞKAN
- Sayın milletvekilleri, İç Tüzük’ün 37’nci maddesine göre verilmiş bir
doğrudan gündeme alınma önergesi vardır. Okutup işleme alacağım ve oylarınıza
sunacağım:
VII.- BAŞKANLIĞIN GENEL KURULA SUNUŞLARI
(Devam)
C) Önergeler
1.- İstanbul Milletvekili Mustafa Sezgin
Tanrıkulu’nun, (2/168) esas numaralı Türk Ceza Kanununun 299’uncu Maddesinin
Yürürlükten Kaldırılması Hakkında Kanun Teklifi’nin doğrudan gündeme alınmasına
ilişkin önergesi (4/24)
Türkiye Büyük Millet Meclisi Başkanlığına
(2/168)
esas numaralı Kanun Teklifi’min İç Tüzük’ün 37’nci maddesine göre doğrudan
Genel Kurul gündemine alınmasını arz ederim.
Saygılarımla.
 Mustafa
Sezgin Tanrıkulu
 İstanbul

BAŞKAN
– Teklif sahibi olarak İstanbul Milletvekili Sayın Mustafa Sezgin Tanrıkulu’na
söz veriyorum.
Buyurunuz
Sayın Tanrıkulu. (CHP sıralarından alkışlar)
Süreniz
beş dakika.
MUSTAFA
SEZGİN TANRIKULU (İstanbul) – Sayın Başkan, değerli milletvekilleri; hepinizi
saygıyla selamlıyorum.
Ceza
Yasası’nın 299’uncu maddesi, Cumhurbaşkanına hakareti özel bir biçimde suç
olarak tanımlamıştır. Bu kapsamda verdiğim kanun teklifi var, 299’un Ceza
Yasası’ndan çıkarılması doğrultusunda. Ancak hemen şunu ifade edeyim: Kanun
teklifimin tarihi 19 Haziran 2012 yani Sayın Erdoğan’la falan bir alakası yok.
2012 tarihinde verdim. 2012 tarihinde vermemin nedeni de, Uluslararası Af
Örgütünün Türkiye’yle ilgili Düşünce ve İfade Özgürlüğü Raporu vardı, o raporda
kaldırılması gereken maddelerden bir tanesi de buydu, o çerçevede verdim ama
şimdi çok vahim bir hâl aldı bu konu. Ahmet Necdet Sezer döneminde 26 tane dava
var, Abdullah Gül döneminde 139 tane var ve Sayın Erdoğan döneminde ise
1.800’ün üzerinde dava var değerli arkadaşlar, 1.800’ün üzerinde dava var.
HAKAN
ÇAVUŞOĞLU (Bursa) – Hakaret etmeyin, dava olmasın.
MUSTAFA
SEZGİN TANRIKULU (Devamla) – Dolayısıyla yani herhangi bir şikâyette bir
savcının takipsizlik kararı vermesi ihtimali yok değerli arkadaşlar, hiçbir
ihtimal yok. Eğer Cumhurbaşkanının avukatları bir dilekçe vermişlerse, hangi
savcılık olursa olsun, mutlaka ama mutlaka bir iddianameye dönüşüyor. 
İLKNUR
İNCEÖZ (Aksaray) – Sadece onun için mi?
MUSTAFA
SEZGİN TANRIKULU (Devamla) – Bu da benim berat nişanım! 
LEVENT
GÖK (Ankara) – Bravo!
MUSTAFA
SEZGİN TANRIKULU (Devamla) – Fezleke yeni geldi Meclis Başkanlığına, bunu odama
asacağım. Ama, tek bir yerinde hakaret yok; hepinize dağıtabilirim, bakın tek
bir yerinde ağır eleştiri bile yok. Normal bir eleştiri ama sonuçta bir
fezlekeye dönüştü ve benimle ilgili de geldi.
Değerli
arkadaşlar, bu maddenin kaldırılması konusunda üç önemli neden var, dördüncüsü
de eklendi. Karşıyaka Asliye Ceza Mahkemesi, itiraz yoluyla dosyayı Anayasa
Mahkemesine gönderdi ve Anayasa Mahkemesinde şu anda görüşülüyor. Anayasa
Mahkemesinin hangi kararı vereceğini bilmiyoruz.
İki:
Venedik Komisyonunun raporu var değerli arkadaşlar. Sayın Bakan “Venedik
Komisyonunun işi yok.” dedi ama Venedik Komisyonunun raporu aynen şöyle:
Maddenin mevcut hâli ve pratikte uygulanışının Avrupa normları ve uluslararası
standartlarla bağdaşmadığını, Avrupa İnsan Hakları Sözleşmesi’nin ifade
özgürlüğüyle ilgili içtihadını ihlal edici kovuşturmanın önüne geçilmesi için
en iyi çözümün, maddenin TCK’dan tamamen kaldırılması olarak görüşünü savundu
Venedik Komisyonu. Daha ağır sözler de var; “katil”, “hırsız”, “diktatör” gibi
terimlerin toplumsal tartışma kapsamında ele alınması gerektiğini de Venedik
Komisyonu kendi raporunda belirtti ve açılan davaların sayısından da kaygı
duyduğunu da ifade etti. 
Yine,
değerli arkadaşlar, Ekrem Pakdemirli’nin -Allah rahmet eylesin, kendisini
saygıyla anıyorum- Demirel’le ilgili bir davası vardı ve mahkûmiyet kararı
almıştı. Dosyası, Avrupa
İnsan Hakları Mahkemesine gitti. Avrupa İnsan Hakları Mahkemesi, o davada şu
görüşe yer verdi: “Bir kişi hakaret davasında salt devlet başkanı olduğu için
diğer vatandaşlardan daha fazla koruma göremez.” Yine, Erbil Tuşalp’ın Türkiye
davası var. Başbakan Recep Tayyip Erdoğan davayı açmıştı, Birgün gazetesi ve
Erbil Tuşalp mahkûm olmuştu. O davada da yerel mahkeme, Ankara Asliye Hukuk
Mahkemesi, Tuşalp’ın, yazdığı yazıda Sayın Erdoğan’a “akıl hastası” dediğini
kabul ederek tazminat kararı vermişti, “akıl hastası” dediğini kabul ederek ve
Tuşalp’ı mahkûm etmişti. Avrupa İnsan Hakları Mahkemesi, siyasetçilerin ve
Başbakanın ağır eleştirilere hoşgörülü olması gerektiğinden bahisle Türkiye’yi
mahkûm etti…
YILMAZ TUNÇ (Bartın) – Sayın Tanrıkulu, biz sana “akıl
hastası” desek sen kabul eder misin?
MUSTAFA SEZGİN TANRIKULU (Devamla) – …ve Erbil Tuşalp
yeniden yargılandı, tazminat kararı geriye alındı ve hazineden bu para alındı.
Ama, ben Adalet Bakanına ve Maliye Bakanına sormama rağmen, sebepsiz
zenginleşme yoluyla Sayın Erdoğan’dan bu paranın geri alınıp alınmadığını
bilmiyorum. Hazine bu parayı Erdoğan’dan almış mı, almamış mı; o konuda Adalet
Bakanı ve Maliye Bakanı 2012’den bu yana bana cevap vermediler. Yani,
Tuşalp’tan aldığı para var Erdoğan’ın, onun yerine Maliye Bakanlığının Tuşalp’a
ve Birgün gazetesine ödediği para var, faiziyle beraber ödediği para var ama
Erdoğan, kazandığı bu tazminatı ödedi mi, ödemedi mi; bugüne kadar bize bilgi
verilmedi ve bu konu, özel hayatın gizliliğiyle sınırlandırıldı ve bilgi verilmedi
yani bir sebepsiz zenginleşme konusu da var. 
Şunu söyleyeceğim son olarak değerli arkadaşlar: Bakın, Avrupa İnsan Hakları Mahkemesine bütün bunlar
gidecek. Ben burada sizleri uyarıyorum: Eğer Cumhurbaşkanına ve Türkiye’ye bir
iyilik yapmak istiyorsanız… “Genel hükümler”, hakareti cezalandırıyor zaten. 
AYŞE
SULA KÖSEOĞLU (Trabzon) – Hakaret etmeyin, bitsin yani. 
MUSTAFA
SEZGİN TANRIKULU (Devamla) – Zaten cezalandırıyor “Genel hükümler”,
milletvekilleri bakımından da, Başbakan bakımından da, sıradan yurttaşlar
bakımından da.
(Mikrofon
otomatik cihaz tarafından kapatıldı) 
GÖKCEN
ÖZDOĞAN ENÇ (Antalya) – Düzgün konuş, dava açmasın. Niye hakaret ediyorsun? 
MUSTAFA
SEZGİN TANRIKULU (Devamla) – Sayın Başkan, ben de kadın hakları savunucusuyum. O
yüzden bir dakika süre verirseniz…
BAŞKAN
– Sayın Tanrıkulu, şimdi, grup başkan vekillerinin aldığı karar doğrultusunda
kürsüden konuşma yapan sayın hatibe ek süre vermiyoruz. 
MUSTAFA
SEZGİN TANRIKULU (Devamla) – Son olarak şunu ifade edeceğim arkadaşlar: Eğer
Cumhurbaşkanına ve Türkiye’ye hizmet etmek istiyorsanız, bu nedenle, -bakın, bu
nedenle- özel koruma gerektirdiği için, Türkiye’nin mahkûm olmasını
istemiyorsanız, bu kanunu Anayasa Mahkemesinden önce biz gündeme alırız,
komisyona havale ederiz, eksiği varsa tamamlarız; yarın öbür gün bu 1.800 tane
davadan Cumhurbaşkanının kazandığı tazminatların iadesi veya başka bir konu
gündeme gelmez. 
Teşekkür
ediyorum. (CHP sıralarından alkışlar) 
BAŞKAN
– Teşekkür ederiz Sayın Tanrıkulu. 
Önerge
üzerinde bir…
İLKNUZ
İNCEÖZ (Aksaray) – Sayın Başkanım…
BAŞKAN
– Buyurunuz Sayın İnceöz. 
İLKNUR
İNCEÖZ (Aksaray) – Sayın Başkanım, kayıtlara girmesi açısından söylüyorum:
Biraz evvel hatip, bazı uygulamalardan bahsetti. TCK 299 dün konulmadı, doksan
bir yıldır Türk Ceza Kanunu’nda var olan bir uygulamadır. Bugün tartışılıyor
olmasını, hakikaten, abesle karşıladığımızı belirtmek istiyorum, bir. 
İkincisi:
Biraz evvel söylediği, Venedik Komisyonu raporlarından vesaireden bahsetti ama
buna dâhil olan ülkelerin uygulamalarına baktığımızda, bu ülkelerde zaten özel
hükümler çerçevesinde, bugün Almanya’da, İspanya’da, Fransa’da, İtalya’da her
yerde benzer uygulama vardır. Eleştiri elbette ki edilebilir ama ben kendisine
soruyorum: Kendisine “akıl hastası” desek bunu kabul edebilir mi? Ailesine
küfretsek bunu kabul edebilir mi? İşte, eleştiri sınırları çerçevesinde
kaldığında bunlar doğrudur ama hakaret, ailesini itham edecek şekilde ve burada
ağza alınmayacak laflar sarf ediliyorsa da 299 hükmü uygulanır ve cezasına
katlanır. (AK PARTİ sıralarından alkışlar)
MUSTAFA
SEZGİN TANRIKULU (İstanbul) – Sayın Başkan…
BAŞKAN
– Sayın Tanrıkulu, siz de kayıtlara geçmesi açısından…
Buyurun.

MUSTAFA
SEZGİN TANRIKULU (İstanbul) – Efendim, söylemediğim sözleri ifade ederek
sahsıma sataşmada bulundu. O yüzden kürsüden iki dakika söz istiyorum.
MİHRİMAH
BELMA SATIR (İstanbul) – Zabıtlara bakarız ne söylediğine… 
MUSTAFA
SEZGİN TANRIKULU (İstanbul) – Efendim, ben, bakın… Sataştılar, çok açık
sataşma…
İLKNUR
İNCEÖZ (Aksaray) – Bakın, ben sataşmadan söz almadım. Aksi takdirde, sataşmadan
söz isteyeceğim.
BAŞKAN
– Sayın Tanrıkulu, sataşmadan söz istemedi zaten Sayın İnceöz. 
MUSTAFA
SEZGİN TANRIKULU (İstanbul) – Efendim, sataştı ama. 
İLKNUR
İNCEÖZ (Aksaray) – Kayıtlara girmesi bakımından…
BAŞKAN
– Size de sataşmadı Sayın Tanrıkulu yani açık bir sataşma yok açıkçası.
MUSTAFA
SEZGİN TANRIKULU (İstanbul) – Sayın Başkan, çok açık bir sataşma var efendim,
benim kastetmediğim…
BAŞKAN
– Peki, Sayın Tanrıkulu, buyurun.
İki
dakika size söz veriyorum.
LEVENT
GÖK (Ankara) – Ceza ile tazminatı karıştırıyorlar.
YILMAZ
TUNÇ (Bartın) – Hem “Sataşma yok.” diyorsunuz hem söz veriyorsunuz. Başkan,
olur mu böyle bir şey?
IX.- SATAŞMALARA İLİŞKİN KONUŞMALAR (Devam)
7.- İstanbul Milletvekili Mustafa Sezgin
Tanrıkulu’nun, Aksaray Milletvekili İlknur İnceöz’ün yerinden sarf ettiği bazı
ifadeleri sırasında şahsına sataşması nedeniyle konuşması
MUSTAFA
SEZGİN TANRIKULU (İstanbul) – Değerli arkadaşlar, bakın, ben, Sayın Erdoğan’ın
şahsına, ailesine ve efradına herhangi bir söz söylemedim, ben sadece mahkeme
kararını söyledim. Asliye Hukuk Mahkemesi -Avrupa İnsan Hakları Mahkemesinin
içtihadına göre- aynen şunu söylemiş; Erbil Tuşalp’ın yazdığı yazılardan
çıkardığı sonuç şu; şu imada bulunduğunu söylemiş, demiş ki “Erdoğan’a akıl
hastası demiş” ve tazminata mahkûm etmiş Erbil Tuşalp’ı, bu sözlerinden dolayı.
Ben onu ifade ettim. Buna bile Avrupa İnsan Hakları Mahkemesi diyor ki: “Bu,
ağır bir eleştiridir, Başbakan daha fazla hoşgörülü olmak zorundadır sıradan
yurttaşlara göre.” Bunu söylemiş Avrupa İnsan Hakları Mahkemesi, ben
söylemiyorum. Ben bunu söylemiyorum; bir, mahkeme kararı bunu söylüyor; iki,
Avrupa İnsan Hakları Mahkemesi bunu söylüyor. Yoksa, benim kimsenin şahsıyla,
ailesiyle ve özel yaşamıyla bir ilgim yok, o nedenle ifade etmeye çalışıyorum.
(AK PARTİ sıralarından gürültüler)
Bakın,
hiç kimsenin, Cumhurbaşkanı olsa dahi… Bakın, sayın grup başkan vekili, ben bu
dilekçeyi, bu kanun teklifini 2012’de verdim, daha Erdoğan Başbakanken. Hiç
alakası yok. Burada da ifade ettim. Dolayısıyla, bugün geldiği durum vahimdir
ve bu vahimliği, biz, burada ortadan kaldırmak durumundayız. Yoksa, Erbil
Tuşalp’a geri ödenen tazminat gibi, bütün bu davalardaki tazminatlar da Türkiye
tarafından, hazine tarafından ilgililere ödenir çünkü Sayın Erdoğan, maalesef
kutuplaştırdı Türkiye’yi.
YILMAZ
TUNÇ (Bartın) – Siz kutuplaştırdınız!
MUSTAFA
SEZGİN TANRIKULU (Devamla) – Yüzde 50’si tamam seviyor, oy veriyor ama yüzde
50’si de nefret ediyor. (AK PARTİ sıralarından gürültüler) Eskiden Sayın
Erbakan’a oy verenler, Ecevit’ten nefret etmiyorlardı; Ecevit’e oy verenler,
Erbakan’dan nefret etmiyorlardı; Demirel’e oy verenler, Erbakan’dan nefret
etmiyorlardı ama şimdi bir kutuplaşma ve nefret söylemi var, dolayısıyla da
hoşgörüsüz bir ortam var.
Bunu
eğer sizin grubunuz kabul ederse Cumhurbaşkanına faydalı bir iş yapmış
olursunuz. Cumhurbaşkanı, hoşgörülü olmak zorundadır, daha fazla eleştiriye
tahammül etmek zorundadır.
Teşekkür
ediyorum. 
BAŞKAN
– Teşekkürler Sayın Tanrıkulu.
İLKNUR
İNCEÖZ (Aksaray) – Sayın Başkan, biraz evvel şahsımı da ilzam etmek suretiyle
sataşmada bulunmuştur…
MUSTAFA
SEZGİN TANRIKULU (İstanbul) – Ben sataşmada bulunmadım, “2012 tarihi” dedim ya.
İLKNUR
İNCEÖZ (Aksaray) – …hem grubum adına “sayın grup başkan vekili” diyerek. 69’a
göre söz talep ediyorum.
BAŞKAN
– Buyurun Sayın İnceöz. (AK PARTİ sıralarından alkışlar)
8.- Aksaray Milletvekili İlknur İnceöz’ün,
İstanbul Milletvekili Mustafa Sezgin Tanrıkulu’nun sataşma nedeniyle yaptığı
konuşması sırasında şahsına ve Adalet ve Kalkınma Partisine sataşması nedeniyle
konuşması
İLKNUR
İNCEÖZ (Aksaray) – Sayın
Başkan, değerli milletvekili arkadaşlarım; öncelikle, tabii, bu kürsüde
herkesin temiz bir dil kullanması lazım; sadece burada değil, grup
toplantılarında, başka yerlerde de. Eğer bugün bir kutuplaşmadan söz ediyorsak
hakikaten seviyeyle tahlil edemeyeceğimiz şekilde temiz bir dil olmaktan uzak
üslubun, seviyesiz konuşmaların bu kutuplaşmalara sebep olduğunu unutmamak
gerekiyor. Onun için lafı dolandırarak oradan buradan çıkmak suretiyle getirip her
meselenin özüne Sayın Cumhurbaşkanımızı koymanızı hakikaten biz de buradan
eleştirmek durumundayız ve bu eleştirilere karşı da cevap vermek durumundayız. 
Bakın, 299’un uygulaması, TCK’da bugüne kadar doksan bir
yıldır var; bugün değil, dün değil, yakın zamanda değil, yeni konulmuş değil.
Dolayısıyla, bugün bunun uygulanıyor olmasından, buradan cezalar alınıyor
olmasından rahatsız olmamak lazım. Bilmeliyiz ki her birimiz üslubumuzda,
seviyemizde belli bir ahlakı, belli bir şekilde temiz dili muhafaza etmek
durumundayız. Ama sen çıkacaksın, bugüne kadar on dört yıldır milletimize
hizmet etmiş, emniyette, adalette, eğitimde, her alanda hizmetkâr olmayı şiar
edinmiş bir lidere karşı ve üstüne üstlük milletimizin, aziz milletimizin
oylarıyla seçilmiş olan Sayın Cumhurbaşkanımıza karşı biraz evvel söylediğim
çerçeveden uzaklaşılacak, hakaret edilecek, sürekli konuşulacak, ondan sonra da
geleceğiz, burada çok masumane, “İki yıl önce vermiştim, efendim, İç Tüzük
37’ye göre, bu 299, kanundan çıkarılsın.” denilecek. Böyle bir şey olmaz. Bu,
dün vardı, bundan sonra da var olmaya devam edecek ve buna ilişkin eğer
birileri ilzam edici, itham edici, hakaret edici ifadeler kullanıyorsa bunun da
cezası elbette ki çekilecek, bunun cezasız kalması mümkün olmayacak. (AK PARTİ
sıralarından alkışlar) 
LEVENT GÖK (Ankara) – Cumhurbaşkanı söylerse ne olacak
İlknur Hanım? Cumhurbaşkanı hakaret ederse ne olacak? 
İLKNUR İNCEÖZ (Devamla) – Bakın, Avrupa’daki uygulamalara
bakacağız. 
LEVENT GÖK (Ankara) – O konu ile bu konu farklı bir kere!
İLKNUR İNCEÖZ (Devamla) – Portekiz’de, İtalya’da
cumhurbaşkanına eğer küçük düşüren ifadeler... Bir yıl ile beş yıl orada da
var, aynı kanun, aynı uygulama. 
MAHMUT TANAL (İstanbul) – Değişti, değişti o! O
bilgileriniz eksik, güncel değil onlar!
İLKNUR İNCEÖZ (Devamla) – Bize bakıyorsun, Polonya’ya
bakıyorsun, kişi üç yıla kadar aynı şekilde hapis cezası, üç ay hapis cezası, bir
yıl, beş yıl…
(Mikrofon otomatik cihaz tarafından kapatıldı)
MAHMUT TANAL (İstanbul) – Hepsi değişti, o bilgileriniz
güncel değil!
YILMAZ TUNÇ (Bartın) – Kılıçdaroğlu’na “akıl hastası”
desek rahatsız olur musunuz?
İLKNUR İNCEÖZ (Devamla) – Benzer uygulamalar -biraz evvel
de söyledim- Avrupa’nın çeşitli yerlerinde vardır. 
YILMAZ TUNÇ (Bartın) – Sayın Kılıçdaroğlu’na “Akıl hastası
mıdır?” diye sorsak rahatsız olur musunuz? Rahatsız olur musunuz? (CHP
sıralarından gürültüler)
TAHSİN TARHAN (Kocaeli) - Ne alaka ya, ne alaka ya? 
BAŞKAN – Sayın milletvekilleri, lütfen…
İLKNUR İNCEÖZ (Devamla) – Elbette ki herkesin temiz
üslupta konuşmasını tavsiye ediyorum. Eğer bugün toplum kutuplaştıysa seviyesiz
konuşmalar çerçevesindedir.
Teşekkür ediyorum. (AK PARTİ sıralarından alkışlar)
BAŞKAN
– Teşekkür ederiz Sayın İnceöz. 
YILMAZ
TUNÇ (Bartın) – “Sayın Kılıçdıroğlu, akıl hastası mıdır?” diye sorsak rahatsız
olur musunuz? Rahatsız olmaz mısınız? Hiç ses yok ya!
MUSTAFA
SEZGİN TANRIKULU (İstanbul) – Sayın Başkan, temiz bir dil kullanmadığım
şeklinde şahsımı ilzam edici sözlerde bulundu. O yüzden de sataşmadan söz
istiyorum. 
CEYHUN
İRGİL (Bursa) – Değildir. Biz cevap veriyoruz: Değildir. 
YILMAZ
TUNÇ (Bartın) – Vay be! Rahatsız değilsiniz.
CEYHUN
İRGİL (Bursa) – Yo, sen sordun, cevap veriyoruz.
YILMAZ
TUNÇ (Bartın) – Cevap da veriyorsunuz “Rahatsız olmayız.” diye. Akıl hastası
mıdır Sayın Kılıçdaroğlu? 
CEYHUN
İRGİL (Bursa) – Yo, değildir. Bitti, cevap bu kadar basit. Kavga edecek bir şey
yok. 
YILMAZ
TUNÇ (Bartın) – Hiç rahatsız olmuyorsunuz. Ayıptır, Genel Başkanınıza sahip
çıkın ya! Sahip çıkın Genel Başkanınıza, sahip çıkın. 
BAŞKAN
– Buyurun. 
9.- İstanbul Milletvekili Mustafa Sezgin
Tanrıkulu’nun, Aksaray Milletvekili İlknur İnceöz’ün sataşma nedeniyle yaptığı
konuşması sırasında şahsına sataşması nedeniyle konuşması
MUSTAFA
SEZGİN TANRIKULU (İstanbul) – Arkadaşlar, değerli milletvekilleri, bakın,
burada ben bir hukuki tartışma yaptım ve verdiğim kanun teklifinin Sayın
Cumhurbaşkanıyla ilgili olmadığını, 19 Haziran 2012 tarihinde verdiğimi
özellikle ifade ettim, bugün değil. O zaman daha kendisi Cumhurbaşkanı değildi
ama altını çizerek de ifade ettim. 
İLKNUR
İNCEÖZ (Aksaray) – Hiç önemli değil, niyet önemli.
MUSTAFA
SEZGİN TANRIKULU (Devamla) – 2012 tarihinde -2014’te Cumhurbaşkanı oldu- o
zaman vermişim. 
GÖKCEN
ÖZDOĞAN ENÇ (Antalya) – Tamam işte, geleceği görmüşsün!
MUSTAFA
SEZGİN TANRIKULU (Devamla) – İfade özgürlüğüne, düşünce özgürlüğüne aykırı
olduğu için cumhurbaşkanlarının özel bir şekilde, bizlerden farklı bir biçimde,
yurttaşlardan farklı bir biçimde hakaret bakımından korunmasının gerekli
olmadığını düşünerek verdim ben bunu ama bugün geldiğimiz nokta bu.
Cumhurbaşkanı, avukatları, maalesef her eleştiriye, her ağır eleştiriye dava
açıyor, maalesef ve Türkiye bu nedenle de… Bakın, en son ne oldu? İşte, şimdi,
Almanya’ya bile muhtıra verdik, çağırdık büyükelçilerini falan. 
ALİ
ÖZKAYA (Afyonkarahisar) – Hemen özür dilediler.
MUSTAFA
SEZGİN TANRIKULU (Devamla) – Bu noktaya geldik, yani burada olanlar yetmedi,
şimdi yurt dışına, Almanya’ya, sağa sola da sataşmaya başladık. 
ALİ
ÖZKAYA (Afyonkarahisar) – Almanlar “Yanlış yaptık.” dedi, özür dilediler; hemen
özür dileyip kabul ettiler.
MUSTAFA
SEZGİN TANRIKULU (Devamla) – Bu hüküm, bakın, değerli arkadaşlar, doksan yıl da
olsa yanlış hüküm, doksan yıl da olsa, seksen yıl da olsa, 2005’te yürürlüğe
giren Ceza Kanunu’yla gelmiş olsa bile yanlış bir hüküm ve Türkiye bunlardan
mahkûm olacak. Ben size Avrupa İnsan Hakları Mahkemesi kararını örnek
gösterdim; Erbil Tuşalp-Türkiye kararı, isteyen arkadaşıma verebilirim,
okuyabilir bunu. Dolayısıyla aynen bunlar var. 
Değerli
arkadaşlar, bakın, Erbil Tuşalp-Türkiye kararında yerel mahkeme, Ankara Asliye
Hukuk Mahkemesi diyor ki: “Erbil Tuşalp bu sözleriyle, Başbakana, dönemin
Başbakanına ‘akıl hastası’ demiştir. ‘Akıl hastası’ diyemez. Dolayısıyla,
tazminata mahkûm ediyorum.” demiştir. Ama şimdi verdiği karar var Avrupa İnsan
Hakları Mahkemesinin.
YILMAZ
TUNÇ (Bartın) – Yanlış! Yanlış olamaz mı? Avrupa İnsan Hakları Mahkemesi kararı
yanlış olamaz mı? Sayın Tanrıkulu, karar hatalı olabilir, o karar değişebilir. Başka
bir kararda başka bir şey verebilir. 
MUSTAFA
SEZGİN TANRIKULU (Devamla) – Ondan sonra yeniden yargılama yapılmış,
Türkiye’deki mahkeme ve Yargıtay da bu sözlerin hakaret olmadığına karar
vermiş, değerli arkadaşlar. Dolayısıyla, karar vermiş ve tazminatları geriye
almışlar. Bunu farklı bir noktaya çekmeye, Cumhurbaşkanının bugünkü
uygulamalarına çekmeye de hiç gerek yok. Dolayısıyla, bu kanun teklifi sizin
omuzlarınıza bir yüktür. 
Teşekkür
ediyorum. 
YILMAZ
TUNÇ (Bartın) – AİHM kararı hatalı olamaz mı? 
BAŞKAN
– Teşekkür ederiz Sayın Tanrıkulu. 
VII.- BAŞKANLIĞIN GENEL KURULA SUNUŞLARI
(Devam)
C) Önergeler (Devam)
1.- İstanbul Milletvekili Mustafa Sezgin
Tanrıkulu’nun, (2/168) esas numaralı Türk Ceza Kanununun 299’uncu Maddesinin
Yürürlükten Kaldırılması Hakkında Kanun Teklifi’nin doğrudan gündeme alınmasına
ilişkin önergesi (4/24) (Devam)
BAŞKAN
- Sayın milletvekilleri, önerge üzerinde İstanbul Milletvekili Sayın Mehmet
Bekaroğlu’na söz veriyoruz. 
Sizin
de süreniz beş dakika.
Buyurun.
(CHP sıralarından alkışlar) 
MEHMET
BEKAROĞLU (İstanbul) – Sayın Başkan, değerli milletvekilleri; sadece, millete
hizmet etmiş, seçilmiş Cumhurbaşkanına değil, hiçbir vatandaşa, yurttaşa,
Türkiye Cumhuriyeti yurttaşına ya da dünyanın herhangi bir yerindeki insana
hakaret edilemez. Düşünce ve ifade özgürlüğünün sınırları, ırkçılıktır, nefret
söylemidir, hakarettir. Nitekim, Türk Ceza Kanunu’nun 125 ve 131’inci maddeleri
kişinin, bir insanın birey olmaktan kaynaklanan kişilik haklarına saldırı
niteliğinde olan hakaret suçlarını saymış; nelerdir, nasıl cezalandırılacak,
bunlar sayılmış: Belli, somut bir durum ve olgunun isnat edilmesi suretiyle
kişinin şeref ve saygınlığının zedelenmesi, genel ve soyut nitelikli söz ve
davranışlarla kişinin değersizleştirilmesi. 
HAKAN
ÇAVUŞOĞLU (Bursa) – Çaydan anlar, hukuktan anlar, her şeyden anlar!
MEHMET
BEKAROĞLU (Devamla) – Bunların hepsi suçtur, kime yapılırsa yapılsın Türk Ceza
Kanunu’na göre kovuşturulur ve değişik şekillerde ceza verilir. 
Şimdi,
sayın cumhurbaşkanları için -sadece Sayın Erdoğan için değil, cumhurbaşkanları
için- yeniden bir 299’uncu madde getiriliyor ve Cumhurbaşkanına hakareti ayrı
bir şeye bağlıyor, bir yıldan dört yıla kadar ve alenen yapıldığı zaman da
altıda biri oranında artırılıyor.
YILMAZ
TUNÇ (Bartın) – Ne zaman getirildi ya? Sanki yeni oldu!
MEHMET
BEKAROĞLU (Devamla) – Şimdi itiraz edilen şey budur. Cumhurbaşkanı da bizim
gibi bir insandır. Deminden beri gereksiz yere bir kaşık suda kıyamet
koparıyoruz, sanki Sayın Tanrıkulu ya da bir başkası “Cumhurbaşkanına hakaret
edilebilir.” diyormuş gibi. Öyle bir şey söylemiyoruz arkadaşlar. Cumhurbaşkanı
değil, hiç kimseye hakaret edilemez. Yani, insanlara hakaret edilmesi, hele
böyle nefret söylemiyle, aşağılamayla, ötekileştirmeyle… Yani, bunlar gerçekten
insanlık suçudur ama bütün yurttaşlar için zaten Türk Ceza Kanunu düzenlemiş.
Bizim söylediğimiz; Avrupa İnsanları Mahkemesinde sorun hâline gelen,
uluslararası ilişkilerde sorun hâline gelen, ayrıca Cumhurbaşkanlığıyla ilgili
bir hakaret maddesinin bulunmasının doğru olmadığı, gerek olmadığı, bunun buradan
çıkartılması, diğer, siz gibi, biz gibi, herkes gibi zaten Cumhurbaşkanının da
korunmuş olduğudur.
Değerli
milletvekilleri, aslında biz burada neyi konuşuyoruz? Aslında, öteden beri -siz
de icat etmediniz- sizden önce de vardı ama siz bu işi zirvelere çıkardınız.
Esas mesele kimlik konsolidasyonu, inanç konsolidasyonu, yaşam tarzı
konsolidasyonu üzerinde yapılan siyasettir, ortak iyinin kimliklerde
aranmasıdır arkadaşlar. Böyle olduğu için kimliklerimizle ilgili konuşuyoruz ve
ağzımızı açar açmaz karşıdakine hakaret etmiş oluyoruz. Bu ciddi bir problem
değerli milletvekilleri. Yani, gerçekten, Türkiye’nin çok önemli sorunları var.
Bakın, biraz evvel çayla ilgili sorunları konuştuk. Çok önemli sorunları var;
geçimle, şiddetle… Bizse tepede siyaseti kimlik üzerine kuruyor, sert bir dil
ve üslupla bunları tartışıyoruz, kutuplaştırıyoruz.
Peki,
Adalet ve Kalkınma Partisi milletvekilleri, niye böyle bir soruyu sormuyorsunuz
hiçbir zaman? Yani, bundan önce de bu madde varmış, sayın grup başkan vekili bu
şekilde ifade etti. E, niye bu kadar fazla dava açılıyor? Niye bu kadar çok…
ALİ
ÖZKAYA (Afyonkarahisar) – Sosyal medya çıktığı için.
İLKNUR
İNCEÖZ (Aksaray) – Söyledim, söyledim.
MEHMET
BEKAROĞLU (Devamla) - “Sosyal medya yoktu.” dedi.
ALİ
ÖZKAYA (Afyonkarahisar) – Evet, sosyal medya.
MEHMET
BEKAROĞLU (Devamla) – Evet, doğru ama yani sosyal medyayla beraber… 
ALİ
ÖZKAYA (Afyonkarahisar) – Yüzde 95’i sosyal medyadan kaynaklanıyor.
MEHMET
BEKAROĞLU (Devamla) - …Sayın Cumhurbaşkanının her gün üç saat, beş saat konuşması,
her gün siyaseti germesi…
YILMAZ
TUNÇ (Bartın) - Saçma sapan konuşuyorsun be! Yazık be, yazık, yazık!
MEHMET
BEKAROĞLU (Devamla) - …bağırması, çağırması, herkesi hizaya sokması…
ALİ
ÖZKAYA (Afyonkarahisar) – Yok böyle bir şey.
MEHMET
BEKAROĞLU (Devamla) -…bütün bunların da ciddi bir şekilde katkısı vardır.
Değerli
arkadaşlarım, bu ülke bizim ülkemiz ve gidecek hiçbir yerimiz yok.
HAKAN
ÇAVUŞOĞLU (Bursa) – Hele sen Rize’ye bile gidemeyeceksin be.
MEHMET
BEKAROĞLU (Devamla) – Bu insanlar da bizim insanlarımız, şu anda -maraza-
sataşan, hakaret eden arkadaş da bizim insanımız. Hepimiz burada yaşayacağız. 
Bakın,
birlikte yaşamamıza da gerek yok ama yan yana yaşayacağız. Hadi birlikte… 
CAHİT
ÖZKAN (Denizli) – Hakaret etmeyi pekâlâ biliyorsunuz.
MEHMET
BEKAROĞLU (Devamla) – Birbirimize tahammül edeceğiz değerli arkadaşlarım. Bu
tahammülde örnek olacak olan insan en tepedeki insandır. 
ALİ
ÖZKAYA (Afyonkarahisar) – Örnek, örnek.
CAHİT
ÖZKAN (Denizli) – Vicdanın kabul etmediği şeyleri milletin kürsüsünden söylüyorsunuz.
MEHMET
BEKAROĞLU (Devamla) – Bugün şiddetin, bugün kutuplaştırıcı dilin kurulmasının
en büyük sorumlusu Sayın Cumhurbaşkanımız.
CAHİT
ÖZKAN (Denizli) – Hiç inandırıcılığınız yok sizin. 
MEHMET
BEKAROĞLU (Devamla) – Buna gerek yok değerli arkadaşlarım, millet zaten
kendisini destekliyor.
ALİ
ÖZKAYA (Afyonkarahisar) – Siz kendi Genel Başkanınıza da söylesenize bunları. 
MEHMET
BEKAROĞLU (Devamla) - Evet, yüzde 52 oy aldı; evet, siz de yüzde 49 oy aldınız;
helal olsun, bir dahaki seçime kadar bu ülkeyi yöneteceksiniz ama bu ülkeyi
hukuk içinde yöneteceksiniz değerli arkadaşlarım.
ALİ
ÖZKAYA (Afyonkarahisar) – Öyle yapıyoruz.
MEHMET
BEKAROĞLU (Devamla) – Bu ülkeyi germeyeceksiniz.
YILMAZ
TUNÇ (Bartın) – Geren sensin ya.
MEHMET
BEKAROĞLU (Devamla) - Hepimizden çok sizin görevinizdir çünkü ülkeyi yeni bir
seçime kadar siz yöneteceksiniz değerli arkadaşlarım.
Bir
daha ifade ediyorum: Burada, kimse “Cumhurbaşkanına hakaret edilsin.” demiyor
değerli arkadaşlarım. 
HAKAN
ÇAVUŞOĞLU (Bursa) – Ne diyorsun sen ya!
MEHMET
BEKAROĞLU (Devamla) - Hiçbir yurttaşa hakaret edilmesin. 
GÖKCEN
ÖZDOĞAN ENÇ (Antalya) – Genel Başkanın hakaret ediyor!
MEHMET
BEKAROĞLU (Devamla) - Tabii, sayın grup başkan vekillerimiz, bu tip arkadaşlara
da sahip çıkmanız gerekiyor. 
Hepinizi
saygıyla selamlıyorum. (CHP sıralarından alkışlar; AK PARTİ sıralarından
gürültüler) 
BAŞKAN
– Teşekkür ederiz Sayın Bekaroğlu. 
CAHİT
ÖZKAN (Denizli) – Senin vicdanın kabul edebilecek mi söylediklerini?
BAŞKAN
- Sayın milletvekilleri… 
HAKAN
ÇAVUŞOĞLU (Bursa) – Sende Erdoğan kompleksi var, Erdoğan!
CAHİT
ÖZKAN (Denizli) – Senin vicdanın yok!
BAŞKAN
- Sayın milletvekilleri… 
HAKAN
ÇAVUŞOĞLU (Bursa) – Sayın Bekaroğlu, sende Erdoğan kompleksi var memleketinden
dolayı. 
MEHMET
BEKAROĞLU (İstanbul) – Benim psikiyatri uzmanı olduğumu bilmiyor musunuz?
Psikiyatri uzmanı olduğumu biliyor musunuz?
MEHMET
DOĞAN KUBAT (İstanbul) – Sayın Başkan… 
BAŞKAN
– Ben bekleyeceğim Sayın Kubat.
CAHİT
ÖZKAN (Denizli) – Her türlü hakareti yapıyorsunuz, her türlü ihaneti yapanlarla
beraber oluyorsunuz! 
CEMAL
OKAN YÜKSEL (Eskişehir) – Siz oluyorsunuz Oslo’da onlarla. Yapma Cahit Bey, siz
oluyorsunuz. 
CAHİT
ÖZKAN (Denizli) - Yazıklar olsun be! Koruyorsunuz!
CEYHUN
İRGİL (Bursa) – Oslo’ya, Kandil’e CHP mi gitti?
HAKAN
ÇAVUŞOĞLU (Bursa) – Rüyalarına girsin Tayyip Erdoğan! Komplekslisin, hastasın
Sayın Bekaroğlu! 
CEYHUN
İRGİL (Bursa) Kandil’e, Oslo’ya git, ondan sonra “ihanet yapanlar” diye konuş.
BAŞKAN
– Sayın milletvekilleri, önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
HAKAN
ÇAVUŞOĞLU (Bursa) – Rüyalarına giriyor değil mi Tayyip Erdoğan, Sayın
Bekaroğlu? Kompleks var sende, hastasın!
CEYHUN
İRGİL (Bursa) - Cumhurbaşkanına hakaret edilsin mi diyoruz be kardeşim? 
MEHMET
BEKAROĞLU (İstanbul) – Psikiyatri uzmanıyım arkadaşlar. 
BAŞKAN
- Sayın milletvekilleri, lütfen… 
CAHİT
ÖZKAN (Denizli) – Bak, senin milletvekilin ne diyor? 
BAŞKAN
- Sayın milletvekilleri, iki gensoru önergesi vardır. 
Önergeler
daha önce bastırılıp sayın üyelere dağıtılmıştır. 
Şimdi,
önergeleri sırasıyla okutuyorum: 
D) Gensoru Önergeleri
1.- HDP Grubu adına Grup Başkan Vekilleri
Diyarbakır Milletvekili İdris Baluken ve Diyarbakır Milletvekili Çağlar Demirel’in,
Türkiye’yi ve çevre ülkeleri istikrarsızlığa sürüklediği ve küresel denklemde
aktör olmaktan uzaklaştırdığı ileri sürülen politikalarda sorumluluğu bulunduğu
iddiasıyla Dışişleri Bakanı Mevlüt Çavuşoğlu hakkında gensoru açılmasına
ilişkin önergesi (11/5)
Türkiye Büyük Millet Meclisi Başkanlığına
Türkiye’yi
ve çevre ülkeleri istikrarsızlığa sürükleyen, küresel denklemde aktör olmaktan
çıkaran, iç politikada halklar ve inançlar merkezli gerilimlere sebep olan AKP
dış politikasının sorumlularından Dışişleri Bakanı Sayın Mevlüt Çavuşoğlu
hakkında, Anayasa’nın 98’inci ve 99’uncu, TBMM İçtüzüğü’nün 106’ncı maddeleri
uyarınca gensoru açılmasını arz ederiz. 
 Çağlar
Demirel İdris Baluken
 Diyarbakır
 Diyarbakır 
 HDP
Grup Başkan Vekili HDP Grup Başkan Vekili 
Gerekçe:

Türkiye
dış politikası cumhuriyet tarihi boyunca yaşadığı en derin krizleri özellikle
Arap ayaklanması ve Suriye iç savaşıyla birlikte yaşamaya başlamıştır. Libya,
Mısır, Tunus’ta beliren ve büyük değişimleri çağıran ayaklanmalar AKP Hükûmeti
tarafından doğru okunamamış, Avrupa Birliğiyle 2000’li yılların başında
başlayan üyelik müzakereleri, AKP'nin yanlış politikaları neticesinde durma
noktasında gelmiştir. 
Dış
politikasını, ülkenin doğusundaki gelişmeleri okuyamamak, Batı’yla ilişkileri
ise pragmatizm üzerinden iç politikaya tahvil etme mantığıyla işletmek şeklinde
oluşturan AKP iktidarı, Suriye iç savaşının başlamasıyla birlikte büyük bir
krizin içerisine girmiştir. Suriye iç savaşının patlak verdiği ilk günlerde
Esad rejimiyle ortak antlaşmalara imza atılmış, savaşın seyrinin değişmesiyle
birlikte mezhepçiliği esas alan Suriye politikası devreye konmuştur. AKP'de dış
politikanın bir bütün olarak olumsuz sonuçlar üretmesi bu yanlış politikayla
hız kazanmıştır çünkü uzun yıllardır Esad rejiminin baskısı altında olan
halkların örgütlü direnişi değil, selefi çeteler müttefik olarak seçilmiş ve bu
çetelerle stratejik ilişkiler geliştirilmiştir. İlerleyen süreçte, Türkiye'nin
ülke dışındaki tek toprağı olan Süleyman Şah Türbesi'nin YPG'nin yardımıyla
“DAİŞ” adlı çetenin kuşatmasından kurtarılması “Eşme ruhu” olarak kamuoyunda
Türkiye'nin Rojava halklarıyla birlikte hareket etmesine stratejik zemin
yaratan bir umuttu fakat AKP iktidarı, bu umut yaratan zemini de ortadan
kaldıran bir inkâr politikasının içerisine girmiştir.
DAİŞ,
El Nusra, Ahrar el-Şam başta olmak üzere irili ufaklı çeteler için Türkiye sınırının
operasyonel alanlar olduğu artık tüm dünya kamuoyunca bilinmektedir. Türkiye'de
partimizi ve muhalefeti hedef alan DAİŞ saldırılarının Türkiye sınırı
üzerinden gerçekleştiği, Avrupa'daki sivil katliamlara yol açan çetelerin
saldırılarının da yine bu sınır üzerinden gerçekleştirildiği artık tespitli bir
durumdadır. Türkiye sınırının Rojava halklarının iradesinde olan bölgelerine
her türlü ambargo uygulanırken, 2016 merkezî bütçe görüşmelerinde bizzat
Hükûmet yetkilileri tarafından DAİŞ adlı çetenin elinde bulunan Akçakale ve
Karkamış Sınır Kapılarından 8 milyon dolarlık ticaret yapıldığı itirafında
bulunulmuştur.
AKP,
Suriye'de olumsuz sonuçlar üreten mezhepçi politikalarda ısrar etmektedir. Bu
ısrarla, son verilmesi gereken mezhepçi politikalar, AKP iktidarı tarafından
genişletilmiş ve bu mezhepçi ittifak politikasının bir ürünü olan Suudi
Arabistan-Katar-Türkiye ittifakı Orta Doğu'da derin toplumsal kutuplaşmalara
sebep olmuştur. Açıktır ki, Orta Doğu gibi halklar ve inançlar mozaiğine sahip
bir coğrafyada içte etnik, dışta mezhepçi politikalar izlemek büyük bir
toplumsal ve siyasal yıkıma davetiye çıkarmak anlamındadır. 
Suriye
iç savaşıyla bağlantılı olarak yaşanan göç dramı karşısındaki AKP iktidarı,
Avrupa ülkeleriyle âdeta insan pazarlığı yürütmektedir. Orta Doğu tarihinin en
büyük insani krizlerinden biri olan Suriye göçleriyle ilgili olarak özellikle
Almanya Başbakanı Merkel'in seçim hesapları üzerinden yapılan pazarlıklar,
uluslararası hukuk açısından değerlendirilmesi bile anlamsız, ahlak dışı bir
yere savrulmuştur. Fakat AKP'nin pragmatist politikaları bu konuda da kısa
vadeli kazanç sağlama derdindeyken, Suriye'den göçlerle ilgili uzun vadede
Türkiye açısından sorun yaratacağı aşikârdır.
Türkiye'nin
pragmatizme mahkûm edilmiş dış siyaseti kendisini İsrail ve Rusya’yla olan
ilişkilerde de açığa vurmuştur. Özellikle Mavi Marmara olayından sonra iç
siyasete yönelik pragmatist bir yaklaşımla tamamen bozulan Türkiye-İsrail
ilişkileri, atılan kof ve boş tehditler yüzünden uzun süren bir istikrarsızlığa
neden olmuştur. “Katil ülke" olarak tanımlanan İsrail, dış siyasette
yaşanan iflas süreci ve özellikle Rusya'nın doğal gaz resti sonrası bir anda
"dost ülke" kategorisine girmiştir. Aynı pragmatist siyaset AB'ye
üyelik sürecinde de karşımıza çıkmıştır. Şimdilerde hasım olunan Putin'e Şanghay
Beşlisine girme talebinde bulunan Türkiye, düşürülen Rusya uçağı sonrası yüzünü
yeniden AB ve ABD'ye dönmüş durumdadır. Böylesi bir siyaset, Türkiye'yi âdeta
stratejik bir sefalete, “değerli bir yalnızlığa” sürüklemektedir. İlke
siyasetinden mahrum, kıvrak ve içi boş bir dış siyaset Türkiye'yi dünya
ülkeleri arasında oldukça itibarsız bir ülke konumuna sokmaktadır.
Bu
kapsamda, Dışişleri Bakanı Sayın Mevlüt Çavuşoğlu hakkında Anayasa'nın 98'inci
ve 99'uncu, TBMM İçtüzüğü'nün 106'ncı maddeleri uyarınca gensoru açılmasını
talep ediyoruz.
2.- HDP Grubu adına Grup Başkan Vekilleri
Diyarbakır Milletvekili İdris Baluken ve Diyarbakır Milletvekili Çağlar Demirel’in,
Sur ve Silopi ilçelerinde alınan acele kamulaştırma kararı ve Türkiye
genelindeki kentsel dönüşüm projeleriyle vatandaşları mağdur ettiği ve sermaye
için rant yarattığı, uygulanan RES ve HES projeleriyle doğanın tahrip
edilmesine sebebiyet verdiği iddiasıyla Çevre ve Şehircilik Bakanı Fatma
Güldemet Sarı hakkında gensoru açılmasına ilişkin önergesi (11/6)
Türkiye Büyük Millet Meclisi Başkanlığına
Sur
ve Silopi için Çevre ve Şehircilik Bakanlığı teklifi üzerine, Bakanlar Kurulu
kararıyla alınıp Resmî Gazete'de yayınlanan acele kamulaştırma kararının
yarattığı mağduriyetler, Türkiye genelindeki kentsel dönüşümlerde yurttaşların
mağdur edilmesi ve sermaye için rant alanı yaratmasında, kentsel dönüşümlerin
kültürel ve insani dejenerasyona sebep olmasında, RES ve HES'ler aracılığıyla
doğadaki sömürü düzeyinin artmasında birincil derecede sorumluluğu bulunan
Çevre ve Şehircilik Bakanı Sayın Fatma Güldemet Sarı hakkında Anayasa'nın
98'inci ve 99'uncu, TBMM İçtüzüğü'nün 106'ncı maddeleri uyarınca gensoru
açılmasını arz ederiz.
 Çağlar Demirel İdris
Baluken
 Diyarbakır Diyarbakır
 HDP Grup Başkan Vekili HDP
Grup Başkan Vekili
Gerekçe:
Çevre
ve Şehircilik Bakanlığı, AKP Hükûmetinin "inşaat" merkezli
politikalarının merkezindeki kurumdur. AKP iktidarı bu kurum eliyle “kentsel
dönüşüm” adı altında sermaye dağıtımı yapmakta, aynı zamanda yurttaşları ve
emekçileri büyük derecede mağdur etmektedir. Sermaye dağıtımı adına sadece
beşerî olanı değil, doğaya dair olanı da büyük bir tahripkâr düzeyde hasara
uğratmaktadır. AKP iktidarının sömürü düzeninin "nirvana" noktası
kamulaştırma kararlarıyla gerçekleşmektedir.
Türkiye'de
1 şehir merkezi ve 7 şehrin 21 ilçesinde, onlarca mahalleyi kapsayacak şekilde
61 kez ilan edilen sokağa çıkma yasakları adı altında, yerleşim yerleri ağır
bombardıman altında kalmış ve kentlerde büyük bir yıkım meydana gelmiştir. Sur
ve Silopi'de halk yaşam alanındaki tahribata, evlerinin moloz yığınlarına
döndüğüne şahitlik ederken, Çevre ve Şehircilik Bakanlığının ilk icraatı,
Silopi için 15/3/2016 tarih, 2945 sayılı yazı ve Sur için 16/3/2016 tarih, 2988
sayılı yazıyla Bakanlar Kuruluna bu ilçelere acele kamulaştırma yoluyla el
konulması talebi olmuş, Bakanlığın bu talebi, Bakanlar Kurulu kararıyla 25
Martta Resmî Gazete'de yayımlanmıştır.
Öncelikle
önemle vurgulanması gereken hususlardan biri, acele kamulaştırma uygulamasının
bir savaş hukukunun ürünü olduğu gerçeğidir. Acele kamulaştırma yetkisi, 1939
yılında çıkartılan Milli Müdafaa Mükellefiyeti Kanunu’nda, savaş koşullarındaki
acil askerî ihtiyaçların karşılanması için Bakanlar Kuruluna yurt savunması
gerekçesiyle ihtiyaç duyulan taşınmazlara el koyma yetkisi veren bir yetkidir.
AKP döneminde, istisnai olarak savaş durumlarında kullanılması öngörülen
uygulama olağan hâle getirilmiş ve kentsel dönüşümden baraj yapımlarına kadar
birçok alanda kullanılan sıradan bir uygulama hâline getirilmiştir.
Acele
kamulaştırma kararının en temel çelişkilerinden biri de kamusal varlıklara da
bu karar çerçevesinde el konulmasıdır. Silopi'de mülkiyeti Silopi Belediyesine
ait itfaiye garajı, kültür merkezi, semt pazarı, sebze hali, Yeşiltepe Parkı ve
bazı ticari alanlara el konulmuştur. Sur'da ise kamulaştırılması planlanan
alanlar içerisinde, Sur Belediyesi hizmet binası, Dengbej Evi, Cemil Paşa
Konağı, Hasan Paşa Hanı, Ulu Cami, Mar Petyun Keldani Kilisesi, Anzele Parkı,
Amida Höyüğü, Dört Ayaklı Minare, Kurşunlu Cami gibi tarihî yapılar ile
belediyeye ait yeşil alanlar vardır. Lakin kamulaştırma için temel şart,
Anayasa 46’ncı maddedeki “kamu yararı” ve “özel mülkiyette bulunması” şartlarıyla
söz konusudur. Ancak, kararla, kentsel sit alanı içerisindeki tarihî yapılar
ile kamu mülkiyetindeki taşınmazlar da yer almış ve Bakanlık tarafından bu
kararla ilgili herhangi bir "kamu yararı" tanımı yapılmamıştır.
1
Nisan 2016 tarihinde, Diyarbakır temasları esnasında, Sayın Bakanın alınan
acele kamulaştırma kararıyla ilgili ifade ettiği "Öncelikle bizim
yapacağımız, vatandaşla bire bir görüşerek konut istiyorlarsa konut veya başka
alternatifler sunarak onlarla birlikte uzlaşmaya gitmektir. En son çare, eğer
hiçbir şekilde çözüm bulunamıyorsa kamulaştırma yapılacaktır." sözleri,
kamulaştırma kararı talep eden Bakan olarak büyük bir çelişki taşımaktadır.
Zira, Bakanın ifade ettiği gibi, vatandaşla uzlaşmak, bire bir çözüm üretmek
öncelikli amaç ise ilk etapta halk, seçilmiş yerel yönetimler ve diğer yerel
aktörlerle istişare yapılmaması kabul edilemezdir. Hâlbuki Anayasa'nın 35’inci
maddesi çok açıktır. "Herkes, mülkiyet ve miras haklarına sahiptir. Bu
haklar, ancak kamu yararı amacıyla, kanunla sınırlanabilir." hükmüyle,
mülkiyet hakkı acele kamulaştırmayla ihlal edilmektedir.
Bütün
bu hususlar göz önüne alındığında, Çevre ve Şehircilik Bakanı Fatma Güldemet
Sarı’nın sorumlulukta olması hasebiyle, hakkında gensoru açılmasının ve Anayasa
ile İç Tüzük hükümleri gereğince görevinden alınmasının gerekli olduğunu
düşünüyoruz.
BAŞKAN
– Bilgilerinize sunulmuştur.
Sayın
milletvekilleri, gensorunun gündeme alınıp alınmayacağı hususundaki görüşmenin
günü, daha sonra Danışma Kurulu önerisiyle onayınıza sunulacaktır. Danışma
Kurulu tarafından öneri getirilememesi durumunda, anayasal sürenin sonunda
Başkanlıkça resen gündeme alınacaktır.
Sayın
milletvekilleri, birleşime bir saat ara veriyorum.
Kapanma Saati: 19.16
ÜÇÜNCÜ OTURUM
Açılma Saati: 20.18
BAŞKAN: Başkan Vekili Pervin BULDAN
KÂTİP ÜYELER: Mücahit DURMUŞOĞLU (Osmaniye), Sema KIRCI (Balıkesir)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 71’inci Birleşiminin
Üçüncü Oturumunu açıyorum.
Alınan
karar gereğince sözlü soru önergeleri ile diğer denetim konularını görüşmüyor
ve gündemin "Kanun Tasarı ve Teklifleri ile Komisyonlardan Gelen Diğer
İşler" kısmına geçiyoruz.
1'inci
sırada yer alan, 65 Yaşını Doldurmuş Muhtaç, Güçsüz ve Kimsesiz Türk
Vatandaşlarına Aylık Bağlanması Hakkında Kanun ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/694), Genel Kadro
ve Usulü Hakkında Kanun Hükmünde Kararnamede Değişiklik Yapılmasına Dair Kanun
Tasarısı (1/689), Konya Milletvekili Mustafa Kalaycı’nın; 65 Yaşını Doldurmuş
Muhtaç, Güçsüz ve Kimsesiz Türk Vatandaşlarına Aylık Bağlanması Hakkında
Kanunda Değişiklik Yapılmasına Dair Kanun Teklifi (2/393), Milliyetçi Hareket
Partisi Grup Başkanvekili Manisa Milletvekili Erkan Akçay’ın; 2022 Sayılı 65
Yaşını Doldurmuş Muhtaç, Güçsüz ve Kimsesiz Türk Vatandaşlarına Aylık
Bağlanması Hakkında Kanunda Değişiklik Yapılmasına Dair Kanun Teklifi (2/403),
Diyarbakır Milletvekili Nursel Aydoğan’ın; 2022 Sayılı 65 Yaşını Doldurmuş
Muhtaç, Güçsüz ve Kimsesiz Türk Vatandaşlarına Aylık Bağlanması Hakkında
Kanunda ve 2828 Sayılı Sosyal Hizmetler Kanununda Değişiklik Yapılmasına Dair
Kanun Teklifi (2/404), Denizli Milletvekili Kazım Arslan’ın; 2022 Sayılı 65
Yaşını Doldurmuş Muhtaç, Güçsüz ve Kimsesiz Türk Vatandaşlarına Aylık Bağlanması
Hakkında Kanunda Değişiklik Yapılmasına Dair Kanun Teklifi (2/899), Bursa
Milletvekilleri Hüseyin Şahin ve Hakan Çavuşoğlu ile 115 Milletvekilinin; Bazı
Kanunlarda Değişiklik Yapılmasına Dair Kanun Teklifi (2/922), Şanlıurfa
Milletvekilleri Faruk Çelik ve Ahmet Eşref Fakıbaba ile 7 Milletvekilinin;
Şanlıurfa İline İstiklal Madalyası Verilmesi ile Bazı Kanunlarda Değişiklik
Yapılmasına Dair Kanun Teklifi (2/923) ile Plan ve
Bütçe Komisyonu Raporu’nun görüşmelerine
kaldığımız yerden devam edeceğiz. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 65 Yaşını Doldurmuş Muhtaç, Güçsüz ve
Kimsesiz Türk Vatandaşlarına Aylık Bağlanması Hakkında Kanun ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı
(1/694), Genel Kadro ve Usulü Hakkında Kanun Hükmünde Kararnamede Değişiklik
Yapılmasına Dair Kanun Tasarısı (1/689), Konya Milletvekili Mustafa Kalaycı’nın;
65 Yaşını Doldurmuş Muhtaç, Güçsüz ve Kimsesiz Türk Vatandaşlarına Aylık
Bağlanması Hakkında Kanunda Değişiklik Yapılmasına Dair Kanun Teklifi (2/393),
Milliyetçi Hareket Partisi Grup Başkan Vekili Manisa Milletvekili Erkan Akçay’ın;
2022 sayılı 65 Yaşını Doldurmuş Muhtaç, Güçsüz ve Kimsesiz Türk Vatandaşlarına
Aylık Bağlanması Hakkında Kanunda Değişiklik Yapılmasına Dair Kanun Teklifi
(2/403), Diyarbakır Milletvekili Nursel Aydoğan’ın; 2022 sayılı 65 Yaşını
Doldurmuş Muhtaç, Güçsüz ve Kimsesiz Türk Vatandaşlarına Aylık Bağlanması
Hakkında Kanunda ve 2828 Sayılı Sosyal Hizmetler Kanununda Değişiklik
Yapılmasına Dair Kanun Teklifi (2/404), Denizli Milletvekili Kazım Arslan’ın;
2022 Sayılı 65 Yaşını Doldurmuş Muhtaç, Güçsüz ve Kimsesiz Türk Vatandaşlarına
Aylık Bağlanması Hakkında Kanunda Değişiklik Yapılmasına Dair Kanun Teklifi
(2/899), Bursa Milletvekilleri Hüseyin Şahin ve Hakan Çavuşoğlu ile 115
Milletvekilinin; Bazı Kanunlarda Değişiklik Yapılmasına Dair Kanun Teklifi
(2/922), Şanlıurfa Milletvekilleri Faruk Çelik ve Ahmet Eşref Fakıbaba ile 7
Milletvekilinin; Şanlıurfa İline İstiklal Madalyası Verilmesi ile Bazı
Kanunlarda Değişiklik Yapılmasına Dair Kanun Teklifi (2/923) ile Plan ve Bütçe
Komisyonu Raporu (S. Sayısı:273) (x)
BAŞKAN –
Komisyon? Yerinde. 
Hükûmet?
Yerinde. 
Genel
Kurulun 69’uncu Birleşiminde, İç Tüzük’ün 91’inci maddesine göre temel kanun
olarak görüşülen 273 sıra sayılı Kanun Tasarısı’nın birinci bölümünde yer alan
5’inci maddesi kabul edilmişti. 
Şimdi,
6’ncı maddenin görüşmelerine başlıyoruz. 
Sayın
milletvekilleri, 6’ncı madde üzerinde ikisi aynı mahiyette olmak üzere toplam
üç önerge vardır, okutuyorum: 

Türkiye
Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 6’ncı maddesinin aşağıdaki şekilde
değiştirilmesini arz ve teklif ederiz. 
 Bülent
Kuşoğlu  Cemal Okan Yüksel  Mehmet
Bekaroğlu 
 Ankara
 Eskişehir  İstanbul
 Bihlun
Tamaylıgil  Musa Çam  Utku
Çakırözer 
 İstanbul İzmir Eskişehir

MADDE
6 – 2918 sayılı Kanunun 97 nci maddesi aşağıdaki şekilde değiştirilmiştir.
“MADDE
97 – Zarar görenin, zorunlu mali sorumluluk sigortasında öngörülen sınırlar
içinde dava yoluna gitmeden önce ilgili sigorta kuruluşuna yazılı başvuruda
bulunması gerekir. Sigorta kuruluşunun başvuru tarihinden itibaren en geç 7 gün
içinde başvuruyu yazılı olarak cevaplamaması veya verilen cevabın talebi
karşılamadığına ilişkin uyuşmazlık olması halinde, zarar gören dava açabilir
veya 5684 sayılı Kanun çerçevesinde tahkime başvurabilir.”
BAŞKAN –
Sayın milletvekilleri, şimdi okutacağım iki önerge aynı mahiyette bulunduğundan
önergeleri birlikte işleme alacağım. Talepleri hâlinde önerge sahiplerine ayrı
ayrı söz vereceğim veya gerekçelerini okutacağım.
Şimdi,
aynı mahiyetteki önergeleri okutuyorum: 
Türkiye
Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 6’ncı maddesinin tasarı metninden
çıkarılmasını arz ve teklif ederiz. 
 Mehmet
Günal  Erhan Usta Erkan
Akçay
 Antalya
 Samsun  Manisa
 Kamil
Aydın İzzet Ulvi Yönter Nuri
Okutan
 Erzurum İstanbul Isparta
Aynı
mahiyetteki diğer önergenin imza sahipleri:
 İdris
Baluken Çağlar Demirel Ahmet
Yıldırım
 Diyarbakır Diyarbakır Muş
 Altan
Tan Mehmet Ali Aslan Meral
Danış Beştaş
 Diyarbakır Batman Adana
BAŞKAN
– Komisyon önergelere katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz efendim.
BAŞKAN
– Hükûmet katılıyor mu?
BAŞBAKAN
YARDIMCISI LÜTFİ ELVAN (Mersin) – Katılmıyoruz Sayın Başkan.
BAŞKAN
– Madde üzerinde Isparta Milletvekili Sayın Nuri Okutan. 
Sayın
Okutan, buyurunuz lütfen. (MHP sıralarından alkışlar)
NURİ
OKUTAN (Isparta) – Sayın Başkan, değerli milletvekilleri; 273 sıra sayılı Kanun
Tasarısı’nın 6’ncı maddesiyle ilgili Milliyetçi Hareket Partisi adına söz almış
bulunuyorum. Herkesi saygıyla, hürmetle selamlıyorum.
2918
sayılı Karayolları Trafik Kanunu’nun 97’nci maddesinde yapılan değişiklikle
“Zarar görenin zorunlu mali sorumluluk sigortasında öngörülen sınırlar içinde
dava yoluna gitmeden önce ilgili sigorta kuruluşuna yazılı başvuruda bulunması
gerekir. Sigorta kuruluşunun başvuru tarihinden itibaren en geç 15 gün içinde
başvuruyu yazılı olarak cevaplamaması veya verilen cevabın talebi
karşılamadığına ilişkin uyuşmazlık olması hâlinde, zarar gören dava açabilir
veya 5684 sayılı Kanun çerçevesinde tahkime başvurabilir.” denmektedir. Burada
yapılan, kelimenin tam anlamıyla işin yokuşa sürülmesi manasına gelmektedir.
Vatandaşlarımız, dava açmadan önce sigorta şirketlerine yönlendirilmekte,
böylece hukuk yolunun önüne engel konulmaktadır. Yani, sigortaya başvurmak
yargı yolunun ön şartı hâline getirilmekte dolayısıyla yargı yolu kısıtlanmaktadır.
Bu durumun sigorta sektöründe bir kaos yaratması kuvvetle muhtemeldir çünkü bu
manada başvuruyu ispat etme aşamasında bile ciddi sorunlarla karşılaşmak
mümkündür. Daha önce yüksek miktarda ödenmiş bulunan zorunlu trafik
sigortalarının iadesi de ayrı bir kaos oluşturacaktır. 
Bu
düzenleme, iktidarın içi boş ve göstermelik yaklaşımının tipik bir örneğidir.
Dolayısıyla, yapılan düzenlemenin vatandaşa da sigortacılara da sektöre de
ciddi bir faydası yoktur. Zorunlu trafik sigortası sadece maddi hasarları
karşılar hâle gelmiş, içi boşaltılmış, ölüm ve yaralanma hâllerinde kusurluya
rücu etme uygulaması getirilmiş, teminatların büyük bir bölümü ortadan
kaldırılmıştır. Hükûmetin istediği tam da budur: Görünürde fiyatlar düşecek
algısı oluşsun ama vatandaş ileride mağdur olursa olsun. 
Bütün
bu olumsuz uygulamaların ve meydana gelecek kaosun faturası yine vatandaşımıza
çıkacaktır, sigortalıların mağduriyeti katbekat artacaktır. Daha önce fiyatlar
çok yüksek olduğu için zorunlu trafik sigortası yaptırmayan ve mağdur olan
vatandaşımız daha büyük mağduriyetle karşı karşıya kalacaktır çünkü
vatandaşımızın içi boşaltılmış olarak yaptırdığı zorunlu trafik sigortası bir
işe yaramayacaktır. Bu durumda, vatandaş ya kaskoya yönelecek ya da daha ağır
bir yükün altına girecek ya da mahkeme kapılarında ve tahkim sürecinde perişan
olacaktır.
Bir
kısım vatandaşımız, kendilerini güvende hissedebilmek için zorunlu trafik
sigortasının yanı sıra bir de zorunlu kasko sigortası yaptırmak durumunda
kalacaktır. Kasko sigortası isteğe bağlı ama işte, bu şartlardan dolayı fiilen
zorunlu hâle gelecektir.
Sayın
Başkan, değerli milletvekilleri; bu düzenlemenin tüketicilerin mağduriyetini
gidermeyeceği açıktır. Bu tasarıyla sigorta sisteminin sağlıklı ve rekabetçi
bir şekilde işlemesini sağlamak ve tüketicinin lehinde piyasayı düzenlemek de
mümkün değildir. Kaldı ki yapılan düzenleme, tüketiciden ziyade yaklaşık yüzde
70’i yabancıların elinde olan sigorta şirketlerinin lehinde olacaktır.
Şirketler zarar etmeye başlamış, buna bağlı olarak poliçelere aşırı yüklenilmiş
ve nihayet bu düzenleme gelmiştir. Tüketicilerin hak ve menfaatleri yerine
şirketleri ön plana alan bu düzenleme rekabet ortamını da olumsuz etkileyeceği
için fiyatlar düşmeyecek, aksine yükselecektir. Çünkü, şirketlerin amacı zararı
en aza indirip kazancı en yükseğe çıkarmaktır. Rekabet ortamını sağlamayan bir
piyasanın insafına terk edilerek poliçe fiyatlarının düşmesi de mümkün
değildir. Poliçe fiyatlarının yükselmesi şoför, taksici, dolmuşçu, otobüsçü,
nakliyeci esnafını ve tüm araç sahibi tüketicileri mağdur edecektir.
Düzenlemenin yürürlüğe girmesiyle birlikte taksi, dolmuş, otobüs plakalarına
hacizlerin üst üste gelmesi sürpriz olmayacaktır. Düzenleme, şoför esnafımızın
derdine çare olmayacağı gibi, kazalarda mağdur olacak üçüncü şahısların
mağduriyetini büsbütün artıracaktır çünkü sigorta şirketleri kazalarda mağdur
olan şahıslara ödemekte oldukları tazminatları sınırlandırmaktadır. Hükûmetin
“zorunlu trafik sigortası sorunlarına çözüm” adı altında getirdiği düzenlemenin
içi bu manada boştur. Burada Adalet ve Kalkınma Partisi işi yokuşa sürmenin
yanı sıra, yine her zaman yaptığı gibi, tabiri caizse Yörük sırtından kurban
kesmektedir. Zaten hep böyle de olmadı mı? 
(Mikrofon otomatik cihaz
tarafından kapatıldı) 
NURİ OKUTAN (Devamla) -
Bir başka örnek: Yaşlıların toplu taşıma araçlarından yararlanması için kanun
çıkarılıyor, fatura belediyeye ve hatta özel halk otobüslerine ödetiliyor. Bu
da bunun diğer bir örneği.
Bu duygularla herkesi
saygıyla, hürmetle selamlıyorum. (MHP sıralarından alkışlar) 
BAŞKAN - Aynı
mahiyetteki diğer önerge üzerinde Adana Milletvekili Sayın Meral Danış Beştaş.
(HDP sıralarından alkışlar) 
MERAL DANIŞ BEŞTAŞ
(Adana) – Sayın Başkan, değerli milletvekilleri; hepinizi saygıyla
selamlıyorum.
Ben de önümüzdeki kanun
tasarısının 6’ncı maddesiyle ilgili söz almış bulunmaktayım. Bu, 2918 sayılı
Yasa’nın 97’nci maddesini değiştiren bir düzenleme. Yani, bu değişikliklerin
temel amacının aslında zorunlu trafik sigortası kapsamında ve buna ilişkin
şoförlerin, sürücülerin, araç sahiplerinin mağduriyetini önlemek olan,
gördükleri zararın tazminini hedefleyen bir kapsamda olması gerekirken söz
konusu değişiklikle bu yönde bir kapsamda olmadığını öncelikle ifade etmek
istiyorum. 
97’nci
maddenin ilk hâli, hâlâ değiştirilmeyen hâli şu şekilde: “…zorunlu mali
sorumluluk sigortasında öngörülen sınırlar içinde doğrudan doğruya sigortacıya
karşı talepte bulunabileceği gibi, dava da açabilir.” Ama şu anda önümüze gelen
tasarıda ise bununla ilgili aslında zorunlu mali sorumluluk sigortası
kapsamında dava yoluna gitmeden önce ilgililerin sigorta kuruluşuna yazılı
başvuruda bulunması gerektiği düzenleniyor ve emredici bir şekilde düzenleniyor
yani başvuru yapmadan önce dava yoluna gidemeyecek. Daha önce ihtiyari olan
husus bu sefer zorunlu bir hâle dönüşmüştür ve on beş gün içinde sigorta
şirketinin cevap vermemesi hâlinde bu durumda uyuşmazlık olacak ve tahkim
yoluna ve dava yoluna gidilebilecek. 
Şimdi,
gerçekten, bu düzenleme ve genel olarak bu zorunlu trafik sigortası, mali
sorumluluk sigortasıyla ilgili yapılan değişiklikler, sigorta şirketlerini
besleyen, sigorta şirketlerini ihya eden değişiklikler. Burada, vatandaşın,
şoförlerin, sürücülerin, araç kullanıcılarının zararlarının giderilmesi ve
bunun karşılanması gibi bir mantıkla, bir arka planla bu düzenleme asla
yapılmıyor, bunu çok rahatlıkla görebiliyoruz ve bununla ilgili zaten daha önce
de iki yıl art arda değişiklik yapıldı yine aynı iktidar döneminde. Hatta
2015’te, zorunlu mali sorumluluk sigortasına ek yükler getirilmişti. Şimdi, bu
düzenlemeyle sürücülerin, şoförlerin yükü daha da artırılıyor. Bu durumda, yeni
araç alan Türkiye yurttaşları ve sigortasını yenileyenler, neredeyse 10 kat
civarında daha fazla fatura ödemek zorunda bırakılıyorlar. Bununla ilgili, Komisyon
aşamasında da –çok kısa bir aşama bildiğim kadarıyla, üç-üç buçuk aylık bir
süre zarfında- ne şoför odalarının ne bununla ilgili diğer kurumların görüşleri
alınmadığı gibi, onların şu anda mevcut tasarıyla ilgili de kendilerini
doğrudan ilgilendirdiği hâlde hiçbir bilgileri söz konusu değil. Bununla
birlikte, bu torba tasarıyla poliçe fiyatları düşürülmüyor yani takdimde farklı
bir şekilde ifade edilse de aslında trafik sigortası poliçe fiyatları diğer
maddelerle düşürülmüyor. 
Yine,
2918 sayılı Karayolları Trafik Kanunu’na 6’dan önceki maddelerle… Hak sahibinin
kendi kusuruyla gelen tazminat talepleri… Burada, hak sahibinin zorunlu trafik
sigortası kapsamında bile kendi kusurunun ölçü olarak konulmasıyla, bununla
ilgili zararların giderilmesinde aslında esnek ve keyfî bir yaklaşımın bundan
sonra hüküm süreceği, böyle yorumlara sebebiyet vereceği anlamına rahatlıkla
varabiliriz ve maalesef, sigorta şirketleri daha fazla kâr elde etmek için,
tazminat ödememek için bunu, kusur olgusunu her zaman bu tip uyuşmazlıklarda
sürücüler aleyhine hep öne sürecekler. Mevcut dava dosyalarında da zaten
genellikle bu şekilde oluyor. Bu, sigorta şirketlerinin elini daha da
güçlendiren ve sürücülerin aleyhine işleyecek bir durum. 
Yine
-bir bilgi olarak- şunu hepimiz bilmesek de araştırmalarda çok rahatlıkla
ortaya çıkıyor: Sigorta şirketlerinin, Türkiye’de bulunan sigorta şirketlerinin
yüzde 70’i yabancı şirketler. Sigorta alanı gerçekten büyük bir pazara dönüşmüş
durumda ve burada vatandaş asla esas değil, sigorta şirketlerinin kârı esas
alınıyor ve bu düzenlemeyle yine vatandaş aleyhine gerçekten işleyecek, hem
trafikteki cezalar, tazminat süreçleri aleyhine işleyecek bir tablo da önümüze
getirilmiş durumda. 
Bu
nedenle biz bu tasarıya tabii ki “hayır” oyu vereceğiz ama bu düzenlemelerin
Türkiye'nin, Türkiye yurttaşlarının yararına olmadığını da paylaşmak isteriz. 
Teşekkür
ediyoruz. (HDP sıralarından alkışlar)
BAŞKAN
– Teşekkürler Sayın Beştaş. 
Aynı
mahiyetteki önergeleri oylarınıza sunuyorum…
ÇAĞLAR
DEMİREL (Diyarbakır) – Başkan, karar yeter sayısı istiyoruz.
BAŞKAN
– Karar yeter sayısı arayacağım Sayın Demirel.
Kabul
edenler… Kabul etmeyenler… Karar yeter sayısı vardır, önerge kabul
edilmemiştir.
Şimdi,
diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 6’ncı maddesinin aşağıdaki şekilde
değiştirilmesini arz ve teklif ederiz.
Cemal Okan Yüksel
(Eskişehir) ve arkadaşları
MADDE
6 – 2918 sayılı Kanunun 97 nci maddesi aşağıdaki şekilde değiştirilmiştir.
“MADDE
97 – Zarar görenin, zorunlu mali sorumluluk sigortasında öngörülen sınırlar
içinde dava yoluna gitmeden önce ilgili sigorta kuruluşuna yazılı başvuruda
bulunması gerekir. Sigorta kuruluşunun başvuru tarihinden itibaren en geç 7 gün
içinde başvuruyu yazılı olarak cevaplamaması veya verilen cevabın talebi
karşılamadığına ilişkin uyuşmazlık olması halinde, zarar gören dava açabilir
veya 5684 sayılı Kanun çerçevesinde tahkime başvurabilir.”
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz.
BAŞKAN
– Hükûmet katılıyor mu?
BAŞBAKAN
YARDIMCISI LÜTFİ ELVAN (Mersin) – Katılmıyoruz Sayın Başkan.
BAŞKAN
– Önerge üzerinde Eskişehir Milletvekili Sayın Cemal Okan Yüksel, buyurun. (CHP
sıralarından alkışlar)
Süreniz
beş dakikadır. 
CEMAL
OKAN YÜKSEL (Eskişehir) – Sayın Başkan, değerli milletvekilleri; yüce
heyetinizi saygıyla selamlıyorum. 
Benden
önce, maddeyle ilgili konuşan sayın hatipler birtakım hususlara değindi, ben
daha değişik bir hususa değineceğim. Şimdi, elimizdeki sıra sayısına baktığımız
zaman, bu maddenin gerekçesini şöyle cümleye dökmüşler, diyor ki: “Zorunlu
trafik sigortası uyuşmazlıklarının daha hızlı çözülmesi için zarar görenin
öncelikli olarak ilgili sigorta kuruluşuna başvurması, sorunun çözülemediği
hâllerde dava açması ya da sigortacılık mevzuatı uyarınca tahkime başvurması…”
diye bir gerekçe var. Şimdi, o hâlde, bu maddenin şu anda meri, uygulanan
hâlini bir okumak lazım. Ne diyor orada? “Zarar gören, zorunlu mali sorumluluk
sigortasında öngörülen sınırlar içinde doğrudan doğruya sigortacıya karşı
talepte bulunabileceği gibi dava da açabilir.” Yani, herhangi bir ön koşul yok,
bir süre koşulu yok. Zarar gören, canı istediği takdirde, zarar gördüğü anda
sigortacıya başvuruyor ya da dava açıyor. Peki, yeni hâlde ne var? Diyor ki
yeni hâlde: “Zarar görenin zorunlu mali sorumluluk sigortasında öngörülen
sınırlar içinde dava yoluna gitmeden önce ilgili sigorta kuruluşuna yazılı
başvuruda bulunması gerekir. Sigorta kuruluşunun başvuru tarihinden itibaren en
geç 15 gün içinde başvuruyu yazılı olarak cevaplamaması veya verilen cevap
talebi karşılamadığında dava açabilir.” Şimdi, gerekçe de “Hızlı olsun diye biz
bunu yapıyoruz, vatandaşın alacaklarına, haklarına daha hızlı kavuşması için.”
diyor ama burada on beş günlük bir süre getiriyor. Ben düşündüm, bunu niye
yapmış olabilirler? Kısa bir araştırmada şunu buldum sayın milletvekilleri:
Türkiye’deki tüm sigorta şirketleri 2015 yılında toplam ne kadar hasar ödemiş,
ona baktım. Toplam 2 milyar 300 milyon TL hasar ödemiş yani eski parayla, 2
katrilyon 300 trilyon TL hasar ödemiş. Peki, şimdi ne olacak? Şimdi vatandaş,
eskisine nazaran daha aleyhte bir tarzda sigorta şirketine başvuracak. Nasıl
başvuracak? Noter kanalıyla başvuracak, harç verecek, yazıyı gönderecek,
cevabını bekleyecek. Bu sürede ne olacak? Bir ay, iki ay, üç ay zaman geçecek.
İşte, Hükûmetin gizli niyeti burada ortaya çıkıyor. Sigortacı bu parayı bir ay
geç ödese bu paranın cebinde kalmasından kaynaklı olarak 46 trilyon lira kâra
geçecek yani bu, Merkez Bankasının açıkladığı aylık reeskont faizi üzerinden
hesaplanan rakam. Yani 46 trilyon lira parayı vatandaşın cebinden alıp sigorta
şirketinin cebine koyuyorlar.
Peki,
hangi sigorta şirketi? İşte burası çok acı, Türkiye’deki 62 tane sigorta
şirketinin 39 tanesi yani yüzde 62’si yabancı. Bunlar, sermaye olarak toplam 26
katrilyon -eski parayla- cironun yüzde 72’sine, 19 katrilyonuna sahipler.
İşinize geldiği zaman, muhalefetin bile yerli ve millîsini istiyorsunuz ama
sigorta şirketlerini bile yabancılara peşkeş çektiniz. (CHP sıralarından
alkışlar) Ne var başka? TÜRK TELEKOM yabancılarda, limanlar yabancılarda, araç
muayene istasyonu yabancılarda. PETKİM’i “Kazaklara” diye sattınız, altından
Ermeniler çıktı. İETT Garajı’nı bile Dubaililere verdiniz. 34 mevduat
bankasının 21 tanesi yabancı sermayeli. 2002-2016 arasında bu cennet vatanın 76
milyon metrekare toprağını yabancılara sattınız.
Vallaha,
ben sizi deve kuşuna benzetiyorum. Hani, yanlış anlamayın, haksızlıklara karşı,
Ensardaki tecavüzlere karşı kafanızı kuma gömüyorsunuz diye değil; deve kuşu,
iş yük taşımaya gelince “Kuşum.” dermiş, iş uçmaya gelince “Deveyim.” dermiş.
Siz işinize geldiği zaman millîsiniz, iş paraya geldiği zaman yabancılara bu
memleketin zenginliklerini peşkeş çekiyorsunuz.
Saygılarımla.
(CHP sıralarından alkışlar)
BAŞKAN
– Teşekkür ederiz Sayın Yüksel.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… 6’ncı madde kabul
edilmiştir.
7’nci
madde üzerinde aynı mahiyette üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 7’nci maddesinin tasarı metninden
çıkarılmasını arz ve teklif ederiz.
 İdris Baluken Çağlar
Demirel Ahmet Yıldırım
 Diyarbakır Diyarbakır Muş
 Altan Tan Mehmet
Ali Aslan
 Diyarbakır Batman
Aynı
mahiyetteki diğer önergenin imza sahipleri:
 Bülent Kuşoğlu  Musa
Çam  Mehmet Bekaroğlu 
 Ankara  İzmir
 İstanbul
 Bihlun Tamaylıgil  Utku
Çakırözer  Bülent Öz
 İstanbul  Eskişehir
 Çanakkale
Aynı mahiyetteki diğer
önergenin imza sahipleri:
 Mehmet Günal  Erhan
Usta  Erkan Akçay 
 Antalya  Samsun
 Manisa
 Kamil Aydın  İzzet
Ulvi Yönter  Mehmet Parsak
 Erzurum  İstanbul
 Afyonkarahisar
 İsmail Ok
 Balıkesir
BAŞKAN
– Aynı mahiyetteki üç önergeye Komisyon katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz.
BAŞKAN
– Hükûmet katılıyor mu?
BAŞBAKAN
YARDIMCISI LÜTFİ ELVAN (Mersin) – Katılmıyoruz Sayın Başkan.
BAŞKAN
– Aynı mahiyetteki ilk önerge üzerinde Afyonkarahisar Milletvekili Sayın Mehmet
Parsak. (MHP sıralarından alkışlar) 
MEHMET
PARSAK (Afyonkarahisar) – Aziz Türk milleti, saygıdeğer milletvekilleri; bugün,
yine ”çözüm” adı altında yürütülen ve yetkili ağızlarca yapılan açıklamalarla
kaldığı yerden devamına âdeta göz kırpılan ihanet sürecinin bir sonucu olarak
şehit düşen askerlerimize yüce Allah’tan rahmet; yakınlarına, ailesine ve aziz
Türk milletine sabır ve başsağlığı dileyerek sözlerime başlıyorum. 
Yiğitlerimizin
vatan için, bayrak için, Türkiye Cumhuriyeti’nin devleti ve milletiyle bölünmez
bütünlüğü için toprağa düşmesi her ne kadar milletimize kanıksatılmaya
çalışılıyorsa da Türk milleti bu olanların sorumlularını asla affetmeyecektir.
Bu yaşananlar, Türk milletinin ve Türk devletinin azan terör karşısında düştüğü
durumun bir sonucu değildir. Yaşadıklarımız, iktidarın terörle aynı masaya
oturmasının, teröre ve teröriste güvenmesinin, kendi siyasi ikbali için terörün
bugünlere yönelik yaptığı hazırlıkları görmezden gelmesinin kaçınılmaz bir
sonucudur. Dolayısıyla, bu noktada bedel ödemesi gereken milletimizin evlatları
değil, terörle aynı masanın etrafına oturup “Gerekirse baldıran zehri içeriz.”
diye ifade edenlerindir. 
Sayın
milletvekilleri, söz almış olduğum 7’nci maddenin önergesi kapsamında ortaya
çıkan durumu ifade etmek gerekirse, neresinden tutulursa elinde kalan bir torba
yasayla daha karşı karşıya olduğumuz sonucuyla ne yazık ki karşılaşmış
durumdayız. İktidar, hem muhalefetin sunduğu tüm araştırma ve değişiklik
önergelerini reddetmekte, tüm kanun tekliflerini itinayla kadük bırakmakta,
sonra da iki günde hazırlanmış torbalarla karşımıza çıkıp, onca hayati
sorunumuz varken milletin Meclisini bunları tartışmak zorunda bırakmaktadır. 
Tasarının
7’nci maddesiyle, 2918 sayılı Karayolları Trafik Kanunu’nun 99’uncu maddesinin
birinci fıkrasında ifade edilen belgelerin kapsamının değiştirilmesi
önerilmektedir. Peki, nasıl bir kapsam değişikliği bu? Bir kaza oluyor ve
vatandaş sigortadan zararının karşılanmasını isteyecek. Tabii, bunun için de
bazı belgeler sunmak zorunda. Tasarının 7’nci maddesi de sunulacak bu
belgelerin kapsamını değiştiriyor. Ne diyor? “Eskiden kaza veya zarara ilişkin
tespit tutanağını veya bilirkişi raporunu sunuyordun, artık zorunlu mali
sorumluluk sigortası genel şartlarıyla belirlenen belgeleri sunacaksın.” Peki,
güzel, sunalım. Ne sunacağız? Zorunlu mali sorumluluk sigortası genel
şartlarındaki hükümlere bakıyoruz; “Rizikonun Gerçekleşmesi Hâlinde Sigortalı
ve/veya Sigorta Ettirenin Yükümlülükleri” başlığı altında şu ifadeler yer
alıyor: “Sigortalı rizikonun gerçekleşmesinden sonra, sözleşme uyarınca veya
sigortacının istemi üzerine, rizikonun veya tazminatın kapsamının
belirlenmesinde gerekli ve beklenebilecek olan her türlü bilgi ile belgeyi
sigortacıya makul bir süre içinde sağlamakla yükümlüdür.” 
Peki,
biz bu tasarıyla ne yapmış olduk? Belirsiz bir şeyi mi netleştirdik? Olmayan
bir şeyi mi ekledik? Sık sık meydana gelen bir hukuksuzluğu mu engelledik,
yoksa bir mağduriyeti mi giderdik? Ne yazık ki cevap: Hiçbiri. İşte, yasama
mantığından kopmanın, “Ne olursa olsun Meclis gündemini bir şekilde
dolduralım.” mantığının sonucu. 
İktidara
bir kere daha çağrımızdır: Eğer gerçekten bir şey yapmak istiyorsanız, zorunlu
mali sorumluluk sigortası primlerindeki olağanüstü artışın araştırılmasına dair
verdiğimiz araştırma önergesini gündeme alalım, siz de sık sık yaşadığımız bu
mahcubiyetten kurtulun, milletimiz de özensiz hazırlanmış bu tür kanun
tasarılarından kurtulsun. 
Milliyetçi
Hareket Partisi olarak, Hükûmetin içinde bulunduğu bu ne yapacağını şaşırmış
hâlden bir an önce kurtulmasını, kurtulamıyorsa yine milletimizin oylarıyla
yüce Meclis çatısı altında bulunan muhalefetin önerilerine, bu kapsamda da bu
madde bağlamında bizim önerimize kulak vermesini ve kabul etmesini bekliyoruz. 
Saygıdeğer
milletvekilleri, bu 7’nci madde kapsamındaki görüşlerimizi aktardım. Bu
vesileyle, bir hususu da tekrar ifade etmek istiyorum. Bilindiği üzere,
üniversitelerde, zaman zaman, karşıt görüşlü öğrenciler arasında meydana
geldiği savıyla basın üzerinden verilen ama esasen üniversitelerde yapılanmış,
yuvalanmış terör örgütü mensuplarının saldırılarından kaynaklanan birtakım
sıkıntılar son dönemde daha da sık bir şekilde artarak meydana gelmekte ve bu
kapsamda, mesele artık sadece okullarda değil, bunlarla ilgili yargılamaların
yürüdüğü adliyelere kadar sıçramış durumda. Dün, Dil ve Tarih-Coğrafya
Fakültesi öğrencilerinden bir üniversite öğrencisinin taraf olduğu bir dava
kapsamında, 50’yi aşkın, “üniversite öğrencisi” adı altında “karşıt görüşlü”
diye sunulan ama pek çoğu terör örgütü mensubu tarafından orada adliyeyi de
birbirine katarak…
(Mikrofon
otomatik cihaz tarafından kapatıldı) 
MEHMET
PARSAK (Devamla) – …bir saldırı söz konusu oldu. Bunu da bu vesileyle tekrar
dikkatinize sunuyor ve kınıyorum. 
Bu
vesileyle, Gazi Meclisi ve sizleri de tekrar saygılarımla selamlıyorum. (MHP
sıralarından alkışlar) 
BAŞKAN
– Teşekkürler Sayın Parsak. 
Aynı
mahiyetteki diğer önerge üzerinde, Çanakkale Milletvekili Sayın Bülent Öz. (CHP
sıralarından alkışlar) 
BÜLENT
ÖZ (Çanakkale) – Sayın Başkan, değerli milletvekilleri; yurttaşlarımızın
“zorunlu trafik sigortası” olarak tanımladığı 273 sıra sayılı Tasarı’nın 7’nci
maddesine ilişkin CHP Grubu adına söz almış bulunmaktayım. Yüce heyetinizi
saygıyla selamlarım. 
Değerli
milletvekilleri, zorunlu trafik sigortası, araçların karıştığı trafik kazaları
neticesinde üçüncü kişilerde oluşan maddi ve bedenî zararların karşılanmasını
teminat altına alan bir sigorta türüdür. Bu sigorta türünde, sigorta yaptıran
prim ödemekle yükümlü olup sigorta şirketi ise meydana gelen zararları
karşılamakla yükümlüdür. Bu tanım, dünyada kabul gören bir tanım; bizde de bu
şekilde. Peki, sorun ne? 
Arkadaşlar,
sorun, bu ve buna benzer tasarılarda, olaylara milletin penceresinden değil,
uluslararası sermaye kuruluşlarının penceresinden bakılmasından kaynaklanıyor
ve maalesef, yine, finans kapitalin istem ve taleplerine göre bir düzenleme
yapılarak bu değişiklik Genel Kurula getirildi. 
Değerli
milletvekilleri, ülkemizde faaliyet yürüten sigorta şirketlerinin yüzde 70’i
yabancı sermayeli şirketlerdir. Bu şirketler, Türkiye piyasasında faaliyet
yürütme isteklerini beyan ettikleri andan itibaren neyle karşılaşacaklarını
biliyorlardı. Öncelikle belirtmek gerekir ki dünyanın hiçbir yerinde zorunlu
sigortada kâr amacı güdülmez. Zorunlu sigorta poliçelerinin yapılması, bu
şirketlerin Türkiye’de sigortacılık faaliyetleri yürütmesi için getirilen ön
şarttır. Ayrıca, sigorta şirketleri, faaliyetlerine başlamadan önce,
sürücülerin yakınlarına destekten yoksun kalma tazminatının ödeneceğini
bilmektedir. Sigorta şirketlerinin, faaliyetlerine başladıktan sonra, zarar
etme bahanesiyle hukuksuz bir kanun değişikliği talep etmeleri, toplum vicdanı
ve hukuk devleti açısından kabul edilemez. Sigorta şirketleri açısından,
vatandaşın alacağı tazminatı aşağı çekmek bir yöntem olamaz. AKP’nin yaptığı bu
düzenleme hukuka aykırıdır. 
Peki,
kimdir bu üçüncü kişiler? Üçüncü kişilerin kapsamında vefat eden kişinin
annesi, babası, evli ise eşi ve çocukları da bulunmaktadır. Arkadaşlar, sizler
de sizlerin yakınları da bir gün trafik kazalarının tarafı olabilirsiniz.
Dilerim, böyle bir durum başınıza gelmez. Sizler de eş ve çocuklarınız da biraz
sonra kaldıracağınız parmaklar sebebiyle mağdur olabilirsiniz. Meydana gelen
trafik kazasında herhangi bir suçu olmayan sürücü yakınlarının tazminat hakları
bu tasarıyla ellerinden alınırken vicdanlarınız acaba rahat olabilecek mi? 
Türkiye’de
faaliyet yürüten yabancı sermayeli sigorta şirketlerinin, faaliyet
gösterdikleri Avrupa ülkelerinde kusurlu sürücünün yakınlarına tazminat
ödenmesi konusunda herhangi bir itirazda bulunmazken bu konu hakkında
Türkiye’de yoğun itirazlarda bulunmaları ve finans kapitalin iş birlikçilerini
ikna etmeleri manidardır. Sadece sigorta şirketlerinin bu milletin sırtından
daha fazla kâr elde etmesi için binlerce kişiyi mağdur edecek, haklarını
ellerinden alacak ve bu kanun tasarısı Anayasa’da yer alan sosyal hukuk
devletine tamamen aykırıdır. Kamuoyunun çok büyük bir bölümü söz konusu
tasarının getireceği kaosun ve haksızlığın farkında olmasa da bu kanun tasarısı
Türk halkının haklarına yapılmış bir darbe teşebbüsüdür. Sigorta şirketlerince
yapılması gereken, trafik kazalarının önlenmesi için devletle birlikte ortak çalışmalar
yürütmek ve sigorta primlerini herkes için fahiş miktarda artırmak yerine bir
araç sahibinin trafik kazası yapma riskine göre artan oranlı prim sistemine
geçmektir. Söz konusu sistemde risk değerlendirmesi sürücünün yaşı, geçmişi,
ceza puanı gibi hususlar dikkate alınarak yapılmalıdır. Bu çözüm tüm taraflar
için adilane olacaktır. 
Son
olarak, bu tasarıyla sigorta primleri düşmeyecek, yurttaşlarımız yüksek primler
ödemeye devam edecek ve alacakları tazminatlar azalacaktır değerli arkadaşlar.
Bu yüzden sizlerin de yurttaşlarımızın mağdur olmasını istemeyeceğinizi ve
vicdanlarınızın sesine kulak vereceğinizi düşünüyorum. 
Bizim
bu gerekçelerle bu tasarıya ret oyu vereceğimizi belirtir, yüce heyetinizi
saygıyla selamlarım. (CHP sıralarından alkışlar)
BAŞKAN
– Teşekkür ederiz Sayın Öz.
Aynı
mahiyetteki diğer önerge üzerinde Muş Milletvekili Sayın Ahmet Yıldırım. (HDP
sıralarından alkışlar)
AHMET
YILDIRIM (Muş) – Teşekkürler Sayın Başkan.
Sayın
Başkan, değerli milletvekilleri; son günlerde ve son haftalarda, bu kürsüden
–bugün de birkaç defa olduğu üzere- sıklıkla, özellikle ülkenin bir bölümünde
cereyan eden savaşta yaşamını yitiren güvenlik güçleriyle alakalı olarak
başsağlığı dilekleri ifade edilmektedir. Evet, bu son günlerde ve son
haftalarda sıklaşan ve taziye dileklerini, Allah’tan rahmet dileme dileklerini
sıklıkla duyduğumuz bu olayla ilgili olarak bir bütün olarak, parti farkı
olmaksızın, Meclis aslında bir sorumluluğunu bu dilekleriyle gözden kaçırtamaz,
bu sorumluluğundan kurtulamaz. Burası ülkenin yasama organı ise ve ülkenin
yürütmesi de buranın içerisinden çıkmışsa biz, sadece yaşamını yitiren güvenlik
güçlerine başsağlığı dileklerimizi ileterek toplumun bize yüklemiş olduğu
sorumluluktan kurtulamayız, sıyrılamayız. Burası, bu ölümlerin engellenmesi
için çalışmalar yürütmesi gereken bir kurum olma vasfını giderek yitirmektedir.
Akan kanın, gençlerin, çocukların, yaşlıların, sivillerin, güvenlik güçlerinin
yaşamını yitirmesinin sıradanlaştırıldığı bugünlerde sadece çıkıp bu kürsüde,
farklı yerlerde, Hani’de, Nusaybin’de, Cizre’de, Silopi’de, Yüksekova’da,
Şırnak’ta yaşamını yitiren güvenlik güçlerine de indirgeyerek, diğer ölen
sivilleri ve gençleri görmeyerek, onlar için bir cümle etmeyerek toplumdaki
adalet duygusunu da zedelemiş bulunmaktayız. Tekrar söylüyorum: Bu Meclis,
yalnız başına, sadece taziye dilekleriyle bu süreçleri geçiştirebilecek ve bu
konudaki sorumluluğunu üzerinden atabilecek noktada değildir. 
Bu
temelde bu düşüncelerimi paylaştıktan sonra 273 sıra sayılı -torba- Yasa Tasarısı’nın
özellikle 7’nci maddesi üzerine vermiş olduğumuz önergeyle ilgili
düşüncelerimizi paylaşmak istiyorum. 
Değerli
milletvekilleri, bundan yaklaşık üç ay önce 11 Ocak 2016 günü, Başbakan
Yardımcısı Mehmet Şimşek, NTV’ye verdiği bir mülakatta zorunlu trafik
sigortaları primlerindeki artışa ilişkin şu cümleleri kullanmıştır: “Kasko ile
zorunlu trafik sigortaları birleştirilebilir mi veya kasko yapana zorunlu
trafik sigortası yükümlülüğünü kaldırabilir miyiz, bu konuda bir çalışma
yürütmekteyiz.” Üç ay önce kaskolar ile zorunlu trafik sigortalarının
birleştirilmesi ya da ikisinden birinin yapılması durumunda diğerinden muafiyet
sağlanabileceği bir hazırlığı ülkenin Başbakan Yardımcısı gündeme getirirken,
bugün, gele gele iki hafta önce Plan ve Bütçe Komisyonuna sadece zorunlu trafik
sigortalarıyla ilgili mevzuatta bir değişiklik önümüze getirilmiş
bulunmaktadır. 
Burada
Başbakan Yardımcısı bir şey söylemekte, Maliye Bakanı başka bir yasa tasarısı
hazırlamakta veya Hazine Müsteşarlığının çalışması ile Ulaştırma Bakanlığının
başka beyanları arasında bir tutarlılık yoktur. Hükûmetin bir bütün olarak,
aynı konuyla alakalı olarak beyan ve uygulamaları arasındaki bu farklılığı
anlamakta güçlük çekiyoruz.
Yine,
Sayın Şimşek’in bir hafta önce bir soru önergesine verdiği cevapta, trafik
sigortalarının zorunlu olması primlerin makul seviyeye çekilmesini zorunlu
kılıyor. Yine, primler araç sahipleri için ödenilebilir olmak durumundadır ama
bu yasa maddesiyle alakalı olarak Plan ve Bütçe Komisyonunda ve alt komisyonda
yaptığımız çalışmalarda, trafik sigorta şirketlerinin adına bir meslek
örgütünün genel sekreteri gelerek özellikle sermayeye, sigorta şirketlerinin
lehine olabilecek bu maddeyi savunmuştur. Ama, poliçe sahiplerinin lehine
herhangi bir düzenleme görmediğimiz bu yasa maddesi için aleyhte oy
kullanacağımızı ifade etmek isterim.
Bütün
Genel Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Yıldırım.
Şimdi,
aynı mahiyetteki önergeleri oylarınıza sunuyorum: Kabul edenler... Kabul
etmeyenler... Önergeler kabul edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
Sayın
milletvekilleri, 8’inci madde üzerinde ikisi aynı mahiyette olmak üzere toplam
üç önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 273 sıra sayılı Kanun Tasarısı’nın
8’inci maddesinin aşağıdaki gibi değiştirilmesini arz ve teklif ederiz.
 Bülent Kuşoğlu Musa
Çam Mehmet Bekaroğlu
 Ankara İzmir İstanbul
 Bihlun Tamaylıgil Utku
Çakırözer Gülay Yedekci
 İstanbul Eskişehir İstanbul
MADDE
8- 3/5/1985 tarihli ve 3194 sayılı İmar Kanununun 5 inci maddesine “Bina”
tanımından sonra gelmek üzere aşağıdaki tanım eklenmiştir. 
“Su
yolu; doğal olarak var olan ve deniz araçlarıyla ulaşımın sağlandığı su
geçididir.”
BAŞKAN
– Şimdi okutacağım iki önerge aynı mahiyette bulunduğundan önergeleri birlikte
işleme alacağım, talepleri hâlinde önerge sahiplerine ayrı ayrı söz vereceğim
veya gerekçelerini okutacağım. 
Şimdi
aynı mahiyetteki önergeleri okutuyorum:
Türkiye Büyük Millet Meclisi
Başkanlığına
Görüşülmekte
olan 273 sıra sayılı Kanun Tasarısı’nın 8’inci maddesinin tasarı metninden
çıkarılmasını arz ve teklif ederiz. 
 İdris Baluken Çağlar
Demirel Ahmet Yıldırım
 Diyarbakır Diyarbakır Muş
 Altan Tan Mehmet
Ali Aslan  Filiz Kerestecioğlu Demir
 Diyarbakır Batman İstanbul
Aynı
mahiyetteki diğer önergenin imza sahipleri:
 Mehmet Günal Erhan
Usta Erkan Akçay
 Antalya Samsun Manisa
 Kamil Aydın İzzet
Ulvi Yönter
 Erzurum İstanbul
BAŞKAN
– Aynı mahiyetteki önergelere Komisyon katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz efendim.
BAŞKAN
– Hükûmet katılıyor mu?
BAŞBAKAN
YARDIMCISI LÜTFİ ELVAN (Mersin) – Katılmıyoruz Sayın Başkan.
BAŞKAN
– Aynı mahiyetteki önerge üzerine ilk konuşmacı İstanbul Milletvekili Sayın
İzzet Ulvi Yönter. (MHP sıralarından alkışlar) 
İZZET
ULVİ YÖNTER (İstanbul) – Sayın Başkan, değerli milletvekilleri; 273 sıra sayılı
Kanun Tasarısı’nın 8’inci maddesinde partimiz adına verilen önerge üzerine söz almış
bulunmaktayım. Bu vesileyle yüce Meclisi ve değerli milletvekillerini saygıyla
selamlıyorum. 
Konuşmamın
hemen başında, vatan ve milletin birliği ve bütünlüğü uğruna şehadet şerbetini
içen aziz şehitlerimize Allah’tan rahmet diliyorum. 
Devleti
yaşatmanın yolu insanlığı yaşatmaktan geçmektedir. Ülkelerin değerinin
insanlara verdiği değerle artacağı ortadadır. Bu nedenle, yaşlılarımızın onurlu
bir yaşam sürmesinin temin edilmesi gerekmektedir. Hiçbir yaşlıyı aç, açıkta ve
muhtaç durumda bırakmayacak, yalnızlığa mahkûm ederek toplumdan dışlanmasına
fırsat vermeyecek politikaların izlenmesi gerektiğine inanmaktayız. 
Ülkemizde,
TÜİK verilerine göre, 65 ve daha yukarı yaşta 6 milyon 495 bin 239 kişi
bulunmaktadır. Yaşlıların toplam nüfus içindeki oranı 2014’te yüzde 8 iken
geçen yıl yüzde 8,2’ye çıkmıştır. Dünya nüfusunun 2015’te yüzde 8,5’ini yaşlı
nüfus oluşturmuştur. 2015 yılında, Türkiye, yaşlı nüfus sıralamasında 167 ülke
arasında 66’ncı sırada yer almıştır. Çalışma çağındaki her 100 kişiye düşen
yaşlı sayısını ifade eden yaşlı bağımlılık oranı 2014’te yüzde 11,8 iken bu
oran geçen yıl yüzde 12,2’ye yükselmiştir. 
Yaşam
Memnuniyeti Araştırması sonuçlarına göre, mutlu olduğunu beyan eden
yaşlılarımızın oranı 2014 yılında yüzde 62,8 iken bu oran geçen yıl yüzde
56,8’e kadar düşmüştür. Yine, TÜİK verilerine göre, 2014 yılında yaşlılarımızın
yaklaşık yüzde 18,3’ü yoksul durumdadır. Genel sağlık durumundan memnun
olduğunu ifade eden yaşlıların oranı 2014’te yüzde 47,5 iken bu oran 2015
yılında yüzde 45,6’ya düşmüştür. Türkiye’de yaşlı nüfus oranı giderek
artmaktadır. İstatistik verilerinden de görüleceği üzere, AKP hükûmetleri
sayesinde yoksulluğa mahkûm edilen yaşlılarımız mutsuz ve umutsuzdur. Aynı
zamanda, gelişmiş ülkelerle karşılaştırıldığında, ülkemizde yaşlılara sunulan
sosyal hizmetler ve sorunlarının çözümü yeterli düzeyde değildir. Toplum içinde
yaşlılarımız giderek yalnızlığa terk edilmektedir. Ülkemizde, aile yapısındaki
değişimle birlikte, sosyal hizmetler bünyesindeki kurum ve kuruluşlara ihtiyaç her
geçen gün artmaktadır. Bu kurumların çoğalması ise bu sektörde yetişmiş uzman
elemanlara talep yaratmakta, dolayısıyla üniversite ve meslek okulları
bünyelerinde yaşlı bakım hizmetleri gibi yeni meslek alanlarına olan ihtiyacı
öne çıkarmaktadır. 
Bakım
hizmetlerini veren kuruluşların maddi açıdan getirdiği ek yük nedeniyle
yaşlıların bakımı büyük ölçüde aile üyeleri tarafından yürütülmektedir.
Ülkemizde aile ve kültürel yapının Avrupa ülkelerinden farklı olması nedeniyle,
hâlen, yaşlı bireylerin aile içinde bakılması desteklenmektedir ancak yaşlı
nüfusumuz, gerek kurumlar kapsamında gerekse kendi aileleri içerisinde maalesef
şiddet ve istismarlara da maruz kalmaktadırlar. Kurumlarda bakım alan bazı
yaşlıların hem fiziki şiddete tabi kaldıkları hem de sözlü istismarlarla
karşılaştıkları, özellikle bunun AKP iktidarları döneminde yoğunlaştığı da
bilinen bir gerçektir. Aile içerisinde de yaşlıların, diğer aile üyelerinden
fiziksel şiddetin yanı sıra ekonomik istismar ve tacize uğradıkları, yine
araştırmalarla ortaya çıkan hazin gerçekler arasındadır.
Huzurevlerinde
verilen hizmetlerin bedeli, düşük emekli aylıkları karşısında yüksek bir seyir
izlemektedir. Huzurevi ücreti mutlaka düşürülmelidir. 
Belediyelerle
iş birliğine gidilerek, aile hekimlerinden destek alınarak, mahalle mahalle
yaşlılık haritaları çıkarılarak bakıma muhtaç, yalnız yaşayan yaşlılarımıza
başta sağlık olmak üzere sosyal yardım ağları mutlaka genişletilmelidir. Rutin
yaşlı bakım kontrolleri yapılarak ağırlaşan tablolar en yakın sağlık ya da
bakım merkezlerine ulaştırılmalıdır. 
Belli
nüfusun üzerindeki yerleşim birimlerinin tümünde, sağlık ve sosyal
ihtiyaçlarını karşılayabilecekleri yaşlı bakımevleri yapılması sağlanmalıdır.
Muhtaç durumdaki yaşlı ve hastalar için bakıcı, refakatçi sistemi geliştirilmeli
ve genişletilmelidir.
Hastaneye
tedavi olmak için başvuran yaşlılarımızdan, 11 farklı isim altında sürekli
cepten ödeme yapması da beklenmektedir. “Kuyruklar sona erdi.” masalı ve rüyası
bitmiş, AKP hükûmetleriyle “Paran varsa sağlık var.” dönemi başlamış ve devam
etmektedir.
Bu
vesileyle, yüce Meclise ve siz değerli milletvekillerine saygılarımı sunuyorum.
(MHP sıralarından alkışlar)
BAŞKAN
– Teşekkür ederiz Sayın Yönter.
Aynı
mahiyetteki diğer önerge üzerinde İstanbul Milletvekili Sayın Filiz
Kerestecioğlu. (HDP sıralarından alkışlar)
FİLİZ
KERESTECİOĞLU DEMİR (İstanbul) – Teşekkürler Sayın Başkan.
Değerli
milletvekilleri, konuşmama başlarken, öncelikle, dün İstanbul’da yaşanan bir
olayı kınayarak başlamak istiyorum. Bütün baskı rejimlerinde olduğu gibi,
Türkiye’de de siyasetin spora nasıl müdahale edip baskı yarattığını dün net
biçimde gördük. Bir stadı 5-10 siyasetçi trajikomik biçimde top çevirerek
açarken diğer taraftan taraftara gaz sıkan zihniyeti kınıyorum ve vekili
olduğum İstanbul şehrinin güzel takımı Beşiktaş ve -benim takımım aynı zamanda-
Beşiktaş’ın taraftarlarına da geçmiş olsun diliyorum. (HDP ve CHP sıralarından
alkışlar)
Evet,
yasaya dönersek, torba yasadaki 8’inci maddeyle İmar Kanunu’na “su yolu” tanımı
eklenmek isteniyor, bu da İstanbul’un bir başka sorunu. Bu, aynı zamanda sadece
İstanbul’la sınırlı kalmayan, bütün Marmara ve Karadeniz’in, uzun vadede
ülkenin tamamının ekolojisini, doğal dengesini bozacak Kanal İstanbul Projesi
için imar mevzuatının delinmesini amaçlayan Kıyı Kanunu’na aykırı bir
düzenleme. Ayrıca, düzenlemeyle, belediyelerin suyla ilgili işlemleri de yerel
yönetimin elinden alınmakta. Bu sebeplerle maddenin tasarı metninden
çıkarılması gerekmektedir. 
Uluslararası
bir mimarlık bienali kapsamında Türkiye’den bir akademisyen Asu Aksoy,
İstanbul’un kuzeye doğru genişlemesini yönetebilmek için bienalle konuşup
Arnavutköy Belediyesiyle bir proje yapmalarını öneriyor ve Arnavutköy
Belediyesini de ikna ederek Arnavutköy ilçesi için bu kentleşmeyi nasıl
yönetmek gerek, bunu konuşmak üzere bütün paydaşları bir araya getiriyor.
Arnavutköy bir AKP belediyesi. İstanbul’daki tarım, ormanlık alanların ve su
havzalarının büyük kısmı bu ilçede. İstanbul’un varlığını sürdürebilmesi için
bu alanların korunması gerekiyor. Arnavutköy Belediyesi bu projeyi
sahipleniyor, Çevre ve Şehircilik Bakanlığına sunum yaparak uzun uzun anlatıyor
fakat tam o sırada ne oluyor? İstanbul’un barajlarından Sazlıdere alanı Çevre
ve Şehircilik Bakanlığı tarafından rezerv alanı ilan ediliyor, tüm planlama
yetkisi İlçe Belediyesinden ve hatta Büyükşehir Belediyesinden de alınıp Çevre
ve Şehircilik Bakanlığına geçiyor. Başta “depreme karşı rezerv alan” denilen
işin aslında öyle olmadığı ortaya çıkıyor, esas mesele Kanal İstanbul
Projesi’ymiş. “İstanbul’un anayasası” olarak adlandırılan, bölgesel
perspektifle hazırlanan, İstanbul’un bütüncül ve sürdürülebilir şekilde
kalkınmasını hedefleyen çevre düzeni planı 2009 yılında İstanbul Büyükşehir
Belediyesi tarafından onaylanmıştı. Bu planın en önemli ilke kararlarından
biri, kuzeye doğru eğilim gösteren kent gelişiminin engellenerek doğu-batı
aksında kademelendirilmiş bir gelişimin sağlanmasıydı. Kentin kuzeyinde yer
alan önemli ekolojik alanların, kentin su havzalarının, tarımsal, ormanlık
alanların, millî park ve doğal sitlerin korunması hedefleniyordu. Peki ne oldu?

Megazevatın
megaprojesi ortaya çıkınca geride ne Arnavutköy Belediyesi kaldı ne çevre
düzeni planı kaldı. Derken bir yaparsın-yapamazsın tartışması çıktı. Dediler
ki: “Yaparız, ecdadımız da yaptı, biz de yaparız.” Oysa, mesele, binlerce ton
çimentoyu döker misin, dökemez misin tartışması değildi; bir şehir için bu
proje sürdürülebilir bir proje midir, buydu. Ne var ki kendi yandaşlarına
yatırım imkânı yaratmak açısından çok ideal bir projeydi bu. 
Bütün
bunlar olurken İstanbul’a, canlı cansız varlıklarıyla, tarihiyle, kültürüyle
Bizans’ın, Roma’nın, Osmanlı’nın başkentine ne olacaktı? Su kaynakları tahrip
olacak. Projeyi ortaya koyanlar da biliyor. Ne diyorlar? “Istrancalardan,
Melen’den, Sakarya’dan, Kızılırmak’tan, yoksa Bartın’dan su getiririz.” Peki,
kuraklık noktasal mıdır? Hayır, değildir arkadaşlar. Kuraklık burada varsa
çevrede de olacaktır. Melen’den, insan boyunda kanallar inşa etmeniz hâlinde,
bir depremde kanalda bir çatlamayla Karadeniz’in bütün çevre ülkelerinin
atıklarını akıttığı sular yer altı sularına karışacak. Kısa süreli işler için
ya da normalde 10 bin lira edecek arazileri 5-6 misline satma şansı yarattığı
için halkın bir kısmı da maalesef ölümü görüp sıtmaya razı olarak buna kafa
sallayacaklar ama bu yüz binlerce yıllık yerleşim alanının, bin altı yüz yıllık
başkentin, İstanbul’un vebali maalesef sizde kalacak.
Saygılar
sunarım. (HDP sıralarından alkışlar) 
BAŞKAN
– Teşekkür ederiz Sayın Kerestecioğlu.
Aynı
mahiyetteki önergeleri oylarınıza sunuyorum: Kabul edenler... Kabul
etmeyenler... Kabul edilmemiştir. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 273 sıra sayılı Kanun Tasarısı’nın
8’inci maddesinin aşağıdaki gibi değiştirilmesini arz ve teklif ederiz.
Gülay Yedekci
(İstanbul) ve arkadaşları
MADDE
8- 3/5/1985 tarihli ve 3194 sayılı İmar Kanununun 5 inci maddesine “Bina”
tanımından sonra gelmek üzere aşağıdaki tanım eklenmiştir. 
“Su
yolu; doğal olarak var olan ve deniz araçlarıyla ulaşımın sağlandığı su
geçididir.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Hükûmet katılıyor mu?
BAŞBAKAN
YARDIMCISI LÜTFİ ELVAN (Mersin) – Katılmıyoruz Sayın Başkan.
BAŞKAN
– Önerge üzerinde İstanbul Milletvekili Sayın Gülay Yedekci. (CHP sıralarından
alkışlar) 
GÜLAY
YEDEKCİ (İstanbul) – Değerli Başkan, sayın milletvekilleri; yüce Meclisi
saygıyla selamlıyorum.
Öncelikle
şunu söylemek istiyorum: Bu 24 maddelik torba yasanın içerisinde her şey var.
Şu anda bizim konuşmaya başladığımız maddeyle birlikte Kanal İstanbul artık bu
torbanın içine konulmuş. Aslında, bu torba yok yok torbası gibi, ne buldun
koydun çorbası gibi torba değil, çorba yasa olmuş.
Şimdi,
burada, 4 madde 3194 sayılı İmar Kanunu’yla ilgili, 1 madde 4342 sayılı Mera
Kanunu’yla ilgili, 2 madde de daha önce Cumhuriyet Halk Partisi olarak bizim
Anayasa Mahkemesine gidip iptal ettirdiğimiz 6306 Afet Riski Altındaki
Alanların Dönüştürülmesi Hakkında Kanun’la ilgili. Yani, toplamda 7 tane
maddeyi, aslında, Kanal İstanbul’un yasal altyapısını oluşturmak üzere getirmiş
bulunmaktasınız. Kanal İstanbul Projesi’nin yasalaştırılmaya çalışıldığı yerde,
imar planlarında, kamu yararına olan bütün o çalışmaların, yeşil alanların,
yolların ve kamu adına yapılacak olan parkların ve benzer düzenlemelerin sonuna
“su yolu” ibaresi ekleniyor ve “su yolu” ibaresiyle Kanal İstanbul güncellenmiş
oluyor. Ve “düzenleme ortak payı” dediğimiz yani “DOP” adıyla geçen, yüzde 40
kamuya finanse edilebilecek, kamuya alınabilecek, kamu yararına
kullanılabilecek yerler bu maddeyle sadece ve sadece Kanal İstanbul Projesi
için kullanılabiliyor, Kanal İstanbul Projesi dışında kullanılamıyor.
Şimdi,
bu 7 maddeden bir tanesi de Mera Kanunu. Mera Kanunu delinerek resen bakanlık
istediği çalışmayı yapabiliyor ve dilediği tasarrufta bulunabiliyor ve 4 milyon
metrekaresi mera olmak üzere 360 milyon metrekare alanın kamulaştırılmasıyla
ilgili bir durum söz konusu. 
Şimdi,
ülke nüfusunun önemli bir nüfusunu barındıran İstanbul kentinden
bahsettiğimizin altını bir kez daha çizmek istiyorum. Kanal İstanbul’u yapmak
demek, Kanal İstanbul’u yapmaya çalışmak demek Marmara Denizi’ni bir sülfür
gölüne çevirmek demektir, İstanbul’u gerçek anlamda yok etmek demektir, kuzey
ormanlarını katletmek demektir, su havzalarını yok etmek demektir.
İstanbul
sevdasından bahsediliyor. Efendim, geçenlerde Sayın Başbakan dedi ki: “Artık,
İstanbul’da taş üstüne taş koyarken insanlar daha çok düşünsün.” Yirmi iki
yıldır AKP zihniyetindeki İstanbul’u bugün fark ediyor olmasını öncelikle
tebrik ediyorum, Sayın Başbakana “Günaydın.” diyoruz buradan. Haliç’in
üstündeki o hançerle ilgili biz ilk o söylemde bulunduk, dedik ki: İstanbul’un
böğrüne bir hançer gibi saplamayın bu köprüyü. İstanbul’un böğrüne -daha önceki
konuşmalarımızda da bahsettik- Mimar Sinan’ın göğe uzanan minarelerinin yanında
ranta uzanan kulelere izin vermeyin dedik. Ranta uzanan kulelere izin verdiniz.
HASAN
BASRİ KURT (Samsun) – Ataşehir’de o kuleler, Ataşehir’de; Ataşehir’de o
kuleler, başka yerde yok.
GÜLAY
YEDEKCİ (Devamla) – Kanal İstanbul’un etrafına yapmayı planladığınız iki büyük
yeni kent, aslında İstanbul’a insan eliyle yapılabilecek en büyük afettir. Bu
doğal değil, insan eliyle yapılacak bir afettir.
Yıllardır
toplumsal muhalefetin dile getirdiği öngörüler teker teker gerçekleşiyor.
İstanbul Boğazı üzerine yapılan her köprü kentin ulaşım sorununu azaltmadığı
gibi; aksine kargaşayı çoğaltmış, araç sayısını, trafiği, hava kirliliğini
artırmıştır. İstanbul’da nüfus artışı yüzde 4’ken özel otomobil kullanımı yüzde
16 artmıştır. Buna göre, 2020 yılında 7 köprü, 2040 yılında ise 70 köprü
gerekecektir. Ulaşım bir bilimdir, kent sorunları bilimle çözülebilir; yol
yaparak, köprü yaparak ulaşım sorununu çözemezsiniz. 
Sekiz
bin beş yüz yıllık geçmişi olan, dünyanın göz bebeği olan, çok güzel bir
coğrafyaya, tarihe ve kültüre sahip olan İstanbul’umuz eşsiz bir kenttir. Bu
kent, firmaların ya da kişilerin ekonomik ya da rantsal çıkarlarına terk
edilemeyecek kadar kıymetli ve özel bir kenttir. 
Hepinizi
sevgiyle saygıyla selamlarım. (CHP sıralarından alkışlar) 
BAŞKAN
– Teşekkür ederiz Sayın Yedekci. 
Önergeyi
oylarınıza sunuyorum… 
ÇAĞLAR
DEMİREL (Diyarbakır) – Karar yeter sayısı…
BAŞKAN
– Karar yeter sayısı arayacağım. 
Kabul
edenler… Kabul etmeyenler…Karar yeter sayısı vardır, önerge kabul edilmemiştir.

8’inci
maddeyi oylarınıza sunuyorum. Kabul edenler… Kabul etmeyenler… 8’inci madde
kabul edilmiştir. 
Sayın
milletvekilleri, 9’uncu madde üzerinde üç önerge vardır. Aynı mahiyetteki bu
önergeleri okutacağım ve birlikte işleme alacağım, talepleri hâlinde önerge
sahiplerine ayrı ayrı söz vereceğim veya gerekçelerini okutacağım. 
Şimdi,
aynı mahiyetteki önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 9’uncu maddesinin tasarı metninden
çıkarılmasını arz ve teklif ederiz. 
 İdris Baluken Çağlar
Demirel Ahmet Yıldırım
 Diyarbakır Diyarbakır Muş
 Altan Tan Mehmet
Ali Aslan Nursel Aydoğan
 Diyarbakır Batman Diyarbakır
Aynı
mahiyetteki diğer önergenin imza sahipleri: 
 Bülent Kuşoğlu Musa
Çam Mehmet Bekaroğlu
 Ankara İzmir İstanbul
 Bihlun Tamaylıgil Utku
Çakırözer Gülay Yedekci
 İstanbul Eskişehir İstanbul
Diğer
imza sahipleri: 
 Mehmet Günal Erhan
Usta Erkan Akçay
 Antalya Samsun Manisa
 Kamil Aydın İzzet
Ulvi Yönter Fahrettin Oğuz Tor
 Erzurum İstanbul Kahramanmaraş
BAŞKAN
– Aynı mahiyetteki önergelere Komisyon katıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz.
BAŞKAN
– Hükûmet katılıyor mu?
BAŞBAKAN
YARDIMCISI LÜTFİ ELVAN (Mersin) – Katılmıyoruz Sayın Başkan.
BAŞKAN
– Aynı mahiyetteki ilk önerge üzerinde, Kahramanmaraş Milletvekili Sayın
Fahrettin Oğuz Tor. (MHP sıralarından alkışlar) 
FAHRETTİN
OĞUZ TOR (Kahramanmaraş) – Sayın Başkan, değerli milletvekilleri; 273 sıra
sayılı Kanun Tasarısı’nın 9’uncu maddesiyle ilgili olarak verilen önerge
hakkında Milliyetçi Hareket Partisi adına söz almış bulunuyorum. Bu vesileyle,
Genel Kurulu ve bizleri izleyen muhterem vatandaşlarımızı selam ve saygılarımla
selamlıyorum.
Değerli
milletvekilleri, yirmi dört saat içinde maalesef, Şırnak’ta, Hani’de, Dağlıca
ve Nusaybin’de 7 şehidimiz vardır, 56 yaralımız vardır. Allah’tan rahmet
diliyorum. Tabii, şunu da söylemeden geçmek istemiyorum: Dönemin Başbakanı
Sayın Erdoğan “Yeri geldi kan kustuk, baldıran zehri içtik, kızılcık şerbeti
içtik, yola böyle devam ettik, boğazımıza düğümlenenleri yuttuk.” diyor çözüm
süreciyle ilgili olarak; ben de diyorum ki: Keşke yola böyle devam
etmeseydiniz, boğazınıza düğümlenenleri yutmasaydınız. Maalesef, sonuç
ortadadır. Değerli milletvekilleri, acımız büyüktür, acı ve gözyaşı hiçbir şeyi
maalesef anlamlı kılmasa da bugün burada 9’uncu maddeyle ilgili kısa bir
konuşma yapmak istiyorum. 
3914
sayılı İmar Kanunu’nun 11’inci maddesi, imar planlarında meydan, yol, park,
yeşil saha, otopark, terminal, toplu taşıma istasyonları gibi umumi hizmetlere
ayrılmış yerlere rastlayan hazine ve özel idareye ait arazi ve arsaların
belediyeye ve özel idareye bedelsiz terk edilmesiyle ilgilidir. Bu maddeye “su
yolu” ibaresi ilave edilerek kamuoyunda “Kanal İstanbul Projesi” olarak
bilinen, Karadeniz’i Marmara’ya bağlayacak kanalın inşasına başlanabilmesi için
çıkabilecek hukuki sorunların bertaraf edilmesine yöneliktir madde, kısaca bu
madde Kanal İstanbul maddesidir.
Değerli
milletvekilleri, bu proje, geçmişte çılgın proje olarak AKP tarafından ilk defa
keşfedilmiş bir proje gibi kamuoyuna duyurulsa da gerçek böyle değildir.
Bakınız, İstanbul Boğazı’na alternatif su yolu projesinin tarihi Roma
İmparatorluğu’na kadar gitmektedir. Bitinya Valisi Plinius ile İmparator Trajan
arasındaki yazışmalarda, Sakarya nehir taşımacılığı projesinden ilk defa
bahsedilmiştir. Karadeniz ve Marmara’nın yapay bir boğazla birbirine bağlanması
fikri, 16’ncı yüzyıldan bu yana 6 defa gündeme gelmiştir. 1550 yılında Kanuni
Sultan Süleyman döneminde gündeme geldiği üzere, Osmanlı Devleti’nin hayata
geçirmeyi planladığı 3 büyük projeden biri Sakarya Nehri ve Sapanca Gölü’nü
Karadeniz ve Marmara’ya bağlamaktı. Dönemin iki büyük mimarı Mimar Sinan ve
Nicola Parisi hazırlıklara başlamasına rağmen, savaşlardan dolayı bu projeye
başlamak mümkün olamamıştır.
Değerli
milletvekilleri, yakın zamanda Kanal İstanbul Projesi, ilk kez TÜBİTAK’ın Bilim
ve Teknik dergisinde, Ağustos 1990 tarihinde yayınlanan bir makalede
önerilmiştir yani AKP’nin kurulmasından tam on iki yıl önce. Dönemin Enerji
Bakanlığı Müşaviri Yüksel Önem’in kaleme aldığı makalenin başlığı “İstanbul
Kanalı’nı Düşünüyorum” idi. Büyükçekmece Gölü’nden başlayıp Terkos Gölü’nün
batısından geçecek İstanbul kanalı, uzunluğu 47 kilometre, su yüzeyindeki
genişliği 100 metre, derinliği 25 metre olarak tasarlanmıştı. 1994 yılında ise
rahmetli Başbakan Bülent Ecevit, İstanbul’un Avrupa Yakası’nda, Karadeniz ile
Marmara arasında bir kanal açılmasını önermiş, proje de “Boğaz ve DSP’nin Kanal
Projesi” ismiyle Demokratik Sol Partinin seçim broşüründe yer almıştır. 
Bu
sebeple, AKP’nin Kanal İstanbul Projesi kopya bir projedir, patenti AKP’ye ait
değildir, orijinal değildir. 12 Haziran 2011 genel seçimleri öncesinde, dönemin
Başbakanı Sayın Recep Tayyip Erdoğan tarafından “çılgın proje” diye
açıklanmıştır; bu açıklamanın üzerinden beş yıl geçmesine rağmen, Kanal
İstanbul’un ihalesinin ne zaman yapılacağı bir sır gibi saklanmıştır. 
Kanal
İstanbul, bilindiği üzere İstanbul Boğazı’na alternatif bir su yolu projesidir.
Kanal İstanbul’un Küçükçekmece ile Arnavutköy arasında, Karadeniz ve Marmara’yı
birleştiren 453 milyon kilometre alanda kurulması planlanmaktadır. 400 metre
genişliğindedir.
Değerli
milletvekilleri, tabii, bu sadece Türkiye’yi ilgilendiren bir proje değildir,
dünyayı ilgilendiren bir projedir. Dolayısıyla, müspet ve menfi birçok etki
yaratacaktır. Üzerinde çok ciddi olarak düşünülmesi, tüm kesimlerin katılımının
sağlanarak geniş değerlendirmeler yapılması dileğiyle, hepinizi saygıyla
selamlıyorum. (MHP sıralarından alkışlar)
BAŞKAN
– Teşekkür ederiz Sayın Tor.
Aynı
mahiyetteki diğer önerge üzerinde İstanbul Milletvekili Sayın Gülay Yedekci.
(CHP sıralarından alkışlar)
GÜLAY
YEDEKCİ (İstanbul) – Sayın Başkan, değerli milletvekilleri; yüce Meclisi
saygıyla selamlıyorum. 
AKP’nin
Kanal İstanbul’u yasalaştırmaya çalıştığı maddeler üzerinde söz alıyoruz. Ömrü
Bakanlıkça yüz yıl olarak belirlenmiş rant projeleri için milyonlarca yılda
oluşmuş İstanbul’un kuzeyindeki yaşam kaynakları yok edilemez. İstanbul’un
hâlen iyi çalışan ve atıklarını Boğaz’ın altından Karadeniz’in derinliklerine
gönderen kanalizasyon sistemi kanal açılınca ne olacaktır? Deniz trafiğinin
hızlandırılmasından bahsediliyor Kanal İstanbul yapılınca. Kanal İstanbul
yapıldıktan sonra Marmara’da birikecek gemiler Çanakkale Boğazı’ndan sıkışıklık
yaratınca Çanakkale Boğazı’na da paralel bir kanal mı açacaksınız? Olası bir
büyük Marmara depreminde deniz dibinde fay kırılmasıyla ortaya çıkacak
enerjiden ve deprem sonrasında meydana gelebilecek tsunamiden kanalın ne
şekilde etkileneceğini biliyor musunuz? Jeolojik değişikliklerin kanal ve
civarındaki yerleşim birimleri üzerinde oluşturacakları etkileri biliyor musunuz?
Böyle bir kanalda gemi batarsa ya da yanarsa nasıl bir kurtarma çalışması
yapılacak? Bu konuda bir çalışmanız var mı? Ben size söyleyeyim, yok.
“Fizibilite çalışması” adı altında yaptığınız çalışmalarda bile deniz
bilimcilerden görüş almadınız. 2050 yılında 50 milyona çıkacağı tahmin edilen
İstanbul nüfusu, 2009 yılında kentin kaynakları ve ekolojik sınırları dikkate
alınarak hazırlanan 1/100.000 ölçekli çerçeve planında 16 milyonla sınırlı
tutulmaya çalışılmıştı. Şimdi kendi yaptığınız planı deliyorsunuz. Ve İstanbul
İstanbul olalı böyle zulüm görmedi diyebiliriz.
İstanbul’un
Avrupa Yakası’nda orman, sulak alan ya da doğal yeşil alan kalacak mıdır Kanal
İstanbul’dan sonra? Projeden olumsuz etkilenmesi olası tarihî ve arkeolojik
değerler tespit edilmiş midir? Bu arkeolojik değerlerle ilgili bir çalışmanız
var mıdır? Hiç değilse, Allahuteala’nın bize bahşettiği muhteşem doğa, deniz ve
o olağanüstü ekosistemi böyle hunharca parçalamaktan utanmıyor musunuz?
Coğrafyayı ve topoğrafyayı toptan değiştirecek olan böyle bir çalışmada
üniversitelerin ilgili disiplinlerinden, şehir plancılarından, mimarlardan
görüş almayı düşünüyor musunuz? Bu konuyu kamuoyunun gündemine getirme fikri
hiç aklınıza geliyor mu? Proje gerçekleştiği takdirde, Avrupa’nın yalnızca 100
sıcak noktasından biri olan İstanbul’un ormanları, sulak alanları, kumul, mera
ve fundalıkları ve bunların barındırdığı bitki, hayvan ve kuş türleri dışında,
Türk boğaz sisteminin kendine has yapısı ve dinamiklerinin de altüst olacağı
ortada değil midir?
Şimdi
şunu sormak istiyorum: Böyle bir çalışma yapıyorsunuz, böyle bir çalışma yapmak
istiyorsunuz -ben asla yapılamayacağına inanıyorum- ama getirisi nedir,
götürüsü nedir? Niçin yapmak istiyorsunuz bu projeyi? Kanal İstanbul’un
geçeceği alanda yapacağınız çalışmadan elde edilecek hafriyatı bile bir yere
dökmeniz başlı başına büyük bir mühendislik işiyken ve bu konuda herhangi bir
çalışma yapılmamışken siz nasıl böyle bir çalışma yapabilirsiniz? Ama biz yine
üzerimize düşeni yapacağız ve bilimsel olarak yapmanız gerekeni size
söyleyeceğiz.
İstanbul
bugüne kadar süren yanlış kentsel gelişim politikaları ve…
HAKAN
ÇAVUŞOĞLU (Bursa) – Bizim yaptıklarımızı siz hayal bile edemezsiniz Sayın
Hatip.
GÜLAY
YEDEKCİ (Devamla) – Yaptıklarınız ortada. Tarih sizden yaptıklarınızın ve
yapmadıklarınızın hesabını soracaktır. Torunlarımızın ve çocuklarımızın iki eli
de iki cihanda yakanızda olacaktır, bundan emin olunuz.
İstanbul’un
yaşam kaynakları korunmalıdır. İkinci olarak da, dengeli bir nüfus ve istihdam
yapısı oluşturulmalıdır. İstanbul sizin keyfinize göre yönetilemez. İstanbul,
Mimar Sinan’ın güzide eserlerinin olduğu İstanbul, Roma’nın, Osmanlı’nın,
Bizans’ın, tarihin en güzel eserlerinin, kültürünün olduğu İstanbul; İstanbul
sevdalısıysanız eğer, İstanbul’a eser bırakırsınız, böyle felaketler
bırakmazsınız. 
Biz
doğaya, insana, çevreye sahip çıkmaya devam edeceğiz. Toplum mühendisliğini
kullanıp her tür medyayı, AK trolleri kullansanız da biz insanımızı bu konuda
aydınlatmaya devam edeceğiz. İnanıyoruz, sizin içinizden de yürekli vekiller
çıkacaktır ve bu talana, bu yağmaya “Hayır.” diyecektir. 
Teşekkür
ediyor, saygılar sunuyorum. (CHP sıralarından alkışlar)
BAŞKAN
- Teşekkür ederiz Sayın Yedekci. 
Aynı
mahiyetteki diğer önerge üzerinde Diyarbakır Milletvekili Sayın Nursel Aydoğan.
(HDP sıralarından alkışlar)
NURSEL
AYDOĞAN (Diyarbakır) - Sayın Başkan, değerli milletvekilleri; öncelikle
hepinizi saygıyla selamlıyorum. 
Tabii,
3194 sayılı İmar Kanunu’nun 11’inci maddesinde yapılan bir değişiklik hakkında
konuşacağız. Bu maddede “yol” kelimesinden sonra “su yolu” kelimesi ekleniyor.
Hepinizin malumu, diğer konuşmacı arkadaşlar da ifade ettiler, “su yolu”
kelimesinin eklenmesinin tek bir nedeni var: Kanal Projesi’ne hukuki bir
dayanak oluşturmak. 
Kanal
İstanbul Projesi, herkesin bildiği gibi, yaklaşık dört beş yıldan beri, yani
2011 yılından beri Türkiye'nin gündeminde olan bir mesele. Çılgın bir proje
olarak sunulduğunu zaten diğer konuşmacı arkadaşlar da belirttiler. 2011
yılından beri de tartışılan bir konu. 
Yapılan
tartışmalardan bir örnek vereyim size: Örneğin SODEV 2011 yılında bir sempozyum
düzenlemişti bu konuyla ilgili; “Çılgın proje mi yoksa rant projesi mi?”
demişti. Konunun uzmanları, çeşitli sivil toplum örgütleri o sempozyumda,
tartışmaların sonunda bu projenin bir rant projesi olmamasını arzu ettiklerini
söylemişlerdi ama genel olarak çıkan görüş bu projenin bir rant projesi olarak
sonuçlanacağı biçimindeydi ki bizim de parti olarak kanaatimiz bu düzeydedir. 
Tabii,
konu Kanal İstanbul Projesi olunca konuşulacak çok şey var. Ancak, çok sıcak
bir bölgeden geliyorum, Diyarbakır’dan geliyorum, çatışmaların olduğu, yoğun
yaşandığı bir ilden geliyorum. Böyle bir ilin milletvekili olarak, bizi şu an
dinleyen seçmenlerimiz, her gün onlarca insanın yaşamını yitirdiği bir coğrafyada,
bir kentte, İstanbul’daki kanal projesi üzerine burada konuşma yapmamızı
elbette ki onaylamıyorlar. Yaptığımız bu konuşmaların eleştirisini, yoğun
eleştirisini sosyal medya aracılığıyla ya da çeşitli biçimlerde bize
iletiyorlar ki son derece de haklılar bu konuda. Ülkenin bir yanında, biraz
önce de dediğim gibi, her gün onlarca insan yaşamını yitirirken, her gün
insanlarımız büyük acılar içerisinde yaşarken sanki bu ülkede hiçbir şey
yaşanmıyormuş, bu kadar acı yaşanmıyormuş gibi, bu konuları bütün bunlardan
bağımsız, sadece bir başsağlığı dileğiyle bizim burada konuşmamız elbette ki ne
bizim açımızdan ne de Meclisin genel yapısı açısından asla kabul edilebilir
olmamalıdır. 
Örneğin,
Diyarbakır’da, Suriçi’nde operasyonlar biteli tam bir ay oldu değerli
arkadaşlar. Bir aydan beri Suriçi’nden 30’a yakın cenaze çıkarılmıyor,
çatışmalar sırasında yaşamını yitirip de orada bulunan sivil yurttaşlar
tarafından kabaca bir mezar açılarak gömülen cenazeler tam bir aydan beri
oradan çıkarılmıyor. Valilikle görüştük, vali muaviniyle görüştük,
başsavcılıkla görüştük, maalesef, şu ana kadar bir sonuç yok. Çocuklarının
cenazesini alamayan aileler tam bir aydan beri orada nöbetteler. Bu cenazeler
de tam üç buçuk aydan beri orada bekliyor. Bu kabul edilebilir bir şey değil. 
Bir
şey değişeceğinden bunları söylemiyorum. İsterdim ki bu konuşmadan sonra,
özellikle iktidar partisi milletvekilleri açsınlar cumhuriyet başsavcılığına,
bir telefon açsınlar; sokakta o cenazelerin bir aydan beri neden bekletildiğini
sorsunlar; Suriçi’nde -molozlar taşındığı sırada- yaşamını yitiren bir kadın
cenazesinin Dicle Nehri kıyısındaki molozların içerisinden nasıl çıktığını
sorsunlar. Bunlar yaşanıyor bu memlekette, bu coğrafyada değerli arkadaşlar. O
aileler tam üç buçuk aydan beri acı içerisinde orada. Yapılanlardan
ailelerimizi sorumlu tutamazsınız. Bu yaşananlardan ailelere acı çektirmeyle
yaşanacak bir süreci geliştiremezsiniz. Bundan bir sonuç almak istiyorsanız da
böyle, sizin yararınıza çıkacak bir sonuç yok değerli arkadaşlar. Ancak öfkeyi
büyütürsünüz, ancak kini büyütürsünüz, ancak birlikte yaşama, ortak yaşama
duygusunu ve düşüncesini bitirirsiniz. 
Teşekkür
ederim, sağ olun. (HDP sıralarından alkışlar)
BAŞKAN
– Teşekkür ederiz Sayın Aydoğan.
ÇAĞLAR
DEMİREL (Diyarbakır) – Karar yeter sayısı istiyoruz.
BAŞKAN
- Sayın milletvekilleri, aynı mahiyetteki önergeleri oylarınıza sunacağım ve
karar yeter sayısı arayacağım.
Önergeleri
kabul edenler… Kabul etmeyenler… Karar yeter sayısı yoktur.
Birleşime
beş dakika ara veriyorum.
Kapanma Saati: 21.37
DÖRDÜNCÜ OTURUM
Açılma Saati: 21.45
BAŞKAN: Başkan Vekili Pervin BULDAN
KÂTİP ÜYELER: Mücahit DURMUŞOĞLU (Osmaniye), İshak GAZEL
(Kütahya)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 71’inci Birleşiminin
Dördüncü Oturumunu açıyorum.
273
sıra sayılı Kanun Tasarısı’nın 9’uncu maddesi üzerinde aynı mahiyetteki üç
önergenin oylanması sırasında karar yeter sayısı bulunamamıştı. Önergeleri
tekrar oylarınıza sunacağım ve karar yeter sayısı arayacağım.
Önergeleri
kabul edenler… Kabul etmeyenler… Karar yeter sayısı vardır, önergeler kabul
edilmemiştir.
Sayın
milletvekilleri, şimdi 273 sıra sayılı Kanun Tasarısı’nın görüşmelerine
kaldığımız yerden devam ediyoruz.
Komisyon
yerinde.
Hükûmet
yerinde.
9’uncu
maddeyi oylarınıza sunuyorum: Kabul edenler… Kabul etmeyenler… 9’uncu madde
kabul edilmiştir.
Sayın
milletvekilleri, 10’uncu madde üzerinde üçü aynı mahiyette olmak üzere toplam
dört önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 10’uncu maddesinin aşağıdaki şekilde
değiştirilmesini arz ve teklif ederiz.
 İlknur
İnceöz Ramazan Can Mustafa
Ilıcalı
 Aksaray Kırıkkale Erzurum
 Beşir
Atalay Mehmet Doğan Kubat Halis Dalkılıç
 Van İstanbul İstanbul
 Fatih
Şahin Mücahit Durmuşoğlu 
 Ankara Osmaniye
MADDE
10- 3194 sayılı Kanunun 18 inci maddesinin üçüncü fıkrasına “yol” ibaresinden
sonra gelmek üzere “otoyol hariç erişme kontrolünün uygulandığı yol, su yolu”
ibaresi eklenmiştir.
BAŞKAN – Şimdi
okutacağım üç önerge aynı mahiyette bulunduğundan önergeleri birlikte işleme
alacağım, talepleri hâlinde önerge sahiplerine ayrı ayrı söz vereceğim veya
gerekçelerini okutacağım.
Şimdi aynı mahiyetteki
önergeleri okutuyorum:
Türkiye
Büyük Millet Meclisi Başkanlığına
Görüşülmekte olan 273
sıra sayılı Kanun Tasarısı’nın 10’uncu maddesinin tasarı metninden çıkarılmasını
arz ve teklif ederiz.
 İdris
Baluken Çağlar Demirel Ahmet
Yıldırım
 Diyarbakır Diyarbakır Muş
 Altan
Tan Mehmet Ali Aslan Müslüm Doğan
 Diyarbakır Batman İzmir
Aynı mahiyetteki diğer
önergenin imza sahipleri:
 Bülent
Kuşoğlu Musa Çam Mehmet
Bekaroğlu
 Ankara İzmir İstanbul
 Bihlun
Tamaylıgil Utku Çakırözer Gülay
Yedekci
 İstanbul Eskişehir İstanbul
Aynı mahiyetteki diğer
önergenin imza sahipleri:
 Mehmet
Günal Erhan Usta Kamil Aydın
 Antalya Samsun Erzurum
 Zihni
Açba İzzet Ulvi Yönter
 Sakarya İstanbul
BAŞKAN
– Aynı mahiyetteki önergelere Komisyon katıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz efendim.
BAŞKAN
– Hükûmet katılıyor mu?
KÜLTÜR
VE TURİZM BAKANI MAHİR ÜNAL (Kahramanmaraş) – Katılamıyoruz efendim.
ERKAN
AKÇAY (Manisa) – Gerekçe…
BAŞKAN
– Aynı mahiyetteki ilk önergenin gerekçesini okutuyorum:
Gerekçe:
Tasarının 10’uncu
maddesiyle 3194 sayılı İmar Kanunu'na "su yolu" tanımı eklenmekte ve
böylece “Kanal İstanbul Projesi” kapsamındaki arazilerin 18 uygulaması yoluyla düzenleme
ortaklık payından karşılanmasının yolu açılmaktadır. Ayrıca, bundan sonra ilan edilecek
su yolları için de benzer yetkiler kullanılabilecektir.
Başta İstanbul olmak
üzere tüm ülkemizi oldukça yakından ilgilendiren böylesine önemli bir konunun
kamuoyunda tartışılmadan, sivil toplum örgütleri ve meslek odalarından görüş
alınmadan bir oldubittiyle yasalaştırılması doğru değildir.
Âdeta 2’nci bir İstanbul
Boğazı yaratılarak etrafını ticaret merkezleri ve konut projeleriyle doldurmayı
amaçlayan bu proje, Türkiye'nin ekolojik dengesini olumsuz etkileyecek ve
Karadeniz'in soğuk ve tatlı olan suyuyla Akdeniz'den Marmara'ya, oradan da Karadeniz'e
varan sıcak ve tuzlu su arasındaki denge de bozulacaktır.
BAŞKAN – Aynı
mahiyetteki diğer önerge üzerinde İstanbul Milletvekili Sayın Gülay Yedekci.
(CHP sıralarından alkışlar) 
GÜLAY
YEDEKCİ (İstanbul) - Değerli Başkan, sayın milletvekilleri; sizleri sevgiyle
saygıyla selamlıyorum. 
İstanbul
halkı ve Türkiye halkı bir seçim yapmak zorundadır, ya kanalı ya İstanbul’u
seçeceğiz. Biz İstanbul’u seçiyoruz, kanalı istemiyoruz. Kanal olduğu zaman
İstanbul’dan vazgeçmek zorundayız, İstanbul’da yaşam alanı kalmayacak çünkü, İstanbul’un
suyu kalmayacak. Tarihî yarımada dediğimiz yarımada kanalla bölünecek bir ada
hâline gelecek, tatlı su ile Istranca sularıyla hiçbir ilişkisi kalmayacak ve
ada tek başına her şeyden önce güvenlik sorunu yaşayacak. Herhangi bir savaş
hâlinde köprülerin bombalanmasıyla tek başına güvenliksiz bir hâlde
bırakılacaktır Trakya ve ada. 
Şu
anda İstanbul’da yaşanan bu sorun tek başına bir sorun değildir, Türkiye'nin
her yerinde her geçen gün sayısı artan ve sadece rant düşünülerek çevre kurban
edilen bu rantsal projelerin sadece bir halkasıdır.
Türk
boğazları dünyada bir eşi daha olmayan bir sisteme sahiptir. Karadeniz ile
Marmara’nın tuzluluk seviyesi, basınç oranları, balıkların yetiştiği... Birisi
100-150 metrede, birisi 25 metrede yetişmekte ama öyle bir doğal düzen kurulmuş
ki kendi arasındaki bu akımlarla İstanbul’daki kanalizasyon düzeni de dâhil
olmak üzere bütün sorunları çözmektedir. Denizcilik bilimi ilk defa dünyada
İstanbul Boğazı’nda Marsili’yle başlamıştır. 
Bir
şehir planlanırken makro ölçekte bir planlama yapılmak zorundadır. Kentin bir
metrekaresi bile bir başka parçasından ayrı düşünülemez ve kent bir organizma
gibidir, her bir metrekaresi birbiriyle etkileşim hâlindedir. Kanal İstanbul
Projesi kent üzerinde yaratacağı orta ve uzun vadeli etkileri itibarıyla sadece
o bölgeye ait bir kanal olarak değerlendirilemez, ulusal ve uluslararası
boyutları vardır. 13 milyar dolar ayırdığınız bütçeyle Güneydoğu’ya, Doğu
Anadolu’ya, Akdeniz’e, İç Anadolu’ya, Ege’ye cennet mahaller yapabilirsiniz. Bugün
gündüz nüfusu 20 milyon olan İstanbul’u 30 milyona, 50 milyona mı çıkarmak
istiyorsunuz? Yapmak istediğiniz nedir? Avrupa’daki kentler 1-2 milyonla
anılırken İstanbul’u niçin 30 milyona, 50 milyona çıkarmak istiyorsunuz? 
Terkos
Gölü’nün beslendiği yer altı suları ve su toplama havzaları olumsuz
etkilenecektir ve Kanal İstanbul’la hâlâ bugün arsa spekülasyonları yaptığınız
açıktır. Kanal İstanbul’un iki yakasına yapmayı planladığınız yerleşimlerde
deprem olduğu zamanda kanalın çıktığı yerde 10 şiddetinde depremin
hissedebileceğinden bahsediyor Profesör Naci Görür. 
Bugün
İstanbul bir deprem kentidir. Önlem alacağınıza yeni felaketlere yol açacak
projeler geçirmeye çalışıyorsunuz. Yağmur suları doğal koşullarda rahatlıkla
yer altına süzülüp küçük miktarlarda yüzeysel akışla derelere ve denizlere
ulaşırken kentleşmenin olduğu yerlerde bu oran tersine döner ve siz özellikle
su havzalarının olduğu yerde yeni kentsel mekânlar yapmaya çalışıyorsunuz.
Karadeniz’i ve Marmara’yı birbirine bağlayarak hem deniz ulaşımına yol vermiş
hem de akıntılarla birbirlerini beslemeye çalışmış olan bu sistemi bozmaya
hakkınız yoktur.
Ayrıca,
Montrö Anlaşması, Türkiye'nin uluslararası alanda elindeki önemli ve güçlü
anlaşmalardan biridir. Bu Kanal İstanbul’la tekrar gündeme gelmesi hâlinde
milletimizin, ülkemizin aleyhine bir sonuç ortaya çıkarsa bunun vebali de sizin
boynunuzadır. 
Bir
sonraki maddeyle getirmeyi planladığınız Kanal İstanbul’la ilgili ve -6306
sayılı- afet riski altındaki alanların dönüşümüyle ilgili ve imar affı getirmeyi
planladığınız maddeyle ilgili bütün çalışmalar milletin aleyhinedir ve biz
halkımızın aleyhine olan hiçbir maddeye evet demeyeceğiz. Şu anda süslü
projelerle ve süslü laflarla milleti ikna etmeye çalışıyor olabilirsiniz. Üç
gün sonra takke düşer, kel görünür, herkes de gerçeği görür. 
Hepinizi
sevgiyle selamlıyorum. (CHP sıralarından alkışlar)
BAŞKAN
– Teşekkür ederim Sayın Yedekci.
Aynı
mahiyetteki diğer önerge üzerinde İzmir Milletvekili Sayın Müslüm Doğan. 
Buyurun.
(HDP sıralarından alkışlar)
MÜSLÜM
DOĞAN (İzmir) – Sayın Başkan, değerli milletvekilleri; hepinizi saygıyla
selamlıyorum. 
Değerli
milletvekilleri, Kanal İstanbul Projesi ekonomik anlamda hukuki ve geometrik
durumları saptanamamış, etki analizleri yeterince yapılmamış, yok ettiği mera alanları
ve kamulaştırmalarla doğanın dengesini bozan, Marmara ve Karadeniz’deki canlı
yaşamını doğrudan etkileyen, bu yüzden de aynı zamanda uluslararası bir sorun
olarak karşımızda durmaktadır eğer yapılacaksa. Ayrıca, mera, kışlak ve yaylak
alanlarının Ulaştırma, Denizcilik ve Haberleşme Bakanlığına devredilmesi,
denetime tabi olmaması da hukuka aykırılık teşkil etmektedir. 
Değerli
milletvekilleri, su yolları coğrafik bir oluşumdur ve İmar Kanunu’na “su yolu”
yazılarak dercedilecek bir tanım içine bu durum sıkıştırılamaz. Bu yapılmak
istenen düzenlemelerle, 3194 sayılı Kanun’a “su yolu” ibaresi konularak Kıyı
Kanunu’nun söz konusu kısıtlaması âdeta bertaraf edilmek istenmektedir. Kanal
İstanbul Projesi’nin uygulamasını finansal yönden kolaylaştıracak bu çözümün
Kıyı Kanunu’na aykırı olduğu açıkça görülmektedir. Çünkü, Kıyı Kanunu’na göre,
kıyıda özel mülkiyete ait arazi olması mümkün olamayacağından kıyıda kalan
alanların İmar Kanunu’nun 18’inci madde uygulamasına tabi tutulması da olanaklı
değildir. Bu, hukuka, ahlaka ve bilime aykırı bir durumdur. 
Yine,
bir diğer konu da gerekçede belirtilen hazine ve kamu arazileri üzerinde
yapılan yapay su yollarının belediyelerce satılmasının engellenmesi hususu.
Değerli milletvekilleri, amacıyla birlikte ortaya çıkan özel araziler üzerinde
oluşturulan yapay su yollarının ne tür bir işleme tabi tutulacağı da maalesef
bu tasarıda açıklanmamış. 
Sayın
Başkan, değerli milletvekilleri; tasarının 8’inci maddesiyle tüm canlılara ait
suyun şirketlere devrine yasal statü kazandırılmaya çalışılmaktadır. 9’uncu
maddeyle yerel yönetimlerin suyla ilgili yatırımları elinden alınmaktadır.
Amaç, suyun piyasada alınır, satılır bir metaya dönüştürülmesi hususudur. 
10’uncu
maddedeyse yine, vadiler arası suyun taşınımı, havzanın şirketler tarafından
bütünleşik kullanımını düzenleyen bir ortaklık yasası olarak ortaya
çıkmaktadır. Su havzasının bütünleşik kullanımı, suya gereksinimi olan tüm
üretimlerin taşınımı, suyun ticarileştirilmesini yasalaştırmaya çalışmaktadır.
Kanal İstanbul Projesi, düzenlemeye alınan yerlerden ziyade, uluslararası
hedefleri ortaya konulan ve hukuka da aykırı bir proje durumundadır. 
Değerli
milletvekilleri, Kanal İstanbul’un -biraz önce de ifade edildiği gibi- 13
milyar dolarlık bir maliyet tablosu ortaya çıkmıştır, proje maliyetleri hariç.
Bu 13 milyar dolarla, 13 kente yapacağınız her 1’er milyar dolarlık yatırımla
işsizliği önlersiniz, göçü önlersiniz. Çorum’a 1 milyar dolar, Çankırı’ya 1
milyar dolar, Yozgat’a 1 milyar dolar, Sivas’a 1 milyar dolar derken 13 milyar
doları paylaştırdığınızda Anadolu’daki göçün batıya yayılmasını engellersiniz.
Değerli
milletvekilleri, şimdi, 470 metre eninde bir kanalı düşünün ve 25 metre
derinliğindeki bu kanalın hukuki ve geometrik durumu çözülememiş, 18’inci
maddeye yüklenerek buradaki mülkiyet sorunu çözülmeye çalışılıyor. Bu,
gerçekten, Medeni Kanun’a da aykırı bir durumdur. Etrafındaki mülkiyet konuları
çözülmeden, güzergâh belirlenmeden, daha önce, HES projeleri için ruhsat
verdiğiniz, su yolları için ruhsat verdiğiniz geçkiye denk gelecek yerde ne
işleme tabi tutacaksınız? Yasada bu açık değil, bunu belirtmemişsiniz. Bu
anlamda, gerçekten, çok ciddi sıkıntılar var. 
Projenin,
gerçekten, çevresel etkileri anlamında, ekonomik etki analizi anlamında,
uluslararası boyutu dâhil olmak üzere hukuki analizi yapılmadan bir bütüncül
proje olarak ortaya çıkmaması ise ayrıca bir sorun olarak karşımızda
durmaktadır.
AKP’yi,
coğrafyayı reddeden, yarışan, “Evreni ben daha iyi bilirim.” edasından, bu
tutumundan vazgeçmeye çağırıyoruz. Projeler, odaların hiçbir görüşü alınmadan,
sivil toplum örgütlerinin hiçbir görüşü alınmadan, topluma yararlılığı,
verimliliği araştırılmadan ortaya konulduğunda proje olmaktan çıkar, toplumsal
proje olmaktan çıkar.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Doğan.
Şimdi,
aynı mahiyetteki önergeleri oylarınıza sunuyorum: Kabul edenler… Kabul
etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 10’uncu maddesinin aşağıdaki şekilde
değiştirilmesini arz ve teklif ederiz.
İlknur İnceöz
(Aksaray) ve arkadaşları
MADDE
10- 3194 sayılı Kanunun 18 inci maddesinin üçüncü fıkrasına “yol” ibaresinden
sonra gelmek üzere “otoyol hariç erişme kontrolünün uygulandığı yol, su yolu”
ibaresi eklenmiştir.
BAŞKAN
- Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Takdire bırakıyoruz Sayın
Başkan.
BAŞKAN
– Hükûmet katılıyor mu?
KÜLTÜR
VE TURİZM BAKANI MAHİR ÜNAL (Kahramanmaraş) – Takdire bırakıyoruz Sayın Başkan.
BAŞKAN
– Önerge üzerinde konuşmacı var mı?
İLKNUR
İNCEÖZ (Aksaray) – Gerekçe…
BAŞKAN
– Gerekçeyi okutuyorum:
Gerekçe:

Önergeyle
otoyol hariç erişme kontrolünün uygulandığı yol ve su yolu yapımının düzenleme
ortaklık payından karşılanması amaçlanmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… 10’uncu madde kabul edilmiştir.
11’inci
madde üzerinde ikisi aynı mahiyette olmak üzere toplam üç önerge vardır,
okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 11’inci maddesinin aşağıdaki şekilde
değiştirilmesini arz ve teklif ederiz.
 Bülent Kuşoğlu Musa
Çam Mehmet Bekaroğlu
 Ankara İzmir İstanbul
 Bihlun Tamaylıgil Utku
Çakırözer Okan Gaytancıoğlu
 İstanbul Eskişehir Edirne
 Hüseyin Yıldız Gülay
Yedekci
 Aydın İstanbul
MADDE
11- 3194 sayılı Kanuna aşağıdaki geçici madde eklenmiştir.
"GEÇİCI
MADDE 15- 16/5/2012 tarihli ve 6306 sayılı Afet Riski Altındaki Alanların
Dönüştürülmesi Hakkında Kanun uyarınca riskli alan, 5393 sayılı Kanunun 73 üncü
maddesi uyarınca kentsel dönüşüm ve gelişim alanı ve 16/6/2005 tarihli ve 5366
sayılı Yıpranan Tarihi ve Kültürel Taşınmaz Varlıkların Yenilenerek Korunması
ve Yaşatılarak Kullanılması Hakkında Kanun uyarınca yenileme alanı olarak
belirlenen alanlarda bulunan yapılardan yapı ruhsatiyesi veya yapı kullanma
izni bulunmayan yapılara, dönüşüm ve yenileme uygulamalarına muvafakat
verilmesi koşuluyla, geçici olarak elektrik, su ve doğal gaz bağlantısı,
aboneliği ve diğer işlemler yapılır. Bu yapılara geçici olarak elektrik, su ve
doğal gaz bağlantısı ve aboneliği yapılması herhangi bir kazanılmış hak teşkil
etmez.
Birinci
fıkra uyarınca yapılan geçici abonelik süresi beş yılı geçemez. Ancak dönüşüm
ve yenileme uygulamalarının uzaması halinde, üç yılı geçmemek üzere uygulama
süresince geçici abonelik uygulaması devam eder.
Bu
madde hükümleri 1/11/2015 tarihinden önce yapılmış yapılara ilişkin olarak
uygulanır."
BAŞKAN
– Şimdi okutacağım iki önerge aynı mahiyette bulunduğundan önergeleri birlikte
işleme alacağım, talepleri hâlinde önerge sahiplerine ayrı ayrı söz vereceğim
veya gerekçelerini okutacağım.
Şimdi
aynı mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 11’inci maddesinin tasarı metninden
çıkarılmasını arz ve teklif ederiz.
 İdris Baluken  Çağlar
Demirel  Ahmet Yıldırım
 Diyarbakır  Diyarbakır
 Muş
 Altan Tan  Mehmet
Ali Aslan Müslüm Doğan
 Diyarbakır  Batman İzmir
Aynı mahiyetteki diğer
önergenin imza sahipleri:
 Mehmet Günal  Erhan
Usta  Kamil Aydın
 Antalya  Samsun
 Erzurum
 Zihni Açba  İzzet
Ulvi Yönter  Baki Şimşek
 Sakarya İstanbul
 Mersin
BAŞKAN
– Komisyon önergelere katılıyor mu? 
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım.
BAŞKAN
– Hükûmet katılıyor mu?
KÜLTÜR
VE TURİZM BAKANI MAHİR ÜNAL (Kahramanmaraş) – Katılmıyorum.
BAŞKAN
– Çok keskin bir cevap verdiniz Sayın Bakan “Katılmıyorum.” diyerek.
Şimdi
aynı mahiyetteki ilk önerge üzerinde Mersin Milletvekili Sayın Baki Şimşek.
(MHP sıralarından alkışlar) 
BAKİ
ŞİMŞEK (Mersin) – Sayın Başkan, değerli milletvekilleri; 273 sıra sayılı Kanun
Tasarısı’nın 11’inci maddesi üzerine söz almış bulunmaktayım. Bu vesileyle aziz
Türk milletini ve yüce Meclisi saygıyla selamlıyorum.
Her
geçen gün kahpece saldırılarını artıran hainler, pusu kurmayı meslek edinen
şerefsizler öldürmeye hiç ara vermeden devam etmekte. Daha birkaç aylık evli
gelinleri dul, yaşını doldurmamış çocukları yetim, babasız bırakan şerefsizler
bugün Mersin’imize 2 şehit ateşi düşürmüştür. Henüz Anamurlu yiğidimiz şehit
Halis’in yakınlarına ulaşan acı haberle birlikte yakılan ağıtlar dinmemişken,
Şırnak’ta güvenlik güçleri ile PKK’lı teröristler arasında çıkan çatışmada
Gülnar’dan hemşehrimiz Uzman Çavuş Cihangir Can’ın şehit olduğu haberi
gelmiştir. Hiçbir söz bu acı tabloyu anlatmak için yeterli değildir. 
Bu
vesileyle Mersinli şehitlerimize ve vatanın bölünmez bütünlüğü için canlarını
ortaya koyan tüm kahramanlarımıza Allah’tan rahmet, acılı ailelerine başsağlığı
diliyorum. 
Değerli
milletvekilleri, 2012 yılında çıkarılan riskli alanlarla ilgili 6306 sayılı
Kanun’u incelediğimizde “Uygulama sırasında Bakanlık, TOKİ veya İdare
tarafından talep edilmesi hâlinde, hak sahiplerinin de görüşü alınarak, riskli
alanlardaki yapılar ile riskli yapılara elektrik, su ve doğal gaz verilmez ve verilen
hizmetler kurum ve kuruluşlar tarafından durdurulur.” ibaresi yer almaktadır.
Bu yasa AKP Hükûmeti tarafından çıkarılmıştır. 
Şimdi,
aynı yasada “6306 sayılı Afet Riski Altındaki Alanların Dönüştürülmesi Hakkında
Kanun ve 5393 sayılı Kanun’un 73’üncü maddesi uyarınca, kentsel dönüşüm ve
gelişim alanları gibi, yenileme alanı olarak belirlenen alanlarda bulunan
yapılardan yapı ruhsatiyesi veya yapı kullanma izni bulunmayan yapılara,
dönüşüm ve yenileme uygulamalarına muvafakat verilmesi koşuluyla, geçici olarak
elektrik, su ve doğal gaz bağlantısı ve aboneliği yapılır.” şeklinde
düzenlemeye gidilmiştir. 
Bugün
yapılmaya çalışılan yasanın tam tersi niteliğinde bir yasa yaklaşık birkaç yıl
önce kabul edilmiştir. Yani tasarılar gerekli ön çalışmalar yapılmadan;
kurumlardan, odalardan görüş alınmadan Meclise gönderildiği için birkaç yıl
önce çıkartılan yasada kısa bir süre sonra yeniden düzeltme yoluna
gidilmektedir. 
Söz
konusu tasarı ve teklifler tali komisyonlarda görüşülmeden Plan ve Bütçe
Komisyonunda görüşülmüştür. Ayrıca, yapılan düzenlemeler de sadece mali
hükümler içermemekte, ilgili ihtisas komisyonlarında detaylı görüşülmeyi
gerektirecek sektörel, mesleki ve hukuki uzmanlık isteyen, ayrıntılı
görüşülmesi gereken konular içermektedir. Bu kanun tasarısında, 16 ayrı
bakanlık ve kurumu ilgilendiren, farklı konulardaki maddeler yer almaktadır. 
Değerli
milletvekilleri, imar uygulamaları ve kentsel dönüşümle ilgili yasanın baştan
sona yenilenmesi gerektiğine inanıyorum. Torba yasa içerisinde ele alınarak
odalardan, sivil toplum kuruluşlarından ve komisyondan görüş alınmadan çıkan
yasalarla çözüm üretilmesi mümkün değildir. Maalesef, TOKİ tüccar zihniyetiyle
hareket etmekte, kentsel dönüşüm yerine müteahhitlik yapmaktadır. Maalesef,
şehirlerin girişinde, hazine arazilerine kentin kimliğiyle, dokusuyla,
mimarisiyle alakası olmayan çok katlı beton bloklardan oluşan binalar
yapılmaktadır. Bizler, şehrin girişlerinden araçla geçerken “Bu binaları da
TOKİ yapmış.” diyebileceğimiz binaları görmek istemiyoruz. 
On
dört yıldır ülkeyi yönetiyorsunuz ama hâlâ seçim bölgem olan Mersin’de bir tek
kentsel dönüşüm projesini hayata geçiremediniz. Şehrin kenar mahallelerinde,
özellikle son otuz kırk yılda yapılan çarpık yapılaşmaların acilen
dönüştürülmesi gerekmektedir. Koskoca bir büyük şehrin bu çirkin görüntüden
kurtulması gerekmektedir. TOKİ, bütün enerjisini dönüşüme harcamalı, vatandaşın
ve müteahhidin yapamadığını yapmalıdır. Boş arsalara müteahhitler de inşaat
yapabilir, yeter ki devletimiz uygun şartlarda kredi versin, vatandaş konut
sahibi olsun. 
Bir
başka önemli konu da orman işçilerimizin durumudur. Taşeron yasası içerisinde,
geçici olarak çalışan orman işçilerimiz maalesef yer almamaktadır. Altı ay
çalışıp altı ay işlerine son verilen orman işçileri on iki aylık çalışan
statüsünde olmadıkları için bu yasadan faydalanamamaktadırlar. Bu durumda, ülke
genelinde binlerce orman işçisi mağdur olmaktadır. Bu işçiler de bu yasa
kapsamına alınıp bir şekilde devlet güvencesi altına alınmalıdır. 
Değerli
milletvekilleri, sözlerime son verirken yüce Meclisi sevgi ve saygıyla
selamlıyorum. (MHP sıralarından alkışlar) 
BAŞKAN
– Teşekkür ederiz Sayın Şimşek.
Aynı
mahiyetteki diğer önerge üzerinde İzmir Milletvekili Sayın Müslüm Doğan... (HDP
sıralarından alkışlar) 
MÜSLÜM
DOĞAN (İzmir) – Sayın Başkan, değerli milletvekilleri; bu tasarı Meclise
geldiğinden beri konuşan bütün arkadaşlarımız torba yasa tasarılarının
işlevsizliğinden ve usulsüzlüğünden bahsetti. 
İktidarın
Meclis iradesini, kanun yapma ilke ve usullerini yok saydığı bir torba yasa
tasarısıyla daha karşı karşıyayız. İçinde trafikten muhtaç aylığına, kentsel
dönüşümden çılgın projelere kadar birbirine benzemez her konuyu barındıran bir
tasarıyla uğraşıp durmaktayız.
Değerli
milletvekilleri, üzerinde konuştuğum madde, 3194 sayılı İmar Kanunu’na geçici
madde eklenerek yurttaşları kentsel dönüşüme zorla ikna etmeyi amaçlıyor.
11’inci maddeye göre, kentsel dönüşüm muvafakati verilmesi koşuluyla izinsiz
yapılara geçici elektrik, su ve doğal gaz aboneliği yapılabilecektir. Öncelikle,
gecekondu sahiplerinin şimdiye kadarki mağduriyetlerini düşününce, ilk bakışta
olumlu bir düzenleme gibi görünebilir. Ne var ki AK PARTİ iktidarından ne ilk
bakışta ne de son bakışta olumlu bir şey beklenemeyeceğini de öğrenmiş
bulunuyoruz. 
Değerli
milletvekilleri, bakın, daha önce Gecekondu Yasası çıkartıldı. 2981 sayılı
Yasa, 755 sayılı gecekondu önlemeyle ilgili, bunların bazı maddelerini
değiştiren 3364, 3290 sayılı Yasa’yla ilgili düzenlemeler yapıldı. Hâlâ biz
gecekondudan bahsediyoruz ve hâlâ kentsel verilerden bahsediyoruz. Bu sorunları
bir türlü çözemediğimize de ayrıca burada işaret etmek istiyorum. 
Bu
madde ile halka söylenen şudur: Oturduğunuz yapıları yıkıp onlardan rant
sağlamamıza izin verdiğiniz müddetçe size elektrik, su ve doğal gaz bağlarız
ama onu da geçici yaparız ki rahata alışmayın. Hatta bu abonelik kazanılmış hak
olarak görülmesin diye de ayrıca belirtilmiş yasada. Yani “Şimdilik size
elektrik, su ve doğal gaz bağlıyoruz ama yanlış anlamayın, zamanı gelince sizi
yine kapının önüne koyacağız.” anlamı içermektedir bu ifadeler. Kanun
tasarısını hazırlayan bakanlar ve bürokratların gözden kaçırdığı önemli bir şey
var: Elektrik, su ve doğal gaz öyle şarta bağlanamaz, bunların hepsi temel
kamusal hizmetlerdir. Kaldı ki Türkiye, Avrupa Sosyal Şartı ve Ekonomik, Sosyal
ve Kültürel Haklar Sözleşmesi’ni onaylayarak yurttaşlarına yeterli konut ve
barınma hakkını sağlamayı da ayrıca taahhüt etmiştir. Eğer sosyal devlet olma
iddiasındaysanız bunları bütün yurttaşlara, özellikle de yoksul olanlara
sağlamak zorundasınız. Bu nedenle torba tasarıyla getirilen bu geçici madde
uluslararası insan hakları yükümlülüklerimize ters düşmektedir. Bu sıralarda
oturan ve halkın vekili olduğunu iddia eden herkesin temel hizmetlerin bir
lütuf gibi sunulmasına itiraz etmesi gerekmektedir. 
Değerli
milletvekilleri, kentler inşaat şantiyesi değil, yaşam alanıdır. Hepimizin
yakından şahit olduğu gibi AK PARTİ iktidarı boyunca ülkenin dört bir yanı
şantiyeye çevrilmiştir. Ya TOKİ eliyle ya da yandaş müteahhitlere peşkeş
çekilmek suretiyle yaşam alanları parsel parsel satılmış, yok edilmiş,
yurttaşlar tek tip apartman dairelerinde yaşamaya zorlanmıştır. Hiçbir kentsel
dönüşüm projesinde halkın ihtiyaçları gözetilmemiş, halk şimdiye kadar
alıştığının dışında bir hayata mahkûm edilmiştir. Bu hayata itiraz eden ve
evlerini, mahallelerini korumaya çalışan insanlar da sermayenin muhafızı gibi
kullanılan zabıta ve polislerle karşı karşıya getirilmiştir. Anlaşılan o ki AK
PARTİ iktidarı torba kanundaki bu maddeyle elektrik, su, doğal gaz aboneliğini
kullanarak yurttaşların tepkisini azaltmayı ve onlardan zorla kentsel dönüşüm
taahhüdü koparmayı planlamaktadır, bu da doğru bir davranış değildir. AK
PARTİ’nin bu pozisyondan vazgeçmesi gerekmektedir.
Sözlerime
son verirken tasarının bütünü gibi bu maddenin de tarafımızca kabul edilemez
olduğunu belirterek hepinize saygılarımı sunuyorum. (HDP sıralarından alkışlar)
BAŞKAN
– Teşekkür ederiz Sayın Doğan.
ÇAĞLAR
DEMİREL (Diyarbakır) – Karar yeter sayısı…
BAŞKAN
– Aynı mahiyetteki önergeleri oylarınıza sunacağım ve karar yeter sayısı
arayacağım.
Kabul
edenler… Kabul etmeyenler… Karar yeter sayısı yoktur.
Beş
dakika ara veriyorum.
Kapanma Saati: 22.14
BEŞİNCİ OTURUM
Açılma Saati: 22.27
BAŞKAN: Başkan Vekili Pervin BULDAN
KÂTİP ÜYELER: Mücahit DURMUŞOĞLU (Osmaniye), İshak GAZEL
(Kütahya)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 71’inci Birleşiminin
Beşinci Oturumunu açıyorum.
273
sıra sayılı Kanun Tasarısı’nın 11’inci maddesi üzerinde aynı mahiyetteki iki
önergenin oylanması sırasında karar yeter sayısı bulunamamıştı. Önergeleri
tekrar oylarınıza sunacağım ve karar yeter sayısı arayacağım.
Önergeleri
kabul edenler... Kabul etmeyenler... Karar yeter sayısı vardır, önergeler kabul
edilmemiştir.
Şimdi
273 sıra sayılı Kanun Tasarısı’nın görüşmelerine kaldığımız yerden devam
ediyoruz.
Komisyon
ve Hükûmet yerinde.
11’inci
madde üzerindeki diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 11’inci maddesinin aşağıdaki şekilde
değiştirilmesini arz ve teklif ederiz.
Bülent Kuşoğlu
(Ankara) ve arkadaşları
MADDE
11- 3194 sayılı Kanuna aşağıdaki geçici madde eklenmiştir.
"GEÇİCİ
MADDE 15- 16/5/2012 tarihli ve 6306 sayılı Afet Riski Altındaki Alanların
Dönüştürülmesi Hakkında Kanun uyarınca riskli alan, 5393 sayılı Kanunun 73 üncü
maddesi uyarınca kentsel dönüşüm ve gelişim alanı ve 16/6/2005 tarihli ve 5366
sayılı Yıpranan Tarihi ve Kültürel Taşınmaz Varlıkların Yenilenerek Korunması
ve Yaşatılarak Kullanılması Hakkında Kanun uyarınca yenileme alanı olarak
belirlenen alanlarda bulunan yapılardan yapı ruhsatiyesi veya yapı kullanma
izni bulunmayan yapılara, dönüşüm ve yenileme uygulamalarına muvafakat
verilmesi koşuluyla, geçici olarak elektrik, su ve doğal gaz bağlantısı,
aboneliği ve diğer işlemler yapılır. Bu yapılara geçici olarak elektrik, su ve
doğal gaz bağlantısı ve aboneliği yapılması herhangi bir kazanılmış hak teşkil
etmez.
Birinci
fıkra uyarınca yapılan geçici abonelik süresi beş yılı geçemez. Ancak dönüşüm
ve yenileme uygulamalarının uzaması halinde, üç yılı geçmemek üzere uygulama
süresince geçici abonelik uygulaması devam eder.
Bu
madde hükümleri 1/11/2015 tarihinden önce yapılmış yapılara ilişkin olarak
uygulanır."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım.
BAŞKAN
– Hükûmet katılıyor mu?
KÜLTÜR
VE TURİZM BAKANI MAHİR ÜNAL (Kahramanmaraş) – Katılmıyoruz Sayın Başkan.
BAŞKAN
– Şimdi önerge üzerinde Aydın Milletvekili Sayın Hüseyin Yıldız. (CHP
sıralarından alkışlar)
HÜSEYİN
YILDIZ (Aydın) – Sayın Başkan, değerli milletvekilleri; 273 sıra sayılı Kanun
Tasarısı’nın 11’inci maddesi üzerinde Cumhuriyet Halk Partisi Grubu adına söz
almış bulunmaktayım. Hepinize sevgi ve saygılarımı sunuyorum. 
Yapılan
düzenlemeyle 3194 sayılı Kanun’a geçici madde eklenerek, yapı ruhsatı olmayan,
kullanılma izni olmayan evlere yani -sizin anlayacağınız dilde- gecekondulara
geçici olarak beş yıl süreyle elektrik, doğal gaz, su bağlanacak. 
Değerli
arkadaşlar, bu bölge yani böyle yerler, Doğu, Güneydoğu ve İç Anadolu’dan göç
eden vatandaşlarımızın, geliri az olan vatandaşlarımızın yaşadığı yerlerdir.
Yani, yirmi yıl önce gelmiş, İstanbul’a yerleşmiş, İzmir’e yerleşmiş,
Ankara’ya, Adana’ya, Mersin’e yerleşmiş gariban, yoksul insanlar. Kendi az
bütçesiyle bir gecekondusunu yapmış, yirmi yıldan beri kendisi, çocuğu, torunu
elektriksiz, doğal gazsız bir yaşam sürdürmüştür. Şimdi, yıl 2016, o bölgeler
tabii, rant durumuna geldi. Bu maddeyi geçici olarak getirdiniz, diyorsunuz ki:
“Size elektrik, su ve doğal gaz bağlayacağım, taahhütname vereceksin, kentsel
dönüşümde muvafakat olarak vermek zorundasın.” Bu, ne demek? Yani “Size beş yıl
boyunca elektrik, su, doğal gaz vereceğiz. Beş yıl sonra ben yandaş
müteahhitlerime burayı vereceğim veya TOKİ’ye vereceğim, burayı yüzde 25’le
kendi müteahhitlerime kat karşılığı vereceğim.” Olan, kime oluyor arkadaşlar? O
yoksul insanlara. 
Daha
geçen hafta Aydın’daydım, Muammer Aksoy Mahallesi’ndeydim ve sizin kadın
kollarınızla karşı karşıya geldik. Özellikle bu maddeyi eklerken ben isterdim
ki AKP’nin kadın kollarına sorulsun bu sorular çünkü onların hâlinden anlayan,
sizin kadın kollarınız. Bana şunu söyledi: “Evet Hüseyin, bu insanlar yoksul.
Biz seçimde çatalla bir şeyler veriyoruz.” Ama, siz bu kanunla şu an kepçeyle
geri alıyorsunuz değerli arkadaşlar. Allah’a reva mı? Size soruyorum. O yörede,
o gecekondu semtlerinde oturan insanların aşağı yukarı yüzde 50, yüzde 60’ı
AKP’ye oy veriyor. Yani, sizler şu maddeyle rant oluşturuyorsunuz. Kime
oluşturuyorsunuz? Garibanlara değil, fakirlere değil; zengin müteahhidi daha
çok zengin etmek için bu kanunu getirdiniz değerli arkadaşlar. 
Değerli
arkadaşlar, biliyorsunuz, sizin döneminizde maket üzerinde bir sürü yer satıldı.
Yerlerin parası alındıktan sonra o yapılar olmadı, yarım kaldı. Bir kanun
çıkardınız, dediniz ki: “Yapı ruhsatı alınmadan, kat irtifakı kurulmadan asla
bir müteahhit yer satamaz.” Doğru yaptınız, katılıyorum, doğru bir iş ama bu
müteahhitler, sizin yandaş müteahhitleriniz o evleri yaptılar, insanlara
verdiler, tapuları aldı o insanlar; şu an 300 bin aile o evlere taşındı ama
üzülerek söylüyorum, ne doğal gazı var ne elektriği var ne suyu var. Neden
biliyor musun? Yapı izni olmadığı için bağlamıyor belediye. Gelin bu tasarıyı
geri çekelim, o şartları ortadan kaldıralım. Yani, zaten anayasal hakkıdır
vatandaşın. Senin devlet olarak o vatandaşa elektrik, su ve doğal gaz bağlamak
zorunluluğun var. 
Diğer
tarafta, yapı ruhsatı izni alınmış ve inşaatı bitmiş ama o müteahhit, vergi
borcu ve SSK borcundan dolayı iskânını alamıyor. Olan, kime oluyor? Oradaki
vatandaşa oluyor. Şu tasarıyı çekelim, bu maddeleri ilave edelim; Cumhuriyet Halk Partisi olarak
destek verelim, hep beraber bütün 300 bin aileyi de kurtarmış oluruz. 
Bu şekilde, hepinize sevgi ve saygılarımı sunuyorum. 
Teşekkür ediyorum arkadaşlar. (CHP sıralarından alkışlar)
BAŞKAN – Teşekkür ederiz Sayın Yıldız. 
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir. 
Maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir. 
12’nci madde üzerinde üç önerge vardır.
Önergeleri okutuyorum:
Türkiye Büyük Millet Meclisi
Başkanlığına
Görüşülmekte
olan 273 sıra sayılı Kanun Tasarısı’nın 29/5/1986 tarihli ve 3294 sayılı Sosyal
Yardımlaşma ve Dayanışmayı Teşvik Kanunu’na bir ek madde eklenmesini öngören
12’nci maddesinin birinci fıkrasından “işveren hisselerine ait tutarın"
ibaresinin çıkarılmasını arz ve talep ederiz.
 Bülent Kuşoğlu Musa
Çam Mehmet Bekaroğlu
 Ankara İzmir İstanbul
 Bihlun Tamaylıgil Utku
Çakırözer
 İstanbul Eskişehir

Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 12’nci maddesinde yer alan “bir yıl”
ibarelerinin “iki yıl” şeklinde değiştirilmesini arz ve teklif ederiz.
 Mehmet Günal Erhan
Usta Kamil Aydın
 Antalya Samsun Erzurum
 Zihni Açba İzzet
Ulvi Yönter Mustafa Kalaycı
 Sakarya İstanbul Konya
BAŞKAN
– Şimdi, maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 12’nci maddesi ile 3294 sayılı Kanun’a
eklenmesi öngörülen ek maddenin değiştirilmesini arz ve teklif ederiz.
“EK
MADDE 5.- Sosyal Yardımlaşma ve Dayanışmayı Teşvik Fonu Kurulu tarafından
belirlenen nakdi düzenli sosyal yardımlardan işe başladığı tarihten önceki son
bir yıl içerisinde en az bir defa yararlanmış olanların ikamet ettiği hanede
5510 sayılı Kanunun 60 ıncı maddesinin birinci fıkrasının (c) bendinin (1)
numaralı alt bendi kapsamında bulunanlardan çalışabilir durumda olanlar Aile ve
Sosyal Politikalar Bakanlığı tarafından bütünleşik sosyal yardım sistemi
üzerinden Türkiye İş Kurumu sistemine kaydedilir. Bu kişiler Türkiye İş Kurumu
tarafından mesleki eğitime veya diğer aktif işgücü programlarına tabi tutulur.
Mesleki eğitimi veya aktif işgücü programlarını ya da Türkiye İş Kurumu
tarafından teklif edilen işlere yerleştirilen kişilerin gelirlerinin asgari
ücretin altında olması durumunda, Sosyal Yardımlaşma ve Dayanışmayı Teşvik Fonu
Kurulu tarafından belirlenen nakdi düzenli sosyal yardımlardan yararlanılmasına
asgari ücrete tamamlayacak düzeyde devam edilir. Türkiye İş Kurumu tarafından
kişinin deneyimine, niteliğine ve sosyal-kültürel durumuna uygun teklif edilen
işleri üçüncü kez kabul etmeyenlerden Sosyal Yardımlaşma ve Dayanışmayı Teşvik
Fonu Kurulu tarafından belirlenen nakdi düzenli sosyal yardımları, durumun
bütünleşik sosyal yardım sistemi üzerinden Türkiye İş Kurumu veri tabanından
tespit edilmesini takip eden ay başından itibaren %50'si bir yıl süreyle
kesilir.
Bu
madde kapsamına giren sosyal yardımlar ve bu maddenin uygulanmasına ilişkin usul
ve esaslar Maliye Bakanlığı, Sosyal Güvenlik Kurumu ile Türkiye İş Kurumunun
görüşleri alınarak Aile ve Sosyal Politikalar Bakanlığınca belirlenir.”
 İdris Baluken Çağlar
Demirel Ahmet Yıldırım
 Diyarbakır Diyarbakır Muş
 Altan Tan Filiz
Kerestecioğlu Demir Mehmet Ali Aslan
 Diyarbakır İstanbul Batman
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Hükûmet önergeye katılıyor mu?
KÜLTÜR
VE TURİZM BAKANI MAHİR ÜNAL (Kahramanmaraş) - Katılmıyoruz Sayın Başkan.
BAŞKAN
– Önerge üzerinde İstanbul Milletvekili Sayın Filiz Kerestecioğlu… (HDP
sıralarından alkışlar)
FİLİZ
KERESTECİOĞLU DEMİR (İstanbul) - Teşekkürler Sayın Başkan.
Değerli
milletvekilleri, torba tasarıyla eklenen 12’nci maddeyle ilgili söz almış
bulunuyorum. 
Bu
maddeyle Sosyal Yardımlaşma ve Dayanışmayı Teşvik Kanunu’na ek bir madde getirilerek
sosyal yardım alan kişilere İŞKUR aracılığıyla eğitimler verilerek iş
bulmalarının teşvik edileceğine dair bir düzenleme yapılmıştır. Bu düzenlemeye
göre, devletten Sosyal Yardımlaşma ve Dayanışmayı Teşvik Kanunu’na göre yardım
ve aylık alanları istihdam eden işverene prim desteği getirilmektedir.
Öncelikle, Türkiye’de sosyal yardımlar hak temelli bir yaklaşımdan maalesef
uzak bir şekilde dağıtılmaktadır. AKP, iktidara geldiği günden bugüne sosyal
yardımları daha ziyade kendisine oy veren ya da kendisine tabi olmayı dayattığı
yoksul insanlara dağıtmaktadır. Sosyal yardımların yoksulluğu çözmek ve
işsizliğe bir çözüm olmak yönünde planlanmadığı, aksine, insanları, etkin ve
kalıcı sosyal politikalar üretmeyerek devlete muhtaç kıldığı politikalar üretmek
için kullanıldığı bilinen bir gerçektir. Her seçim dönemi AK PARTİ, yardımları
kendi iktidarının seçim yatırımı olarak kullanmaktadır. 
Aile
ve Sosyal Politikalar Bakanlığı, 2015 bütçesine dair yayınladığı sunum
kitapçığında nüfusun yüzde 39’unun yardımlara muhtaç olduğunu göstererek de
âdeta sosyal politikaların işlevsizliğini itiraf etmiş bulunmaktadır. Hâlen
Türkiye’de 4 kişiden 1’i yoksuldur ve özellikle kadın ve çocuk yoksulluğu çok
daha derin bir hâle gelmiştir. Dolayısıyla, bu tablodan da görüleceği üzere AKP
hiçbir şekilde vatandaşları için hak temelli ve sosyal koruma çerçevesinde bir
sosyal politika üretmemektedir. Bu hâliyle Sosyal Yardımlaşma ve Dayanışmayı
Teşvik Kanunu zaten işlevsiz ve vatandaşa hizmet edemez bir kanundur. Bu kanuna
dayalı olarak yapılabilecek her şey, mevcut eşitsizliği daha da derinleştirmeye
hizmet edecektir. Öncelikle sistemsel olarak devletin sosyal politika
programlarının dönüşmesi gerekmektedir. 
İkinci
sorunlu nokta ise sosyal yardım alan kişilerin iş bulabilmeleri için işveren
primlerinin Bakanlık tarafından üstleniliyor olmasıdır. İşsiz ve yoksul
insanların lehine gibi görünen bu düzenleme, esasında, yine, işverene halk
diliyle “kıyak yapılarak” şekillenmektedir. İşverenin sorumluluğunda olan
primin devlet tarafından üstlenilmesi, devletin, açıkça, halktan topladığı
vergilerle oluşturduğu bütçeyle işverenin iş gücü maliyetlerini düşürmesine
yarayacaktır. 
Devletin
işsizliğe çözüm bulabilmesi için yapması gereken bu değildir yani işverenin
yükünü azaltmak değildir. Öncelikle, sadece yüzde 10’u işsizler için kullanılan
İşsizlik Fonu’ndan işsizlerin daha etkin yararlanması yönünde bir düzenleme
yapılması gerekir. Daha sonrasında devletin işsizlikle mücadele için ayrı
önlemler alması gerekir. 
Bir
diğer nokta ise İŞKUR’un vereceği eğitimlerle kişilere iş sağlanacağı
düşüncesidir. Bu alan muğlak bırakılmıştır. Türkiye İş Kurumunun meslek
eğitimleriyle bugüne kadar kaç kişi iş bulabilmiştir? Bu meslek eğitimlerinin
ne kadar etkisiz olduğu ortadadır. Dolayısıyla, ortada, bir nevi, işverenlere
ucuz iş gücü bulma çabası görülmektedir. Ayrıca, bu durum, devletin işsizliği
ortadan kaldırma çabasının da ne kadar yüzeysel olduğunu göstermektedir.
Türkiye’nin en büyük sorunu olan işsizliğe, meslek edindirme kurslarıyla çözüm
üretildiğinin söylenmesi tamamen bir kandırmacadır. Dolayısıyla, teklif edilen üç
işin kabul edilmemesi işsize ucuz, güvencesiz ve korumasız çalışmanın dayatması
olabilecektir. Bu nedenle değerli arkadaşlar, söz konusu maddenin tasarıdan
çıkarılmasını ve reddini talep ediyoruz.
Saygılar
sunarım. (HDP sıralarından alkışlar) 
BAŞKAN
– Teşekkür ederiz Sayın Kerestecioğlu. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 12’nci maddesinde yer alan “bir yıl”
ibarelerinin “iki yıl” şeklinde değiştirilmesini arz ve teklif ederiz.
Mustafa Kalaycı
(Konya) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Hükûmet katılıyor mu?
KÜLTÜR
VE TURİZM BAKANI MAHİR ÜNAL (Kahramanmaraş) – Katılmıyoruz Sayın Başkan.
BAŞKAN
– Önerge üzerinde Konya Milletvekili Sayın Mustafa Kalaycı… (MHP sıralarından
alkışlar) 
MUSTAFA
KALAYCI (Konya) – Sayın Başkan, değerli milletvekilleri; görüşülmekte olan 273
sıra sayılı Tasarı’nın 12’nci maddesiyle ilgili verdiğimiz değişiklik önergesi
üzerine söz aldım. Bu vesileyle hepinizi saygılarımla selamlıyorum.
Maddede,
sosyal yardımlardan yararlanan kişileri istihdam eden işverenlere sigorta prim
desteği verilmesi öngörülmektedir. Asgari ücret üzerinden hesaplanan sigorta
primi işveren hissesi, bir yıl süreyle Aile ve Sosyal Politikalar Bakanlığınca
karşılanacaktır. Bakanlar Kurulu bu süreyi bir yıl uzatabilecektir. Ayrıca, işe
başladığı tarihten önceki son bir yıl içerisinde nakdî düzenli sosyal
yardımlardan en az 1 defa yararlanmış olanların ikamet ettiği hanede aile içi
gelirin kişi başına düşen aylık tutarı asgari ücretin üçte 1’inden az olan ve
çalışabilir durumda olanların bütünleşik sosyal yardım sistemi üzerinden
Türkiye İş Kurumu sistemine kaydedilerek mesleki eğitime veya diğer aktif iş
gücü programlarına tabi tutulması düzenlenmektedir. Mesleki eğitimi veya aktif
iş gücü programlarını ya da Türkiye İş Kurumu tarafından teklif edilen işi
3’üncü kez kabul etmeyenlerin nakdî düzenli sosyal yardımlarının bir yıl
süreyle kesilmesi öngörülmektedir. 
Milliyetçi
Hareket Partisi olarak, getirilen düzenlemeye olumlu yaklaşmakla birlikte, daha
kapsamlı bir düzenleme yapılmasını gerekli görüyoruz. Milliyetçi Hareket
Partisi, her ailenin en az bir ferdine iş imkânı sağlanmasını, iş sağlanana
kadar asgari ücretin yarısı tutarında aile desteği ödeme programı
başlatılmasını ve bu ödemenin öncelikle ev hanımlarına yapılmasını yıllardır
gündeme getirmekte olup seçim beyannamelerimizde de önem ve öncelik verdiğimiz
vaatler arasında yer almıştır. Ülkemizde çalışanı olmayan hiçbir aile, geliri
olmayan hiçbir hane bırakılmaması için madde bu şekilde düzenlenmelidir.
Değerli
milletvekilleri, AKP, yoksullukla mücadeleye kurumsal bir kimlik kazandırmak
yerine bu konuyu istismar alanı hâline getirmiş ve yoksulluğun giderek
derinleşmesine seyirci kalmıştır. Ülkemizde sosyal yardım ve sosyal hizmetler
sisteminin bütünlüğü bulunmamaktadır. Sistem, bir hak olarak değil, bir lütuf
olarak bu yardımları düzenlemektedir. Sistem, keyfîliklere ve siyasi kullanıma
müsait durumdadır. Sistem, AKP tarafından fütursuzca istismar edilmekte, siyasi
rant aracı olarak görülmektedir.
Diğer
taraftan, Aile ve Sosyal Politikalar Bakanlığının yanı sıra başta belediyeler
olmak üzere hâlen farklı kuruluşlar tarafından yürütülen sosyal yardım
programları da bulunmaktadır. Ancak, sosyal yardım ulaşmayan gerçek ihtiyaç
sahipleri olduğu gibi, fazladan yardım alan kişiler de bulunmaktadır. Sosyal
yardımlar ve sosyal hizmetler çağdaş ve entegre bir sistem olarak
yapılandırılmalı, sosyal koruma bilgi sistemi geliştirilerek gerçek yoksulların
hakkaniyete uygun bir şekilde sosyal yardım programlarından yararlanması
sağlanmalıdır.
Ülkemizde
on dört yıllık AKP hükûmetleri döneminde vatandaşı yoksulluktan kurtaracak ve
hakça gelir paylaşımı sağlayacak bir sosyal düzen tesis edilememiştir. Aile ve
Sosyal Politikalar Bakanlığının 2012 Sosyal Yardım İstatistikleri Bülteni’ne
göre, “yoksulluk envanteri” olarak ifade edilen Bütünleşik Sosyal Yardım
Hizmetleri Bilgi Sistemi’nde 6 milyon 768 bin 126 hane ve bu hanelerde yaşayan
23 milyon 668 bin 942 kişi yer almaktadır. Aile Bakanlığı, bu verileri altı
ayda bir yayımlarken yoksul sayısındaki artış gözünü korkutmuş olacak ki artık
yayımlamaz olmuş, yayımlananları da İnternet sitesinden kaldırmıştır. 
Yine,
Aile ve Sosyal Politikalar Bakanlığının 10.578 hanede yaptırdığı ve Şubat
2013’te açıkladığı 2011 yılına ilişkin Türkiye’de Aile Yapısı Araştırması da
ülkemizdeki ailelerin gelir durumunu ve gelir dağılımının içler acısı hâlini
ortaya koymuştur. Araştırmadan çıkan veriler, Türkiye’deki hanelerin yüzde
61,2’sinin ayda 1.200 lira ve altında gelirle hayatta kalmaya çalıştığını
gözler önüne sermektedir. Hanelerin sadece yüzde 1,2’sinin geliri 5.600 lira ve
üzerindedir. AKP Hükûmeti gerçek veriler üzerinden yaptığı çalışma ve
araştırmalardan çıkan vahim tabloyu örtbas etmekle uğraşmaktadır. 
Teşekkür
ediyor, saygılar sunuyorum. (MHP sıralarından alkışlar) 
BAŞKAN
– Teşekkür ederiz Sayın Kalaycı. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 29/5/1986 tarihli ve 3294 sayılı Sosyal
Yardımlaşma ve Dayanışmayı Teşvik Kanunu’na bir ek madde eklenmesini öngören
12’nci maddesinin (1)’inci fıkrasından “işveren hisselerine ait tutarın”
ibaresinin çıkartılmasını arz ve talep ederiz. 
Bülent Kuşoğlu
(Ankara) ve arkadaşları 
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan. 
BAŞKAN
– Hükûmet önergeye katılıyor mu? 
KÜLTÜR
VE TURİZM BAKANI MAHİR ÜNAL (Kahramanmaraş)- Katılmıyoruz Sayın Başkan. 
BAŞKAN
– Önerge üzerinde Ankara Milletvekili Sayın Bülent Kuşoğlu. (CHP sıralarından
alkışlar) 
BÜLENT
KUŞOĞLU (Ankara) – Sayın Başkan, değerli arkadaşlarım; hepinizi akşamın bu
saatinde saygıyla selamlıyorum. 
Değerli
arkadaşlar, bu torba kanunun tümü üzerinde yaptığım konuşmada da belirttim, en
önemli bölümlerinden bir tanesi, sosyal güvenlikle, sosyal yardımlarla ilgili
olan maddeler. Bu konu, Türkiye için çok önemli, özellikle sosyal yardımlarla
ilgili bir sistem kurulamadığını, bazı sıkıntıların olduğunu anlatmıştım,
hâlbuki çok önemli de meblağlar yardım olarak veriliyor, veriyoruz. Bunu bir
sisteme bağlamamız lazım. Bu madde, olumlu görünen bir madde, hedefi istihdam
olan yani sosyal yardım alanların çalışmasını teşvik eden bir madde, öyle
görünüyor ama uygulamada sıkıntılar var, aranızda işverenler var, muhasebe,
mali işler konularıyla uğraşanlar var, onlar çok daha net olarak göreceklerdir
anlatacaklarımdan. 
Bakın,
12’nci maddede şöyle bir ek maddeyle, ek madde 5’le bir teşvik sistemi
getiriliyor, diyor ki: “İşe başladığı tarihten önceki son bir yıl içerisinde
Sosyal Yardımlaşma ve Dayanışmayı Teşvik Fonu’ndan yardım alan bir hanede
ikamet edenler arasında…” Yani birkaç yüz liralık geliri olan kişilerden birisi
tutup Türkiye İş Kurumuna -kayıtlı işsizler arasında ise son bir yıl içerisinde
bir de- müracaat ediyor, “Bana iş verin.” diyor, sonra bu, uygun bir iş
buluyor, işvereni onu işe alıyor; bu işverenin sadece işveren hisselerinin
tamamı bir yıl süreyle Aile ve Sosyal Politikalar Bakanlığı tarafından
ödeniyor, üstleniliyor. Şimdi, bu, uygulamada ne derece gerçekleşecek de
işveren -sizler konuyu biliyorsunuz- bundan dolayı birisini işe alacak?
Uygulamada var mı böyle bir şey? Biliyorsunuz, işverenler özellikle bu konuları
takip ederlerse ya da bazı teşviklerden yararlanırlarsa onlar daha fazla
incelenirler; Maliye Bakanlığı denetim elemanları, Sosyal Güvenlik Kurumu
denetim elemanları, müfettişleri daha fazla onları incelerler; devletten teşvik
almış, yardım almış, destek görmüş diye onlar özellikle daha fazla incelenir.
Şimdi, şu şartlar altında, fakir fukara olacak, aylık geliri birkaç yüz lira
olacak, gidecek İş Kurumuna müracaat edecek, “Bana iş verin.” diyecek, son bir
yıl içerisinde kayıtlı işsizler arasında olacak ve bunun işveren hissesi
-bakın, işveren hissesi de çok düşük bir meblağdır- işveren tarafından
ödenecek. İşveren onun müracaat ettiğini, bu şartları taşıdığını nereden
bilecek? 
Bunlar
için, ilk gün bütünü üzerindeki konuşmamda belirttiğim gibi, sosyal
politikalarla ilgili bir sistem kurmak gerekir. Bütün bunları, yani sosyal
yardımlardan yararlanacak olan, sosyal hizmetlerden yararlanacak olan kişileri
bir veri tabanı içerisinde değerlendirmek gerekir. Bunlar kimlerdir, hangi
koşullarda bu yardımlardan yararlanıyorlar, aileleri, nerede yaşadıkları,
bunların takibi -bunların sosyal hizmet uzmanları tarafından çok iyi takip
edilmeleri gerekiyor- prim ödeyemeyecek olanlar, genel sağlık sigortasından
yararlanacak olanlar… Bu sistemi kurmadıktan sonra bunun teşvik olarak
görülmesi mümkün değil, yoksa teorik olarak doğrudur; muhtaç olanı, sosyal
yardım alanı işe doğru teşvik ediyor. Dünyada da böyledir, böyle yapılması
lazım ama bu şekilde bir sosyal yardım alan kişiyi işe teşvik edemezsiniz,
çalışmaya teşvik edemezsiniz ya da işvereni bunları işe almaya teşvik
edemezsiniz, bunun için başka müşevvikler gerekiyor, daha farklı bir düzenleme
gerekiyor; bunu hatırlattık, Komisyonda da özellikle söyledik. 
Bu
madde, evet, amaç olarak teoride doğru ama uygulamada yanlış. Yapacaksak doğru
dürüst bir iş yapalım, anlamı olsun.
Bir
de bununla ilgili olarak sorduğumuzda Komisyonda denildi ki: “Bunlar,
Suriyelileri kapsayacak.” Bu şekilde ifade edildi. Bunun Suriyelileri kapsaması
da mümkün değil, Suriyeliler daha büyük rakamlar alıyor, 1.200 lira aylık
alıyorlar, onların bu kapsama girmesi, çalışmaları da bu şekilde mümkün değil. 
Onun
için, bu maddenin teorik olarak anlamı varsa da uygulamada hiçbir anlamı yok,
boşu boşuna getirmekte olduğunuz bir maddedir. 
Bu
vesileyle hepinize saygılar sunuyorum. (CHP sıralarından alkışlar)
BAŞKAN
– Teşekkür ederiz Sayın Kuşoğlu.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… 12’nci madde kabul
edilmiştir.
Birleşime
on dakika ara veriyorum.
Kapanma Saati: 22.56
ALTINCI OTURUM
Açılma Saati: 23.10
BAŞKAN: Başkan Vekili Pervin BULDAN
KÂTİP ÜYELER: Mücahit DURMUŞOĞLU (Osmaniye), İshak
GAZEL (Kütahya)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 71’inci Birleşiminin
Altıncı Oturumunu açıyorum.
273
sıra sayılı Kanun Tasarısı’nın görüşmelerine kaldığımız yerden devam ediyoruz.
Komisyon
yerinde. 
Hükûmet yerinde.

13’üncü
madde üzerinde iki adet önerge vardır, okutuyorum:
Türkiye
Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 13’üncü maddesindeki “2018 yılı sonuna
kadar” ibaresinin “2018 yılının bitimine kadar” şeklinde değiştirilmesini arz
ve teklif ederiz.
 İdris
Baluken Çağlar Demirel Ahmet
Yıldırım
 Diyarbakır Diyarbakır Muş
 Altan
Tan Mehmet Ali Aslan Mahmut
Toğrul
 Diyarbakır Batman Gaziantep
Türkiye Büyük Milleti
Meclisi Başkanlığına
Görüşülmekte olan 273
sıra sayılı Kanun Tasarısı’nın çerçeve 13‘üncü maddesinin aşağıdaki şekilde
değiştirilmesini arz ve teklif ederiz.
 İlknur İnceöz  Mehmet
Doğan Kubat Mustafa Kalaycı
 Aksaray  İstanbul Konya
 Engin
Altay Tahsin Tarhan Mihrimah
Belma Satır
 İstanbul Kocaeli İstanbul
 Tülay
Kaynarca
 İstanbul
MADDE 13 – 12/4/1991
tarihli 3713 sayılı Terörle Mücadele Kanununun Ek 1 inci maddesinin birinci ve
yedinci fıkraları, aşağıdaki şekilde değiştirilmiş; beşinci fıkrasının sonuna
aşağıdaki cümle eklenmiş; sekizinci fıkrasının ikinci ve üçüncü cümleleri
aşağıdaki şekilde değiştirilmiş ve üçüncü fıkrasının (ç) bendinde yer alan
"hayatını kaybedenlerin ise eş ve çocuklarından birisi, eşi veya çocuğu
yoksa" ibaresinden sonra gelmek üzere "anne, baba veya" ibaresi
eklenmiştir.
"10/12/2003
tarihli ve 5018 sayılı Kamu Malî Yönetimi ve Kontrol Kanununun eki (I), (II),
(III) ve (IV) sayılı cetvellerde yer alan kamu kurum ve kuruluşları, kamu
iktisadi teşebbüsleri ve bağlı ortaklıkları, il özel idareleri, belediyeler ve
bağlı kuruluşları, özel kanunla kurulan diğer her türlü kamu kurum ve
kuruluşları; 657 sayılı Devlet Memurları Kanununa tabi memur kadroları ile
sözleşmeli personel pozisyonlarına ve sürekli işçi kadrolarına bu madde
hükümleri çerçevesinde Aile ve Sosyal Politikalar Bakanlığınca hak sahibi
olduğu belirlenerek Devlet Personel Başkanlığına bildirilen ve Başkanlıkça kura
sonucu atama teklifi yapılanları atamak zorundadır."
"Bu
madde kapsamında göreve başlayan personel, Devlet Personel Başkanlığı
tarafından atama teklifinin yapıldığı tarihte öğrenim durumları itibarıyla
ihraz ettikleri unvanlara ilişkin kadro veya pozisyonlara, kamu kurum ve
kuruluşlarınca sınava tabi olmaksızın atanabilirler.”
"Ancak
üçüncü fıkranın (a), (b), (c) ve (ç) bentlerinde sayılan kişi veya kişilerden
istihdam hakkını kullanacak 45 yaşından küçük herhangi bir kişinin bulunmaması
durumunda 45 yaşından büyük hak sahipleri istihdam hakkından
faydalanabilirler."
"Hak
sahiplerinin kamu kurum ve kuruluşlarına atama teklifleri, Devlet Personel
Başkanlığınca kırk beş gün içinde kur'a usulü ile yapılır. Kura sonucu
yapılacak atamalarda atama teklifinin yapılması ile birlikte diğer kanunlardaki
hükümlere bakılmaksızın ve başka bir işleme gerek kalmaksızın atama teklifi
yapılan kamu kurum ve kuruluşlarına kadro ve pozisyonlar ihdas, tahsis ve vize
edilmiş ve mevzuatı uyarınca düzenlenen ilgili cetvel ve bölümlere eklenmiş
sayılır. Bu şekilde ihdas edilen kadro ve pozisyonlar, herhangi bir şekilde
boşalması hâlinde başka bir işleme gerek kalmaksızın iptal edilmiş
sayılır."
BAŞKAN
- Şimdi, Sayın İdris Baluken ve arkadaşlarının önergesini tekrar okutup işleme
alacağım. 
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 13’üncü maddesindeki “2018 yılı sonuna
kadar” ibaresinin “2018 yılının bitimine kadar” şeklinde değiştirilmesini arz
ve teklif ederiz.
Mahmut Toğrul
(Gaziantep) ve arkadaşları
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan. 
BAŞKAN
– Hükûmet katılıyor mu? 
BAŞBAKAN
YARDIMCISI LÜTFİ ELVAN (Mersin) - Katılmıyoruz Sayın Başkan. 
BAŞKAN
– Önerge üzerinde Gaziantep Milletvekili Sayın Mahmut Toğrul. (HDP sıralarından
alkışlar) 
MAHMUT
TOĞRUL (Gaziantep) – Sayın Başkan, değerli milletvekilleri; hepinizi saygıyla
selamlıyorum. Bu arada, Genel Kurulun değerli emekçileri, sizleri de
selamlıyorum.
Değerli
arkadaşlar, görüşmekte olduğumuz 273 sıra sayılı torba yasa… Artık bu torba
yasalardan normal bir yasa görüşülmesi durumu yaşamayacak mıyız diye de
gittikçe kaygılanmaya başlıyoruz. 
Değerli
arkadaşlar, on dört yıllık AKP iktidarı, kendi döneminde çıkardığı yasaların
günlük gelişmeler sebebiyle yine kendisi tarafından değiştirilmesiyle nam
salmış. Kendisi yapıyor, bir süre sonra günün koşullarına göre kendisi
değiştiriyor. Torba yasanın 13’üncü maddesinde yer alan 3713 sayılı TMK
Kanunu’nun kaç defa değiştirildiğini, sanırım, şu anda Genel Kurulda bulunan
milletvekilleri bile tam olarak bilmemektedirler. 
Yine
AKP iktidarı, özel yetkili ceza mahkemelerinin kaldırılmasıyla sürekli
övünmektedir. Hâlbuki, bu özel yetkili mahkemelerin 2005 yılında yine kendisi
tarafından kurulduğunu da unutturmak istiyor. Kendisi kuruyor, kendisi
kaldırıyor ve bunu da bir başarı olarak, maalesef, topluma kabul ettirmeye
çalışıyor. 
Sadece
son üç buçuk ayda 130’un üzerinde yasanın sadece Plan ve Bütçeden geçtiği ve bu
torba yasalar nedeniyle kanun çıkarmanın artık neredeyse tam bir paçavraya
dönüştüğü, tam bir çorbaya dönüştüğü bir dönemi yaşıyoruz. 
Değerli
arkadaşlar, üzerinde konuşacağımız 273 sıra sayılı Kanun Tasarısı’nın 13’üncü
maddesi asker ve polislerin şehit edilmesinden, ölümünden sonra ailelerine
destek sunmayı amaçlıyor. 
Değerli
arkadaşlar, bizler insanların ailelerine sosyal yardımlarda bulunulmasına, onların
ailelerine çeşitli iş imkânları yaratılmasına karşı değiliz ancak bu insanların
öldürülmesinin önünde hiçbir önlem alınmıyorken, o insanların ölmemesi
için almamız gereken, yürütmemiz gereken çabalar varken bunları almıyoruz ama
ölümünden sonraki durumlarıyla ilgileniyoruz. 
Bugün
özellikle son dönemde yürütülen savaşta her gün insanlarımızı, asker, polis,
sivil, gerilla, genç, yaşlı, çocuk, birçok insanımızı kaybediyoruz. Bu, aslında
sürdürülebilir bir durum değil. İnsanların ölümünün önüne geçilmesi için bir
çaba göstermesi gereken Meclis, maalesef, insanların ölümünden sonra onların
ailelerine nasıl çeşitli destekler sunacağımızla ilgilenmekte.
Değerli
arkadaşlar, bu görüntüsüyle aslında biz bunu şöyle algılıyoruz: Şu anda
yürütülmekte olan savaşın, psikolojik olarak bu insanların bölgede
savaştırılmasının koşulları yaratılmaya çalışıyor. Bu, son derece tehlikelidir.
Bu savaş her gün insanların ölümüne sebebiyet veriyor. “Kentlerimizi yıkalım,
sonra Toledo’lar yaratacağız. İnsanlarımızı öldürelim, öldükten sonra onların
ailelerine destekler sunacağız.” Bu, sürdürebilir bir anlayış değil. 
Bu
ülkenin Cumhurbaşkanı şunu söyleyebiliyor: “Bizden 1 ölüyor, onlardan 10
ölüyor.” Bu ülkenin Cumhurbaşkanı, tüm bu ülkede, tüm şehirlerde tüm insanların
cumhurbaşkanıdır. Dolayısıyla, “bizler” ve “onlar” dediğinden kastının ne
olduğunu anlamak gerçekten zordur.
İLKNUR
İNCEÖZ (Aksaray) – “Onlar” dediği terörist.
MAHMUT
TOĞRUL (Devamla) – Daha birkaç gün önce Yüksekova’da 4 insan öldüğünde biri 75
yaşındaydı, biri de 2 yaşındaki torunuydu.
Değerli
arkadaşlar, 2 yaşındaki bir insan -terörist olması- hangi terör faaliyetlerine
girmiş olmalı ki “onlar” diye tarif ediyorsunuz? Siz, bunların hepsini bu
şekilde değerlendirdiğinizde, bu ülkeyi maalesef kaosa sürükleyen, gün geçtikçe
önü alınmaz ve gittikçe insanlarımızın kaybına sebebiyet veren ve bu savaşın
harlanmasına sebebiyet veren bir çaba içerisindesiniz. Bundan bir an önce
dönülmelidir. Çözüm savaşta değildir, çözüm barıştadır diyorum. 
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Toğrul.
Sayın
milletvekilleri, önergeyi oylarınıza sunuyorum…
MAHMUT
TOĞRUL (Gaziantep) - Karar yeter sayısı istiyoruz.
BAŞKAN
– Karar yeter sayısı arayacağım. 
Kabul
edenler… Kabul etmeyenler… Karar yeter sayısı vardır, önerge kabul
edilmemiştir.
Sayın
milletvekilleri, şimdi tekrar okutulup işleme alınacak üç gruba mensup
milletvekillerince imzalanan önerge, işleme alınması hususundaki mutabakat
dikkate alınarak 13’üncü madde kapsamında işleme alınmıştır.
Önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın çerçeve 13’üncü maddesinin aşağıdaki
şekilde değiştirilmesini arz ve teklif ederiz.
 İlknur
İnceöz  Mehmet Doğan Kubat Mustafa
Kalaycı
 Aksaray
 İstanbul Konya
 Engin
Altay Tahsin Tarhan Mihrimah
Belma Satır
 İstanbul Kocaeli İstanbul
 Tülay
Kaynarca
 İstanbul
MADDE 13– 12/4/1991
tarihli 3713 sayılı Terörle Mücadele Kanununun Ek 1 inci maddesinin birinci ve
yedinci fıkraları, aşağıdaki şekilde değiştirilmiş; beşinci fıkrasının sonuna
aşağıdaki cümle eklenmiş; sekizinci fıkrasının ikinci ve üçüncü cümleleri
aşağıdaki şekilde değiştirilmiş ve üçüncü fıkrasının (ç) bendinde yer alan
"hayatını kaybedenlerin ise eş ve çocuklarından birisi, eşi veya çocuğu
yoksa" ibaresinden sonra gelmek üzere "anne, baba veya" ibaresi
eklenmiştir.
"10/12/2003 tarihli
ve 5018 sayılı Kamu Mali Yönetimi ve Kontrol Kanununun eki (I), (II), (III) ve
(IV) sayılı cetvellerde yer alan kamu kurum ve kuruluşları, kamu iktisadi
teşebbüsleri ve bağlı ortaklıkları, il özel idareleri, belediyeler ve bağlı
kuruluşları, özel kanunla kurulan diğer her türlü kamu kurum ve kuruluşları;
657 sayılı Devlet Memurları Kanununa tabi memur kadroları ile sözleşmeli
personel pozisyonlarına ve sürekli işçi kadrolarına bu madde hükümleri
çerçevesinde Aile ve Sosyal Politikalar Bakanlığınca hak sahibi olduğu
belirlenerek Devlet Personel Başkanlığına bildirilen ve Başkanlıkça kura sonucu
atama teklifi yapılanları atamak zorundadır."
"Bu madde
kapsamında göreve başlayan personel, Devlet Personel Başkanlığı tarafından
atama teklifinin yapıldığı tarihte öğrenim durumları itibarıyla ihraz ettikleri
unvanlara ilişkin kadro veya pozisyonlara, kamu kurum ve kuruluşlarınca sınava
tabi olmaksızın atanabilirler.
"Ancak üçüncü
fıkranın (a), (b), (c) ve (ç) bentlerinde sayılan kişi veya kişilerden istihdam
hakkını kullanacak 45 yaşından küçük herhangi bir kişinin bulunmaması durumunda
45 yaşından büyük hak sahipleri istihdam hakkından faydalanabilirler."
"Hak sahiplerinin
kamu kurum ve kuruluşlarına atama teklifleri, Devlet Personel Başkanlığınca
kırk beş gün içinde kur'a usulü ile yapılır. Kura sonucu yapılacak atamalarda
atama teklifinin yapılması ile birlikte diğer kanunlardaki hükümlere bakılmaksızın
ve başka bir işleme gerek kalmaksızın atama teklifi yapılan kamu kurum ve
kuruluşlarına kadro ve pozisyonlar ihdas, tahsis ve vize edilmiş ve mevzuatı
uyarınca düzenlenen ilgili cetvel ve bölümlere eklenmiş sayılır. Bu şekilde
ihdas edilen kadro ve pozisyonlar, herhangi bir şekilde boşalması halinde başka
bir işleme gerek kalmaksızın iptal edilmiş sayılır."
BAŞKAN – Komisyon
önergeye katılıyor mu?
PLAN VE BÜTÇE KOMİSYONU
SÖZCÜSÜ ŞİRİN ÜNAL (İstanbul) – Uygun görüşle takdire bırakıyoruz Sayın Başkan.
BAŞKAN – Hükûmet
katılıyor mu?
BAŞBAKAN YARDIMCISI
LÜTFİ ELVAN (Mersin) – Katılıyoruz Sayın Başkan.
BAŞKAN – Önerge üzerinde
konuşmacı yok.
Gerekçeyi okutuyorum:
Gerekçe:
3713 sayılı Kanun’un ek
1’inci maddesi kapsamında şehit yakını, gazi ve gazi yakınlarının Devlet
Personel Başkanlığınca yapılacak atama tekliflerinin kamu kurum ve
kuruluşlarının kadro ve kontenjan sorunları nedeniyle aksaklığa uğramadan
yürütülmesine imkân tanınmaktadır.
3713 sayılı Kanun
kapsamında terör mağdurlarının eş ve çocuğunun bulunmadığı durumlarda kardeşle
birlikte anne babanın da istihdam hakkından yararlanması imkânı getirilerek
mağduriyetin ortadan kaldırılması amaçlanmaktadır.
3713 sayılı Kanun
kapsamında istihdam hakkına sahip olan kanunda belirtilen hak sahiplerinden
istihdam hakkını kullanacak 45 yaşından küçük herhangi bir kişinin bulunmaması
durumunda 45 yaşından büyük hak sahiplerinin istihdam hakkını kullanması,
böylelikle mağduriyetin ortadan kaldırılması amaçlanmaktadır.
BAŞKAN – Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmiştir. 
Şimdi yerinden Sayın
Kalaycı’ya bir dakikalık söz veriyorum, sisteme girmiş.
Buyurunuz Sayın Kalaycı.
MUSTAFA KALAYCI (Konya)
– Teşekkür ediyorum Sayın Başkan.
Kabul edilen önergeyle
ilgili Milliyetçi Hareket Partisi olarak görüşlerimizi ifade edeceğim.
Bilindiği üzere şehit
yakınları ve gazilerin istihdam hakkının kullanımıyla ilgili uygulamada
sorunlar yaşanmaktadır. Geçici maddeyle 2015 yılı sonuna kadar yapılması
öngörülen atamalar maalesef yapılmamıştır. Tasarıyla geçici maddedeki sürenin
2018 sonuna uzatılması öngörülmüştü. Bölüm üzerine Milliyetçi Hareket Partisi
Grubu adına yaptığım konuşmada bu durumu eleştirmiş, geçici madde yerine daimî
düzenleme yapılmasını ve atamalarda gecikmeye meydan verilmemesini ifade
etmiştim. Şimdi Milliyetçi Hareket Partisi olarak bizim de destek verdiğimiz
ortak önergeyle ana maddede düzenleme yapılmakta ve atamalardaki bazı
aksaklıkların giderilmesi sağlanmaktadır. 
Ayrıca,
terör mağdurlarının eş ve çocuğunun bulunmadığı durumlarda kardeşle birlikte
anne babanın da istihdam hakkından yararlanması düzenlenmekte. 
Yine
45 yaşın altındakilerin kullanabildiği istihdam hakkıyla ilgili eğer...
(Mikrofon
otomatik cihaz tarafından kapatıldı) 
BAŞKAN
– Tamamlayınız lütfen Sayın Kalaycı.
MUSTAFA
KALAYCI (Konya) - ...45 yaşından küçük hak sahibi yoksa 45 yaşından büyüklere
de bu hakkın kullanımı verilmektedir. 
Bizim
Milliyetçi Hareket Partisi olarak bölüm konuşmasında da ifade ettiğimiz bir
talebimiz daha var. Şehit çocuklarımızın sadece 1’i istihdam edilebiliyor.
Zaten şehitlerimizin büyük çoğunluğu bekâr. Tüm şehit çocuklarının kamuda işe
alınmasını ısrarla öneriyoruz ve istiyoruz. Bunun getireceği mali yükün hesabı
olmaz. Büyük devletler şehit aileleri ve gazileriyle ilgili yapacakları
masrafların hesabını yapmaz. Tüm şehit çocukları kamuda istihdam edilmeli,
bunun bir yükü olmaz diyorum. 
Teşekkür
ediyorum. 
BAŞKAN
– Teşekkür ederiz Sayın Kalaycı. 
Sayın
Altay, buyurunuz. 
ENGİN
ALTAY (İstanbul) – Teşekkür ederim.
Sayın
Başkan, sayın milletvekilleri; şehit yakını, gazi ve gazi yakınlarının kamuda
kadro ve kontenjan mazeretlerinin giderilmesi, kardeşler dışında anne ve
babanın istihdamının sağlanması, 45 yaşından büyüklerin de istihdamına imkân
tanınması gibi yetersiz ancak olumlu bir önergeyi biz de diğer 2 siyasi
partiyle birlikte Cumhuriyet Halk Partisi Grubu olarak imzaladık. Bütün
bunların, bu yapılan iyileştirmenin şehitlerimize olan, gazilerimize olan vefa
ve minnet borcumuzu ödemesi mümkün değildir. Cumhuriyet Halk Partisi olarak,
daha fazla imkânların devletçe sunulması temennimiz, isteğimiz ve irademizdir. 
Çok
teşekkür ederim. 
BAŞKAN
– Teşekkür ederiz Sayın Altay.
Sayın
İnceöz, buyurun. 
İLKNUR
İNCEÖZ (Aksaray) – Sayın Başkan, değerli milletvekili arkadaşlarım; burada, tabii,
önemli bir düzenlemeyi gerçekleştirmekteyiz. 
Öncelikle
şunu belirtmek istiyorum: Bugüne kadar ülkemizin birlik ve beraberliği için,
bütünlüğü için canlarını siper etmekten kaçınmamış, feda etmekten kaçınmamış
şehitlerimize Allah’tan rahmet diliyorum; onların yakınlarına da, ailelerine de
sabır diliyorum. Bu mücadele içerisinde gazi olanlarımıza da geçmiş olsun ve
şifa dileklerimi de buradan iletmek istiyorum. 
Şehitlerimizin
geride bıraktıkları bizim için çok önemli, çok kıymetli emanetlerdir ve bugün,
geride bıraktıkları emanetlerle ve gazilerimiz ve gazilerimizin yakınlarıyla
alakalı olarak bir düzenleme gerçekleştirmekteyiz. AK PARTİ, Cumhuriyet Halk
Partisi, Milliyetçi Hareket Partisi olarak da ortak önerge verdik. Geçmişte de
buna benzer düzenlemeler yaptık. Ben kendilerine de teşekkür ediyorum bu
konudaki hassasiyetleri için. 
Burada
yaptığımız düzenlemeyle, daha evvel süreye bağladığımız, 2018’e kadar yapılması
öngörülen düzenlemeyi süresiz ve kalıcı bir hâle getiriyoruz. Bununla beraber,
şehitlerimizin yakınları ve gazilerimiz ve gazilerimizin yakınlarına ilişkin,
kendilerinin çocukları yoksa anne ve babalarının da bu haktan yararlanmaları ve
geride bıraktıkları içerisinde 45 yaş altında herhangi bir yakını yoksa 45 yaş
üzerindekilerin bu haktan faydalanabilmeleri anlamında istihdam hakkını tanımış
olmaktayız. 
(Mikrofon
otomatik cihaz tarafından kapatıldı) 
BAŞKAN
– Tamamlayınız Sayın İnceöz.
İLKNUR
İNCEÖZ (Aksaray) – Şunu özellikle belirtmek istiyorum: Biz onları şükranla
anarken şehitlerimizin geride bıraktıklarına, gazilerimize ve gazilerimizin
yakınlarına karşı yapılan hiçbir şekilde vefa ve minnet borcu olarak ödemek
anlamında olmaz. 
Bu
anlamda bu düzenlemenin hayırlı olmasını temenni ediyor ve gruplara da vermiş
oldukları destek için tekrar teşekkür ediyorum. 
BAŞKAN
– Teşekkür ederiz Sayın İnceöz. 
Sayın
Demirel, buyurunuz. 
ÇAĞLAR
DEMİREL (Diyarbakır) – Teşekkürler Sayın Başkan. 
Sayın
Başkan, bizim için önemli olan, var olan savaşı durdurmaktır, insanların
yaşamını yitirmesini engellemek ve bunun önüne geçmektir. Tabii ki ödenecek
vefa borcunun en önemlisi bu savaşı durdurmak ve insanların ölümünün önüne
geçmektir; insanların yaşamını sağlamaktır bizim için önemli olan. Yoksa,
insanlar hayatlarını kaybettikten sonra tabii ki ailelerin acılarını sadece
-ekonomik olarak- birkaç işe yerleştirme ya da birkaç kuruş vermekle onlara
ödeyemeyeceğimizin bilinmesi gerekiyor ve eğer vefa borcunu ödeyeceksek savaşı
durdurmakla ödeyeceğiz ancak bununla sonuç alabiliriz. Yoksa, geride kalan
ailelerin yoksulluklarını gidermek ve insanlara yaşamını kaybetmeden de -yoksul
ailelerin- mutlaka yaşama tutunacak, insanca yaşamını sağlayacak bir ortamı
yaşatmak…
(Mikrofon
otomatik cihaz tarafından kapatıldı) 
ÇAĞLAR
DEMİREL (Diyarbakır) – …hepimizin birinci derecede sorumluluğundadır. Böyle
düşünmek en önemli şey.
BAŞKAN
– Tamamlayınız Sayın Demirel. 
ÇAĞLAR
DEMİREL (Diyarbakır) – Tamamlayarak ifade edeyim ki hiç kimsenin ölmesini
görmek değil, insanların ölmesini, yaşamını yitirmesini engellemektir; bize
düşen sorumluluk da bu olmalıdır. Birinci derecede, bu savaşı nasıl
durdurabiliriz, nasıl ailelerin acılarını ortadan kaldırabilirizi düşünmemiz ve
ona yönelik karar almamız gerektiğini düşünüyorum. 
Teşekkür
ediyorum. 
BAŞKAN
– Teşekkür ederiz Sayın Demirel. 
Sayın
milletvekilleri, şimdi değiştirilen önerge doğrultusunda 13’üncü maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
Sayın
milletvekilleri, 14’üncü madde üzerinde üçü aynı mahiyette olmak üzere toplam
dört önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın çerçeve 14’üncü maddesiyle 4342 sayılı
Kanun’a eklenmesi öngörülen ek madde metninin aşağıdaki şekilde
değiştirilmesini arz ve teklif ederiz.
 İlknur İnceöz  Mehmet
Doğan Kubat  Mihrimah Belma Satır
 Aksaray  İstanbul
 İstanbul
 Tülay Kaynarca  Abdullah
Başcı  Harun Karaca
 İstanbul  İstanbul
 İstanbul
 İsmet Uçma  Fatma
Benli  Halis Dalkılıç
 İstanbul  İstanbul İstanbul
 Yıldız Seferinoğlu  Erol
Kaya  Haydar Ali Yıldız
 İstanbul  İstanbul İstanbul
 Nureddin Nebati  Hurşit
Yıldırım 
 İstanbul  İstanbul
“EK
MADDE 1- 30/4/2014 tarihli ve 28987 sayılı Resmî Gazete’de yayımlanan 24/2/2014
tarihli ve 2014/6028 sayılı Bakanlar Kurulu Kararında belirtilen; İstanbul İli
Avrupa Yakası Proje Alanı içerisinde yer alan mera, yaylak ve kışlak gibi orta
mallarının vasıfları, Ulaştırma, Denizcilik ve Haberleşme Bakanlığınca bu Kanun
hükümlerine bağlı kalınmaksızın resen kaldırılır ve bu taşınmazlar Hazine adına
tescil edilir.”
BAŞKAN
– Şimdi okutacağım üç önerge aynı mahiyette bulunduğundan önergeleri birlikte
işleme alacağım, talepleri hâlinde önerge sahiplerine ayrı ayrı söz vereceğim
veya gerekçelerini okutacağım.
Şimdi,
aynı mahiyetteki önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 14’üncü maddesinin tasarı metninden
çıkarılmasını arz ve teklif ederiz.
 İdris Baluken  Çağlar
Demirel  Ahmet Yıldırım
 Diyarbakır  Diyarbakır
 Muş
 Altan Tan  Mehmet
Ali Aslan Ayhan Bilgen
 Diyarbakır  Batman Kars
Aynı mahiyetteki diğer
önergenin imza sahipleri:
 Bülent Kuşoğlu Musa
Çam Mehmet Bekaroğlu
 Ankara İzmir İstanbul
 Bihlun Tamaylıgil Utku
Çakırözer Okan Gaytancıoğlu
 İstanbul Eskişehir Edirne
Aynı mahiyetteki diğer
önergenin imza sahipleri:
 Mehmet Günal  Erhan
Usta  Kamil Aydın
 Antalya  Samsun
 Erzurum
 Zihni Açba  İzzet
Ulvi Yönter  Mehmet Necmettin Ahrazoğlu
 Sakarya İstanbul
 Hatay
BAŞKAN
– Aynı mahiyetteki önergelere Komisyon katılıyor mu? 
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Hükûmet katılıyor mu?
BAŞBAKAN
YARDIMCISI LÜTFİ ELVAN (Mersin) – Katılmıyoruz Sayın Başkan. 
BAŞKAN
– Aynı mahiyetteki ilk önerge üzerinde Hatay Milletvekili Sayın Mehmet Necmettin
Ahrazoğlu. (MHP sıralarından alkışlar)
MEHMET
NECMETTİN AHRAZOĞLU (Hatay) – Sayın Başkan, değerli milletvekilleri; geçtiğimiz
hafta Mardin’in Derik ilçesinde PKK’lı teröristler tarafından polis
lojmanlarına saldırı yapılmış ve saldırı sonucu şehit düşen Hatay Yayladağılı
hemşehrim, polis memuru Mehmet Benli’ye ve bugün Şırnak’ta, Hakkâri Dağlıca ve
Mardin Nusaybin’de şehit olan askerlerimize Allah’tan rahmet, ailelerine ve
Türk milletine başsağlığı diliyorum. Yaralı askerlerimize acil şifalar
diliyorum.
Ayrıca,
Kutlu Doğum Haftası’nın Türk-İslam âlemine hayırlara vesile olmasını Cenab-ı
Allah’tan niyaz ediyorum. 
Sayın
Başkan, değerli milletvekilleri; 273 sıra sayılı, kısaca “torba yasa”
dediğimiz, Kanun Tasarısı’nın 14’üncü maddesi üzerinde verdiğimiz önerge
hakkında Milliyetçi Hareket Partisi Grubu adına söz almış bulunuyorum. Yüce
heyetinizi saygıyla selamlıyorum.
Anılan
maddeyle 4342 sayılı Mera Kanunu’na ek madde ilave edilmektedir. Bu ek
maddeyle, 2012’de Bakanlar Kurulu kararında belirtilen “İstanbul İli Avrupa
Yakası Proje Alanları içerisinde yer alan mera, yaylak ve kışlak gibi orta
mallarının vasıfları, Ulaştırma, Denizcilik ve Haberleşme Bakanlığınca bu Kanun
hükümlerine bağlı kalmaksızın resen kaldırılır ve bu taşınmazlar Hazine adına
tescil edilir.” denilmektedir. Bu düzenleme Mera Kanunu’na ve Anayasa’ya
aykırıdır. 
Türkiye
Cumhuriyeti Anayasası’nın 45’inci maddesi “Tarım, hayvancılık ve bu üretim
dallarında çalışanların korunması” başlığıyla devlete tarım arazileri ile çayır
ve meraların amaç dışı kullanılmasını ve tahribini önleme görevi vermiştir.
Anayasa’nın bu hükmüne uygun olarak da 1998 yılında Mera Kanunu yürürlüğe
girmiştir. Mera Kanunu’nun 14’üncü maddesinde ise tahsis amacı
değiştirilmedikçe mera, yaylak ve kışlaktan bu kanunda gösterilenden başka
şekilde yararlanılamayacağından bahsedilmektedir. Tahsis amacı değişikliğinin
ise sadece maden ve petrol arama ve işletme faaliyetleri ile turizm yatırımları
için zaruri olan kamu yatırımlarını ve toprak muhafazası, gen kaynaklarının
korunması, millî park ve muhafaza ormanı kurulması, doğal, tarihî ve kültürel
varlıkların korunması, sel kontrolü, akarsular ve kaynakların düzenlenmesi için
ihtiyaç duyulan yerlerde yapılabileceği hüküm altına alınmıştır. Kanal İstanbul
ise bu hükümlerin hiçbirisine uymamaktadır. 
Son
olarak, Mera Kanunu’nda 2014 yılında AKP tarafından tekrar değişiklik yapılarak
mera, yaylak ve kışlakların tahsis amacının başka maksatlar için önü
açılmıştır. Böylece rantsal dönüşüm hâline gelen kentsel dönüşüm meralara kadar
uzanmış, bu düzenlemeyle İstanbul tarihi ve kültürüyle arsa rantçılarına,
hazine avcılarına heba edilmiştir. 
Değerli
milletvekilleri, ayrıca Mera Kanunu’nda yapılan bu değişikliğe bir başka açıdan
da bakmak istiyorum. Ülkemizin yıllık kaba yem ihtiyacı 50 milyon tondur.
Kaliteli kaba yem açığımız ise 14,5 milyon tondur. Türkiye, birçok tarım
ürününde olduğu gibi 2012 yılında bir ilke imza atmış, eti ve samanı dahi yurt
dışından ithal etmiştir. Ülkemiz çiftçisi ise bu durumdan mağdur olmuştur. Bu
yapılan değişiklik emsal teşkil ederek Anadolu’daki birçok mera alanında
çeşitli bahanelerle imara açılacak “kentsel dönüşüm” adı altında tarım alanları
yok edilmeye çalışılacaktır. 
Milliyeti
Hareket Partisi olarak meralarımızın imara açılması yerine ıslah edilerek otlama
kapasitelerinin arttırılması ve hayvancılık sektörünün ihtiyaçlarının
karşılanması gerektiğini, zorunlu olarak imara açılması gereken yerler için de
keyfî kararlar yerine ilgili kuruluşlardan görüş alınmalı ve kamu yararları
gözetilmelidir diyor, hepinize saygılar sunuyorum. (MHP sıralarından alkışlar) 
BAŞKAN
– Teşekkür ederiz Sayın Ahrazoğlu.
Aynı
mahiyetteki diğer önerge üzerinde Edirne Milletvekili Sayın Okan Gaytancıoğlu.
(CHP sıralarından alkışlar) 
OKAN
GAYTANCIOĞLU (Edirne) – Sayın Başkan, değerli milletvekilleri, 273 sıra sayılı
Kanun Tasarısı’nın 14’üncü maddesi üzerinde Cumhuriyet Halk Partisi Grubu adına
verdiğimiz önerge üzerine söz aldım. 
Yine
bir torba yasa, yine AKP mantığı. Yasanın adına göre, 65 yaşını doldurmuş
muhtaç, güçsüz ve kimsesiz yurttaşlarımıza sözde yeni haklar sağlayacağız ama
AKP bakın, bu yasada bize neler tartıştırıyor. AKP, bu yasayla Kanal İstanbul
Projesi kapsamında rant için bu sefer gözünü meralara dikmiştir. Proje
güzergâhının bulunduğu yerdeki küçük ve orta ölçekli arazi sahipleri mağdur
edilecek ve oradaki araziler el değiştirecek. El değiştirdikten sonra da yüzde
40 olan “düzenleme ortaklık payı” adı altındaki düzenlemeyle ortaklık payı
altında toplanan alanlar TOKİ’ye, TOKİ eliyle de yandaş inşaat şirketlerine peşkeş
çekilecek.
Sayın
Başkan, değerli milletvekilleri; neyi peşkeş çekiyoruz biliyor musunuz?
Anayasal olarak hayvanlara bırakılmış olan bedava yem kaynağını peşkeş çekmiş
oluyoruz. Hukuk tanımadığınızı biliyoruz ama bu kadar da olmaz diyorum. Mera
Kanunu’nu değiştiriyorsunuz; mera, yaylak, kışlak gibi, İstanbul çeperindeki
toplam 20 bin dekarlık birinci sınıf tarım alanlarını, hiçbir denetime tabi
olmadan, Bakanlıkça keyfî olarak verilecek bir kararla ranta teslim
ediyorsunuz. 
Arnavutköy,
Avcılar, Bağcılar, Bakırköy, Küçükçekmece ilçeleri bundan olumsuz yönde
etkilenecek. Küçükçekmece Gölü ile Sazlıdere Su Toplama Barajı’nın su havzası
niteliğinden çıktığını ve yapılaşmaya uygun hâle geldiğini de biz tespit ettik.
Bu kısımdaki küçük tarım alanlarında son ekimler yapılıyor artık. Bu tarım
arazileri yok olma tehdidiyle karşı karşıya. 
Bu
nasıl bir tarım politikası? Sonra geliyorsunuz, diyorsunuz ki: “Et fiyatı
artıyor.” Arkanıza 15 kişiyi alıyorsunuz “Kıyma 28 liradan satılacak, kuşbaşı
32 liradan satılacak.” diyorsunuz, olmuyor. Niye? Planlama yapmıyorsunuz,
geleceği öngörmüyorsunuz, kurtuluşu ithalatta buluyorsunuz. İşte yeni
çıkardınız, 15 bin ton et ithalatı. Evet, Et ve Süt Kurumuna sıfır gümrük
vergisiyle büyükbaş hayvan eti ithalatı için -15 bin ton olarak- izin verdiniz.
Neden parayı başka ülkelerin çiftçilerini desteklemek için kullanıyorsunuz da
yerli besiciyi hiç düşünmüyorsunuz; bedava yem kaynağı varken o güzel meralara
bakmayı düşünmüyorsunuz da oraları peşkeş çekiyorsunuz, 20 bin dönüm araziyi yok
sayıyorsunuz? Ondan sonra da et fiyatlarını kontrol edemiyorsunuz, süt
fiyatlarını düşürüyorsunuz. 
“Tüketiciyi
düşünelim, üreticiyi düşünelim.” dedik. Bizden kopya çekiyorsunuz, yemdeki
KDV’yi sıfırlıyorsunuz. Sıfırlamayı iyi biliyorsunuz ama yanlış yapıyorsunuz.
Devletin üreticiye bağışladığı 2,4 milyar liralık kaynağı bile aracılara vermek
zorunda kalıyorsunuz. Yem fiyatları düşmüyor, bundan dolayı da et fiyatları
düşmüyor. Ondan sonra, çareyi hayvan ithalatında buluyorsunuz. Bir günde
diyorsunuz ki “Artık besi materyali ithal etmeyeceğiz.” web sayfasında, iki
saat sonra bir bakıyorsunuz, onu oradan kaldırıyorsunuz. Neden? Çünkü,
öngörülemeyen politikalarla, günübirlik politikalarla Türkiye tarımına yön
vermeye çalışıyorsunuz, Türkiye hayvancılığına yön vermeye çalışıyorsunuz. 
2,4
milyar liralık hayvancılık desteklemesini üreticinin hesaplarına yatırmış
olsaydınız belki de üreticinin cebi para görecekti, şimdi biz de bu konuşmayı
burada yapmayacaktık. Ne olacaktı? Başka ülkelerin çiftçilerini desteklemekten
Türk çiftçisine ne zaman sıra gelecek diye düşünüyoruz. Başka ülkeler ne
yapıyorlar? Meralarını gözleri gibi koruyorlar. O meralara su veriyorlar, o
meralara gübre veriyorlar, karşılığında bedava yem alıyorlar. Biz ne yapıyoruz?
Meraları inşaata açıyoruz. Sonra da diyorsunuz ki: “Ne yapalım, çiftçi
meralarda yeterli hayvan bakamıyor. En azından, bu meraları yirmi yıllık ot
parası karşılığında köylüye verelim.” Köylüde para mı var? Nereden alacak? “O
köylüde yoksa yandaki köylüye verelim.” diyorsunuz, onda da yok. Ama amaç
başka, üçüncü şahıslara kiralama yapmak istiyorsunuz. Böyle bir tarım
politikası olmaz arkadaşlar. Bu şekilde, meralara göz dikmeyin. 
Hepinize
teşekkür ediyorum. (CHP sıralarından alkışlar) 
BAŞKAN
– Teşekkür ederiz Sayın Gaytancıoğlu.
Aynı
mahiyetteki diğer önerge üzerinde, Kars Milletvekili Sayın Ayhan Bilgen. (HDP
sıralarından alkışlar) 
AYHAN
BİLGEN (Kars) – Sayın Başkan, değerli milletvekilleri; meraları bekleyen 2
tehlike var; bunlardan birisi, güvenlik bölgeleri dolayısıyla meraların
kullanımını engelleyen düzenlemeler ki şeffaf olmadığı gibi, bırakın
denetlemeyi, bırakın bu güvenlik politikalarını sivil izlemesini, neredeyse
öğrenme imkânından bile mahrumuz. 
Kars’ın
bazı ilçelerinde köyler ve meralarla ilgili, yaylalarla ilgili güvenlik
nedeniyle yasaklar konuldu Bakanlar Kurulu kararıyla; bitiş tarihi 1 Mart ama
bitip bitmediğini, o köylere, o meralara, yaylalara girilip girilemeyeceğini ne
kaymakam biliyor ne karakol komutanları biliyor ne biz öğrenebiliyoruz. 
Ama,
bugün asıl konumuz çılgın proje ve meralarla ilgili ikinci tehdit yani ranta
açılması meraların, tarım arazisi olmaktan çıkartılması. Bir kere, eğer bir
konuyla ilgili on dört yıl içinde 7 kere kanun yapmışsanız, zaten o alanla
ilgili hiçbir öngörüye, hiçbir stratejik planlamaya sahip değilsiniz demektir.
Meralarla ilgili tam 7 kanun yapılmış 2003’ten bu yana. 
Kanun
demek, devletin sınırlarının vatandaş tarafından bilinmesi, vatandaşın da yine,
aynı şekilde, kendi haklarının nereye kadar uzandığını öngörebilmesidir. Şimdi,
iki yılda bir değişen bir düzenlemede öngörüden söz etmek, öngörüden bahsetmek
mümkün değil. 
Bir
taraftan İstanbul’a giriş çıkışla ilgili neredeyse pasaport tartışması
yapacaksınız, plaka tartışması yapacaksınız, öbür taraftan da göç veren illere yatırım
yapmak yerine, aksine, İstanbul’da rantı artıracak, yeni göçü teşvik edecek
düzenlemelere imza atacaksınız. Böyle çılgın projeleri tarihte başkaları da
denediler, biliyorsunuz. Bize tarih kitaplarında “Deli Petro” diye öğretilen
ama Rusların “Büyük Petro” dedikleri, bu kanal işlerinin galiba tarihteki en
önemli referanslarından birisidir; işte, Don ile Volga arasında, Hazar ile
Karadeniz arasında birtakım projeler, biliyorsunuz. 
Bugün,
dünyada başka kanal projeleri yapanlar da var. Örneğin, İran’ın Hazar’dan
Basra’ya kanal projesi var. Herhâlde bizim çılgınlığımıza benzemiyor, sahici ve
ciddi bir projeden bahsediyoruz, bir şeye tekabül ediyor, bir anlamı var; hem
enerji nakil hatları açısından bir anlamı var hem de diğer ulaştırma
politikaları açısından. 
Özellikle,
kamu malının bu kadar kolay, bu kadar keyfî yağmasıyla ilgili sizlere sufilerin
güzel bir sözünü hatırlatmak isterim. Sufiler kamu malıyla ilgili, mülkiyetle
ilgili derler ki: “Şeriatta bu senindir, bu benim; tarikatta hem senindir hem
benim ama hakikatte ne senindir ne benim.” Evet, kamuya ait arazileri, kamuya
ait malları ranta açarken, imara açarken bırakın kentli haklarını, bırakın
insan haklarını, ayının hakkını, balığın hakkını bile gözeterek bir medeniyet
iddiasında bulunmak ile her yere imar yoluyla bina dikmek, dünyayı, kâinatı bir
emlak cenneti görmek arasında ciddi bir medeniyet anlayışı farkı olduğunu
sizlere hatırlatmak isterim. Eğer bir proje, bir siyasi tutum, bir politika
gerçekten ihtiyaca dayanıyorsa başka bir şeye hizmet eder ama birilerinin kâr
hırsına hizmet ediyorsa başka türlü sonuç doğurur.
Herkesi
saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Bilgen.
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın çerçeve 14’üncü maddesiyle 4342 sayılı
Kanun’a eklenmesi öngörülen ek madde metninin aşağıdaki şekilde değiştirilmesini
arz ve teklif ederiz.
İlknur İnceöz
(Aksaray) ve arkadaşları
“EK
MADDE 1 - 30/4/2014 tarihli ve 28987 sayılı Resmî Gazete’de yayımlanan
24/2/2014 tarihli ve 2014/6028 sayılı Bakanlar Kurulu Kararında belirtilen;
İstanbul İli Avrupa Yakası Proje Alanı içerisinde yer alan mera, yaylak ve
kışlak gibi orta mallarının vasıfları, Ulaştırma, Denizcilik ve Haberleşme
Bakanlığınca bu Kanun hükümlerine bağlı kalınmaksızın resen kaldırılır ve bu
taşınmazlar Hazine adına tescil edilir.”
OKTAY
VURAL (İzmir) – Sayın Başkan, bunda, üç versiyonlu geldi yani bir değişiklik
var mı? Telefon hakkınızı kullanın! Son mu Sayın Bakan?
MEHMET
DOĞAN KUBAT (İstanbul) – Yok efendim, son verdiğimiz önerge geçerli. 
OKTAY
VURAL (İzmir) – Sayın Bakan bu son versiyon mu? Hayır, eğer başka bir şey varsa
telefonla sorsunlar! Son mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Son, son. 
OKTAY
VURAL (İzmir) – Joker hakkı kullanabilirsiniz, müsaade ederseniz eğer! 
MEHMET
DOĞAN KUBAT (İstanbul) – Tüzüğün verdiği hakları kullandık Sayın Başkan. 
BAŞKAN
– Bu son önerge, sanırım Sayın Vural. 
OKTAY
VURAL (İzmir) – Sayın Bakan telefon hakkını kullanabilir! 
İLKNUR
İNCEÖZ (Aksaray) – Okunan bu son önerge geçerlidir Sayın Başkan. 
BAŞKAN
- Son önerge, değil mi arkadaşlar?
MEHMET
DOĞAN KUBAT (İstanbul) – Okunan önerge geçerlidir efendim. 
OKTAY
VURAL (İzmir) – Efendim, Sayın Bakan yine telefon joker hakkını kullansın! 
MEHMET
DOĞAN KUBAT (İstanbul) – Oktay Bey espri yapıyor.
HAKAN
ÇAVUŞOĞLU (Bursa) – Hiç gülünecek durumda değilsiniz, bayık durumdasınız! Espri
yapacak durumda değilsiniz.
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Takdire bırakıyoruz Sayın
Başkan. 
BAŞKAN
– Hükûmet katılıyor mu?
BAŞBAKAN
YARDIMCISI LÜTFİ ELVAN (Mersin) – Katılıyoruz Sayın Başkan. 
İLKNUR
İNCEÖZ (Aksaray) – Gerekçe…
BAŞKAN
– Gerekçeyi okutuyorum:
Gerekçe:
İstanbul ili Avrupa Yakası Projesi sınırları 30/4/2014 tarihli ve 28987 sayılı
Resmî Gazete’de yayımlanan 24/2/2014 tarihli ve 2014/6028 sayılı Bakanlar
Kurulu kararıyla daraltılarak yeniden belirlendiğinden madde buna göre yeniden
düzenlenmiştir. 
OKTAY
VURAL (İzmir) – Karar yeter sayısı.
BAŞKAN
– Önergeyi oylarınıza sunacağım, karar yeter sayısı arayacağım. 
Önergeyi
kabul edenler… Kabul etmeyenler… Karar yeter sayısı yoktur.
Birleşime
beş dakika ara veriyorum. 
Kapanma Saati: 23.52
YEDİNCİ OTURUM
Açılma Saati: 00.01
BAŞKAN: Başkan Vekili Pervin BULDAN
KÂTİP ÜYELER: Mücahit DURMUŞOĞLU (Osmaniye), İshak
GAZEL (Kütahya)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 71’inci Birleşiminin
Yedinci Oturumunu açıyorum.
273
sıra sayılı Kanun Tasarısı’nın 14’üncü maddesi üzerinde Aksaray Milletvekili
İlknur İnceöz ve arkadaşlarının önergesinin oylanması sırasında karar yeter
sayısı bulunamamıştı. Önergeyi tekrar oylarınıza sunacağım ve karar yeter sayısı
arayacağım.
Önergeyi
kabul edenler... Kabul etmeyenler... Karar yeter sayısı vardır, önerge kabul
edilmiştir.
Şimdi,
273 sıra sayılı Kanun Tasarısı’nın görüşmelerine kaldığımız yerden devam
ediyoruz.
Komisyon
ve Hükûmet yerinde.
14’üncü
maddeyi kabul edilen önerge doğrultusunda oylarınıza sunuyorum: Kabul
edenler... Kabul etmeyenler... Madde kabul edilmiştir.
15’inci
madde üzerinde üç önerge vardır, önergeleri okutuyorum:
Türkiye Büyük Millet Meclisi
Başkanlığına
Görüşülmekte olan 273 sıra sayılı Kanun Tasarısı’nın
15’inci maddesinde yer alan “nakdi tazminat ödenmesi ve aylık bağlanması hakkı
bulunanlara” ibaresinin “nakdi tazminat ve aylık alma hakkı” şeklinde
değiştirilmesini arz ve teklif ederiz.
 Mehmet Günal Erhan
Usta Kamil Aydın
 Antalya Samsun Erzurum
 Zihni Açba İzzet
Ulvi Yönter
 Sakarya İstanbul
Türkiye Büyük Millet Meclisi
Başkanlığına
Görüşülmekte
olan 273 sıra sayılı Kanun Tasarısı’nın 15’inci maddesinin aşağıdaki şekilde
değiştirilmesini arz ve teklif ederiz. 
 Bülent Kuşoğlu Musa
Çam Mehmet Bekaroğlu
 Ankara İzmir İstanbul
 Bihlun Tamaylıgil Utku
Çakırözer Ceyhun İrgil
 İstanbul Eskişehir Bursa
MADDE
15- 25/6/2001 tarihli ve 4688 sayılı Kamu Görevlileri Sendikaları ve Toplu
Sözleşme Kanununun 19 uncu maddesinin ikinci fıkrasına aşağıdaki bent
eklenmiştir. 
“ı)
Gerektiğinde, nakit mevcudunun yüzde onunu aşmamak kaydıyla ve Aile ve Sosyal
Politikalar Bakanlığı ile koordinasyon halinde, 8/6/1949 tarihli ve 5434 sayılı
Türkiye Cumhuriyeti Emekli Sandığı Kanununun mülga 64 üncü maddesi ve 31/5/2006
tarihli ve 5510 sayılı Sosyal Sigortalar ve Genel Sağlık Sigortası Kanununun 47
nci maddesinin sekizinci fıkrasında sayılanlar ile 12/4/1991 tarihli ve 3713
sayılı Terörle Mücadele Kanunu, 3/11/1980 tarihli ve 2330 sayılı Nakdi Tazminat
ve Aylık Bağlanması Hakkında Kanun, 17/7/2004 tarihli ve 5233 sayılı Terör ve
Terörle Mücadeleden Doğan Zararların Karşılanması Hakkında Kanunun ek 1 inci
maddesi hükümlerine göre nakdî tazminat ödenmesi veya aylık bağlanması hakkı
bulunanlara ile iş kazalarında yaralananların kendilerine, ölenlerin birinci
derece yakınlarına aynî ve nakdî yardımda bulunmak."
BAŞKAN
– Şimdi, maddeye en aykırı önergeyi okutup işleme alacağım. 
Türkiye Büyük Millet Meclisi
Başkanlığına
Görüşülmekte
olan 273 sıra sayılı Kanun Tasarısı’nın 15’inci maddesinin tasarı metninden
çıkarılmasını arz ve teklif ederiz. 
 İdris Baluken Çağlar
Demirel Ahmet Yıldırım
 Diyarbakır Diyarbakır Muş
 Altan Tan Mehmet
Ali Aslan 
 Diyarbakır Batman
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Hükûmet katılıyor mu?
BAŞBAKAN
YARDIMCISI LÜTFİ ELVAN (Mersin) – Katılmıyoruz Sayın Başkan.
BAŞKAN
– Önerge üzerinde Diyarbakır Milletvekili Sayın Çağlar Demirel konuşacak. (HDP
sıralarından alkışlar) 
ÇAĞLAR
DEMİREL (Diyarbakır) – Teşekkürler Sayın Başkan. 
Değerli
milletvekilleri, evet, bu önerge de az önce konuştuğumuz 13’üncü maddedeki
önergeyle bağlantılı olarak ele alınmalı. Yani “savaş ve savaştan doğan
mağduriyetler üzerinden ayni ve nakdî yardımlarda bulunmak.” Yani, ilk önce
bizim bu savaşı durdurmamız gerekirken, insanları nedense yardıma muhtaç hâle
getirecek bir durumu ifade eden bir madde. 
Yalnız,
bu madde sadece bununla yetinmiyor. Aynı zamanda, bu sorumluluğu -yasaya da
aykırı olması nedeniyle ifade edeceğim- bunu, toplu iş sözleşmelerindeki
sendikalara yükümlülük sağlıyor. Yani, siz bir yandan sendikaların
özgürlüklerini kısıtlayacaksınız, bir yandan da mağdur olan insanların
sorumlulukları doğrultusunda sendikalara yetki vereceksiniz. 
Şimdi,
sendikaların özgünlükleri vardır, o özgünlükleri görmek gerekiyor. Sadece
sendikalar tabii tek başlarına buna karar veremeyecekler. Aynı zamanda, Aile ve
Sosyal Politikalar Bakanlığı koordinasyonunda gerçekleşecek, ihtiyacı olan
ailelere destek olunacak. 
Şimdi,
bizim, öncelikle ölümleri durdurmamız gerekiyor. Günde onlarca insanın yaşamını
yitirdiği bir ülkede sadece insanları ailelerinin mağduriyetleri üzerinden, bir
yardım üzerinden desteklemek ve gerçekleştirmek gerçekçi değildir. Evet,
ölümleri durduralım, savaşları ortadan kaldıralım, savaşlara son verelim ama
onun dışında da ailelere, ihtiyaçları oldukları düşüncesiyle ayni ve nakdî
yardımlarını da devlet eliyle gerçekleştirelim. Ama biz bu sorumlulukları
nedense sendikalara yüklemeye çalışıyoruz. 
Şimdi,
bu madde, Anayasa’nın 90’ıncı maddesine aykırıdır. İkincisi, hem Anayasa’nın
90’ıncı maddesine aykırıdır hem de aynı zamanda 87 sayılı ILO Sözleşmesi’ne de
aykırıdır. Evet, ILO Sözleşmesi’nde, sendikaların özgünlükleri ve sendikaların
genel yönetimlerinin alması gereken kararları, nedense, biz burada
yasallaştırarak, kamunun sendikalar üzerindeki etkisini ortaya koyarak onlar
adına karar alıyor ve bunu gerçekleştiriyoruz. 
Evet,
bu, ILO’nun, özelde de 87 sayılı ILO Sözleşmesi’nin 3’üncü maddesine aykırıdır.
Aynen maddeyi okumak istiyorum: “Çalışanların ve işverenlerin örgütleri tüzük
ve iç yönetmeliklerini düzenlemek, temsilcilerini serbestçe seçmek, yönetim ve
etkinliklerini düzenlemek ve iş programlarını belirlemek hakkına sahiptirler.
Kamu makamları bu hakkı sınırlayacak veya bu hakkın yasaya uygun şekilde
kullanılmasına engel olacak nitelikte her türlü müdahaleden sakınmalıdırlar.”
Siz,
ILO Sözleşmesi’ne ve Anayasa’ya aykırı bir işlem gerçekleştiriyorsunuz bugün
burada. O yüzden, bu maddenin geri çekilmesine ilişkin özelde vurgulamak
istediğimiz nokta budur. Bir yandan savaşı derinleştirip, her gün insanları
katledip ölümüne neden olacaksınız, bir yandan da bazı iyileştirmeler için
burada yapacağınız yasal değişikliklerle Anayasa’ya ve yasaya aykırı işlem
gerçekleştireceksiniz. 
Sayın
milletvekilleri, bugün, birçok ilde sokağa çıkma yasakları ve hak ihlalleri
almış başını gidiyor. İnsanlar cenazelerini toprağa gömemeyecek durumdayken
nasıl bir adaletten, nasıl bir yasadan bahsedebiliriz, bunu bir kez daha
düşünmek gerekiyor.
Bugün,
Erzurum’dan Antep’e, Malatya’dan Elâzığ’a, Diyarbakır’dan ta Nusaybin’e kadar,
Mardin’e kadar ve Silopi’den Cizre, Şırnak’a kadar cenazelerin morglarda olduğu
bir ülkede, siz nasıl böyle bir durumu gündeme getirebilirsiniz, bunu gerçekten
hayretle karşılıyoruz.
İnsanların
daha cenazelerini alamadıkları, Sur’dan cenazelerini çıkaramadıkları bir
dönemde, siz, ailelere, maddi ve nakdî yardım üzerinden bir projeyle yaklaşmaya
çalışıyorsunuz. 
Evet,
bu ailelerin ilk önce cenazelerini teslim etmek ve bu savaşı durdurmak…
ZEHRA
TAŞKESENLİOĞLU (Erzurum) – Savaş değil, terörle mücadele.
ÇAĞLAR
DEMİREL (Devamla) - …daha sonra da gerekli olan nakdî ve manevi desteği sunmak
hepimizin sorumluluğundadır diyorum, teşekkür ediyorum. (HDP sıralarından
alkışlar)
BAŞKAN
– Teşekkür ederiz Sayın Demirel.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 15’inci maddesinin aşağıdaki şekilde
değiştirilmesini arz ve teklif ederiz.
Bülent Kuşoğlu (Ankara) ve
arkadaşları
MADDE
15- 25/6/2001 tarihli ve 4688 sayılı Kamu Görevlileri Sendikaları ve Toplu
Sözleşme Kanununun 19 uncu maddesinin ikinci fıkrasına aşağıdaki bent
eklenmiştir.
“ı)
Gerektiğinde, nakit mevcudunun yüzde onunu aşmamak kaydıyla ve Aile ve Sosyal
Politikalar Bakanlığı ile koordinasyon halinde, 8/6/1949 tarihli ve 5434 sayılı
Türkiye Cumhuriyeti Emekli Sandığı Kanununun mülga 64 üncü maddesi ve 31/5/2006
tarihli ve 5510 sayılı Sosyal Sigortalar ve Genel Sağlık Sigortası Kanununun 47
nci maddesinin sekizinci fıkrasında sayılanlar ile 12/4/1991 tarihli ve 3713
sayılı Terörle Mücadele Kanunu, 3/11/1980 tarihli ve 2330 sayılı Nakdi Tazminat
ve Aylık Bağlanması Hakkında Kanun, 17/7/2004 tarihli ve 5233 sayılı Terör ve
Terörle Mücadeleden Doğan Zararların Karşılanması Hakkında Kanunun ek 1 inci
maddesi hükümlerine göre nakdî tazminat ödenmesi veya aylık bağlanması hakkı
bulunanlara ile iş kazalarında yaralananların kendilerine, ölenlerin birinci
derece yakınlarına aynî ve nakdî yardımda bulunmak.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Hükûmet katılıyor mu?
BAŞBAKAN
YARDIMCISI LÜTFİ ELVAN (Mersin) – Katılmıyoruz Sayın Başkan.
BAŞKAN
– Önerge üzerinde Bursa Milletvekili Sayın Ceyhun İrgil. (CHP sıralarından alkışlar)
CEYHUN
İRGİL (Bursa) – Sayın Başkan, değerli arkadaşlar; bu yasadaki 15’inci madde,
aslında kamuda çalışan işçilere ve onların yakınlarına yardım yapılmasını
önerdiğimiz bir madde. Bu sizin getirdiğiniz madde de buradaki şehit ailelerine
yani özünde şehit ailelerine, yakınlarına ve gazilere yardımda bulunabilmenin
yolunu açan bir madde. Biz, bu maddeyle ilgili olarak, size, bu maddede ve
27’nci maddede, iş kazalarında yaralanan ve meslek hastalıkları nedeniyle iş
göremez durumuna gelen işçiler ve yakınları için de bu ayni ve nakdî
yardımların yapılabilir olmasını öneriyoruz. Nitekim -bunu niye öneriyoruz-
hepimizin katıldığı ortak bir şey var: Şehit yakınlarına, gazilerimize, doğal
afet sonucu mağdur kalan insanlara, dul ve yetim kalan vatandaşlarımıza destek
olmak, onların yaşamını sürdürebilmesini sağlamak sosyal devletin temel bir
görevi, bu konuda anlaşıyoruz. Bu konuda anayasasında kendini “sosyal devlet”
olarak tanımlayan devletin yanına, üyelerini ve işçi sınıfını koruma amacıyla
kurulmuş sendikaların da sosyal yardım mekanizmasına dâhil edilmesi oldukça
önemli. 
Şimdi,
bu yasa görüşülürken Komisyonda birçok tartışma olmuş ancak biz şöyle demişiz:
“Geçirdiği iş kazası veya meslek hastalığı sonucu iş göremez hâle gelen
işçilere veya işçi vefat ettiyse hak sahiplerine ayni ve nakdî yardım
yapılabilir, bulunabilir.” demişiz ve buna Sayın Bakan ve Sayın Başkan
Komisyonda aynen şöyle söylemiş, okuyorum: “Prensip olarak buna ‘Hayır.’ demek
mümkün değil ama üstünde çalışalım.” Bunun üzerine bizim arkadaşlarımız,
Komisyondaki muhalefet üyeleri itiraz etmişler, demişler ki: “Ya bunu burada
çıkaralım, bu aşağıya kalmasın.” Bunun üzerine Komisyon Başkanı demiş ki:
“Çıkarırız, çıkarırız, merak etmeyin, sahibi oluruz.” Nitekim daha sonra Bakan
ne demiş? “Arkadaşlar, prensipte böyle bir insani talebe hiçbirimizin ‘Hayır.’
demesi mümkün değil, o nedenle bu konuyu Genel Kurulda düzenleyelim.” Yani şunu
söylemiş, “Aşağıda -yani Genel Kurulda- işçilere de, işçi yakınlarına da bu
hakları verelim.” demişler. İşte, biz de bu konuda biraz önce Sayın Bakanla ve
Komisyon üyeleriyle görüştük ve hem bu maddede -15’inci maddede- kamu
sendikalarında hem de 27’nci maddede işçi sendikalarında iş kazaları ve meslek
hastalıkları nedeniyle mağdur olan insanların yakınlarına ve kendilerine
-işçilere ve işçi yakınlarına- yardımda bulunabilme yolunu açma konusunda
uzlaştığımızı düşünüyorum.
Değil
mi Bakanım? Sayın Bakanım, uzlaştık, değil mi? 
Uzlaştığımızı
düşünüyorum ve sayın Komisyon üyeleri de bu konuya olumlu baktılar. Bunun takipçisi…
TAHSİN
TARHAN (Kocaeli) – Dinlemiyor Sayın Bakan.
CEYHUN
İRGİL (Devamla) – Bakan onayladı ya, sorun yok.
ÖZKAN
YALIM (Uşak) – Bakanım, onayladınız mı?
CEYHUN
İRGİL (Devamla) – Bakan bu konuda hemfikir.
BAŞBAKAN
YARDIMCISI LÜTFİ ELVAN (Mersin) - Sendikalarla görüşeceğiz.
KAMİL
AYDIN (Erzurum) – Sendika işini takip ediyor.
OKTAY
VURAL (İzmir) – Bakan kanunu takip etmiyor ki. 
CEYHUN
İRGİL (Devamla) – Bakan da Komisyon da bu konuda hemfikir. Çünkü, arkadaşlar,
yapacağımız şeyin sosyal devlet açısından çok önemi var. İş kazalarındaki ve
meslek hastalıklarındaki insanlara da aynı şehitlerimiz ve gazilerimiz gibi
-sonuçta onların da aileleri çok mağdur oluyor- yardım yolunu açmış oluyoruz,
ayni yardım yolunu açmış oluyoruz. O nedenle, ben, bu konuda bütün Komisyon
üyelerinin ve diğer partilerin, muhalefet partilerinin, iktidar partisinin
üyelerinin anlayış göstereceğini ve yarın tekrar müzakere yoluyla 15’inci
maddede ve 27’nci maddede bu iş kazalarının ve meslek hastalıklarının da
ekleneceğini umuyorum ve sizlerin de hepinizin bunu destekleyeceğini biliyorum,
o yüzden hepinize teşekkür ediyorum, saygılar sunuyorum. (CHP ve AK PARTİ
sıralarından alkışlar) 
BAŞKAN
– Teşekkürler Sayın İrgil.
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir.
Diğer
önergeyi okutuyorum…
OKTAY
VURAL (İzmir) – Biz çekiyoruz önergeyi.
BAŞKAN
– Son önerge geri çekilmiştir. 
Şimdi,
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
16’ncı
madde üzerinde üç önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 16’ncı maddesinde geçen “ecrimisillerin
ödeme süreleri bir yıl ertelenir.” ibaresinin “ecrimisillerin tahsilinden
vazgeçilir.” şeklinde değiştirilmesini arz ve teklif ederiz.
 Mehmet Günal Erhan
Usta Kamil Aydın
 Antalya Samsun Erzurum
 Zihni Açba İzzet
Ulvi Yönter Mehmet Erdoğan
 Sakarya İstanbul Muğla
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 16’ıncı maddesinin aşağıdaki şekilde
değiştirilmesini arz ve teklif ederiz.
 Bülent Kuşoğlu Musa
Çam Mehmet Bekaroğlu
 Ankara İzmir İstanbul
 Bihlun Tamaylıgil Utku
Çakırözer
 İstanbul Eskişehir
MADDE 16- 29/6/2001 tarihli ve 4706 sayılı Hazineye Ait
Taşınmaz Malların Değerlendirilmesi ve Katma Değer Vergisi Kanununda Değişiklik
Yapılması Hakkında Kanuna aşağıdaki geçici madde eklenmiştir.
"GEÇİCİ MADDE 19- İlgili mevzuatı uyarınca Kültür
ve Turizm Bakanlığı ile Maliye Bakanlığı tarafından üzerinde konaklama amaçlı
turizm tesisleri yapılmak üzere adlarına kamu arazisi tahsis edilen belgeli
yatırımcılar ve işletmecilerden; irtifak hakkı tesis edilip edilmediğine veya
kullanma izni verilip verilmediğine bakılmaksızın 1/1/2016 tarihi ile
31/12/2016 tarihi arasındaki dönemde tahsil edilmesi gereken kira, kesin
tahsis, irtifak hakkı, kullanma izni bedelleri ve hasılat payları ile Kültür ve
Turizm Bakanlığından belgeli konaklama tesisleri tarafından Hazine
taşınmazlarının izinsiz kullanımlarından dolayı aynı dönemde tahakkuk
ettirilerek tahsil edilmesi gereken ecrimisillerin ödeme süreleri iki yıl
ertelenir. Ertelenen alacaklar, bu sürenin sona erdiği tarihten itibaren üç
yılda ve üç eşit taksitle herhangi bir zam veya faiz uygulanmadan tahsil
edilir. Süresinde ödenmeyen taksitler ilgili mevzuatı gereği zam veya faiz
uygulanarak tahsil edilir.
Birinci fıkra uyarınca ertelenen bedel ve paylardan bu
maddenin yürürlüğe girdiği tarihten önce tahsil edilenler, ilgililerince talep
edilmesi halinde iade veya erteleme süresinin sona erdiği tarihten sonra tahsil
edilmesi gereken bedellere mahsup edilir.
Birinci fıkra kapsamında olan borçluların bu maddenin
yürürlüğe girdiği tarihi takip eden dördüncü ayın sonuna kadar ilgili tahsil
dairelerine başvurmaları şartıyla, bu maddenin yürürlüğe girdiği tarih
itibarıyla vadesi geldiği halde ödenmemiş olan ecrimisil borçları ile maddenin
yürürlüğe girdiği tarihe kadar (bu tarih hariç) hesaplanacak gecikme zamları;
ilk taksit 2017 yılı Eylül ayında, müteakip taksitler de izleyen yılların aynı
ayında ödenmek üzere ve taksit süresince herhangi bir zam ve faiz
uygulanmaksızın üç eşit taksitte ödenir. Şu kadar ki, süresinde ödenmeyen
taksitler, taksit ödeme süresinden sonraki süreye gecikme zammı uygulanmak
suretiyle 6183 sayılı Amme Alacaklarının Tahsil Usulü Hakkında Kanun
hükümlerine göre takip ve tahsil edilir. Bu fıkra hükümlerinden yararlanmak
isteyen borçluların fıkrada belirtilen şartların yanı sıra dava açmamaları,
açılmış davalardan vazgeçmeleri ve kanun yollarına başvurmamaları şarttır. Bu
maddenin yürürlüğe girdiği tarihten önce tahsil edilmiş olan tutarlar red ve
iade edilmez.
Bu maddenin uygulamasına ilişkin usul ve esasları
belirlemeye Maliye Bakanlığı yetkilidir."
BAŞKAN
– Şimdi, maddeye en aykırı önergeyi okutup işleme alacağım. 
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 16’ncı maddesinin tasarı metninden
çıkarılmasını arz ve teklif ederiz. 
 İdris Baluken Çağlar
Demirel Ahmet Yıldırım
 Diyarbakır Diyarbakır Muş
 Altan Tan Mehmet
Ali Aslan Mahmut Celadet Gaydalı
 Diyarbakır Batman Bitlis
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan. 
BAŞKAN
– Hükûmet katılıyor mu? 
BAŞBAKAN
YARDIMCISI LÜTFİ ELVAN (Mersin) – Katılmıyoruz Sayın Başkan. 
BAŞKAN
– Önerge üzerinde Bitlis Milletvekili Sayın Celadet Gaydalı. (HDP sıralarından
alkışlar)
MAHMUT
CELADET GAYDALI (Bitlis) - Sayın Başkan, değerli milletvekilleri; Halkların
Demokratik Partisi ve grubum adına, görüşülmekte olan 273 sıra sayılı Kanun
Tasarısı’nın 16’ncı maddesi üzerinde söz almış bulunmaktayım. Sizleri ve
kamuoyunu saygıyla selamlıyorum. 
Değerli
milletvekilleri, öncelikle, çıkarılan bu torba yasalarla birlikte, iktidar,
kentsel dönüşüm ve kamulaştırma adı altında yapısal değişikliklerden ziyade
toplumsal ve kültürel değişiklikler yaparak aslında birçok alanı kendi
perspektifi doğrultusunda yeniden dizayn etmektedir. Bugün, özellikle
çatışmaların yoğun olarak yaşandığı ilçelerden biri olan Sur’da kentsel dönüşüm
projeleri uygulamaya hazırlanan AKP iktidarı, savaş konseptinin tüm hızıyla ve
yıkımıyla devam edeceğinin de sinyallerini bu torba yasayla birlikte vermiştir.

İç
politikasını savaş ve yıkım odaklı oluşturan iktidar, dış politikada da birçok
yanlış yol izleyerek çoğu alanı ve çoğu kişiyi hem ekonomik hem de sosyal
anlamda olumsuz etkilemiştir. Bunlardan bir tanesi de turizm sektörüdür.
Özellikle Rus uçağının düşürülmesiyle birlikte Rusya tarafından konan ambargo
ve genel olarak uygulanan uluslararası yanlış politikalar ilk olarak ekonominin
en temel taşlarından biri olan turizm sektörüne sert bir darbe indirmiştir.
Böyle bir darbeye rağmen iktidar, sektörün gerçek anlamda ezileni ve mağduru
olan emekçiyi değil, yine sermayeyi önceleyen ve sermaye güçlerinin
mağduriyetini giderici bir biçimde borçlarını bir yıl erteleme ve istisna
uygulama kararı almıştır. Bugün, Türkiye’nin uyguladığı politikalar,
uluslararası alanda “kaos ve çatışma ülkesi” olarak adlandırılan bir ülke
hâline getirilmesine neden olmuştur. Bu uyguladığınız istisna ve erteleme
politikası uzun vadede sektörün sorununu çözmeye yeterli değildir.
Değerli
milletvekilleri, öncelikli olarak, başta bölgesel politikalar olmak üzere,
Suriye politikası ve Rusya politikası gözden geçirilmelidir. Meydana gelen
krizlerin de aşılması adına yeni bir yol haritası belirlenmelidir. Türkiye’nin
uluslararası alanda kaybettiği güven endeksini yeniden sağlamak adına ülke
içindeki savaş politikasından vazgeçilmelidir. Bugün, turizm için en önemli şey
ülkenin güven endeksidir. Müttefik olarak adlandırdığımız Amerika bile bugün
kendi vatandaşlarının Türkiye’yi terk etmesini istiyor. Böyle bir durumda
önceliklerimizin savaş mı, yoksa barış mı olduğunu iyi bir biçimde belirlememiz
gerekiyor. Diyarbakır gibi UNESCO tarafından dünya mirası hâline gelmiş bir
şehirde savaş ve buna bağlı yıkımların yaşanmasına neden olmak, oy
devşirebilmek için tarihsel ve kültürel değerlere sahip tüm kentleri yeniden
şekillendirmek adına yok etmek, İstanbul gibi toplumsal bir değere sahip bir
kenti sulara teslim etmek, doğal güzellikleri yandaşları desteklemek adına
betonlaştırmak turizmin iyileşmesi adına ne kazandırabilir?
Değerli
milletvekilleri, bugün turizm tek anlamda kıyı turizmi olarak
değerlendirilmekte. 5 yıldızlı otellere ormanlar, meralar, doğal sit alanları
peşkeş çekilerek birçok değer katlediliyor. Devlet, turizme tam bir işletmeci
mantığıyla yaklaşmaktadır. Turizm sadece kıyıdan ibaret değildir, aynı zamanda,
binlerce yıllık kültürel sermayenin hayat bulduğu yerlerdir. Aynı Hasankeyf
gibi, AKP’nin bugün işletmeci mantığı, kâr hırsı ve güvenlikçi politikasıyla on
bin yıllık tarihi sular altına gömerek kısa vadeli işletmeler adına uzun vadeli
yıkımlar yapıyor.
Değerli
milletvekilleri, çok net bir biçimde bazı şeylerin açıklığa kavuşturulması
gerekmektedir. Öncelikle, barışın, huzurun ve güvenliğin olmadığı bir alanda,
kesinlikle turizm sektörü kan kaybetmeye devam edecektir. Eğer sektörün
sıkıntılarını uzun vadede çözüme kavuşturmak amaçlanıyorsa Hükûmet tekrar çözüm
masasına oturmalı ve başta Türkiye halkları olmak üzere dünyayla ilişkilerin
normalleşmesi adına radikal adımlar atmalıdır, aksi takdirde yaşamın birçok
alanında sadece kayıplar ve yıkımlar olacaktır. 
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Gaydalı.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Sayın
milletvekilleri, Ankara Milletvekili Bülent Kuşoğlu ve arkadaşlarının önergesi
geri çekildiği için işlemden kaldırılmıştır.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 16’ncı maddesinde geçen “ecrimisillerin
ödeme süreleri bir yıl ertelenir.” ibaresinin “ecrimisillerin tahsilinden
vazgeçilir.” şeklinde değiştirilmesini arz ve teklif ederiz.
Mehmet Erdoğan
(Muğla) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Hükûmet katılıyor mu?
BAŞBAKAN
YARDIMCISI LÜTFİ ELVAN (Mersin) – Katılmıyoruz Sayın Başkan.
BAŞKAN
– Önerge üzerinde Muğla Milletvekili Sayın Mehmet Erdoğan. (MHP sıralarından
alkışlar)
MEHMET
ERDOĞAN (Muğla) – Sayın Başkan, değerli milletvekilleri; 16’ncı madde üzerinde
vermiş olduğumuz önerge hakkında Milliyetçi Hareket Partisi Grubu adına söz
almış bulunmaktayım. Bu vesileyle yüce heyetinizi saygıyla selamlıyorum.
16’ncı
maddede, tabii ki AKP iktidarının “turizm paketi” adı altında ortaya koyduğu
paketle ilgili bir düzenleme yapılmaktadır ve sadece Turizm Bakanlığından
belgeli olan işletmelerin ecrimisilleri ve tahsis bedelleri 2016 yılında
alınmayacak, bu, üç taksitte alınacaktır. 
Şimdi,
değerli arkadaşlar, AKP’nin içeride ve dışarıda uyguladığı yanlış politikalar
sonucu 2016 yılı turizmciler açısından gerçekten çok vahim başladı. Bugün,
maalesef, ben bir Muğla Milletvekili olarak, kendi yaşadığım dönemde Muğla’nın
bu kadar psikolojik olarak zor bir ekonomik yılla, turizmle, tarımla karşı
karşıya olduğu dönemi ilk defa görüyorum. Gerçekten, aldığımız haberler hiç iç
açıcı değil. Şimdiden, yerli, yabancı bazı mafya grupları iflas edecek otelleri
kovalamaya başlamışlar. Böyle bir durumda Hükûmetin turizmi muhakkak
destekleyen ciddi bir paketle buna cevap vermesi lazım. Burada, bu maddede,
sadece turizm belgeli tesislerin ecrimisilleri yani 2016 yılındaki ecrimisil
bedelleri üç yılda eşit taksitlere bölünmektedir. Bunun yanında, belediye
işletmeli turistik tesislerin bundan da yararlanması mümkün değildir. Öncelikle
bir defa Hükûmetin turizm konusunu… İki hafta önce burada bir araştırma
önergesi getirdik Milliyetçi Hareket Partisi Grubu olarak, o araştırma
önergemizi reddettiniz. Ancak, zaman geçmeden, hâlâ daha vakit varken, turizm
meselesini Hükûmetin masaya yatırması ve turizmciyi kurtaracak, sezonu
kurtaracak, insanlarımızı işsizlikten, aşsızlıktan, çaresizlikten kurtaracak
bir çözüm üretmesi lazım. Hiç olmazsa bu maddeyle ilgili olarak da 2016
yılında, insanların gelir beklentisinin bu kadar düştüğü bir dönemde, devlet
olarak bizim yapabileceğimiz… En azından, gerek Turizm Bakanlığından işletme
belgesi almış gerek belediyelerden işletme belgesi almış bütün turizm
işletmelerinin 2016 yılındaki ecrimisil tahsilatlarını, tamamen tahakkuklarını
ortadan kaldıralım, bu insanlara devletimiz en azından bu şekilde küçük bir
destek sunsun. Eğer bu yapılmazsa, 2016 yılında, maalesef birçok turizm tesisi
el değiştirir. Bunu bekleyen yerli, yabancı mafya grupları şu anda turizm
tesislerinin tespitlerini, araştırmalarını, takiplerini başlatmıştır. Eğer bu
tesisler sizin tedbir almadığınız sebeple, Hükûmetin duyarsızlığı sebebiyle
batarsa buradan işsiz kalacak, ömrü boyunca turizm sektörüne yatırım yapmış,
servetini kaybetmiş herkesin vebali sizin üzerinizedir arkadaşlar. Çünkü,
burada hâlâ yapılabilecek işler var.
Bakın,
turizmde en mağdur illerden birisi Muğla. Niye Muğla? Muğla’nın 2 tane
uluslararası havalimanı var ama Muğla’ya uçak yok. Türk Hava Yolları,
Afrika’nın her noktasına gidecek uçak buluyor ama Muğla’ya koyacak uçak yok,
Muğla’dan Anadolu’nun hiçbir yerine giden uçak yok. Ankara’dan Muğla’ya gitmek
isteseniz haftanın üç gününde bile doğru düzgün uçak bulamıyorsunuz.
Yani,
Hükûmet bugün bu işe müdahale etmeyecekse, turizmciyi bugün rahatlatmayacaksa,
turizmcinin derdine bugün çare olmayacaksa bu işleri ne zaman yapacak? Her şeye
vakit buluyorsunuz, her şeye kaynak buluyorsunuz ama bu işten ekmek yiyen
binlerce insan hâlâ daha sezonda bir ümitle iş arayan listesinde yok. Eğer
bunları şimdi çözmezseniz, eylül ayında ortaya çıkacak işsizlik rakamları bile
sizin bugün hayal edemediğiniz boyutlara çıkar. 
Ben
bu önergemizin kabul edilerek bu sektördeki insanlara küçük bir destek
sağlanmasını diliyorum.
Yüce
heyetinizi saygıyla selamlıyorum. (MHP sıralarından alkışlar)
BAŞKAN
– Teşekkür ederiz Sayın Erdoğan.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
16’ncı
maddeyi oylarınıza sunuyorum: Kabul edenler… Kabul etmeyenler… 16’ncı madde
kabul edilmiştir.
Birleşime
iki dakika ara veriyorum.
Kapanma Saati: 00.32
SEKİZİNCİ OTURUM
Açılma Saati: 00.33
BAŞKAN: Başkan Vekili Pervin BULDAN
KÂTİP ÜYELER: Mücahit DURMUŞOĞLU (Osmaniye), İshak GAZEL
(Kütahya)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 71’inci Birleşiminin
Sekizinci Oturumunu açıyorum.
1’inci
sırada yer alan, 273 sıra sayılı Kanun Tasarısı’nın görüşmelerine devam
ediyoruz. 
Komisyon?
Yok. 
Ertelenmiştir.
2’nci
sırada yer alan, 248 sıra sayılı Kanun Tasarısı’nın görüşmelerine başlayacağız.
2.- Avrupa Konseyi Terörizmin Önlenmesi Sözleşmesine
Ek Protokolün Onaylanmasının Uygun Bulunduğuna Dair Kanun Tasarısı (1/672) ve
Dışişleri Komisyonu Raporu (S. Sayısı: 248)
BAŞKAN
- Komisyon? Yok.
Ertelenmiştir.

Komisyonların
bulunamayacağı anlaşıldığından, alınan karar gereğince, kanun tasarı ve
teklifleri ile komisyonlardan gelen diğer işleri sırasıyla görüşmek için, 13
Nisan 2016 Çarşamba günü saat 14.00’te toplanmak üzere birleşimi kapatıyorum. 
Kapanma Saati: 00.34




(x) (10/153) esas numaralı Meclis
Araştırması Önergesi’nin tam metni tutanağa eklidir.


(x) 273 S. Sayılı Basmayazı 6/4/2016
tarihli 68’inci Birleşim Tutanağı’na eklidir.




