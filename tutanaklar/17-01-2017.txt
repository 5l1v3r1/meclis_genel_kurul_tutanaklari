



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 60’ıncı
Birleşim
 17
Ocak 2017 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- OTURUM BAŞKANLARININ KONUŞMALARI
1.- Oturum Başkanı TBMM
Başkan Vekili Ayşe Nur Bahçekapılı’nın, Diyarbakır’daki saldırıda şehit
olanlara Allah’tan rahmet dilediğine ve Reina’da 39 kişiyi katleden caniyi
canlı olarak yakalayan Emniyet teşkilatı ile İçişleri Bakanına teşekkür
ettiğine ilişkin konuşması
2.- Oturum Başkanı TBMM Başkan Vekili Ayşe
Nur Bahçekapılı’nın, Bolu Milletvekili Tanju Özcan ile İzmir Milletvekili Ali Yiğit’e
Meclis kapısında geçirdikleri kaza nedeniyle geçmiş olsun dileğinde bulunduğuna
ilişkin konuşması
3.- Oturum Başkanı TBMM Başkan Vekili Ayşe
Nur Bahçekapılı’nın, Meclis çalışırken Genel Kurul içinde eylem yapılmasının İç
Tüzük’ün ihlali anlamına geldiğine ilişkin konuşması
4.- Oturum Başkanı TBMM Başkan Vekili Ayşe
Nur Bahçekapılı’nın, İstanbul Milletvekili Eren Erdem’e yönelik davranışı kabul
etmenin mümkün olmadığına ve konunun takipçisi olacağına ilişkin konuşması
5.- Oturum Başkanı TBMM Başkan Vekili Ayşe
Nur Bahçekapılı’nın, Kurtuluş Savaşı’nın bütün millet omuz omuza verildiğine ve
milletin her zaman ülkesine, cumhuriyetine, demokrasisine sahip çıkacağına
inandığına ilişkin konuşması
6.- Oturum Başkanı TBMM Başkan Vekili Ayşe
Nur Bahçekapılı’nın, 446 sıra sayılı Kanun Tasarısı’nın 6’ncı ve 36’ncı maddelerinin
af ihtiva ettiğinden bahisle oylamada nitelikli çoğunluğun gerektiğine dair bir
itiraz olduğuna, bu maddelerin ceza hukuku anlamında bir af içermediğine ve bu
nedenle nitelikli çoğunluk aramaya gerek olmadığına ilişkin açıklaması
V.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Iğdır Milletvekili Mehmet Emin
Adıyaman’ın, Iğdır ilinin sorunlarına ilişkin gündem dışı konuşması
2.- Afyonkarahisar Milletvekili Burcu
Köksal’ın, Anayasa değişikliğinin kabul edilmesi hâlinde toplumsal etkilerine
ilişkin gündem dışı konuşması
3.- Erzurum Milletvekili Mustafa
Ilıcalı’nın, Cazibe Merkezleri Programı’na ilişkin gündem dışı konuşması

VI.- AÇIKLAMALAR
1.- Kocaeli Milletvekili Haydar Akar’ın,
Erzurum Milletvekili Mustafa Ilıcalı’nın yaptığı gündem dışı konuşmasındaki
bazı ifadelerine ilişkin açıklaması
2.- Balıkesir Milletvekili Ahmet Akın’ın,
Reina katliamının katilini canlı olarak yakalayan polisleri kutladığına ve tüm
milletvekillerine ülkenin geleceğini karartmamaları çağrısında bulunduğuna
ilişkin açıklaması
3.- Mersin Milletvekili Ali Cumhur
Taşkın’ın, 16 Ocak Refah Partisinin kapatılmasının 19’uncu yıl dönümüne ve
istikrarın, verimin artacağı, parti kapatmanın tarih olacağı Anayasa
değişikliğine “evet” dediğine ilişkin açıklaması
4.- Niğde Milletvekili Ömer Fethi Gürer’in,
Çalışma ve Sosyal Güvenlik Bakanı Mehmet Müezzinoğlu’nun işsizlikle ilgili bazı
açıklamalarına ilişkin açıklaması
5.- Mersin Milletvekili Aytuğ Atıcı’nın,
Kıbrıs meselesinin başkanlık sisteminden çok daha acil ve önemli olduğuna
ilişkin açıklaması
6.- Kocaeli Milletvekili İlyas Şeker’in,
Kocaeli Gazeteciler Cemiyetinin 16 Ocak 1923 tarihinde Mustafa Kemal Atatürk’ün
İzmit’te basın toplantısı yaptığı günü Basın Onur Günü olarak kutladığına ve
Kayseri’deki hain terör saldırısında şehit olan Abdulsamet Özen’in yerel bir
gazetede çalışan babasına plaket vermesini takdir ettiğine ilişkin açıklaması
7.- Kocaeli Milletvekili Fatma Kaplan
Hürriyet’in, başkanlık kavgasının kazananının millet olmayacağına, sadece bir
kişi olacağına ilişkin açıklaması
8.- Mersin Milletvekili Hüseyin Çamak’ın,
Okul Sosyal Hizmeti Projesi’nin bir an önce hayata geçmesinin hem toplumsal bir
ihtiyaca yanıt vereceğine hem de sosyal hizmet uzmanlarının istihdam sorununa
kısmi de olsa çözüm getireceğine ilişkin açıklaması
9.- İstanbul Milletvekili Mahmut Tanal’ın,
koalisyon dönemlerinde işsizlik oranı rakamları tek haneliyken tek başına
iktidar olmasına rağmen AK PARTİ döneminde işsizlik oranlarında rekor
kırıldığına ilişkin açıklaması
10.- Antalya Milletvekili Mustafa
Akaydın’ın, Sarıkamış şehitlerini anma töreninde anorağının kolunda İngiliz
bayrağı taşıyan Ulaştırma Bakanı Ahmet Arslan’ı kınadığına ve yeni müfredat
çalışmalarını bir oldubittiye getirme hevesindeki Millî Eğitim Bakanlığını aklıselime
davet ettiğine ilişkin açıklaması

11.- Denizli Milletvekili Kazım Arslan’ın,
tütün üreticisiyle yapılan sözleşmeye uymayan tüccarlara gerekli yaptırımın
uygulanmasını istediğine, pamuk, pancar, fındık, zeytin, üzüm gibi ürünlerin
stratejik sanayi ürünü olarak ilan edilmesinin düşünülüp düşünülmediğini ve
hayvancılığın desteklenmesi için yeni çalışmalar olup olmadığını öğrenmek
istediğine ilişkin açıklaması
12.- İstanbul Milletvekili Sibel
Özdemir’in, Millî Eğitim Bakanlığının EĞİTİM-BİR-SEN’in önerilerini temel
alarak hazırladığı taslak müfredata ilişkin açıklaması
13.- Kırklareli Milletvekili Türabi Kayan’ın,
iki yüzyılı aşkın bir süredir sürdürülen modernleşme hareketinin topyekûn
imhası demek olan Anayasa değişikliğinin toplumun binlerce yıldan beri takip
ettiği uygarlaşma çabalarıyla taban tabana zıt olduğuna ilişkin açıklaması
14.- Kayseri Milletvekili Çetin Arık’ın,
başkanlık hayali kuranların cumhuriyet değerlerine karşı açık bir savaş
başlatmış durumda olduğuna ilişkin açıklaması
15.- İstanbul Milletvekili Hasan Turan’ın,
Reina’daki terör saldırısıyla 39 kişinin hayatına kasteden teröristin
yakalanmış olmasından dolayı başta İçişleri Bakanı olmak üzere Emniyet Genel
Müdürlüğünü ve İstanbul Emniyet Müdürlüğünü tebrik ettiğine ilişkin açıklaması
16.- Konya Milletvekili Hüsnüye Erdoğan’ın,
yeni Türkiye oluşum sürecinin mevcut sistemin provokasyonlara açık olması
sebebiyle sekteye uğradığına ve kavga siyasetinden medet umarak ilerleyişi
sekteye uğratabileceklerini düşünenlerin bu ülkenin menfaatini değil kendi
siyasi çıkarlarını düşünerek hareket ettiklerine ilişkin açıklaması
17.- Manisa Milletvekili Erkan Akçay’ın,
Diyarbakır’ın Sur ilçesindeki bombalı saldırıda şehit olan polislere Allah’tan
rahmet dilediğine, Türk milleti ve Türk devletinin terör karşısında asla diz
çökmeyeceğine, Reina katliamını yapan teröristi yakalayan Emniyet teşkilatının
başarısından memnuniyet duyduğuna ilişkin açıklaması
18.- Muş Milletvekili Ahmet Yıldırım’ın,
Diyarbakır’daki bombalı saldırıda hayatını kaybeden 4 polise Allah’tan rahmet
dilediğine, yaklaşık seksen gündür tutuklu bulunan HDP Eş Genel Başkanları ve
milletvekillerinin yargılandıkları dosyaların tamamının kürsü dokunulmazlığı,
düşünce ve ifade özgürlüğü kapsamında değerlendirilmesi gereken ifadeler
olduğuna ve geçen hafta bir arkadaşlarının kürsüde düşünce ve ifade
hürriyetinin 3 parti tarafından engellendiğine ilişkin açıklaması
19.- Manisa Milletvekili Özgür Özel’in,
Diyarbakır’ın Sur ilçesinde hain bir terör saldırısında şehit olan 4 polise ve
Bişkek yakınlarında kargo uçağının düşmesi sonucu hayatını kaybedenlere
Allah’tan rahmet dilediğine, Reina saldırısını gerçekleştiren teröristi canlı
yakalayan İstanbul Emniyetini tebrik ettiğine ve Erzurum Milletvekili Mustafa
Ilıcalı’nın yaptığı gündem dışı konuşmasındaki bazı ifadelerine ilişkin
açıklaması
20.- İstanbul Milletvekili Mehmet Muş’un,
Diyarbakır’da alçak bir terör saldırısı neticesinde şehit olan 4 polise
Allah’tan rahmet dilediğine, Reina’daki kanlı terör eylemini gerçekleştiren
teröristi canlı ele geçiren polis teşkilatını tebrik ettiğine, Anayasa
değişiklik teklifiyle cumhuriyet değerlerinin yok sayıldığı gibi haksız
ithamlarda bulunulduğuna ve Türkiye Cumhuriyeti devletine hakarette bulunulması
hâlinde İç Tüzük’ün amir hükümlerinin uygulanacağına ilişkin açıklaması
21.- Bolu Milletvekili Tanju Özcan’ın,
Meclisin Çankaya Kapısı girişindeki bariyerin zamansız açılması nedeniyle bir
kaza geçirdiklerine ve bu konuda önlem alınması gerektiğine ilişkin açıklaması
22.- İzmir Milletvekili Ali Yiğit’in,
Meclisin Çankaya Kapısı girişindeki bariyerin zamansız açılması nedeniyle bir
kaza geçirdiklerine ve bu konuda önlem alınması gerektiğine ilişkin açıklaması
23.- Amasya Milletvekili Mehmet Naci
Bostancı’nın, CHP Grubunun Genel Kurul çalışmaları sırasında toplu bir eylemde
bulunmasına ve Anayasa oylamalarının usulüne ve İç Tüzük hükümlerine uygun bir
şekilde gerçekleştirildiğine ilişkin açıklaması
24.- Manisa Milletvekili Özgür Özel’in,
demokratik kitle örgütlerinin yapmış olduğu sivil bir çağrıyla “rejimi
değiştiren Anayasa değişikliğine karşı ayaktayız” eyleminde Cumhuriyet Halk
Partisinin yalnız olmadığına ilişkin açıklaması
25.- İstanbul Milletvekili Yakup
Akkaya’nın, İstanbul Milletvekili Eren Erdem’in annesinin evinin önünde kurşun
atılmasına ve Anayasa görüşmeleri sırasında günde ortalama on iki saat çalışma
süresinin hem İş Kanunu ve Devlet Memurları Kanunu’na hem de Anayasa ve
uluslararası sözleşmelere aykırı olduğuna ilişkin açıklaması
26.- Manisa Milletvekili Özgür Özel’in,
İstanbul Milletvekili Eren Erdem’e yönelik davranışlara ve bir milletvekilini
hedef göstermenin doğru olmadığına ilişkin açıklaması
27.- İstanbul Milletvekili Ahmet Hamdi
Çamlı’nın, Manisa Milletvekili Özgür Özel’in yaptığı açıklamasındaki bazı
ifadelerine ilişkin açıklaması
28.- İstanbul Milletvekili Gülay
Yedekci’nin, 446 sıra sayılı Kanun Tasarısı’nın 24’üncü maddesiyle ilgili
önerge üzerinde yaptığı konuşmasındaki bazı ifadelerine ilişkin açıklaması
29.- Manisa Milletvekili Özgür Özel’in,
Maliye Bakanı Naci Ağbal’ın 446 sıra sayılı Kanun Tasarısı’na 25’inci madde
olarak yeni bir madde ihdasına dair önerge üzerinde yapılan soru-cevap işlemi
sırasındaki bazı ifadelerine ilişkin açıklaması
30.- Muş Milletvekili Ahmet Yıldırım’ın,
Ankara Küçükesat’ta gaz nedeniyle olduğu iddia edilen patlamayla ilgili
Bakandan bilgi vermesini talep ettiğine ilişkin açıklaması
31.- Maliye Bakanı Naci Ağbal’ın, Ankara
Küçükesat’ta 3 katlı bir binada doğal gazdan kaynaklandığı düşünülen bir
patlama meydana geldiğine ve gerekli tedbirlerin alınmış olduğuna ilişkin
açıklaması
32.- Manisa Milletvekili Özgür Özel’in, 446
sıra sayılı Kanun Tasarısı’nın bazı maddelerinde af niteliğinde düzenlemeler
olması nedeniyle nitelikli çoğunluk aranması gerektiğine ve bu düzenlemelerin
oylamasının yarına bırakıldığı takdirde anayasal bir eksiklik olmayacağına
ilişkin açıklaması

VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Artvin Milletvekili Uğur Bayraktutan ve
21 milletvekilinin, İller Bankasının belediyeler adına yaptığı ihalelerde
ihaleyi alan firmalara bankanın kullanımı için lüks araçlar aldırdığı ve bu
usulsüzlüklerin Sayıştay raporlarınca tespit edildiği iddialarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/435)
2.- Artvin Milletvekili Uğur Bayraktutan ve
21 milletvekilinin, Artvin ili ve ilçelerinde millî eğitimde yaşanan hukuksuzluk
ve haksızlık iddialarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/436)
3.- Artvin Milletvekili Uğur Bayraktutan ve
22 milletvekilinin, İşsizlik Sigortası Fonu’na işçilerden kesilen milyonlarca
liranın aktarılmadığı ve İŞKUR’un da bu durumu takip etmediği iddialarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/437)

B) Önergeler
1.- İstanbul Milletvekili Mustafa Sezgin
Tanrıkulu’nun, (2/98) esas numaralı 12 Eylül 1980 Darbe Sürecinin Yolaçtığı
Mağduriyetlerin Giderilmesine İlişkin Kanun Teklifi’nin doğrudan gündeme
alınmasına ilişkin önergesi (4/81)

VIII.- ÖNERİLER
A) Siyasi Parti Grubu Önerileri
1.- HDP Grubunun, Diyarbakır Milletvekili
Çağlar Demirel tarafından, OHAL kapsamında demokratik siyaset kurumlarını devre
dışı bırakmaya yönelik başlatılan yoğun baskı, engelleme, gözaltı ve
tutuklamaların araştırılması ve tespit edilmesi amacıyla 30/11/2016 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin, Genel Kurulun 17 Ocak 2017 Salı günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi
2.- CHP Grubunun, Genel Kurulun 17, 18 ve
19 Ocak Salı, Çarşamba ve Perşembe günleri 15.00-21.00 saatleri arasında
çalışmalarını sürdürmesine ilişkin önerisi

IX.- SATAŞMALARA İLİŞKİN KONUŞMALAR
1.- Muş Milletvekili Ahmet Yıldırım’ın,
Sivas Milletvekili Hilmi Bilgin’in HDP grup önerisi üzerinde yaptığı konuşması
sırasında Halkların Demokratik Partisine sataşması nedeniyle konuşması
2.- Şanlıurfa Milletvekili Osman
Baydemir’in, İstanbul Milletvekili Mehmet Muş’un yerinden sarf ettiği bazı
ifadeleri sırasında şahsına sataşması nedeniyle konuşması
3.- Çorum Milletvekili Tufan Köse’nin,
Amasya Milletvekili Mehmet Naci Bostancı’nın yaptığı açıklaması sırasında
şahsına sataşması nedeniyle konuşması
4.- Manisa Milletvekili Özgür Özel’in,
İstanbul Milletvekili Mehmet Doğan Kubat’ın CHP grup önerisi üzerinde yaptığı
konuşması sırasında şahsına sataşması nedeniyle konuşması
5.- Manisa Milletvekili Özgür Özel’in,
Kırıkkale Milletvekili Ramazan Can’ın CHP grup önerisi üzerinde yaptığı
konuşması sırasında CHP Grubuna sataşması nedeniyle konuşması
6.- Bursa Milletvekili Lale Karabıyık’ın,
Amasya Milletvekili Mehmet Naci Bostancı’nın, yerinden sarf ettiği bazı
ifadeleri sırasında şahsına sataşması nedeniyle konuşması 
7.- Rize Milletvekili Osman Aşkın Bak’ın,
Manisa Milletvekili Özgür Özel’in, yerinden sarf ettiği bazı ifadeleri
sırasında şahsına sataşması nedeniyle konuşması 




X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1. Türkiye Cumhuriyeti Emekli Sandığı
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/796) ile Plan ve Bütçe Komisyonu Raporu (S. Sayısı: 446)
2.- Adalet ve
Kalkınma Partisi Genel Başkanı İzmir Milletvekili Binali Yıldırım ve Grup
Başkanvekilleri Kayseri Milletvekili Mustafa Elitaş, Amasya Milletvekili Mehmet
Naci Bostancı, Aksaray Milletvekili İlknur İnceöz, Çanakkale Milletvekili
Bülent Turan ve İstanbul Milletvekili Mehmet Muş ile 310 Milletvekilinin
Türkiye Cumhuriyeti Anayasasında Değişiklik Yapılmasına Dair Kanun Teklifi
(2/1504) ve Anayasa Komisyonu Raporu (S. Sayısı: 447 ve 447’ye 1’inci Ek)
3.- Serbest Bölgeler Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı
(1/666) ile Sanayi, Ticaret, Enerji, Tabii Kaynaklar, Bilgi ve Teknoloji
Komisyonu Raporu (S. Sayısı: 443)

XI.- OYLAMALAR
1.- (S. Sayısı: 446) Türkiye Cumhuriyeti
Emekli Sandığı Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı’nın oylaması

XII.- YAZILI SORULAR VE CEVAPLARI
1.- Niğde
Milletvekili Ömer Fethi Gürer'in, Niğde'nin merkez ilçesine bağlı bir köyün
sulama sorununa, 
Niğde'nin Bor ilçesine bağlı bir köyün sulama sistemi
sorununa, 
Niğde'nin Ulukışla ilçesine bağlı bir köyün sulama
ihtiyacına, 
Niğde'nin merkez ilçesine bağlı bir köyün sulama göleti
ve içme suyu deposu ihtiyacına,
Niğde'nin merkez ilçesine bağlı bir köyün sulama
sorununa,
Niğde'nin Çamardı ilçesine bağlı bir köyün sulama
ihtiyacına,
Niğde'nin Altunhisar ilçesine bağlı bir köyün sulama göleti
ihtiyacına,
Niğde'nin Çiftlik ilçesine bağlı bir köyün sulama
göleti ihtiyacına,
Niğde'nin Çiftlik ilçesine bağlı bir köyün sulama
ihtiyacına, 
İlişkin soruları ve Orman ve Su İşleri Bakanı Veysel
Eroğlu’nun cevabı (7/9892), (7/9893), (7/9894), (7/9896), (7/9897), (7/9898),
(7/9903), (7/9904), (7/9906)
2.- Niğde Milletvekili Ömer Fethi Gürer'in, güvenli
olmayan kırtasiye ürünlerinin denetimine ilişkin sorusu ve Gümrük ve Ticaret
Bakanı Bülent Tüfenkci’nin cevabı (7/9959)
3.- İstanbul Milletvekili Mahmut Tanal'ın, 4/C
kapsamındaki personele toplu sözleşme ile tanınan ücret hakkına ilişkin sorusu
ve Türkiye Büyük Millet Meclisi Başkan Vekili Ahmet Aydın’ın cevabı (7/10208)

17 Ocak 2017 Salı
BİRİNCİ OTURUM
Açılma Saati: 15.01
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Emre KÖPRÜLÜ (Tekirdağ), Sema KIRCI (Balıkesir),
----- 0 -----
BAŞKAN – Türkiye Büyük Millet Meclisinin 60’ıncı
Birleşimini açıyorum. 
Toplantı yeter sayısı vardır, görüşmelere başlıyoruz. 
IV.- OTURUM BAŞKANLARININ KONUŞMALARI
1.- Oturum Başkanı TBMM
Başkan Vekili Ayşe Nur Bahçekapılı’nın, Diyarbakır’daki saldırıda şehit
olanlara Allah’tan rahmet dilediğine ve Reina’da 39 kişiyi katleden caniyi
canlı olarak yakalayan Emniyet teşkilatı ile İçişleri Bakanına teşekkür
ettiğine ilişkin konuşması
BAŞKAN – Sayın milletvekilleri, Diyarbakır’daki
saldırıda hayatını kaybeden şehitlerimiz Mahmut Ava, Şenali Ocak, Ali Sevim ve
Maçkalı hemşehrim Kadir Miraç Özcan’a Allah’tan rahmet, değerli ailelerine ve
yakınlarına başsağlığı ve sabır, yaralılara da acil şifalar diliyorum.
Ayrıca Reina’da 39 kişiyi katleden caniyi canlı olarak
yakalayan Emniyet teşkilatımıza ve İçişleri Bakanımıza da teşekkürlerimizi
iletiyoruz. (AK PARTİ sıralarından alkışlar)
Gündeme geçmeden önce 3 sayın milletvekiline gündem
dışı söz vereceğim. 
Gündem dışı ilk söz, Iğdır’ın sorunları hakkında söz
isteyen Iğdır Milletvekili Mehmet Emin Adıyaman’a aittir.
Buyurun Sayın Adıyaman.
V.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Iğdır Milletvekili Mehmet Emin
Adıyaman’ın, Iğdır ilinin sorunlarına ilişkin gündem dışı konuşması
MEHMET EMİN ADIYAMAN (Iğdır) – Sayın Başkan, değerli
milletvekilleri; Iğdır’ın sorunlarına ilişkin gündem dışı söz almış
bulunmaktayım. Genel Kurulu saygıyla selamlıyorum.
Değerli milletvekilleri, Iğdır ilimiz bildiğiniz gibi “Doğunun
Çukurova’sı.” olarak bilinen çok güzel ve verimli topraklara sahip yeşil bir
ovadır. Iğdır Ovası, aynı zamanda, Türkiye’de 3 devlete komşu olan tek
ilimizdir. Dolayısıyla, Iğdır’ın sorunlarını gündeme getirmek ve Iğdır’ın
sorunlarını çözmek, aslında hepimizin görevidir. 
Değerli arkadaşlar, esasen, Iğdırlı halkımızın,
yurttaşlarımızın temel geçim kaynaklarının başında tarım gelmektedir. Ancak,
tarım politikalarına dair Hükûmetin uyguladığı yanlışlıklar, tarımı Iğdır’da
âdeta bitme noktasına getirmiş; özellikle sanayi tarımı noktasında Iğdır’da
âdeta tarım yapılamaz duruma gelinmiş durumda. Geçmişte bir pamuk ambarı olan
Iğdır, yine şeker pancarı üretiminde bölgeyi, özellikle Kars ve Ağrı şeker fabrikalarını
besleyen Iğdır, uygulanan kotadan dolayı âdeta şeker pancarı ekilemez duruma
gelmiş. Devlet Su İşlerine bağlı sulama kanallarında meydana gelen tıkanma,
toprakla dolma, yıpranma ve bunların tadilatının yapılmaması, yaz aylarının da
kurak olması nedeniyle tarımda verimliliği ciddi oranda düşürmektedir. Sulama
amaçlı, Iğdır’ın Tuzluca ilçesinde yapımına 2014 yılında başlanan ünlendi
Barajının 2018 yılında bitirilmesi gerekirken henüz yüzde 10’u yapılmış,
üstlenici firma iflas erteleme kararı almış ve bir adım bile ileri
gidilememiştir.
Yine, Iğdır’ın geçim kaynaklarının en önemlilerinden
bir tanesi de hayvancılıktır. Iğdır, özellikle küçükbaş hayvancılıkta ve yayla
hayvancılığında bölgenin en çok hayvan besleyen ili olmasına rağmen, hem ova
olması nedeniyle ve yaz aylarında ovanın tarım ürünleriyle kaplı olması
nedeniyle yaylalara çıkması gereken, yayla hayvancılığı yapan yurttaşlarımızın
yayla yasakları nedeniyle ciddi bir mağduriyetleri söz konusu. Dolayısıyla,
yayla hayvancılığı ve küçükbaş hayvan besiciliğinde ciddi bir gerileme söz
konusu.
Yine, Tarım ve Hayvancılık Bakanlığının koyun başı ya
da hayvan başı vermiş olduğu 300 liralık destek sadece besiciliğe
verildiğinden, yayla hayvancılığı yapanlar bu kredilerden ve bu desteklerden
faydalanamamaktadır. 
Ağrı Dağı gibi hem inanç turizmi hem dağ turizmi
açısından çok önemli imkânlara sahip olan bölgemizin Ağrı Dağı’na gerekli
yatırım yapılamamıştır. Sınır ticareti açısından 3 devletle komşu olan
Iğdır’ın, Nahçıvan Sınır Kapısı dışında Ermenistan ve İran sınır kapıları
kapalı ve serbest ticaret bölgeleri kurulamamıştır.
Kars-Iğdır-Nahçıvan Demir Yolu Projesi’nin bir an önce
hayata geçirilmesi, Iğdır’daki özellikle tarım ve hayvancılığa dair üretimin
Batı pazarlarına taşınmasında önemli rol oynayacaktır. 
Metzamor Nükleer Santrali, biliyorsunuz, Ermenistan’da
ve bunun yarattığı etkiyle Iğdır âdeta ülkemizde en yüksek kanser oranının
bulunduğu illerin başında gelmektedir, bu konuda bugüne kadar herhangi bir
girişim yapılamamıştır.
Yine, Iğdır Devlet Hastanesinin kan bankası, MR ve
ultrason cihazları yetersizdir. Yine, anjiyo cihazı bulunamadığından pek çok
hastamız ya Erzurum ya da Van’a gitmek zorunda kalıyor ki, özellikle kış
aylarında, bu, hastalarımızın hayatlarını kaybetmesine neden olmaktadır. 
Değerli arkadaşlar, hava yolu ulaşımında şu anda
Türkiye'nin en pahalı uçuşu Iğdır’a yapılmaktadır. Iğdır’a uçuşta bir biletin
en düşük fiyatı 300 liradan başlar, örneğin son günde bilet alırsanız 450-500
liraya kadar yükselmektedir. Bu da bir haksızlıktır Iğdır’daki yurttaşlarımız
açısından.
Yine, Iğdır’a kargo uçuşları yapılmadığından, özellikle
mal ve ürünlerin nakliyatında sıkıntı vardır. Üniversitemize dair sıkıntılar da
vardır.
(Mikrofon otomatik cihaz tarafından kapatıldı) 
BAŞKAN – Tamamlayın lütfen Sayın Adıyaman.
MEHMET EMİN ADIYAMAN (Devamla) – Bu sorunların
Hükûmetçe çözülmesi gerektiğine inanıyoruz.
Iğdır Üniversitesi, mevcut üniversiteler içerisinde
bütçeden en az pay ayrılan üniversitelerden bir tanesidir. Dolayısıyla, hem
üniversitenin gelişimi açısından bir yetersizlik söz konusu hem de aynı
zamanda, Iğdır Üniversitesinin Tuzluca ve Aralık ilçelerimizde birer meslek
yüksekokulu açması konusunda ciddi bir ihtiyaç söz konusudur. 
Değerli arkadaşlar, Iğdır, küçük bir ilimiz ama
-söylediğim gibi- 3 devletle komşu olması, iklimi ve coğrafyasıyla ve
sıcakkanlı insanlarıyla aslında bu geri kalmışlığı hak etmeyen, batıdaki iller
düzeyine çıkması gereken bir ilimiz. Dolayısıyla, Iğdır’ın bu temel
sorunlarının çözümünde Hükûmetin üzerine düşeni yapacağına inanıyor, hepinizi
saygıyla selamlıyorum. (HDP sıralarından alkışlar) 
BAŞKAN – Teşekkür ederim Sayın Adıyaman. 
Gündem dışı ikinci söz, Türkiye’de emeklilerin durumu
hakkında söz isteyen Afyonkarahisar Milletvekili Burcu Köksal’a aittir. 
Buyurun Sayın Köksal. (CHP sıralarından alkışlar) 
2.- Afyonkarahisar Milletvekili Burcu
Köksal’ın, Anayasa değişikliğinin kabul edilmesi hâlinde toplumsal etkilerine
ilişkin gündem dışı konuşması
BURCU KÖKSAL (Afyonkarahisar) – Sayın Başkan, değerli
milletvekilleri; emeklilerin sorunları üzerine söz almış olsam da Türkiye’nin
gündeminde yer alan Anayasa değişikliğinin kabul edilmesi hâlinde toplumsal
etkilerinden söz etmek istiyorum. 
Değerli arkadaşlar, bana göre, bu Anayasa teklifi bir
tek ses, tek nefes teklifidir. Bu teklifle, maalesef, bir ülkenin haktan,
hukuktan, demokrasiden nasıl uzaklaştığını, insanların nasıl ötekileştirilip
ayrıştırıldığını üzülerek görüyoruz. Öyle yetkiler veriyorsunuz ki Türkiye’de
âdeta bir kral yaratıyorsunuz. Bakın, güya, temel hak ve hürriyetler ve siyasi
ödevlere ilişkin Cumhurbaşkanının kararname çıkarma yetkisi yok ama eğer bu
Cumhurbaşkanı artan şiddet veya terör olaylarını gerekçe gösterip olağanüstü
hâl ilan ederse -öyle ya, Cumhurbaşkanı bu teklifle istediği zaman olağanüstü
hâl ilan edecek, istediği zaman Meclisi bile feshedecek- işte bu olağanüstü hâl
ilanından sonra hayatın hemen hemen her alanında kararname çıkarma yetkisine
kavuşacak ve bu kararnameler ne usul ne de esas bakımından Anayasa Mahkemesinin
denetimine tabi tutulmayacak. Yani “Ben haksızlığa uğradım, ne yapacağım?”
diyebileceğiniz hiçbir yargı mercisi olmayacak. 
O kadar tehlikeli bir yetki veriyorsunuz ki, bakın,
mesela başkan olağanüstü hâl ilanında bir kararname çıkarıp “Ey emekliler,
bugüne kadar yeterince maaş aldınız. Bundan sonra ekonomik kriz var, tulumbada
su bitti; maaşlarınızı ödeyemiyoruz, ödeyemeyeceğiz, bakın başınızın çaresine.”
diyebilir mi? Der çünkü bu yetki başkana verilmiş. Ya da yine bir olağanüstü
hâl kararnamesiyle “Kamudaki taşeron işçi sayımız fazla. 100 bin, 150 bin
taşeron işçinin işine son veriyorum.” diyebilir mi? Der. İşte o zaman kadro
sözü verip de tutmadığınız taşeron işçi kardeşim üstüne bir de işinden olacak
ama müracaat edebileceği hiçbir yargı mercisi bulunmayacak çünkü siz yetkiyi tek
bir kişide topluyorsunuz ve onun karşısında hiçbir denetim mekanizması
bırakmıyorsunuz. 
Olağanüstü hâl döneminde çıkaracağı bir kararnameyle
başkan Türkiye’de pancar üretimini yasaklayabilir ve “Bundan sonra piyasada
sadece nişasta bazlı şeker, tatlandırıcı kullanacaksınız.” diyebilir, çiftçiye
her türlü yasağı getirebilir. O zaman çiftçi kardeşlerim ne yapacak? Müracaat
edebilecekleri hiçbir yer yok arkadaşlar. Ve olağanüstü hâl döneminde
çıkabilecek bir kararnameyle, başkan tarafından çıkarılacak bir kararnameyle
holding, fabrika, şirketlere el konulabilecek ve onların gidebilecekleri hiçbir
yargı mercisi olmayacak, yetkiyi bir kişiye veriyorsunuz. 
Kadınlarımız, yıllardır hayatın her alanında eşit
mücadele veren kadınlarımız, onların haklarına dokunursa, bir olağanüstü hâl
kararnamesiyle birden fazla nikâh serbest kalırsa, miras hakkımız elimizden
alınırsa, çalışma hayatımız yasaklanırsa ne yapacağız arkadaşlar? Olmaz
demeyin. Bakın, bir bakan çıktı “Türkiye’deki işsizliğin nedeni, kadınların iş
aramasıdır.” dedi, yine birisi çıkıp “Kadın ve erkek eşit değildir, erkek
üstündür.” dedi. Bunlar bu ülkede oldu. Eğer bu teklif kabul edilirse ve başkan
bu düşünceyle hareket edip çalışma hakkımızı elimizden alırsa ne yapacağız veya
1934 yılında Mustafa Kemal Atatürk’ün bize tanıdığı seçme ve seçilme hakkımızı
kaybedersek ne yapacağız? Bunların gerçekleştirilmesi mümkün, teknik açıdan
önünde hiçbir engel yok arkadaşlar.
Burada, dişini tırnağına takıp mücadele ederek bu
kürsüye çıkmış, yemin etmiş bir kadın milletvekili olarak konuşuyorum;
yıllardır meslek hayatında erkeklerin egemen olduğu bir meslek hayatında
tutunma mücadelesi veren bir kadın avukat olarak konuşuyorum ve Türkiye’de
eşitlik mücadelesi veren binlerce kadından biri olarak konuşuyorum: Atatürk’ün
bize verdiği, altın tepside sunduğu bu hakları -öncelikle Meclisteki tüm kadın
vekillere, sonra Türkiye’deki bütün kadınlara sesleniyorum- Atatürk’ün bize
verdiği bu hakkı, lütfen kimseye teslim etmeyelim, haklarımızın gasbına, gelin,
hep beraber “hayır” diyelim. 
Saygılarımla. (CHP sıralarından alkışlar)
BAŞKAN – Teşekkür ederim.
MAHMUT TANAL (İstanbul) – Sayın Başkanım, sizinle
birlikte İstanbul Barosuna üyeydik. Bu kadın ve erkek eşitliği mücadelesinde,
hakikaten hep birlikte mücadele veriyorduk. Yani bu açıdan, ben bu olayı kendi
adıma üstlenmiyorum…
BAŞKAN – Nedir talebiniz Sayın Tanal?
MAHMUT TANAL (İstanbul) - …ama AKP Grubundan diğer
avukat arkadaşlarımız ne düşünürler, bilemem.
BAŞKAN – Teşekkür ederim.
Sayın Köksal, konuştuğunuz içerikte söz talebiniz
olsaydı, ben size gündem dışı yine de verecektim. Umarım, bir dahaki sefere
öyle yaparsınız.
Gündem dışı üçüncü söz, Cazibe Merkezleri Programı
üzerinde bir değerlendirme yapmak için söz isteyen Erzurum Milletvekili Mustafa
Ilıcalı’ya aittir.
Buyurun Sayın Ilıcalı. (AK PARTİ sıralarından alkışlar)
3.- Erzurum Milletvekili Mustafa
Ilıcalı’nın, Cazibe Merkezleri Programı’na ilişkin gündem dışı konuşması
MUSTAFA ILICALI (Erzurum) – Çok teşekkürler Değerli
Başkanım söz verdiğiniz için.
Değerli Başkanım, değerli milletvekilleri; hepinizi
saygılarımla selamlıyorum. 
Konuşmamın başında, ben de, dün Diyarbakır’da şehit
olan polislerimize -ki biri de benim hemşehrim, Erzurum Şenkayalı Şenali Ocak-
hepsine Allah’tan rahmet diliyorum. 
Reina’daki teröristi nefes kesen büyük bir operasyonla
yakalayan Emniyetimize, İstihbaratımıza, İçişleri Bakanımıza da şükranlarımızı
sunuyorum.
Benim bugünkü gündem dışı konuşmam tüm
milletvekillerini ve tüm grupları ilgilendiriyor ve öyle de bir şanslıyım ki
birinci konuşmacı Iğdır milletvekili, Iğdır’ın sorunlarını söyledi, “Iğdır’ın
sorunları nasıl çözülecek, Hükûmet ne yapıyor?” dedi yani sanki böyle ne güzel
denk gelmiş. İkinci konuşmacı da kürsünün öneminden bahsetti, geleceğe yönelik
tahminlerde bulundu. Ben de geleceğe yönelik tahminlerden ziyade bugün elimizde
olan bir imkândan tüm iktidar, muhalefet ne kadar haberdar, neler yapabiliriz,
onları zamanımın el verdiği ölçü içerisinde sizlerle paylaşmak istiyorum.
Bir kere, konuşma başlığım Cazibe Merkezleri Programı;
23 ili kapsıyor ve 100 milletvekilini kapsıyor. Burada, iktidarın, muhalefetin
toplam 100 milletvekili var bu illerde; AK PARTİ’nin ise bunun sadece yarısı,
50 milletvekili var. Şurada da bazı slaytlar var, haritadan görüyorsunuz, kendi
seçim bölgemi de ilgilendiren, 23 ili ilgilendiren bir program. 
Peki, “Acaba bu program nedir? Bu programla hakikaten,
bu iller gerçekten kalkınabilecek midir?” diye baktığımızda, bir kere,
öncelikle, bu işlerle de ilgilenmiş, üniversitede emeğini vermiş, benzer
projelerde çalışmış bir milletvekili olarak diyorum ki: Bu, çok ayağı yere
basan, önemli bir kalkınma programıdır. Bu programı 4 Eylül 2016’da
Diyarbakır’da açıklayan Başbakanımız Sayın Binali Yıldırım’a ve bu konuyla
ilgili Kalkınma Bakanımız Lütfi Elvan ve bürokratlarına, destek veren herkese
teşekkürü bir borç biliyorum. Şu anda öyle iyi bir noktadayız ki bu programla
ilgili olarak mevzuat düzenlendi, Bakanlar Kurulu kararı çıktı, şimdi tebliğ,
yönetmelik hazırlanıyor. 
“Bu program nedir, neler yapılabilir?” diye hızlı bir
baktığımızda -zamanın da çok fazla el vermeyeceğini bilerek- bir kere, bu
illerde -değerli Iğdır vekilim de söyledi- hangi kritere bakarsak bakalım, 23
ildeki refah durumu, ihracata baksak, fert başına düşen millî gelire baksak
diğer illerin çok çok altında. 
HAYDAR AKAR (Kocaeli) – On beş yıldır niye
geliştirmediniz Mustafa Bey? On beş yıldır niye yapmadınız bunu?
MUSTAFA ILICALI (Devamla) – Vekillerim, burayı topyekûn
bir kalkındırmamız lazım. Nasıl kalkındıracağız? 
HAYDAR AKAR (Kocaeli) – On beş yıldır niye yapmadınız
bunu?
MUSTAFA ILICALI (Devamla) – Birkaç slayta beraber
bakalım. Bir kere, bu coğrafyanın yüzölçümü Türkiye’nin yüzde 26’sı, sürekli
göç veriyor. Kocaeli’yi de ilgilendiriyor bu. Sadece 23 ili değil, İstanbul’u
da ilgilendiriyor, İzmir’i de ilgilendiriyor. 
HAYDAR AKAR (Kocaeli) – Evet, tamam. 
MUSTAFA ILICALI (Devamla) – Dolayısıyla, 81 ili
ilgilendiriyor ve ben buradan şöyle görüyorum ki bu Mecliste iktidar
partisinden biri konuştuğunda muhalefet genelde dinlemez. Çok sağ olun,
ilginizi çekti, grup başkan vekilimiz de geldi. 
Sayın milletvekilleri, bakın, nüfusun yüzde 16’sı
burada yaşıyor. Sürekli geç veriyor ya. Bakın, bizim bu tip somut şeylere bir
el atmamız lazım. Burada ne yapabiliriz?
HAYDAR AKAR (Kocaeli) – Hocam, on beş yıldır yeni mi keşfettiniz,
onu soruyorum Hocam. 
MUSTAFA ILICALI (Devamla) – Şimdi, Sayın Vekilim, bir
dakika yirmi yedi saniye var. Şu, işte, gelir düzeyi. Bakın, bu illerdeki gelir
düzeyi, bu diğer illerin ortalaması. Burada benim en çok ilgimi çeken şudur:
Buradan görebilirseniz, tüm Türkiye’deki, değerli milletvekilleri, ihracatın
yüzde 2,3’ü. Yani, şimdi bunu nasıl yapacağız?
HAYDAR AKAR (Kocaeli) – Ne kadar başarısız olduğunuzu
gösteriyor Hocam o. 
MUSTAFA ILICALI (Devamla) – Buradan bakalım. Şimdi,
bölgelere göre işsizlik oranı çok çok yüksek. Burada tekrar baktığımız zaman,
işsizlik oranı Türkiye ortalamasına göre çok fazla. Burada organik…
AYTUĞ ATICI (Mersin) – İktidar partisine söyleyin onu. 
HAYDAR AKAR (Kocaeli) – Hocam, Acun’u yollasaydık
şimdiye kadar hallederdi. 
MUSTAFA
ILICALI (Devamla) – Ya, değerli milletvekilleri, şurada şu kardeşinize itimat
edin. Bilmediği, güvenmediği, anlamadığı şeyi kalkıp iktidar partisi
milletvekili de olsa reklam manasında konuşmaz. Bu önemli, anlamlı, 550 kişiyi
ilgilendiriyor, bu ülkeyi ilgilendiriyor, bizlerin doğup büyüdüğü, her şeyimizi
borçlu olduğumuz coğrafyayı ilgilendiriyor ve vatandaş bizi seyrediyor,
“Muhalefet, CHP ne dedi? Anayasa’daki gibi mi tavrı var? HDP ne dedi, MHP ne
dedi, bir bakalım.” diye bakacak. 
HAYDAR
AKAR (Kocaeli) –Destekliyoruz ama soruyoruz Hocam: On beş yıldır niye
dinlemediler sizi?
MUSTAFA
ILICALI (Devamla) – Ya, değerli kardeşim, bir dakika Sayın Kocaeli Vekilim, bir
saniye. 
Şimdi,
burada, işte, göçe baksak fazla göç veriyor. Neye baksak her şey olumsuz.
Şimdi, peki, burada bu program ne yapacak? Bu programla ilgili… 
Değerli
Başkanım, bir dakika söz verirseniz. 
HAYDAR
AKAR (Kocaeli) – Ver Başkanım, ver. 
MAHMUT
TANAL (İstanbul) – İki dakika verin Başkanım. 
HAYDAR
AKAR (Kocaeli) – İki dakika ver Başkanım. 
BAŞKAN
– Bir müsaade edin arkadaşlar. 
Tamamlayın
lütfen Sayın Ilıcalı. Bir dakika daha ek süre veriyorum. 
MUSTAFA
ILICALI (Devamla) – Ben de ilk defa bir ilki yapıyorum, iki dakika verdiğiniz
için ben de buradan sizi alkışlıyorum. 
HAYDAR
AKAR (Kocaeli) – Konuş Hocam, konuş… 
MUSTAFA
ILICALI (Devamla) – Bu program bir kalkınma planıdır, bütüncül bir şekilde ele
alınmıştır. Bu bölgelerin potansiyeline uygun olarak burada neler yapılabilir?
Burada kamu yatırımı vardır, özel sektör yatırımı vardır. Kamu yatırımı olarak
değişik bakanlıkların 62 milyar liralık bir yatırımı vardı. İşte, o yatırımdan,
mesela, birinci konuşmacının söylediği, Ulaştırma Bakanlığınca demir yolu
yapılabilir; yeni, şehir içindeki birtakım yollar iyileştirilebilir. Burada TOKİ’ye
ait ilave yatırımlar var, Sağlık Bakanlığına ait yatırımlar var; en önemlisi de
batıdaki milletvekillerini de çok ilgilendiren özel sektör yatırımı vardır.
Burada bir yılda 1 milyar liralık bir yatırımı planlamıştır ve Kalkınma
Bakanlığımız bu konuda Kalkınma Bankasını koordinasyonu yapmak üzere
görevlendirmiştir. Bu 1 milyarla neler yapılacaktır? Diyelim, batıdaki,
Kocaeli’deki fabrikasını Erzurum’a taşıyabilir, Iğdır’a taşıyabilir, bu girer;
faizsiz yatırım vardır, anahtar teslimi bina yapımı vardır bunun içerisinde.
Çok muazzam düşünülmüştür. 
(Mikrofon
otomatik cihaz tarafından kapatıldı) 
MUSTAFA
ILICALI (Devamla) - Bunun ne kadar iyi düşünüldüğünü anlatmak için de bir
dakikaya daha ihtiyacım var.
MAHMUT
TANAL (İstanbul) – Bence bir beş dakika daha versin Başkan, hocayı
dinleyeceğiz.
ÖZGÜR
ÖZEL (Manisa) – Ver Başkanım, ver.
HAYDAR
AKAR (Kocaeli) – Bir dakika da benden ver Başkan.
BAŞKAN
– Bir dakika zaten verdim, diğer arkadaşlara karşı bir adaletsizlik yapmak
istemem.
MAHMUT
TANAL (İstanbul) – Sermayeden zarar mı edeceğiz Sayın Başkan? Genel Kurul
olarak istiyoruz.
HAYDAR
AKAR (Kocaeli) – Benim konuşmamdan kesersin.
BAŞKAN
- Muhalefet çok istiyor, peki, artı bir dakika daha veriyorum. Muhalefet çok
istiyor, özellikle Haydar Akar çok istiyor.
MUSTAFA
ILICALI (Devamla) – Muhalefete sonsuz teşekkürler ediyorum.
22’nci
Dönem Milletvekilliğimde -özellikle şehir plancı CHP milletvekilimizden bu şeyi
incelemesini istirham ederim- 4 ciltlik bir gelişme planı yapılmıştır;
Erzurum-Erzincan-Bayburt. Bu proje o zamanki değişik üniversitelerle, yine
Lütfi Elvan o zaman Müsteşar Yardımcısıydı, onun desteğiyle… Şimdi, bu 4
ciltlik şey 23 il için tüm potansiyeline uygun bir proje hâline getirilmiştir. 
MAHMUT
TANAL (İstanbul) – Bize birer tane gönderin Hocam.
MUSTAFA
ILICALI (Devamla) – Ben buradan, tabii, bir dakika daha isteyip istismar etmek
istemem ama bütün milletvekillerimize daha önce yapılan planla ilgili
çalışmaları, bu planın ana hedeflerini sizlerle paylaşabilirim. Anayasa
oylamalarından sonra da Kalkınma Bakanımız Sayın Lütfi Elvan konuyla ilgili çok
önemli bilgiler verecektir. 
Bakın,
ben bir milletvekili olarak -İbrahim Bey, diğer Erzurum milletvekilleri- en az
5 yatırımcıyı getirdim Erzurum’a, 1 milyar liralık bir yatırımdır. Diğer
vekillerimiz getirmiştir.
HAYDAR
AKAR (Kocaeli) – Bravo Hocam!
MEHMET
DOĞAN KUBAT (İstanbul) – Bravo!
MUSTAFA
ILICALI (Devamla) – Mesela, ben de sizlerin yerinde olsam, bu 23 ilden
olmasanız bile “Ya, Kocaeli’yle de bu vekilleri bir birleştireyim, buradan bir
potansiyel oluşturayım.” diyebilirsiniz.
(Mikrofon
otomatik cihaz tarafından kapatıldı)
MUSTAFA
ILICALI (Devamla) – Bana verilen süreye itiraz etmediğiniz için hepinize çok
teşekkür ediyorum.
Saygılar
sunuyorum. (AK PARTİ sıralarından alkışlar)
BAŞKAN
– Teşekkür ederiz Sayın Ilıcalı.
MAHMUT
TANAL (İstanbul) – Birer fotokopi istiyoruz Sayın Hocam.
HAYDAR
AKAR (Kocaeli) – Sayın Başkanım…
BAŞKAN
– Sayın Akar…
HAYDAR
AKAR (Kocaeli) – İzin verirseniz, Hocam, Mustafa Bey Kocaeli’nin de adını
geçirerek, bana da bakarak, “Kocaeli Milletvekilimiz de duysun.” diyerek…
İLYAS
ŞEKER (Kocaeli) – Belki bana sataşmıştır yahu.
HAYDAR
AKAR (Kocaeli) – Yok, direkt bana söyledi.
MUSTAFA
ILICALI (Erzurum) – Destek manasında.
HAYDAR
AKAR (Kocaeli) – Söz de istemiyorum, şuradan, yerimden kayıtlara geçsin diye
söylüyorum.
BAŞKAN
– Yerinizden bir dakika vereyim Sayın Akar.
HAYDAR
AKAR (Kocaeli) – Aslında çok güzel şeyler söyledi, teşekkür ediyorum.
BAŞKAN
– Yerinizden söz verdim Sayın Akar, açın mikrofonunuzu.
Kocaeli’ye
sataşma yok, Sayın Haydar Akar’ın adı geçtiği kendisine bir dakika söz verdim.
Buyurun
Sayın Akar.
VI.- AÇIKLAMALAR
1.- Kocaeli Milletvekili Haydar Akar’ın,
Erzurum Milletvekili Mustafa Ilıcalı’nın yaptığı gündem dışı konuşmasındaki
bazı ifadelerine ilişkin açıklaması
HAYDAR
AKAR (Kocaeli) – Sevgili Hocam Mustafa Bey’le, zaman zaman kürsüde konuşurken
de karşılıklı konuşuruz böyle. Güzel şeyler söyledi, güzel işler anlattı, biz
de daha fazlasını anlatsın diye zaman kısıtlamasını kaldırdık, iki dakika da
fazla konuştu diğer arkadaşlarımızdan.
MUSTAFA
ILICALI (Erzurum) – Çok teşekkür ediyorum.
HAYDAR
AKAR (Kocaeli) – Tabii, böyle bir projeyi iki dakikada anlatmak da mümkün değil
bakıldığında ama burada aklımıza şöyle bir şey geliyor: Hocam, keşke AKP Grubu
sizi daha önce keşfetseydi de -on beş yıldır- güneydoğunun, doğunun bu istihdam
problemini, bu üretim problemini çözebilseydik. Demir yollarının yapılmasını,
sağlık kuruluşlarının yapılmasını da söylediniz. Binalar on beş yıldır
Türkiye’nin problemini çözmedi, çözmediğini de bugün işsizliğin hangi oranda
arttığını görerek zaten kendini ispatlamıştır. Keşke Türkiye’nin her tarafında
devletin ve özel sektörü teşvik edici ve üretime teşvik edici diyorum… Sadece
bunun para verme ayağı yok; beyaz yakalı ayağı var, lojistik ayağı var, ham madde
ayağı var ve ürünün piyasaya sürülme ayağı var. Bu, topyekûn düşünülmesi
gereken bir konu ama çok geç kalınmış bir konu.
Teşekkür
ediyorum dile getirdiğiniz için.
MUSTAFA
ILICALI (Erzurum) – Ben de size teşekkür ediyorum, hep beraber yapacağız
inşallah.
BAŞKAN
– Ben de teşekkür ederim Sayın Akar.
Sayın
milletvekilleri, şimdi, sisteme giren 15 milletvekiline yerlerinden birer
dakikalık söz vereceğim.
Söz
vereceğim sayın milletvekillerinin isimlerini okuyorum: Sayın Akın, Sayın
Taşkın, Sayın Gürer, Sayın Atıcı, Sayın Şeker, Sayın Kaplan Hürriyet, Sayın
Çamak, Sayın Tanal, Sayın Akaydın, Sayın Arslan, Sayın Özdemir, Sayın Kayan,
Sayın Arık, Sayın Turan, Sayın Erdoğan.
Buyurun
Sayın Akın, sizden başlıyoruz.
2.- Balıkesir Milletvekili Ahmet Akın’ın,
Reina katliamının katilini canlı olarak yakalayan polisleri kutladığına ve tüm
milletvekillerine ülkenin geleceğini karartmamaları çağrısında bulunduğuna
ilişkin açıklaması
AHMET AKIN (Balıkesir) – Sayın Başkan,
teşekkürler. 
Öncelikle, yılbaşı gecesi Ortaköy’ü kana bulayan katili
canlı olarak yakalayan kahraman polislerimize bir kez daha buradan teşekkür
ediyoruz, büyük başarıyı da kutluyoruz. Ayrıca, o katliamda kaybettiğimiz
canlara da tekrar Allah’tan rahmet, yaralılara da şifalar diliyorum. 
Çok değerli milletvekilleri, geçen hafta burada Anayasa
değişikliği paketini hep birlikte görüştük. Cumhuriyet Halk Partisi Grubu
olarak, büyük bir mücadeleyle bu getirilecek olan teklifin felaketi üzerine
sizleri bilgilendirmeye çalıştık ama sizlere dinletemedik. Ben, bir kez daha
bir milletvekili arkadaşınız olarak değil de bu ülkenin bir evladı, sade
vatandaşı olarak sağduyu sahibi tüm milletvekillerine seslenmek istiyorum: Bu
ülkenin geleceğini lütfen karartmayın. Atalarımızın kanlarıyla, canlarıyla,
bedel ödeyerek kurduğu cumhuriyet ve demokrasiye kıymayın. Bu teklif,
çocuklarımızın, torunlarımızın gelecekte demokratik bir ülkede yaşaması için…
(Mikrofon otomatik cihaz tarafından kapatıldı) 
BAŞKAN – Teşekkür ederim. 
Sayın Taşkın…
3.- Mersin Milletvekili Ali Cumhur Taşkın’ın,
16 Ocak Refah Partisinin kapatılmasının 19’uncu yıl dönümüne ve istikrarın,
verimin artacağı, parti kapatmanın tarih olacağı Anayasa değişikliğine “evet”
dediğine ilişkin açıklaması
ALİ CUMHUR TAŞKIN (Mersin) – Teşekkür ederim Sayın
Başkan. 
Refah Partisi, “irtica ve laiklik karşıtlığı” gibi
düzmece iddialarla Anayasa Mahkemesi tarafından on dokuz yıl önce kapatıldı.
Yüzde 21 oy almış ve 158 milletvekiline sahip iktidar ortağı bir parti
gayrimillî kesimler tarafından siyasetten uzaklaştırıldı fakat göklerden gelen
bir karar olduğuna inanan Erbakan Hocamız, bu olayı tarihin akışı içerisinde
basit bir nokta olarak yorumladı. Düşüncelerine, fikirlerine karanlık eller set
vurmaya çalışsa da medeniyet davamız ilelebet sürecektir çünkü onun davası hak
davasıdır, adalet davasıdır. Çok şükür, bugün, bu davayı Recep Tayyip Erdoğan
önderliğinde kurulan ak kadrolar sürdürmektedir, bir daha bu ülkede partiler
kapatılmasın, darbelerle demokrasi sekteye uğratılmasın diye canla başla
çalışmaktadır. İşte bu yüzden, “Cumhurbaşkanlığı sistemi” diyoruz, milletin
kendi Hükûmetini, kendi Cumhurbaşkanını belirleyebildiği, istikrarın ve verimin
artacağı, parti kapatmanın tarih olacağı bu değişikliğe “evet” diyor, yüce
Meclisi saygıyla selamlıyorum. 
BAŞKAN – Teşekkür ederim. 
Sayın Gürer…. 
4.- Niğde Milletvekili Ömer Fethi Gürer’in,
Çalışma ve Sosyal Güvenlik Bakanı Mehmet Müezzinoğlu’nun işsizlikle ilgili bazı
açıklamalarına ilişkin açıklaması
ÖMER FETHİ GÜRER (Niğde) – Teşekkürler Sayın Başkan. 
Çalışma ve Sosyal Güvenlik Bakanı son
günlerde ilginç açıklamalar yapıyor. Üniversite mezunu gençlerin yaklaşık yüzde
30’unun iş aramadığına dikkat çeken Çalışma ve Sosyal Güvenli Bakanı Mehmet
Müezzinoğlu “Bu gruplarla ilgili çalışma yapılması talimatını verdim ‘Neden
istihdama girmek istemiyorlar, bunu araştıralım.’ dedim.” diyor. Oysa, Sayın
Bakana “Ne kadar üniversite mezunu işsiz?” diye sormuştum. İŞ-KUR’a
başvuranların Temmuz 2016’da 437.481 kişi olduğunu bildirmişti. 11 Ocak 2017
tarihinde yazılı soru önergemize verdiği cevaba göre de 509.536 üniversite
öğrencisi İŞKUR’dan iş bekliyor. Altı ayda 72 bin -üniversite mezunu- iş arama
müracaatı arttığı hâlde, Sayın Bakanın bunları yok gibi görüp “Neden
üniversiteliler iş için başvuruda bulunmuyor?” demesini yadırgadım. Şu anda
üniversite mezunlarından -İŞKUR’a başvuranların dışında- yaklaşık 1 milyona
yakını işsiz.
BAŞKAN – Sayın Atıcı…
5.- Mersin Milletvekili Aytuğ Atıcı’nın,
Kıbrıs meselesinin başkanlık sisteminden çok daha acil ve önemli olduğuna
ilişkin açıklaması
AYTUĞ ATICI (Mersin) – Değerli arkadaşlar, Türkiye
Büyük Millet Meclisi anlamsız bir şekilde başkanlıkla meşgul edilirken Kıbrıs
elden gidiyor, haberiniz var mı? Getirmeye çalıştığınız tek adam dikta
rejiminde Cumhurbaşkanına tek başına uluslararası anlaşma imzalama yetkisi
veriliyor, haberiniz var mı? Kıbrıs, Büyük Orta Doğu Projesi’nin önemli bir
parçasıdır, BOP Eş Başkanı olan Cumhurbaşkanı yarın Kıbrıs’ı vermek için imza
attıktan sonra, “Amerika Birleşik Devletleri, Avrupa Birliği ve Yunanistan beni
kandırmış, Allah ve milletim beni affetsin.” dediğinde Kıbrıs elden gitmiş
olacak, haberiniz var mı? Ülkeyi tek kişiye emanet etmenin ne kadar sakıncalı
olduğu Kıbrıs meselesiyle bir kez daha ortaya çıkmış bulunuyor. Arkadaşlar,
Kıbrıs, başkanlık sisteminden çok daha acil ve önemlidir, haberiniz var mı?
BAŞKAN – Sayın Şeker…
6.- Kocaeli Milletvekili İlyas Şeker’in,
Kocaeli Gazeteciler Cemiyetinin 16 Ocak 1923 tarihinde Mustafa Kemal Atatürk’ün
İzmit’te basın toplantısı yaptığı günü Basın Onur Günü olarak kutladığına ve
Kayseri’deki hain terör saldırısında şehit olan Abdulsamet Özen’in yerel bir
gazetede çalışan babasına plaket vermesini takdir ettiğine ilişkin açıklaması
İLYAS ŞEKER (Kocaeli) – Teşekkür ederim Sayın Başkan.
Bundan doksan dört yıl önce, yani 16 Ocak 1923 yılında Mustafa
Kemal Atatürk’ün İzmit Kasr-ı Hümayun’da yaptığı basın toplantısını Kocaeli
Gazeteciler Cemiyeti Basın Onur Günü olarak kutluyor. Atatürk, “Yeni Türk
devletinin siyasi rejimi cumhuriyet olacaktır.” fikrini ilk kez bu basın
toplantısında açıklamıştır. Atatürk’ün Kocaeli’de bu toplantıyı yapmış olması
kente verdiği önemi göstermektedir. Kocaeli bugün de gerek ekonomi gerekse
jeopolitik açıdan aynı önemi korumaktadır. Av Köşkü olarak da bilinen Kasr-ı
Hümayun IV. Murat döneminde inşa edilmiş, Sultan Abdülaziz döneminde
yenilenmiştir. En önemli özelliği İstanbul dışındaki tek saraydır. 
Kocaeli Gazeteciler Cemiyetinin Kayseri’deki hain terör
saldırısında şehit olan Abdulsamet Özen’in yerel gazetede çalışan babasına
bugün de plaket vermesini takdir ediyor, Cemiyet Başkanı Çetin Gürol’u ve
Yönetim Kurulunu tebrik ediyorum. 
BAŞKAN – Sayın Hürriyet…
7.- Kocaeli Milletvekili Fatma Kaplan
Hürriyet’in, başkanlık kavgasının kazananının millet olmayacağına, sadece bir
kişi olacağına ilişkin açıklaması
FATMA KAPLAN HÜRRİYET (Kocaeli) – Teşekkür ediyorum
Sayın Başkan.
FETÖ ve çetesinin 3 bomba attığı Meclise 18 maddelik
Anayasa’yla 18 bomba atmak isteyen AKP’nin Anayasa meydan muhaberesiyle
dayattığı rejim değişikliğidir ve AKP demokrasi treninden inmek için beklediği
durağa gelmiştir. İktidar sahipleri, şu anda demokrasinin üzerinde
oturuyorsunuz, derhâl kalkın oradan ve ülke rahat nefes alsın. Bu Anayasa’yı
kim yazıp elinize verdiyse, şu anda tam da FETÖ’nün projesi hayata geçirilmek
istenmektedir. Bu başkanlık kavgasının kazananı millet olmayacak, sadece bir
kişi olacaktır. Bu kavgada kalbimizdeki haklı isyanımız kuvvetimizdir ve siz
itaat ederken biz bu kuvvetle direnmeye devam edeceğiz.
Teşekkür ederim.
BAŞKAN – Teşekkür ederim Sayın Kaplan.
Sayın Çamak…
8.- Mersin Milletvekili Hüseyin Çamak’ın,
Okul Sosyal Hizmeti Projesi’nin bir an önce hayata geçmesinin hem toplumsal bir
ihtiyaca yanıt vereceğine hem de sosyal hizmet uzmanlarının istihdam sorununa
kısmi de olsa çözüm getireceğine ilişkin açıklaması
HÜSEYİN
ÇAMAK (Mersin) – Teşekkür ederim Sayın Başkan.
Sosyal
hizmet uzmanlığı ve sosyal hizmet mesleği her şeyden önce sosyal değişme ve
kalkınmayı hedefleyen bir meslek alanıdır. Devlet sosyal hizmet uzmanlarına
yeterli ve hakkaniyetli kadrolar vermiyor. Dahası, bu meslek alanına atanması
gereken sosyal hizmet bölümü mezunları yerine farklı bölümlerden atama
yapılmaktadır. 12 Kasım 2015 tarihli Resmî Gazete’de yayımlanarak yürürlüğe
giren ve 2016 yılına kadar açılması planlanan “Okul Sosyal Hizmeti” hâlâ
faaliyete geçmemiştir. Bu projenin bir an önce hayata geçmesi hem toplumsal bir
ihtiyaca yanıt verecek hem de bu meslek alanındaki istihdam sorununa kısmi de
olsa bir çözüm getirmiş olacaktır.
Teşekkür
ederim.
BAŞKAN
– Teşekkür ederim Sayın Çamak.
Sayın
Tanal…
9.- İstanbul Milletvekili Mahmut Tanal’ın,
koalisyon dönemlerinde işsizlik oranı rakamları tek haneliyken tek başına
iktidar olmasına rağmen AK PARTİ döneminde işsizlik oranlarında rekor
kırıldığına ilişkin açıklaması
MAHMUT TANAL (İstanbul) – Teşekkür ederim Sayın Başkan.
1984 yılında, Turgut Özal döneminde işsizlik oranı
yüzde 7’ydi; 1991, Mesut Yılmaz döneminde işsizlik oranı yüzde 7’ydi; 1995,
Tansu Çiller döneminde işsizlik oranı yüzde 6’ydı; 2000 yılında, Bülent Ecevit
döneminde işsizlik oranı yüzde 6’ydı; on dört yıldır tek başına iktidar olan
AKP döneminde 2016 rakamlarına baktığımızda işsizlik oranı rekor kırarak yüzde
11 oldu. Koalisyon dönemlerinde işsizlik tek haneliyken tek başına iktidar
olmanıza rağmen işsizlik oranlarında rekor kırdınız. Başkanlık için
gösterdiğiniz gayretin yüzde 1’ini, halkın önemli sorunu olan işsizlik sorununu
çözmek için neden sarf etmiyorsunuz?
Teşekkür ederim.
Saygılarımı sunarım.
BAŞKAN – Teşekkür ederim Sayın Tanal.
Sayın Akaydın…
10.- Antalya Milletvekili Mustafa
Akaydın’ın, Sarıkamış şehitlerini anma töreninde anorağının kolunda İngiliz
bayrağı taşıyan Ulaştırma Bakanı Ahmet Arslan’ı kınadığına ve yeni müfredat
çalışmalarını bir oldubittiye getirme hevesindeki Millî Eğitim Bakanlığını
aklıselime davet ettiğine ilişkin açıklaması
MUSTAFA AKAYDIN (Antalya) – Sayın Başkan, değerli
milletvekilleri; öncelikle, Sarıkamış şehitlerimizi anma töreninde, anorağının
kolunda İngiliz bayrağı taşıyan Ulaştırma Bakanımız Ahmet Arslan’ı kınıyorum.
Bu davranış, Birinci Dünya Savaşı’nda İngilizlere karşı da savaşarak şehit olan
tüm Mehmetçiklerin ruhlarını taciz etmiştir. 
Diğer taraftan, yeni müfredat çalışmalarını bir
oldubittiye getirme hevesindeki Millî Eğitim Bakanlığını da aklıselime davet
ediyorum. Mustafa Kemal Atatürk ve İsmet İnönü’yü önemsizleştirmek, evrim
teorisini müfredattan çıkarmak, cihat olgusunu işlemek, öğrencilerimize karşı,
cumhuriyete karşı, akıl ve bilime karşı büyük bir haksızlıktır. İlgili
bakanlığı bir an önce bu vefasız tutumdan vazgeçmeye çağırıyorum. Evrim teorisi;
modern biyoloji, moleküler biyoloji ve genetik bilimlerinin temelidir. Artık
vazgeçilmez biçimde bütün dünya müfredatlarında yer almaktadır. Öyle
anlaşılıyor ki eğitim sistemi müfredat değişiklikleriyle…
(Mikrofon otomatik cihaz tarafından kapatıldı) 
BAŞKAN – Teşekkür ederim Sayın Akaydın.
Sayın Arslan…
11.- Denizli Milletvekili Kazım Arslan’ın,
tütün üreticisiyle yapılan sözleşmeye uymayan tüccarlara gerekli yaptırımın
uygulanmasını istediğine, pamuk, pancar, fındık, zeytin, üzüm gibi ürünlerin
stratejik sanayi ürünü olarak ilan edilmesinin düşünülüp düşünülmediğini ve
hayvancılığın desteklenmesi için yeni çalışmalar olup olmadığını öğrenmek
istediğine ilişkin açıklaması
KAZIM ARSLAN (Denizli) – Gıda Tarım ve Hayvancılık
Bakanına soruyorum:
1) Denizli ve ilçelerinde tüccara tütün teslimleri
yapılmaktadır. Tüccarla tütün üreticisi arasında önceden yapılmış miktar ve
fiyat anlaşması vardır. Tüccar sözleşmeye uymayarak, önceden belirledikleri 17,
18 Türk liralık başfiyata, anlaştıkları fiyata uymayarak, tütün üreticisinin
elinden 10, 11, 12 Türk lirası gibi fiyatlarla tütünü teslim almaktadır. Buna
Bakanlığınızın müdahale etmesini, sözleşmeye uymayan tüccarlara gerekli ikazın
ve yaptırımın uygulanmasını istiyorum.
2) Ülkemizde yoğun bir şekilde pamuk, pancar, fındık,
zeytin, üzüm gibi sanayimizin hammaddesi ürünler üretilmektedir. Bu ürünleri
stratejik sanayi ürünü olarak ilan etmeyi düşünüyor musunuz? 
3) Hayvancılık yapan, et ve süt üretimini
gerçekleştiren çiftçimizin sütünü satamadığı, sattığı parasını da alamadığına
ilişkin şikâyetler geliyor. Bunların düzeltilmesi için takibat yapıyor musunuz?
Hayvancılığın desteklenmesi için yeni çalışmanız var mı?
Teşekkür ederim. 
BAŞKAN – Sayın Özdemir…
12.- İstanbul Milletvekili Sibel
Özdemir’in, Millî Eğitim Bakanlığının EĞİTİM-BİR-SEN’in önerilerini temel
alarak hazırladığı taslak müfredata ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan.
Millî
Eğitim Bakanlığı ayrıcalıklı bir sendika olan Eğitim-Bir-Sen’in hazırladığı
raporu ve önerilerini de temel alarak, bir taslak müfredatı kamuoyuna sundu.
Anayasa değişikliğiyle yapılmak istendiği gibi bu müfredat taslağı da
cumhuriyetten kopuşun, aynı zamanda Cumhuriyet Dönemi müfredatından,
Atatürk’ten ve bilimden kopuşun taşlarını döşemektedir. Ulusal kuruluş ve
kurtuluş mücadelemiz gölgelenerek aynı menzile birlikte giden bir siyasal
partiyle bir cemaat yapılanması arasındaki çıkar çatışmalarının sonucunda
devlet mekanizmasındaki yapıların çöküşüne neden olan 15 Temmuzun müfredata
eklenmesini de kabul etmiyoruz. 
Sayın
Bakana soruyorum: Aynı menzile varmak için devletin kurumsal yapılarının nasıl
çökertildiğini müfredatta, derslerde nasıl anlatacaksınız, merak ediyorum? 
BAŞKAN
– Sayın Kayan…
13.- Kırklareli Milletvekili Türabi
Kayan’ın, iki yüzyılı aşkın bir süredir sürdürülen modernleşme hareketinin
topyekûn imhası demek olan Anayasa değişikliğinin toplumun binlerce yıldan beri
takip ettiği uygarlaşma çabalarıyla taban tabana zıt olduğuna ilişkin
açıklaması
TÜRABİ
KAYAN (Kırklareli) – Teşekkür ederim Sayın Başkan.
Balta
Limanı Anlaşması, Tanzimat Fermanı, Islahat Fermanı, Birinci Meşrutiyet, İkinci
Meşrutiyet, birinci Anayasa, ikinci Anayasa, üçüncü Anayasa ve dördüncü Anayasa
olmak üzere yaklaşık iki yüz yılı aşkın bir süredir sürdürdüğümüz modernleşme
hareketinin topyekûn imhası demek olan bu Anayasa değişikliği toplumumuzun
binlerce yıldan beri takip ettiği uygarlaşma çabalarıyla taban tabana zıttır.
Doksan üç yıl önce egemenlik halka verilmişken bugün millî egemenliğin halktan
alınarak tek bir kişiye verilmesiyle bir diktatör yaratılmak isteniyor.
Diktatör yarattığınız zaman, toplumu birbiriyle kavgalı, iç savaşa bulaşmış ve
sonunda parçalanmış bir Türkiye yaratmış olursunuz. Biz diktatör istemiyoruz,
vatanın birliğini, bütünlüğünü ve dirliğini istiyoruz.
Saygılarımla.
BAŞKAN
– Teşekkür ederim. 
Sayın
Arık…
14.- Kayseri Milletvekili Çetin Arık’ın,
başkanlık hayali kuranların cumhuriyet değerlerine karşı açık bir savaş
başlatmış durumda olduğuna ilişkin açıklaması
ÇETİN
ARIK (Kayseri) – Teşekkür ederim Sayın Başkan.
Başkanlık
hayali kuranlar cumhuriyet değerlerine karşı açık bir savaş başlatmış durumda.
Bugün, canları ve kanlarıyla tarih yazan ebedi Başkomutanımız Ulu Önder Atatürk
ve silah arkadaşları tarih kitaplarından çıkarılmaya çalışılıyor. Bugün,
ülkenin kaybedilmiş topraklarını kurtaran ve Meclisi kuran Atatürk’ü anmamak
için köşe bucak kaçan AKP kadrosu, Kıbrıs’ı İngilizlere tek bir sözüyle teslim
eden, milyonlarca kilometre toprağı kaybeden ve 1876 yılında Meclisi feshedip
tek adam rejimini kuran Sultan II. Abdülhamid’i anma törenleri düzenliyor. Bir
Cumhuriyet Halk Partisi iktidarı döneminde yeniden kazanılan Kıbrıs
topraklarının bir kısmını Rumlara verme pazarlığı şu sıralar yürütülüyor. Öbür
taraftan da tek kişiye milletimizin yüzde 100’ünü temsil eden Meclisi feshetme
yetkisini veren Anayasa değişikliği teklifini getiriyor. Tarihin tekerrürden
ibaret olması bu olsa gerek.
Teşekkür
ediyorum.
BAŞKAN
– Teşekkür ederim Sayın Arık.
Sayın
Turan.
15.- İstanbul Milletvekili Hasan Turan’ın,
Reina’daki terör saldırısıyla 39 kişinin hayatına kasteden teröristin
yakalanmış olmasından dolayı başta İçişleri Bakanı olmak üzere Emniyet Genel
Müdürlüğünü ve İstanbul Emniyet Müdürlüğünü tebrik ettiğine ilişkin açıklaması
HASAN TURAN (İstanbul) – Sayın Başkan, değerli
milletvekilleri; yılbaşı gecesi İstanbul Reina’da alçak bir terör saldırısıyla
39 insanımızın hayatına kasteden teröristin yakalanmış olmasından dolayı başta
İçişleri Bakanımız olmak üzere Emniyet Genel Müdürlüğümüzü ve İstanbul Emniyet
Müdürlüğünü bir İstanbul Milletvekili olarak tebrik ediyorum. Terör yöntemiyle
milletimizin kutlu yürüyüşünü engellemek isteyen, iradesini kırmayı ve
milletimizi kamplara bölmeyi amaçlayan küresel odakların ve onların piyonu olan
terör örgütlerinin oyunlarını bu millet bozacaktır, Hükûmetimiz bozacaktır. 
Ben bu vesileyle, hayatlarını kaybedenlere tekrar
taziyelerimi iletiyor, milletimize başsağlığı diliyorum.
BAŞKAN – Teşekkür ederim Sayın Turan.
Sayın Hüsnüye Erdoğan…
16.- Konya Milletvekili Hüsnüye Erdoğan’ın,
yeni Türkiye oluşum sürecinin mevcut sistemin provokasyonlara açık olması
sebebiyle sekteye uğradığına ve kavga siyasetinden medet umarak ilerleyişi
sekteye uğratabileceklerini düşünenlerin bu ülkenin menfaatini değil kendi
siyasi çıkarlarını düşünerek hareket ettiklerine ilişkin açıklaması
HÜSNÜYE ERDOĞAN (Konya) – Teşekkür ederim Sayın Başkan.
Yeni Türkiye oluşum süreci, mevcut sistemin
provokasyonlara açık olması sebebiyle sekteye uğramaktadır. Cumhurbaşkanlığı
sistemi, parlamento birleşimine bağlı istikrar ya da istikrarsızlığı ve yasama
ve yürütme organlarının kilitlenme riskini ortadan kaldıracaktır. Ülkemizin son
yıllarda kaydettiği aşamayı tersine çevirmek isteyen her türlü statüko
koruyucularına en iyi cevabı şimdiye kadar olduğu gibi yine milletimiz verecektir.
Kavga siyasetinden medet umarak ilerleyişi sekteye uğratabileceklerini
düşünenler, bu ülkenin menfaatini değil, kendi siyasi çıkarlarını düşünerek
hareket etmektedir. Milletimiz “aydınlanma” adı altında bu vatanı karanlığa
sürüklemek isteyenleri çok iyi bilmektedir. Küresel güç odakları arasına
savrulan, onların menfaatlerine sığınarak var olmaya çalışan bu değişim
karşıtları bilsin ki bu ülkenin tek önemli gerçeği vardır, o da milletimizdir.
BAŞKAN – Teşekkür ederim.
Sayın milletvekilleri, şimdi, söz talebinde bulunan
sayın grup başkan vekilleri var, onlara söz vereceğim.
Sayın Akçay, buyurun.
Süreniz iki dakika.
17.- Manisa Milletvekili Erkan Akçay’ın,
Diyarbakır’ın Sur ilçesindeki bombalı saldırıda şehit olan polislere Allah’tan
rahmet dilediğine, Türk milleti ve Türk devletinin terör karşısında asla diz
çökmeyeceğine, Reina katliamını yapan teröristi yakalayan Emniyet teşkilatının
başarısından memnuniyet duyduğuna ilişkin açıklaması
ERKAN AKÇAY (Manisa) – Teşekkür ederim Sayın Başkan.
Dün Diyarbakır’ın Sur ilçesinde polis aracının geçişi
sırasında, yola döşenen patlayıcının infilakı sonucu polislerimiz Miraç Kadir
Özcan, Mahmut Ava, Ali Sevim ve Şenali Ocak şehit olmuşlardır. Aziz
şehitlerimize Allah’tan rahmet, kederli ailesine, yakınlarına ve büyük Türk
milletine başsağlığı ve sabırlar diliyorum.
Devletiyle, milletiyle bir ve bütün olmuş ülkemize
karşı hain terör saldırıları devam etmektedir. Terör örgütleri dört bir koldan
âdeta nöbetleşe saldırmaktadır. Bizler, teröre karşı oluşturduğumuz ortak
cepheden şaşmayacağız. Eğer hep birlikte teröre engel olmazsak vatanımızı bir
beka tehlikesiyle karşı karşıya bırakmış oluruz. Saldırılar, kurşunlar,
bombalar topyekûn ülkemizi hedef almaktadır. Bu vesileyle bir kez daha
belirtmek istiyorum: Türk milleti ve Türk devleti terör karşısında asla diz
çökmeyecektir, asla acizliğe düşmeyecektir. Terörün panzehrinin millî birlik ve
kucaklaşma olduğu bilinciyle saflarımızı daha da sıklaştıracağız. 
Yılbaşı gecesi İstanbul’da bir eğlence merkezinde 39
kişinin hayatını kaybetmesiyle neticelenen saldırının faili teröristin
yakalandığı bilgisi açıklandı. On altı gündür İstanbul Emniyet teşkilatımızın
gece gündüz dikkatli bir şekilde teröristin peşinde olduklarını basın yayın
organlarından takip ediyorduk. Her ne kadar acılarımızı hafifletmese de Emniyet
teşkilatımızın başarısından duyduğumuz memnuniyeti ifade etmek istiyorum. Bu
operasyonda yer alan her bir Emniyet mensubunu canı gönülden tebrik ediyorum. 
(Mikrofon otomatik cihaz tarafından kapatıldı) 
BAŞKAN – Bir dakika ek sürenizi veriyorum, tamamlayın
lütfen Sayın Akçay. 
ERKAN AKÇAY (Manisa) – Elbette bu teröristin
yakalanması önemli bir başarıdır ancak teröristin yakalandığı evden on beş gün
İstanbul’da nasıl saklandığına kadar pek çok konu gündeme gelmektedir. Bu ve
benzeri sorular büyük bir dikkatle ele alınmalı ve eğlence merkezine
gerçekleştirilen saldırı bütün unsurlarıyla aydınlatılmalıdır. 
Teşekkür ederim. 
BAŞKAN – Teşekkür ederim Sayın Akçay. 
Sayın Yıldırım, buyurun. 
Sizin de süreniz iki dakika. 
18.- Muş Milletvekili Ahmet Yıldırım’ın,
Diyarbakır’daki bombalı saldırıda hayatını kaybeden 4 polise Allah’tan rahmet
dilediğine, yaklaşık seksen gündür tutuklu bulunan HDP Eş Genel Başkanları ve
milletvekillerinin yargılandıkları dosyaların tamamının kürsü dokunulmazlığı,
düşünce ve ifade özgürlüğü kapsamında değerlendirilmesi gereken ifadeler
olduğuna ve geçen hafta bir arkadaşlarının kürsüde düşünce ve ifade
hürriyetinin 3 parti tarafından engellendiğine ilişkin açıklaması
AHMET
YILDIRIM (Muş) – Teşekkür ederim Sayın Başkan. 
Dün
Diyarbakır’da cereyan eden bir bombalı saldırı olayında hayatını kaybeden 4
polise Allah’tan rahmet diliyorum ve hiçbir şekilde, her ne sebeple olursa
olsun, bu ve benzeri saldırıları kabul etmediğimizi, kabul edilemez olduğunu
ifade ediyorum ve bu ülkenin gündeminden özellikle ölümlerin, akan kanın,
şiddetin, silahın bir an önce çıkması gerektiğini çok net bir şekilde ifade
ediyorum.
Sayın
Başkan, değerli milletvekilleri; Eş Genel Başkanlarımız ve milletvekillerimiz
yaklaşık seksen gündür tutuklu. Yargılandıkları dosyaların tamamı kürsü
dokunulmazlığı, düşünce ve ifade özgürlüğü kapsamında değerlendirilmesi gereken
ifadeler. Hiçbir eylem, dosyalarında suç veya iddia unsuru olarak
belirtilmiyor; tümüyle, katılmış oldukları etkinliklerde yapmış oldukları
konuşmalar. Öyle ki şu kürsüden kullanılan sözler bile fezlekeye, fezlekeden
iddianameye dönüştürülmüş durumda. 
Çok
net söylüyoruz: Demokratik siyaset sözle yapılır. Mecliste sözün hükmünü
yitirmemesi lazım. Bu nedenle, söz hükmünü yitirirse, siyaset hükmünü yitirirse
kendi elimizle şiddet ortamına zemin sunmuş oluruz, onun potansiyelini artırmış
oluruz. Bugün maalesef, uygulamaların tamamı, sözün ve siyasetin alanını
daraltan, şiddetin zeminini güçlendiren bir noktaya tekabül ediliyor. Söz ve
siyaset kıymetsizleştirilmemelidir. 
Bugün
siyasi iktidar yasaları, Anayasa’yı tanımadan her şeye kanuni bir kılıf bulmaya
çalışıyor. Şimdi de yapılmak istenen değişiklikle, yapılan uygulamalara
anayasal bir kılıf geliştirilmeye çalışılıyor. Diğer yandan, tarafsız olması
gereken kurumlar maalesef… 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
Bir
dakika ek sürenizi veriyorum.
AHMET
YILDIRIM (Muş) – …tarafgirlik üzerinden… Meclis yönetimine bile, geçen hafta
olduğu üzere, Meclis başkan vekilliğine kadar parti kimliği taşınmıştır. 
İfade
edelim ki bakın, geçen hafta, bir arkadaşımızın kürsüde düşünce ve ifade
hürriyeti bariz bir şekilde 3 parti tarafından engellenmiş, burada, bundan
hareketle, bir tarihsel, sosyal olgunun kişisel tespitine alan bırakılmamıştır.
Bundan Türkiye'nin kazanabileceği hiçbir şey yoktur. Bir önceki Meclis
Başkanımız -özellikle kendi ifadesiyle söylüyorum- Sayın Çiçek demişti ki: “Bu
soykırım olmuş olsa bile bunu tespit edecek ya da cezalandıracak olan kurum
siyaset kurumu değildir.”
Geçen
hafta şu Meclis hukuk ve yargı görevine soyunmuştur. Buradan hareketle
söylüyoruz: Olmamış bir soykırım söylemekle vuku bulmaz ya da olmuş bir
soykırım var ise bunu reddetmekle bu gerçekliği ortadan kaldıramayız.
(Mikrofon
otomatik cihaz tarafından kapatıldı) 
AHMET
YILDIRIM (Muş) - Herkes kendi sözünü söyleyebilmeli, herkes kendi siyasetini
üretebilmeli. Biz ancak şiddeti, silahı ve buna meyleden ortamı bu şekilde yok
edebiliriz diyorum.
Bütün
Genel Kurulu saygıyla selamlıyorum.
BAŞKAN
– Teşekkür ederim Sayın Yıldırım.
Sayın
Özel, buyurun lütfen.
19.- Manisa Milletvekili Özgür Özel’in,
Diyarbakır’ın Sur ilçesinde hain bir terör saldırısında şehit olan 4 polise ve
Bişkek yakınlarında kargo uçağının düşmesi sonucu hayatını kaybedenlere
Allah’tan rahmet dilediğine, Reina saldırısını gerçekleştiren teröristi canlı
yakalayan İstanbul Emniyetini tebrik ettiğine ve Erzurum Milletvekili Mustafa
Ilıcalı’nın yaptığı gündem dışı konuşmasındaki bazı ifadelerine ilişkin
açıklaması
ÖZGÜR
ÖZEL (Manisa) – Teşekkür ederim Sayın Başkan.
Söze
sizin gibi, dün Diyarbakır’ın Sur ilçesinde, Dicle Üniversitesi Yerleşkesinde
hain bir terör saldırısına maruz kalarak hayatlarını kaybeden 4 şehit
polisimize Allah’tan rahmet dileyerek başlamak istiyorum; yaralılarımıza acil
şifalar diliyoruz, ailelerine geçmiş olsun diyoruz.
Ayrıca
dün yine Bişkek yakınlarında bir kargo uçağımız düştü. Mürettebatımız ve
düştüğü yerleşim biriminde toplam 37 kişi hayatını kaybetti, onlara da
Allah’tan rahmet diliyor, başsağlığı dileklerimizi iletiyoruz.
Dün
akşam, Reina saldırısını gerçekleştiren cani teröristin canlı olarak
yakalandığı haberini aldık. Bu caninin aramızda dolaşıyor olmasının verdiği
tedirginlikten ayrı, tüm bağlantılarının ve saldırıyı gerçekleştirmeden önce
hangi güvenlik açıklarından yararlandığının, nasıl iş birlikleri içinde
olduğunun bilinmesi açısından canlı yakalanması fevkalade önemlidir. Bu konuda
gayret içinde olan, büyük fedakârlık gösteren -ki bu tip saldırganları yakalama
anında çok sayıda şehit veriliyor- büyük bir risk alarak onu canlı yakalayan
İstanbul Emniyetini tebrik ediyoruz. 
Biraz
önce bir kürsü konuşması dinledik -gündem dışı- iktidar partisinden. Aslında,
Türkiye’deki siyaset pratiği, iktidar-muhalefet ilişkisi izlendiğinde sıra dışı
bir konuşmaydı. Hatta ilk akla şey geliyordu, meşhur bir söz var, örnek teşkil
etmez ama “Davacının şaşkını derdini mübaşire anlatırmış.” “Türkiye’de
muhalefet partisine derdine anlatsan, talebini iletsen ne olacak?” diye… Ama,
biz bu tip yaklaşımları Hükûmette görmesek de milletvekillerinden gelen bu tip
yaklaşımları son derece önemsiyoruz. Biraz önce sayın vekilimizin yanına
gittik.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Özel.
ÖZGÜR
ÖZEL (Manisa) – Konu uzmanlık alanım değil ama anladığım kadarıyla Kalkınma
Bakanlığının yetki ve sorumluluk alanında olan bir konu, şehir plancılarının
dâhil olması gereken bir konu. Bu konuda grubumuzdaki şehir plancısı
milletvekili arkadaşımızı, mimar arkadaşlarımızı ve Plan ve Bütçe Komisyonunun
değerli üyelerini bilgilendireceğiz. Bir ortak çalışma atmosferi oluşursa -bu
anlatıldığı gibi çok sayıda şehrimize katkı sağlayacak bu tip bir teklifin bir
iktidar milletvekilinden bize yapılmış olması anlamlıdır- elimizden gelen bütün
gayreti göstereceğimizi ve memleketin ve vatandaşın yararına her türlü
çalışmaya destek vermeye hazır olduğumuzu bir kez daha ifade ediyorum.
Teşekkür
ederim.
MUSTAFA
ILICALI (Erzurum) – Teşekkür ederiz.
BAŞKAN
– Teşekkür ederim Sayın Özel.
Sayın
Muş, buyurun.
20.- İstanbul Milletvekili Mehmet Muş’un,
Diyarbakır’da alçak bir terör saldırısı neticesinde şehit olan 4 polise
Allah’tan rahmet dilediğine, Reina’daki kanlı terör eylemini gerçekleştiren
teröristi canlı ele geçiren polis teşkilatını tebrik ettiğine, Anayasa
değişiklik teklifiyle cumhuriyet değerlerinin yok sayıldığı gibi haksız
ithamlarda bulunulduğuna ve Türkiye Cumhuriyeti devletine hakarette bulunulması
hâlinde İç Tüzük’ün amir hükümlerinin uygulanacağına ilişkin açıklaması
MEHMET
MUŞ (İstanbul) – Sayın Başkan, değerli üyeler; ben de sizleri saygıyla
selamlıyorum. 
Dün
Diyarbakır’da alçak bir terör saldırısı neticesinde 4 polisimizi kaybettik.
Mahmut Ava, Şenali Ocak, Ali Sevim, Kadir Miraç Özcan isimli polislerimiz şehit
olmuştur. Ailelerine sabırlar diliyorum. Mekânların en güzeli cennetle
buluşmalarını, mekânlarının cennet olmasını diliyorum. Milletimizin başı sağ
olsun. 
Aynı
şekilde, dün gerçekten İstanbul polisinin, Emniyet teşkilatının başarılı bir
takibi neticesinde, Reina’da yılbaşı gecesi kanlı bir terör eylemini
gerçekleştiren terörist ve onun destekçileri başarılı bir operasyonla canlı
şekilde ele geçirilmişlerdir. Bu açıdan, tüm polis teşkilatımızı ben de tebrik
ediyorum. Türkiye’de terörle ve teröristle mücadelemiz aynı kararlılık ve azimle
sürecektir, bundan hiç kimsenin şüphesi olmasın. Tabii, terörle mücadele sadece
eline o silahı alan teröristle değil ona o lojistiği sağlayan, ona finansal
kaynağı sağlayan, onun propagandasını yapan, onun sırtını sıvazlayanlarla da
aynı şekilde yapılacaktır, bundan da milletimizin en küçük bir şüphesi veya
tereddüdü olmasın. 
Burada
önemli bir değişikliği görüştük, bugün itibarıyla süresi dolduğu zaman veya
yarın, Meclis gündemine gelecek olan Anayasa değişikliğinin ikinci tur
oylamaları başlayacaktır. Burada yapılan Anayasa değişikliğiyle beraber bir
Hükûmet etme modeli üzerinde değişiklik yapılmaktadır ve millî iradenin
tecelligâhı olan Meclis, bu Gazi Meclis ve onun...
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Muş, bir dakika içinde. 
MEHMET
MUŞ (İstanbul) - ...temsilcileri marifetiyle yapılmaktadır fakat bu teklif
gündeme gelir gelmez hiç teklifin içerisinde olmayan, hiç teklifle alakası
olmayan ithamlar, söylemler dile getirildi, getirilmeye devam ediliyor. Yok
efendim, “Cumhuriyet ortadan kaldırılacakmış, cumhuriyet değerlerine savaş
açılıyormuş, cumhuriyet değerleri yok sayılıyormuş.” gibi haksız ithamlar
olduğunu görüyoruz. Bilakis, burada ne cumhuriyet ortadan kaldırılıyor ne
cumhuriyet zayıflatılıyor, aksine, cumhuriyetimiz çok daha fazla
güçlendirilecektir. 
Cumhuriyet,
80 milyon vatandaşın ittifak ettiği ve hepsinin savunduğu ortak bir değerdir,
hepimizin savunduğu ortak bir değerdir. Hepimizin amacı cumhuriyetimizi,
demokrasimizi çok daha fazla güçlendirmektir.
Ben
inanıyorum ki bu teklifle beraber, eğer buradan geçmesi hâlinde ve referandumda
milletimizin “evet” demesiyle beraber cumhuriyetimiz zayıflamayacak, aksine çok
daha güçlenecektir. 
Bir
şeyi daha Sayın Başkan hatırlatmak isterim: Türkiye bir hukuk devletidir ve
Meclis de Parlamento hukukuna göre, İç Tüzük’e göre yönetilir. Hiç kimse,
asılsız iddialar ve ithamlarla Türkiye Cumhuriyeti’ni, devletini zan altında
bırakmaya, olmayan ithamlarla...
(Mikrofon
otomatik cihaz tarafından kapatıldı) 
MEHMET
MUŞ (İstanbul) – ...hukuken bir değeri olmayan ithamlarla Türkiye Cumhuriyeti
devletini suçlayamaz, böyle bir harekette bulunamaz. Bulunması hâlinde İç
Tüzük’ün amir hükümleri uygulanır. İç Tüzük’ün amir hükümleri uygulandığı zaman
“Efendim, niye bunları uyguluyorsunuz, biz bunları beğenmedik.” deme hakkına
hiç kimse sahip değildir diyorum. 
Teşekkür
ederim. (AK PARTİ sıralarından alkışlar) 
BAŞKAN
– Teşekkür ediyorum. 
AHMET
YILDIRIM (Muş) – Sayın Başkan...
BAŞKAN
– Sayın Yıldırım...
AHMET
YILDIRIM (Muş) – Şimdi, ben kayıtlara geçmesi açısından söylüyorum: Burada
insanlara ağza alınmayacak hakaretler yapıldığında; burunlar, kafalar, kollar,
ayaklar yaralandığında İç Tüzük yoktu, yok İç Tüzük. “Hayvan” demek serbest,
“Köpekler giremez.” demek -affedersiniz, hepinizden özür diliyorum- serbest, İç
Tüzük yok. Sahte oy kullanmak serbest, İç Tüzük yok. İç Tüzük, manipülatif
bilgilerle… O gün, 3 parti -açık söylüyorum, tekrar izleyin, vardır-
çarpıtmıştır. Arkadaşımız Türk milletine “soykırımcı” dememiştir ama 3 partinin
hatibi söz alıp çarpıtmıştır ve hedef hâline getirmiştir arkadaşımızı; aynen,
cuma gecesi, CHP Milletvekili Eren Erdem’i, yapmadığı bir iş üzerinden Ankara
sokaklarında hedef hâline getiren bildirilerin dağıtılması gibi. 
(Mikrofon
otomatik cihaz tarafından kapatıldı) 
AHMET
YILDIRIM (Muş) – Ankara’nın her sokağında güvenlik kameraları var. Bir kişi
gözaltına alındı mı? Bir kişi hakkında soruşturma yapıldı mı? Yapılmadı.
İktidarın zülfüyârine dokununca İç Tüzük, yasa, ceza hukuku uygulanacak ama muhalefetin
düşünce ve ifade özgürlüğü hem de manipülasyonla, çarpıtmayla kısıtlanacak.
Bunu reddediyorum. 
Teşekkür
ederim. 
BAŞKAN
– Teşekkür ederim.
MEHMET
MUŞ (İstanbul) – Sayın Başkan, İç Tüzük’ün ve hukukun uygulanacağını ve bu işin
takipçisi olacağımızı tekrar ifade ediyorum. 
BAŞKAN
– Teşekkür ederim. 
ERKAN
AKÇAY (Manisa) – Sayın Başkan…
Bahse
konu, Sayın Yıldırım’ın bahsetmiş olduğu konuşmaya atfen, Genel Kurulun aldığı
karara Milliyetçi Hareket Partisi olarak da katıldık ve İç Tüzük’e de uygundur
ve İç Tüzük uygulanmıştır. 
AHMET
YILDIRIM (Muş) – Değildir. 
ERKAN
AKÇAY (Manisa) – İnşallah, bundan böyle, bu tür yanlış ifadelerin, tüm
milletimizi, ülkemizi töhmet altında bırakan, iftira içeren bu kavramın
kullanılmamasını biz istiyoruz. 
BAŞKAN
– Benim de temennim odur. Ayrıca, şunu da…
ERKAN
AKÇAY (Manisa) – Bu, düşünce ifadesinden ziyade, tamamen, bütün milletimizi
rahatsız eden ve uluslararası birtakım odakların da Türkiye’ye karşı düşmanca
ve hasmane tutumunun bir politikası olarak gündeme getirilmeye çalışıldığı için
gereken tepki verilmiştir. O bakımdan, İç Tüzük’e de son derece uygundur. 
Teşekkür
ederim.
BAŞKAN – Teşekkür ederim.
Bu konuyu geçtiğimiz hafta içinde çok tartıştık,
konuştuk; burada noktalıyorum ancak sözü edildiği için vurgulamak istiyorum:
Eren Erdem Milletvekilimizle ilgili haksız ve mesnetsiz bir suçlama olduğunu
bir kez daha not ettirmek isterim. Çünkü, olay esnasında ben buradaydım,
gözlerimle gördüm ve Sayın Eren Erdem o olay esnasında burada değildi; bir kez
daha tutanaklara geçirmek istedim.
Gündeme geçiyoruz sayın milletvekilleri.
Başkanlığın Genel Kurula sunuşları vardır. Meclis
araştırması açılmasına ilişkin üç önerge vardır, ayrı ayrı okutuyorum:
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Artvin Milletvekili Uğur Bayraktutan ve
21 milletvekilinin, İller Bankasının belediyeler adına yaptığı ihalelerde
ihaleyi alan firmalara bankanın kullanımı için lüks araçlar aldırdığı ve bu
usulsüzlüklerin Sayıştay raporlarınca tespit edildiği iddialarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/435)
Türkiye Büyük Millet Meclisi
Başkanlığına
İller Bankasının belediyeler adına yaptığı ihalelerde
ihaleyi alan firmalara bankanın kullanımı için lüks araçlar aldırıldığı ve bu
usulsüzlüklerin Sayıştay raporlarınca tespit edildiği iddialarının
araştırılması amacıyla Anayasa’nın 98’inci ve İç Tüzük’ümüzün 104’üncü ve
105’inci maddeleri gereğince Meclis araştırma komisyonu açılmasını saygılarımızla
arz ederiz. 
1) Uğur Bayraktutan  (Artvin)
2) Kadim Durmaz  (Tokat)
3) Mahmut Tanal  (İstanbul)

4) Kazım Arslan  (Denizli)
5) Türabi Kayan  (Kırklareli)
6) Ali Akyıldız  (Sivas)
7) Mazlum Nurlu  (Manisa)
8) Orhan Sarıbal  (Bursa)
9) Gülay Yedekci  (İstanbul)
10) Tur Yıldız Biçer  (Manisa)
11) Mustafa Sezgin Tanrıkulu  (İstanbul)
12) Nihat Yeşil  (Ankara)
13) Candan Yüceer  (Tekirdağ)
14) Ceyhun İrgil  (Bursa)

15) Hüseyin Yıldız  (Aydın)
16) Ahmet Akın  (Balıkesir)
17) Tekin Bingöl  (Ankara)
18) Utku Çakırözer  (Eskişehir)
19) Veli Ağbaba  (Malatya)
20) Vecdi Gündoğdu  (Kırklareli)
21) Ünal Demirtaş  (Zonguldak)
22) Mehmet Göker  (Burdur) 
Gerekçe:
İller
Bankası, belediyeler adına kanalizasyon ve içme suyu altyapı inşaatı
ihalelerinde yapılacak işle hiçbir ilişkisi olmamasına karşın bankanın
kullanımı için araç alımını da şartname ve sözleşmeye koyarak bu yöntemle
yüklenici firmalardan son model lüks araçlar almıştır. İller Bankasının bu
kapsamda yüklenici firmalardan 31 araç aldığı belirlenirken söz konusu
araçların keyfî kullanıldığı ve bazı araçların da bankada görevi olmayan üçüncü
şahıslara verildiği ortaya çıkmıştır.
Sayıştay
raporlarına da yansıyan skandala göre İller Bankası, bazı kanalizasyon ve
altyapı işleriyle ilgili ihalelerin şartname ve sözleşmelerinde aracın model ve
markasının yanı sıra ABS, klima, otomatik vites, CD çalar, MP3 çalar gibi ek
özellikleri hüküm altına alarak firmalardan son model araçlar temin etmiştir.
Ayrıca, söz konusu araçların yakıt, bakım, onarım masraflarının da firmalar
tarafından karşılanması sağlanmıştır. Sayıştayın tespitlerine göre İller
Bankası bu yöntemle Ağustos 2013 tarihine kadar toplam 31 adet son model araç
temin etmiştir. Bazı firmalardan, ihale kapsamında yapılan işle hiçbir ilgisi
olmamasına karşın bu yöntemle 2 araç birden alındığı belirlenmiştir. 
Firmalardan
ihale hükmü kapsamında alınan son model araçlarla ilgili olarak Sayıştay,
kanalizasyon ve altyapı inşaatı gibi ihalelerin amaçları dışında kullanıldığını
tespit etmiştir. Kanalizasyon ihalelerinden alınan söz konusu araçların İller
Bankasının bazı yönetim kurulu üyelerine, genel müdür özel kalemine, banka
bünyesindeki bazı başkanlıklara tahsis edildiği ortaya çıkmıştır. Firmalardan
alınan söz konusu araçlardan bazılarının ise banka dışındaki üçüncü kişilere
verildiği belirlenmiştir. 
Buna
göre, Sakarya’da yapılan bir kanalizasyon ihalesinden alınan 2013 model “Opel
İnsignia” marka aracın Trabzon Bölge Müdürlüğüne gönderildiği, bu aracın daha
sonra, banka çalışanı olmayan üçüncü bir şahsa teslim edildiği ve bu aracın bu
şahıs tarafından kullanıldığı ortaya çıkmıştır. 
Aynı
yöntemle, Kayseri’nin bazı ilçelerinde yapılan ilçe suyu inşaatıyla ilgili
ihalede firmadan alınan aracın Trabzon’da, banka çalışanı olmayan bir kişiye
verildiği ortaya çıkmıştır. 
Sayıştay
raporunda, araçların teslim edildiği kişilerden derhâl geri alınarak bugüne
kadar yapılan tüm masrafların ilgililerden tahsil edilmesi, ayrıca, söz konusu
araçları bu şahıslara tahsis eden yöneticilerin idari yönden sorumluluklarının
aranması gerektiği vurgulanmıştır. Raporda, İller Bankasının ihale kapsamında
araç temin etmesinin kriterlerinin belli olmadığı ve işin asıl sahibi olan
belediyelerin işle ilgili maliyetleri gereksiz yere artırdığı tespit
edilmiştir.
Yukarıda
belirtilen hususlar ışığında, İller Bankasının belediyeler adına yaptığı
ihalelerde ihaleyi alan firmalara bankanın kullanımı için lüks araçlar
aldırdığı ve bu usulsüzlüklerin Sayıştay raporlarınca tespit edildiği
iddialarının araştırılması amacıyla Anayasa’nın 98’inci ve İç Tüzük’ümüzün
104’üncü ve 105’inci maddeleri gereğince Meclis araştırma komisyonu açılmasını
saygılarımızla arz ederiz.
2.- Artvin Milletvekili Uğur Bayraktutan ve
21 milletvekilinin, Artvin ili ve ilçelerinde millî eğitimde yaşanan
hukuksuzluk ve haksızlık iddialarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/436)
Türkiye Büyük Millet Meclisi
Başkanlığına
Artvin ili ve ilçelerinde millî eğitimde yaşanan
hukuksuzluk ve haksızlık iddialarının araştırılması amacıyla Anayasa’nın
98’inci ve İç Tüzük’ümüzün 104’üncü ve 105’inci maddeleri gereğince Meclis
araştırma komisyonu açılmasını saygılarımızla arz ederiz.
1) Uğur Bayraktutan  (Artvin)
2) Mahmut Tanal (İstanbul)
3) Kadim Durmaz (Tokat)
4) Ceyhun İrgil (Bursa)
5) Kazım Arslan (Denizli)
6) Mustafa Sezgin Tanrıkulu (İstanbul)
7) Türabi Kayan (Kırklareli)
8) Ali Akyıldız (Sivas)
9) Mazlum Nurlu (Manisa)
10) Orhan Sarıbal (Bursa)
11) Gülay Yedekci (İstanbul)
12) Tur Yıldız Biçer (Manisa)
13) Nihat Yeşil (Ankara)
14) Candan Yüceer (Tekirdağ)
15) Hüseyin Yıldız (Aydın)
16) Ahmet Akın (Balıkesir)
17) Tekin Bingöl (Ankara)
18) Veli Ağbaba (Malatya)
19) Onursal Adıgüzel (İstanbul)
20) Vecdi Gündoğdu (Kırklareli)
21) Ünal Demirtaş  (Zonguldak)
22) Mehmet Göker (Burdur)
Gerekçe:
Bilindiği
üzere Millî Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun 14 Mart 2014 tarih ve 28941 sayılı Resmî
Gazete’de yayımlanarak yürürlüğe girmiştir. Anılan Kanunun 22’nci maddesiyle
652 sayılı Kanun Hükmünde Kararname’nin 37'nci maddesinin 8’inci fıkrası
değiştirilerek “Okul ve Kurum Müdürleri, İl Millî Eğitim Müdürünün teklifi
üzerine, Müdür Başyardımcısı ve Yardımcıları ise Okul veya Kurum Müdürünün
inhası ve İl Millî Eğitim Müdürünün teklifi üzerine Vali tarafından dört
yıllığına görevlendirilir. Bu görevlendirmelerin süre tamamlanmadan
sonlandırılması, süresi dolanların yeniden görevlendirilmesi ile bu fıkranın
uygulanmasına ilişkin diğer usul ve esaslar yönetmelikle düzenlenir. Bu fıkra
kapsamındaki görevlendirmeler özlük hakları, atama ve terfi yönünden kazanılmış
hak doğurmaz.” şeklinde düzenlenmiştir. 
Düzenlemeden
sonra 10 Haziran 2014 tarihinde Resmî Gazete’de yayımlanarak uygulamaya
girmiştir. İnisiyatif, atama ve yandaş kayırmanın önünü açan bu düzenleme
birçok millî eğitimde siyasi kadrolaşmanın önünü açmıştır. Kişisel başarıları,
kurumlarına kazandırdıkları başarılar nedeniyle görevlerinde başarılı olmuş
okul müdürlerinin birçoğu, okul öğretmenleri, öğrenci temsilcisi, okul aile
birliği temsilcisi değerlendirmelerinde tam puan aldıkları hâlde anılan
yönetmelik gereği 60 puan üzerinden değerIendirme yapan il, ilçe müdürleri ve
şube müdürleri tarafından çok düşük puanlar verilerek sadece kamuoyunda iktidar
yandaşı bir sendikanın üyesi olmadıkları gerekçesiyle yöneticilik görevleri
sona erdirilmiştir. Hatta sendikaları Hükûmete yakın yani yandaş sendika
olanlar göreve layık görülürken diğer sendika mensupları belirsiz nedenlerden
ötürü görevden el çektirilmiştir. Artvin İl Milli Eğitim Müdürlüğü âdeta bu
süreçte Millî Eğitim Bakanlığı personelini fişlemiş, sendikalarına göre
değerlendirme yapmıştır. Yandaş sendika üyesi olmayan personelin bilgisi,
becerisi, başarısı, tecrübesi göz ardı edilmiş, adaletsiz ve siyasi bir yöntem
uygulanarak güven zedelenmiştir. Artvin ili ve ilçelerinde okul müdür,
yardımcıları, şube müdür, müdür yardımcıları meşruiyeti tartışılır bir atama
yapıldığı için gerçekten hak eden personellerin de motivasyonunu olumsuz yönde
etkilemiştir. Öğretmenler, öğrenciler ve aileler bu durumdan oldukça rahatsız,
eğitim ve öğretime siyasetin bu denli karışmış olmasından şikâyetçi
durumdadırlar. Artvinli bu negatif tablonun Artvin’in geleceğine olumsuz yön
vereceği kanısındadır. AKP il ve ilçe başkanlıklarının siyasi süzgecinden geçip
görevde bulunan ilçe millî eğitim müdürleri ile iki üç aydır görevde olan
geçici il ve ilçe millî eğitim şube müdürlerinin okul müdürleri hakkında
değerlendirme yapması birçok haksızlığın ve adaletsizliğin yaşanmasına yol
açmıştır. Görevde olanların yüzde 80’inin kamuoyunda iktidara yakınlığı ile
bilinen bir sendikaya üye olduğu iddia edilmektedir.
Yukarıda
belirtilen hususlar ışığında, Artvin ili ve ilçelerinde millî eğitimde yaşanan
hukuksuzluk ve haksızlık iddialarının araştırılması amacıyla Anayasa’nın
98’inci ve İç Tüzük’ümüzün 104’üncü ve 105’inci maddeleri gereğince Meclis
araştırma komisyonu açılmasını saygılarımızla arz ederiz.
3.- Artvin Milletvekili Uğur Bayraktutan ve
22 milletvekilinin, İşsizlik Sigortası Fonu’na işçilerden kesilen milyonlarca
liranın aktarılmadığı ve İŞKUR’un da bu durumu takip etmediği iddialarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/437)
Türkiye Büyük Millet Meclisi
Başkanlığına
İşsizlik Sigortası Fonu’na işçilerden kesilen
milyonlarca liranın aktarılmadığı ve İŞKUR’un da bu durumu takip etmediği
iddialarının araştırılması amacıyla Anayasa’nın 98’inci ve İç Tüzük’ümüzün
104’üncü ve 105’inci maddeleri gereğince Meclis araştırma komisyonu açılmasını
saygılarımızla arz ederiz.
1) Uğur Bayraktutan (Artvin)
2) Kadim Durmaz (Tokat)
3) Mahmut Tanal (İstanbul)
4) Ali Akyıldız (Sivas)

5) Mazlum Nurlu (Manisa)
6) Orhan Sarıbal (Bursa)

7) Kazım Arslan (Denizli)
8) Gülay Yedekci (İstanbul)
9) Tur Yıldız Biçer (Manisa)

10) Mustafa Sezgin Tanrıkulu (İstanbul)
11) Nihat Yeşil (Ankara)
12) Türabi Kayan  (Kırklareli)
13) Candan Yüceer (Tekirdağ)
14) Ceyhun İrgil (Bursa)

15) Hüseyin Yıldız (Aydın)
16) Ahmet Akın (Balıkesir)
17) Tekin Bingöl (Ankara)
18) Utku Çakırözer (Eskişehir)

19) Veli Ağbaba (Malatya)
20) Onursal Adıgüzel (İstanbul)
21) Vecdi Gündoğdu (Kırklareli)
22) Ünal Demirtaş  (Zonguldak)
23) Mehmet Göker (Burdur)
Gerekçe:

İşçinin
işsiz kaldığında tek dayanağı olan İşsizlik Sigortası Fonu’na yine işçiden
kesilen milyonlarca liranın aktarılmadığı ortaya çıktı. Ancak Türkiye İş Kurumu
(İŞKUR) bunun takibini yapmadı, işsizlik sigortası prim gelirlerine ilişkin
yeterli kontrollerin yapılmaması nedeniyle fonun toplam kaybı 246 milyon lirayı
buldu. Ayrıca mevzuata aykırı olmasına karşın İŞKUR’da birçok giderin de fon
gelirlerinden karşılandığı belirlenmiştir.
Sayıştayın
İŞKUR denetim raporunda, işçilerin işsiz kaldıklarında bir süre ücret aldıkları
İşsizlik Sigortası Fonu’na ilişkin usulsüzlüklere dikkat çekildi. Rapora göre,
işsizlik sigortası primlerini tahsil etmekle görevli olan SGK, İŞKUR’a eksik
ödeme yaptı. Ancak, İŞKUR'un gerekli takibi yapmaması nedeniyle bundan doğan
alacağı hakkında bilgi sahibi olmadığı ve alacağın takibine ilişkin herhangi
bir işlem yapmadığı ortaya çıktı. SGK tarafından tahsil edilen işsizlik
sigortası prim gelirlerinin hesap edilebileceğine dikkat çekilen raporda şu
ifadelere yer verilmiştir: “Sonuç olarak yüzde 1'i sigortalı, yüzde 2’si işveren
payı olmak üzere matrahın yüzde 3'ü tutarındaki 6 milyar 23 milyon 855 bin
789,92 TL'nin SGK tarafından fona aktarılması gerekmektedir. Buna karşın 2013
yılında fona toplam 5 milyar 850 milyon 24 bin 797,42 TL aktarıldığı, tahsil
edilmeyen 173 milyon 830 bin 992,50 TL tutarındaki alacağa ilişkin herhangi bir
işlem yapılmadığı ve bu tutarın muhasebe kayıtlarında yer almadığı
görülmüştür.”
Raporda
prime esas kazancın SGK'dan yapılan tahsilat üzerinden hesaplanması ve bu
hesaplamanın alacağın tamamı üzerinden yapılamaması nedeniyle işsizlik
sigortası devlet payı tutarının da eksik tahsil edildiği kaydedilmiştir. Toplam
246 milyon TL eksik olduğu görülüyor.
Kurumun
2013 yılında tahsil etmesi gereken devlet payı tutarının 2 milyar 7 milyon 951
bin 929,97 TL iken Hazineden toplamda 1 milyar 934 milyon 809 bin 608,09 TL
tahsil ettiği görülmüştür. Açıklanan nedenlerle işsizlik sigortası prim
gelirlerine ilişkin yeterli kontrollerin yapılmaması nedeniyle fon kaynağında
toplamda 246 milyon 973 bin 314,38 TL eksiklik olmuştur.
Yukarıda
belirtilen hususlar ışığında, işsizlik sigortası fonuna işçilerden kesilen
milyonlarca liranın aktarılmadığı ve İŞKUR'un da bu durumu takip etmediği
iddialarının araştırılması amacıyla Anayasa'nın 98’inci ve İç Tüzük’ümüzün
104’üncü ve 105’inci maddeleri gereğince Meclis araştırma komisyonu açılmasını
saygılarımızla arz ederiz.
BAŞKAN
– Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler sırası geldiğinde yapılacaktır. 
Sayın
milletvekilleri, Halkların Demokratik Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım. 
VIII.- ÖNERİLER
A) Siyasi Parti Grubu Önerileri
1.- HDP Grubunun, Diyarbakır Milletvekili
Çağlar Demirel tarafından, OHAL kapsamında demokratik siyaset kurumlarını devre
dışı bırakmaya yönelik başlatılan yoğun baskı, engelleme, gözaltı ve
tutuklamaların araştırılması ve tespit edilmesi amacıyla 30/11/2016 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin, Genel Kurulun 17 Ocak 2017 Salı günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi
17/01/2017
Türkiye Büyük Millet Meclisi
Başkanlığına
Danışma Kurulunun 17/01/2017 Salı günü (bugün)
toplanamadığından, Grubumuzun aşağıdaki önerisinin, İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
 Ahmet
Yıldırım
 Muş

 Grup
Başkan Vekili
Öneri:
30
Kasım 2016 tarihinde, Diyarbakır Milletvekili Sayın Çağlar Demirel tarafından
verilen 3240 sıra numaralı OHAL kapsamında, demokratik siyaset kurumlarının
devre dışı bırakmaya yönelik başlatılan yoğun baskı, engelleme, gözaltı ve
tutuklamaların araştırılması ve tespit edilmesi amacıyla Türkiye Büyük Millet
Meclisine verilmiş olan Meclis araştırma önergesinin Genel Kurulun bilgisine
sunulmak üzere bekleyen diğer önergelerin önüne alınarak, 17/01/2017 Salı günlü
birleşiminde sunuşlarda okunması ve görüşmelerin aynı tarihli birleşiminde
yapılması önerilmiştir.
BAŞKAN
– Halkların Demokratik Partisi Grup önerisinin lehinde ilk olarak Şanlıurfa
Milletvekili Sayın Osman Baydemir konuşacaklar. (HDP sıralarından alkışlar) 
Buyurun
Sayın Baydemir.
Sayın
Baydemir, bu konuda bir kararımız vardı. 
AHMET
YILDIRIM (Muş) – Ama konuyla ilgili Sayın Başkan, bunun üzerine konuşacak. 
BAŞKAN
– Konuyla ilgiliyse tamam, peki. 
Buyurun.
OSMAN
BAYDEMİR (Şanlıurfa) – Sayın Başkan, saygıdeğer milletvekilleri; hepinizi
saygıyla, sevgiyle, hürmetle selamlıyorum. Keşke, keşke bugün bu konuşmayı
yapmak durumunda olmasaydım. Keşke bugün, belki de son söylenilmesi gereken
sözü ilk başlangıçta ifade etme zorunda olmasaydım. 
Her
şeyden önce, içerisinde yaşamış olduğumuz coğrafya, günümüzün Türkiye'si ve
parçası olmuş olduğumuz Orta Doğu coğrafyası büyük bir siyasi, diplomatik,
ekonomik, insani krizle yüz yüzedir, krizle iç içedir. Bir kez daha söylüyorum,
belki de son söylenilmesi gereken söz, dün Diyarbakır’da yitirdiğimiz canları, önceki
gün başka şehirlerimizde yitirdiğimiz canları rahmetle anıyorum. Kınıyorum;
ölüm, şiddet, yok etmek, yıkmak, yakmak kimden gelirse gelsin şahsım adına,
grubum adına reddediyorum, kabul edilemez buluyorum; çözüm değil, ölmek,
öldürmek, ölüme göndermek, yıkmak yakmak çözüm değil. Niye çözüm değil? Yüz yıl
boyunca çözüm olmadığı için çözüm değil, yüz yıl daha sürse çözüm olmayacağı
için, çözüm üretemeyeceği için çözüm değil. O hâlde, gelin, bu tabloyu, bu
yıkımı, bu acıyı, bu toplumun her bir ferdinin kaderi olmaktan çıkaralım çünkü
bu; ilahî bir yazgı değil; insan eliyle, siyaset eliyle yürütülen
politikasızlığın ve/veya şer politikaların sonuçlarını şu anda toplum yaşıyor. 
Bu
minvalde, bizler, siyaset kurumu, Parlamento, burada bulunan insanlar, el birliğiyle
ancak bu tablonun dışına bu ülkeyi çıkarabilir. Maalesef öyle bir noktadayız ki
siyaset kurumunun kendisi âdeta tıkatılmış bir durumda. İktidarı temsil eden
siyasetçiler, muhalefeti temsil eden siyasetçilere bir nevi çelme takıyor,
elindeki kolluk ve yargı gücüyle bertaraf ediliyor, muhalefet ile gözaltı,
muhalefet ile cezaevi neredeyse eş hâle getirilmiş durumda. İktidar sandıkta,
kürsüde baş edemediği muhalefeti cezaevine koyma suretiyle toplumda bir algı
oluşturuluyor. 
Değerli
milletvekilleri, 7 Haziran millet iradesi 8 Haziran günü bu Parlamentoya
yansıdığında ve bu Parlamentonun iradesi, milletin iradesi tanınmadığı için
bugün bu ülke bu cendereyi, bu sıkıntıyı yaşıyor. Öyle bir noktaya geldi ki
iktidarını yitirmiş olan Hükûmet, bir kez daha hükûmet olabilmek için çözüm
masasını, müzakere masasını devirdi ve akabinde 1 Kasıma kadar kan revan
içerisinde, siyasetçilerimiz hukuksuzluk içerisinde bir Parlamento
aritmetiğinin yeniden oluşumuna tanıklık ettik. Peki sadece ve sadece
kaybettirilen HDP miydi? Hayır. O çatışma dinamiği içerisinde, o hukuksuzluk
dinamiği içerisinde darbe mekaniği örgütlendi ve 15 Temmuzun en önemli
nedenlerinden bir tanesi de milletin iradesine saygı duyulmamasının
sonuçlarından bir tanesiydi. 15 Temmuzdan sonra bugüne değin aynı tablo devam
ediyor. Bir kez daha milletin iradesi yok ediliyor, bir kez daha milletin
iradesi hiçe sayılıyor. 
Bakın,
bundan tam 300 yıl önce muhalefet, muhalefet edebilsin diye, fikrini özgürce
söyleyebilsin diye, iktidarı eleştirsin diye yani daha acık bir ifadeyle
iktidarın pervasızlığını dizginlemek için, muhalefetin işlevini yerine getirmek
için milletvekili dokunulmazlığı getirildi. Ama gelin görün ki bugün, önerge
sahibi olan Grup Başkan Vekilimiz Sayın Çağlar Demirel, bu önergenin sahibi cezaevinde.
Bu mudur milletin iradesi? Bu mudur milletin iradesine saygı duymak? Bir diğer
açıdan, değerli milletvekilleri, Eş Genel Başkanımız Selahattin Demirtaş, Figen
Yüksekdağ, 11 milletvekilimiz, 3 MYK üyemiz, 4 parti meclisi üyemiz ve sıkı
durun, şu ana kadar 750’yi aşkın il, ilçe yöneticimiz, sıkı durun, 33 il eş
başkanımız, 90 ilçe eş başkanımız şu anda cezaevinde. Ben sizlere sorarım: Bu
muamele, bu uygulama herhangi bir siyasi parti iktidarda olsaydı, örneğin sayın
grup başkan vekilim, CHP’ye yapılmış olsaydı bu uygulama ne hissederdiniz, ne
yapardınız? MHP’ye uygulanmış olsaydı sayın grup başkan vekilim, ne
hissederdiniz, ne yapardınız? Sizlere uygulanmış olsaydı ey Hükûmet sıraları,
ne hissederdiniz, ne yapardınız? Lideriniz bugün cezaevinde olsaydı, “Millî
irade cezaevinde değil.” mi derdiniz? 
Dolayısıyla,
gelin samimiyet ölçeğinde, gelin siyasi etik ölçeğinde bir kez daha siyaset
zeminine bu ülkeyi geri getirmenin çabasının hep beraber paydaşı olalım.
Yetmedi, HDP’nin partneri olan, bileşeni olan, aynı zamanda Demokratik Bölgeler
Partisinin şu an itibarıyla 61 belediye başkanına, belediyeye kayyum atandı, 74
belediye başkanı şu anda cezaevinde bulunuyor. Çok açık ve net söylüyorum: Bu
siyasi soykırım operasyonları siyasi soykırım politikasının ta kendisidir ve
hiç şüpheniz olmasın ha, hiç şüpheniz olmasın, nasıl 15 Temmuz öncesi
uygulamalar bir darbe dinamiğini harekete geçirdiyse, bugün dahi, bu saatte, bu
saniyede, bugüne kadar “darbeyle mücadele” adı altında yürütülen bütün
hukuksuzluk bir başka darbe mekaniğini harekete geçirmiş durumda bulunuyor. 
O
hâlde, tehlike, eğer iddia edildiği gibi, millî iradeye sahip çıkmak idiyse,
buyurun, ben, Türkiye Büyük Millet Meclisi içerisinde bulunan bütün siyasi
parti gruplarını, hepinizi şu anda cezaevinde bulunan Grup Başkan Vekilimiz
İdris Baluken’in de imzasının olduğu Türkiye Büyük Millet Meclisinin ortak
deklarasyonuna sahip çıkmaya, imzalarınıza sahip çıkmaya davet ediyorum. Çünkü
bu imzada çok önemli bir hususa dikkat çekiyor. Meclisimizde bulunan tüm siyasi
grupların darbe girişimine ortak bir tavırla ve ortak bir dille karşı durmaları
değerlidir ve tarihe geçecektir. Bu ortak tavır ve ortak dil milletimizi ve
millî iradeyi daha ileri bir noktaya taşıyacaktır. 
İşte,
bugün, 6 milyon insanın, on milyonlarca insanın iradesi olan genel
başkanlarımız, eş başkanlarımız, milletvekillerimiz, belediye başkanlarımız
cezaevinde. Eğer samimiyetse, buyurun gelin, buradan bir başlangıç yapalım. 
Bir
diğer husus: Balbay ve Haberal kararı açık, net ortadayken ve her Anayasa
Mahkemesi kararı birer Anayasa maddesi hükmü niteliğindeyken o gün uygulanan o
karar bugün niye uygulanmıyor? Parlamenter rejim içerisinde bir rejimden bir
başka rejime geçişin oylandığı bugünlerde milletin iradesi, 10 milyonun
temsilcilerinin neden oy hakkı, muhalefet etme hakkı elinden alınmış bulunuyor?
Tam da bu noktada müsaadeniz olursa, Sayın Cumhurbaşkanına bir çağrıda bulunmak
istiyorum; çağrımın özü şudur: Cumhurbaşkanlığı seçiminde rakibiniz Sayın
Selahattin Demirtaş’la birlikte yarıştınız ve öyle görünüyor ki bu yanlıştan
dönülmeyecek, öyle görünüyor ki bu OHAL koşulları içerisinde milletin
iradesinin yansımasının, “hayır” demenin suç olacağı bir ortam içerisinde
yaşıyoruz, “hayır” demeyi örgütlemenin suç sayılacağı, terör suçu sayılacağı bir
atmosfer içerisinden geçiyoruz. Böylesi bir atmosferde yarışmak, böylesi bir
atmosfer içerisinde milletin önüne sandığı kurmak…
(Mikrofon
otomatik cihaz tarafından kapatıldı)
OSMAN
BAYDEMİR (Devamla) – Sayın Başkan…
BAŞKAN
– Sayın Baydemir, bir dakika daha vereyim size, lütfen tamamlayınız. 
OSMAN
BAYDEMİR (Devamla) – Böylesi bir atmosfer içerisinde sandığı kurmak ve “Bu bir
demokrasidir. Bu bir millet iradesidir.” demek siyasi etiğe sığmaz. Çok açık ve
net söylüyorum: Sayın Cumhurbaşkanı, eğer siz muhalefetinizi, rakibiniz olan
Sayın Demirtaşı’ı cezaevine koyup boş meydanlı, boş meydanda propaganda yapmayı
kendinize yediriyorsanız benim bu manada söyleyebileceğim bir şey yoktur ama
bu, size bile yakışmaz. 
Gelin,
bir kez daha milletin gerçek iradesinin tecelli edeceği ve bu Meclisin kurucu
Meclis olma vasfıyla Kürt’ü de kapsayan, Alevi’yi de kapsayan, bütün
farklılıkları kapsayan yeni bir anayasanın inşasının, yani birlikte yaşamın
inşasının zeminini hep birlikte yakalayalım, yaratalım ve gelin, gelecek kuşaklarımıza,
çocuklarımıza barışı miras bırakmanın haklı onurunu, gururunu hep birlikte
yaşayalım.
En
derin saygılarımı sunuyorum. (HDP sıralarından alkışlar)
BAŞKAN
- Teşekkür ederim Sayın Baydemir.
Halkların
Demokratik Partisi grup önerisinin aleyhinde ilk olarak, Sivas Milletvekili
Sayın Hilmi Bilgin konuşacak.
Buyurunuz
Sayın Bilgin. (AK PARTİ sıralarından alkışlar) 
HİLMİ
BİLGİN (Sivas) - Sayın Başkan, değerli milletvekilleri; Halkların Demokratik
Partisinin 15 Temmuz darbe girişimi sonrası ilan edilen olağanüstü hâl
kapsamında yapılan gözaltı ve tutuklamaların Meclis aracılığıyla incelenmesi
amacıyla vermiş olduğu araştırma önergesi aleyhinde söz almış bulunuyorum. Bu
vesileyle heyetinizi ve aziz milletimizi saygıyla selamlarım.
Sözlerimin
başında, ülkemizin birliğine, beraberliğine kasteden alçak terör saldırılarını
lanetliyor, alçak ve hain terör örgütlerince şehit edilen askerimiz, polisimiz
başta olmak üzere tüm şehitlerimize Cenab-ı Allah’tan rahmet, yaralılarımıza
acil şifalar diliyorum. 
Ayrıca,
yılbaşı gecesinde ülkemizin huzuruna kasteden ve 39 vatandaşımızı hunharca
katleden saldırganın yakalanması noktasında büyük gayret gösteren ve teröristi
yakalayan Emniyet teşkilatımıza ve Sayın Bakanımıza şahsım adına teşekkür
ediyorum.
Sayın
Başkan, değerli milletvekilleri; 15 Temmuz akşamı başta Türk Silahlı
Kuvvetleri, Emniyet ve yargı teşkilatımız olmak üzere toplumun her kesimine
sızmış Fetullahçı terör örgütü mensubu hainler ve bunlara destek veren sivil
unsurlar tarafından, devletimiz ve milletimiz aleyhine darbeye teşebbüs etmek
suretiyle ülke genelinde yaygın terör faaliyeti gerçekleştirilmiştir. Terör
örgütü mensupları, demokratik hukuk düzenini ortadan kaldırıp yerine totaliter
bir rejim getirerek Türkiye Büyük Millet Meclisini yok etmek, Hükûmeti ortadan
kaldırmak ve halkın oyuyla seçilmiş Cumhurbaşkanına suikast girişiminde
bulunmuştur. 
Değerli
milletvekilleri, bir hususa dikkatinizi çekmek isterim: O gece milletimiz
hiçbir hesap yapmadan meydanlara çıkarak tanka, uçağa, helikoptere karşı mücadele
etmeseydi bugün bu Meclis kapalı olacak ve bizler burada olmayacaktık. Canları
pahasına darbeyi ve terörü defeden, vatanına, bayrağına sahip çıkan bu millet
devletimizden, Meclisimizden, Hükûmetimizden hain ve sinsi tüm terör
örgütleriyle etkili ve sonuç alıcı şekilde mücadele etmemizi beklemektedir.
15
Temmuz akşamı meydanlara çıkarak tarihimizin görebileceği en alçak, en kuralsız
darbe girişimi ve terörü bertaraf eden aziz milletimiz, devlete, Meclise ve
Hükûmete bir görev, bir talimat vermiştir. Bu talimat, bu görev de başta
yıllarca hiçbir kural, nizam ve kutsal tanımadan devlet kurumlarına sızan ve
neticesinde millî iradeye kasteden FETÖ terör örgütü başta olmak üzere,
milletimizin huzuru, birliği, beraberliğine, vatanımızın bölünmez bütünlüğüne kasteden
adı ne olursa olsun tüm terör örgütleriyle etkili ve ivedi biçimde mücadele
etmektir. İşte, Hükûmetimiz de milletin verdiği talimat, yetki ve sorumlulukla
anayasal yetkisini kullanarak ülke genelinde olağanüstü hâl ilan edilmesine ve
bu alanda kanun hükmünde kararnameler çıkartmakta ve terörle etkili şekilde
mücadelesini sürdürmektedir. Hükûmetimiz çıkarmış olduğu kanun hükmünde
kararnamelerle terör örgütüyle etkili şekilde mücadele etmeyi amaçlamaktadır.
Önerge
içeriğine baktığımızda, belediyelere hukuksuz bir şekilde kayyum atandığı,
belediye başkanları ve Meclis üyelerinin tutuklandığı ve ayrıca
milletvekillerinin hukuka aykırı şekilde tutuklandığı iddia edilmektedir.
Sayın
milletvekilleri, şu hususu net olarak belirtmeliyiz: Belediye başkanının veya
milletvekilinin suç işleme özgürlüğü yoktur. Milletin oyuyla seçilmiş olmak
kimseye suç işleme özgürlüğü vermez. 
Meclisimiz
yasama dokunulmazlığının kaldırılmasına ilişkin haklarında dosya bulunan
milletvekillerinin dokunulmazlıklarını 8 Haziran 2016 tarihi itibarıyla
kaldırmıştır. Bu işlem yapılırken AK PARTİ, CHP, MHP, HDP diye ayrım yapılmadı.
Dokunulmazlıkları kaldırıldıktan sonra doğal olarak yargı da işini yapmaya
başladı, ilgili milletvekillerini ifadeye çağırdı. Bunların arasında ana
muhalefet ve muhalefet partisinin genel başkanları da vardı. Bu kişiler ne
yaptı? Yargının kararına saygı duyarak gidip ifadelerini verdi ama HDP
milletvekillerinin tamamı davete icabet etmedi, ifade vermedi. Kanunumuz çok
açık: Eğer ifade vermeye gitmiyorsanız zorla getirilirsiniz, hukuk gereğini
yapar. Bu kişilerin bu kapsamda, suçları birden fazla işlediğine dair
soruşturma mevcuttur. Fakat ne ilginçtir ki kamuoyunda bu kişiler sırf “HDP
milletvekili” diye, hatta daha da ileri giderek “Kürtlerin haklarını savunuyor.”
diye tutuklandığına ilişkin bir algı yaratılmaya çalışılıyor. Böyle bir şey söz
konusu bile olamaz. O soruşturmada tutuklanmayan milletvekilleri de var, kimse
buna bir şey demiyor. Yargı tarafsız ve bağımsız bir şekilde, hukuka uygun
olarak karar veriyor. Herkesin hukuka saygı duyması gerekiyor. Bakın, daha
geçtiğimiz hafta, tutuklanan milletvekillerinden bir kişi tahliye edildi yani
ortada biten bir şey yok. Yargı görevini yapıyor. Hepimizin bu süreci sabırla
beklemesi gerekiyor. Milletvekili olmamız kimseye suç işleme özgürlüğü vermez,
hele hele hiç kimse, her ne sıfatla olursa olsun teröre destek veremez.
Terörden en muzdarip olan ülkelerden biri olarak terörle etkin mücadele etmekte
kararlıyız. Bu kapsamda devletin parasını kullanan belediyelerin de teröre
destek vermesini önlemek için gereği yapılmaktadır.
Türkiye,
son dönemde birçok terör örgütüyle mücadele etmektedir. 2015 Temmuz ayından bu
yana bilhassa terör örgütü PKK ülkemizin çeşitli yerlerinde başta yaşam hakkı
olmak üzere özgürlük ve güvenlik hakkı, konut dokunulmazlığı ve mülkiyet hakkı
gibi temel hakları hedef alan terör saldırıları gerçekleştirmeye başlamıştır.
Ülkemizde meydana gelen terör saldırıları sonucu çok sayıda sivil ve güvenlik
görevlisi yaşamını kaybetmiştir. Bu bağlamda terör saldırılarının yoğunlaştığı
ülkemizde sivillerin yaşam haklarını korumak, kamu düzenini yeniden tesis etmek
ve terörle etkin mücadele etmek için hukuka uygun olarak öncelikle sokağa çıkma
yasağı kararı alınmış ve uygulanmıştır. Sokağa çıkma yasaklarının kaldırılması
için yapılan tedbir talepleri Anayasa Mahkemesi ve AİHM tarafından
reddedilmiştir. Yaşanan bu süreç olağanüstü hâl kapsamında alınması gereken
tedbirlerin yalnızca FETÖ’yle sınırlı kalmaması gerektiğini ortaya koymuştur.
Zira darbe girişiminden sonra da gerek PKK gerekse DEAŞ terör örgütünün
faaliyetlerinde azalma olmamıştır. Güvenlik görevlilerimiz terörle mücadele
kapsamında yürüttüğü tüm operasyonlarda yetkisini hukuka uygun olarak,
kanunilik, meşru amaç ve ölçülülük kriterlerine azami özen göstererek
kullanmaktadır. Ancak terör örgütü hendek kazmak suretiyle özerk bölgeler
oluşturmak istemiş ve silahla halk üzerinde baskı yapmıştır. Hâlen güvenlik
güçlerine karşı her türlü ağır silahları kullanmakta, bombalı tuzaklar
kurmakta, kesinlikle teslim olmaya yanaşmamaktadır. Bu sebeple öz yönetim,
özerklik ilan edilmesiyle ilgili belediye olanaklarını terör örgütüne tahsis
eden ve basın açıklamaları yaptığı iddialarıyla açıkça terör örgütlerine destek
verdikleri anlaşılan belediye başkan veya görevlilerinin soruşturmalar
kapsamında alınması gerekmiştir. 
TAHSİN
TARHAN (Kocaeli) – Ankara, ne olacak Ankara? Kendisi söylüyor. FETÖ terör
örgütü değil mi?
HİLMİ
BİLGİN (Devamla) – Belediye başkanları ve diğer belediye görevlileri
Anayasa’nın 127’nci maddesi, 5393 sayılı Belediye Kanunu’nun 45 ve 47’nci
maddeleri hükümleri de göz önünde bulundurularak geçici bir tedbir olarak
görevden uzaklaştırılmaları gerektiği kanaatine varılmış ve İçişleri Bakanlığı
tarafından uzaklaştırılmışlardır. Olağanüstü hâl kapsamında çıkarılan 674
sayılı KHK’yla Belediye Kanunu’na ekleme yapılarak terör örgütlerine yardım ve
yataklık iddiasıyla tutuklu ve görevi sona ermiş belediye başkan, başkan
yardımcısı veya meclis üyesinin yerine İçişleri Bakanı veya vali tarafından
görevlendirme yapılması hükme bağlanmıştır. 
Terör
suçları kapsamında görevden uzaklaştırılan belediye başkanlarıyla ilgili birkaç
hususu sizlere aktarmak istiyorum. Halkın oyuyla seçilmiş belediye
başkanlarından bazılarının kamu kaynaklarını terör örgütüne yardım amacıyla
sarf ettikleri yürütülen soruşturma ya da kovuşturmalarda tespit edilmiştir.
Halkın oyuyla seçilmiş olsalar dahi hiç kimse terör örgütüne destek veremez, iş
makinalarıyla çukur kazamaz, yollara patlayıcı yerleştiremez. Belediyelerin
asli işi vatandaşa hizmet sunmaktır. Bu kapsamda 674 sayılı KHK’nın 13’üncü
maddesi uyarınca 25’i PKK terör örgütüne üyelikten, 5’i de FETÖ/PDY örgütüne
üye olmaktan toplam 32 belediye başkanı görevden uzaklaştırılmıştır ve söz
konusu belediyeler için görevlendirilmeler yapılmıştır.
Şunun
altını çizmek gerekir: Görevden uzaklaştırma ve yerlerine başkan vekili
atanması bir idari tedbirdir. Soruşturmalar ve yargılamalar neticesinde ceza
almayanlar tabii ki görevlerine dönebilecektir. Görevden uzaklaştırmalar
sonrası örgütün eylem çağrılarıysa halk nezdinde itibar görmemiştir çünkü
yıllardır örgütün baskısı altındaki halk hizmet beklemektedir. Ayrıca,
belediyelere belediye meclisi dışında başkan vekili görevlendirilmesi sadece
terör suçlarıyla ilgilidir çünkü terör suçları kolektif olarak tüm belediye
imkânlarıyla işlenen bir suçtur. Nitekim belediye başkanlarının terör suçu
dışında bireysel soruşturmaları nedeniyle görevden uzaklaştırılmaları hâlinde
belediye meclisi kendi arasında bir başkan vekili seçmektedir. Bu husus Belediye
Kanunu madde 45’te düzenlenmiş. Örneğin Kars Digor ve Elâzığ Karakoçan Belediye
başkanları haklarındaki yolsuzluk soruşturmaları nedeniyle görevden
uzaklaştırılmış ve yerlerine belediye meclis üyelerinin kendi aralarında bir
başkan vekili seçmiştir. 
Son
olarak, bölgede siyasetin üzerindeki tek baskı PKK terör örgütünün baskısıdır.
Pek çok AK PARTİ siyasetçi örgütün hedefi olmuş, evlerinde çocuklarının gözleri
önünde öldürülmüştür.
Sayın
Başkan, değerli milletvekilleri; ülkemizin, milletimizin birliğine,
beraberliğine, bayrağımıza ve kutsal değerlerimize karşı girişilen her türlü
terör olaylarının ve adı ne olursa olsun tüm terör örgütlerinin ve bu hain
örgütlere doğrudan ve dolaylı destek verenlerin tespit edilmesi ve hukuk
devleti içerisinde hesap vermesi, kendini yerli ve millî hisseden her kesimin
ortak beklentisi ve görevidir. Hükûmetimizin hukuk kuralları içerisinde
yapmakta olduğu işte tam budur. 
(Mikrofon
otomatik cihaz tarafından kapatıldı)
HİLMİ
BİLGİN (Devamla) – Sayın Başkanım, tamamlayayım.
BAŞKAN
– Tamamlayın lütfen, bir dakika daha veriyorum.
HİLMİ
BİLGİN (Devamla) – Tabii, bu mücadeleden rahatsız olanlar vardır ve
olacaklardır da. Ancak, aziz milletimiz emin olsun ki bu konuda en küçük bir
zafiyet gösterilmeyecek ve terör örgütleriyle, bunlarla etkili ve kararlı
şekilde mücadele edilmeye devam edilecektir. Bu nedenle, milletten yetki ve
sorumluluk alarak görev yapan her siyasi parti, terörle mücadele noktasında
hassas olmalı, bu konuda yapılan mücadeleyi zafiyete düşürecek terör örgütlerinin
oluşturmaya çalıştığı mağduriyet algısına prim vermemelidir.
Yüce
heyetinizi saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Bilgin.
AHMET
YILDIRIM (Muş) – Sayın Başkan… 
Sayın
Yıldırım…
AHMET
YILDIRIM (Muş) – Milletvekillerimizi ve belediye başkanlarımızı birçok örnek
vererek, cümle kullanarak terör örgütüne yardım etmekle suçladı.
BAŞKAN
– Buyurun iki dakika.
IX.- SATAŞMALARA İLİŞKİN KONUŞMALAR
1.- Muş Milletvekili Ahmet Yıldırım’ın,
Sivas Milletvekili Hilmi Bilgin’in HDP grup önerisi üzerinde yaptığı konuşması
sırasında Halkların Demokratik Partisine sataşması nedeniyle konuşması
AHMET
YILDIRIM (Muş) – Teşekkür ederim Sayın Başkan.
Şimdi,
iktidar milletvekillerine aylardan beri sorduğumuz hiçbir soruya cevap alamıyoruz
ancak önlerine koymuş oldukları, cevap veremedikleri konulara dair bunlardan
kaçan ve ezberletilen ya da kendi ezberledikleri cümleleri gelip burada okumak
dışında, hamaset dışında başka hiçbir iş yaptıkları yok.
Şimdi,
ben hukuk düzleminde az biraz hukuktan anlayan herkesin anlayabileceği soru
soruyorum: 5 ilde 5 ayrı başsavcılık aynı saatte, aynı dakikada farklı dava
dosyalarıyla ilgili nasıl harekete geçer? Buna dair soru soruyoruz, bir
cevabınız yok. Olmayınca yalana sığınmak zorunda kalırsınız.
Yine,
bakın, biz şundan gurur duyuyoruz: Bu sözü edilen belediye başkanları şu ülkede
en fazla mülki denetim geçiren, mülkiye müfettişleri, İçişleri müfettişleri
tarafından denetim geçiren belediyeler. Bir kişi gelsin burada bir yolsuzluk
örneğini herhangi bir hukuk belgesine, herhangi bir denetim raporuna
dayandırsın bakayım. Bir tane belediyenin aracının hendeklerde kullanıldığına
dair bir resmî belge getirsinler.
OSMAN
AŞKIN BAK (Rize) – Gösterdi İçişleri Bakanı. 
AHMET
YILDIRIM (Devamla) - Sorduğumuz sorulara cevap vermeyenler ancak böyle yalan ve
iftiraya sığınmak zorunda kalırlar.
OSMAN
AŞKIN BAK (Rize) – Süleyman Bey gösterdi evrakları. 
AHMET
YILDIRIM (Devamla) - Ya değilse, şunu söyleyelim: Ne dedi?
OSMAN
AŞKIN BAK (Rize) – Kürsüden gösterdi Süleyman Bey. 
AHMET
YILDIRIM (Devamla) - En son gidip gelip sığınabileceğiniz hukuk, KHK hukukudur.
KHK’dan başka sizin bir demokrasi kalibreniz olamaz ancak KHK kadar
konuşabilirsiniz. Ya değilse, bakın, son günlerde DAİŞ’ten tutuklu olanlar
sabit ikametgâh sahibi olduğu için tahliye ediliyor. Peki, Çağlar Demirel
buradan çıkışta Meclisten götürüldü. Milletvekili sabit ikametgâh sahibi değil
de DAİŞ mensubu sabit ikametgâh sahibi, öyle mi?
Bir
diğer husus, şunu da söyleyelim: Bakın, burada siz mevcut hukuk düzeniyle, KHK
düzeniyle gurur duyabilirsiniz. Bir de şunu söyleyelim: Bir kimsenin davaya
gitmemesi zorla getirilme gerekçesi olabilir yoksa tutuklama gerekçesi olamaz.
Gelin az biraz hukuk diliyle konuşun da burada, şu antidemokratik faşizme
tekabül eden KHK diliyle konuşmayın. (HDP sıralarından alkışlar) 
BAŞKAN
– Teşekkür ederim. 
OSMAN
AŞKIN BAK (Rize) – Hukukçu konuştu, sen hukukçu değilsin Ahmet Bey. 
HALİL
ETYEMEZ (Konya) – Ya, hukuk diliyle yapsanız bu başınıza gelmez sizin yani.
Hukuk dilinden mi anlıyorsunuz yani? 
MEHMET
MUŞ (İstanbul) – Sayın Başkan…
BAŞKAN
– Sayın Muş…
MEHMET
MUŞ (İstanbul) – Sayın Başkan, partimize yönelik “yalan” gibi ifadeler
kullanıldı, bir kere bunları reddediyoruz.
“AK
PARTİ milletvekilleri ellerine tutuşturulandan başka bir şey bilmiyorlar,
bunları burada anca okuyorlar, başka bir şeye de yaradıkları yok.” gibi ağır
bir itham da var. Ciddiye almadığımız için kürsüden cevap vermeyeceğiz. AK
PARTİ milletvekillerinin on dört yıldır neler yaptıkları, nelere imza attıkları
ortadadır. 
AHMET
YILDIRIM (Muş) – Sorulara cevap verin, sorulara. 
MEHMET
MUŞ (İstanbul) – Onun için de milletimiz hâlen iktidarda bu partiyi
tutmaktadır. 
AHMET
YILDIRIM (Muş) – Sizin demokrasi kalibreniz KHK’dır. Sorulara cevap ver. 
BAŞKAN
– Sayın Yıldırım…
AHMET
YILDIRIM (Muş) – Sorulara cevap ver.
BAŞKAN
– Sayın Yıldırım, duymuyorum konuşmacıyı, lütfen.
MEHMET
MUŞ (İstanbul) – İkincisi: KCK’nın kontrolünde olanlar bize demokrasiden ders
veremezler. 
Teşekkür
ederim. 
BAŞKAN
– Teşekkür ederim. 
OSMAN
BAYDEMİR (Şanlıurfa) – Sayın Başkan…
BAŞKAN
– Sayın Baydemir…
OSMAN
BAYDEMİR (Şanlıurfa) – Sayın Başkan, sayın grup başkan vekili ifadesinde
konuşmalarımızı, dolayısıyla benim sunumumu da ciddiye almadığını ifade etti. 
MEHMET
MUŞ (İstanbul) – Ne alakası var ya? Böyle bir usul var mı ya?
BAŞKAN
– Yok, sizinle ilgili söylemedi onu Sayın Baydemir. Grubunuz adına Sayın
Yıldırım cevap verdi. 
AHMET
YILDIRIM (Muş) – Hayır Sayın Başkan. 
MEHMET
MUŞ (İstanbul) – Böyle bir usul yok Sayın Başkan. 
BAŞKAN
– Sayın Muş da Yıldırım’ın konuşması üzerine yerinden açıklamada bulundu.
Burada bir sataşma söz konusu değil, lütfen. 
MİZGİN
IRGAT (Bitlis) – Bu önerge bize ait. 
UĞUR
AYDEMİR (Manisa) – Açıklamanın içeriğine cevap vermek istemeyebilir. Ne var
onda? Muhatap olmak zorunda mı? 
OSMAN
BAYDEMİR (Şanlıurfa) – Açıklamanın içeriğinde KCK’nın…
MEHMET
MUŞ (İstanbul) – Sayın Başkan, böyle bir usul yok.
OSMAN
BAYDEMİR (Şanlıurfa) – Daha doğrusu, açıklamasının içeriği başlı başına bir
sataşmadır Sayın Başkan. Bizleri KCK’nin etkisinde kalmakla itham ediyor. 
AHMET
YILDIRIM (Muş) – Evet, en son kullandığı cümle Sayın Başkan. 
OSMAN
BAYDEMİR (Şanlıurfa) – Ben bu ithamı kendilerine iade ediyorum ve sataşmadan
iki dakika söz istiyorum. 
MEHMET
MUŞ (İstanbul) – Sayın Başkan “KCK’nın etkisinde kalan, kontrolünde olanlar
demokrasi dersi veremez.” dedim. Onlar üzerlerine alınıyorlarsa buyursunlar. 
AHMET
YILDIRIM (Muş) – Evet, biz konuştuk, bizim için bunu söylüyor Sayın Başkan. 
BAŞKAN
– Genel bir ifadeyse…
UĞUR
AYDEMİR (Manisa) – “Kalanlar” diyor, “kalanlar”.
YUSUF
BAŞER (Yozgat) – Sen KCK’nın kontrolünde misin, kabul ediyor musun? 
BAŞKAN
– Sayın Muş…
AHMET
YILDIRIM (Muş) – Ben de genel bir ifade kullandım Sayın Başkan. 
BAŞKAN
– Bir dakika. 
Sayın
Muş, genel bir ifade mi kullandınız?
MEHMET
MUŞ (İstanbul) – Sayın Başkan, bakın, çıkıp…
AHMET
YILDIRIM (Muş) – CHP için mi söylediniz? Biz oturalım o zaman.
MEHMET
MUŞ (İstanbul) – Yarası olan gocunur. KCK’nın kontrolünde olanlar AK PARTİ’ye
demokrasinin kalibresinden bahsedemezler, demokrasi dersi veremezler. 
BAŞKAN
– Buyurun Sayın Yıldırım. 
AHMET
YILDIRIM (Muş) – Sayın Baydemir konuşacak. 
BAŞKAN
– Sayın Baydemir, buyurun. 
YUSUF
BAŞER (Yozgat) – Sen KCK’nın avukatı mısın? Demek ki avukatları bunlar. 
2.- Şanlıurfa Milletvekili Osman
Baydemir’in, İstanbul Milletvekili Mehmet Muş’un yerinden sarf ettiği bazı
ifadeleri sırasında şahsına sataşması nedeniyle konuşması
OSMAN
BAYDEMİR (Şanlıurfa) – Sayın Başkan, değerli milletvekilleri; biz yedi gün
yirmi dört saat karşılıklı polemiklerle ve karşılıklı birbirimizi itham ederek
eğer bir mesafe kat edebileceğimize inansaydık polemiği ısrarla ve inatla
sürdürürdük. Ancak, şunu ifade etmek istiyorum: On dört yıl boyunca kim kiminle
kucak kucağaydı? 15 Temmuz darbe girişimini, cunta girişimini ve onun kliğini besleyenler
kimlerdi? Kimlerdi? Dolayısıyla, kalkıp bize bu manada söz söylemek hakkı ve
haddi olmayanların bir kez daha dönüp aynaya bakmalarını öneriyoruz.
MEHMET
MUŞ (İstanbul) – KCK’ya cevap verin Sayın Baydemir, KCK’ya söz verin. 
OSMAN
BAYDEMİR (Devamla) – İkinci bir husus: Milletin iradesiyle seçilmiş belediye
başkanını, belediye başkanlarını -bir kez daha söylüyorum- 6 milyon, 7 milyon
insanın hür iradesiyle seçilmiş olan insanları cezaevine koymak darbeciliktir
darbecilik, darbeciliğin ta kendisidir. 
Bir
husus daha ifade edeyim: Hendek diyorsunuz değil mi? Barikat diyorsunuz değil
mi? Viranşehir’de hendek mi vardı? Bozova’da barikat mı vardı? Halfeti’de ne
vardı? Bakın haritaya, bakın; Kürt halkının hür iradesiyle, özgür iradesiyle
seçilmiş olan bütün belediye başkanları yerine ya kayyum atanmıştır ya
cezaevindedir. Bunun adı darbedir, bunun adı sömürge hukukudur, bunun adı
milletin iradesiyle seçilmiş olan mekânın, iradenin işgal edilmesidir ve bunun
hiç kimseye sunabileceği miskalizerre kadar bir katkı yoktur. İşte, bu
atmosferin kendisi dahi bir başka darbe zeminine, bir başka kaos zeminine
davetiye çıkarmaktır. “Gelin bundan vazgeçin.” diyoruz. Bunun mağduru bugün
biziz, yarın sizler olacaksınız. (HDP sıralarından alkışlar) 
BAŞKAN
– Sayın Baydemir, teşekkür ederim.
MEHMET
MUŞ (İstanbul) – Sayın Başkan, Türkiye hukuk devletidir, hukukun sömürgesi
olmaz, sömürge hukuku olmaz. 
BAŞKAN
– Teşekkür ederim.
IV.- OTURUM BAŞKANLARININ KONUŞMALARI
(Devam)
2.- Oturum Başkanı TBMM Başkan Vekili Ayşe
Nur Bahçekapılı’nın, Bolu Milletvekili Tanju Özcan ile İzmir Milletvekili Ali
Yiğit’e Meclis kapısında geçirdikleri kaza nedeniyle geçmiş olsun dileğinde
bulunduğuna ilişkin konuşması
BAŞKAN – Sayın Özcan, size söz vereceğim. Öncelikle
geçmiş olsun, bir kaza atlatmışsınız Ali Yiğit Bey’le beraber. Telefonda
görüştük ama bir kere daha sizi dinleyelim.
Tekrar geçmiş olsun diyorum.
Buyurun Sayın Özcan.
VI.- AÇIKLAMALAR (Devam)
21.- Bolu Milletvekili Tanju Özcan’ın,
Meclisin Çankaya Kapısı girişindeki bariyerin zamansız açılması nedeniyle bir
kaza geçirdiklerine ve bu konuda önlem alınması gerektiğine ilişkin açıklaması
TANJU
ÖZCAN (Bolu) – Sayın Başkan, öncelikle nezaketinizden dolayı size ve
arkadaşlarıma çok teşekkür ediyorum.
Bugün
saat 13.00 sıralarında benim kullandığım araçla Sayın Milletvekilimiz Ali
Yiğit’le birlikte Çankaya Kapısı’na geldik. Kapıdaki polis memuru arkadaşımız
bizi selamlayarak buyurun işaretini gösterdi. Herhangi bir şekilde o girişte
yerden açılan bariyer kapalı değildi. Biz hareket ettik, yaklaşık 20-30
kilometre hızla içeri girerken birden bir gümleme sesi geldi, arkasından aracın
hava yastıkları patladı, camları kırıldı. Biz zannettik ki herhâlde yakınımızda
bir bomba patladı aracın içi duman da dolunca. Dışarı çıktığımızda fark ettik
ki biz, giriş esnasında kapalı olan sistem bizim gireceğimiz esnada açılmış ve
yerden yaklaşık 20 santim yükselmiş.
Burada
güvenlik amacıyla bu sistemi koyuyoruz, kazaya sebebiyet veriyor. Burada bir
güvenlik açığı da oluşuyor, ben asıl ona dikkat çekmek istiyorum. Bugün, aracım
pert olarak çok şükür fiziksel bir zarar görmeden biz kurtulduk. Ancak, hepiniz
biliyorsunuz ki Sayın Başbakanın, sayın genel başkanların, sayın bakanların
makam araçları ve koruma araçları o kapıdan 20-30 kilometre hızla girmiyor,
bazen 70-80-100 kilometre hızla giriyor. Burası uzaktan kumandayla kontrol
edilen bir kapı. 
Ben
bugün başıma gelenin kötü niyetli bir arkadaş tarafından
gerçekleştirilmediğini, bir ihmal olduğunu düşünüyorum ama buna kumanda eden
kötü niyetli bir polis memuru örneğin Sayın Başbakan içeri girerken makam aracı
tam o noktadan geçerken düğmeye bassa ve bu sistem çalışsa, Allah korusun,
Sayın Başbakanın, sayın genel başkanların, sayın bakanların başına ölümle
sonuçlanabilecek hadiseler gelebilir, suikast gerçekleştirilebilir. Ben bu
konuda Meclis Başkanlığının özel bir inisiyatif almasını, bu sistemi yeniden
sorgulamasını bu vesileyle hatırlatmak istedim.
Çok
teşekkür ediyorum.
BAŞKAN
– Ben teşekkür ederim. Tekrar geçmiş olsun. 
Konuyla
ilgili bizzat ilgileneceğim.
Sayın
Ali Yiğit, siz de sisteme girmişsiniz, buyurun. 
22.- İzmir Milletvekili Ali Yiğit’in,
Meclisin Çankaya Kapısı girişindeki bariyerin zamansız açılması nedeniyle bir
kaza geçirdiklerine ve bu konuda önlem alınması gerektiğine ilişkin açıklaması
ALİ
YİĞİT (İzmir) – Teşekkür ederim Başkanım, aramışsınız ayrıca, mesaj da
çekmişsiniz, tekrar tekrar teşekkür ediyorum. 
Tabii,
bir kaza. Biz İzmir’den buraya gelinceye kadar kaza yapmadık ama Meclisin
kapısında ve bir de protokol girişinde kaza yaptık. Çok büyük bir talihsizlik.
Hiçbir
art niyet falan da düşünmüyoruz. Yani önemli olan kaza yapmamaktı ama yaptık.
Biraz önce Özcan arkadaşımız söyledi, yani daha büyük kazalara sebebiyet
vermemek için gereken tedbirleri almak gerekir. 
Ben
bu arada bizim kazamızın hiçbir şey olduğunu düşünüyorum. Her gün polislerimiz
ölüyor, askerlerimiz ölüyor, insanlarımız ölüyor. Önemli olan, ölümlerin
olmaması. Bizimki küçücük bir kaza, biz buna şükrediyoruz. Daha büyük kazalar
gelmesin bu ülkenin başına.
Hepinize
teşekkür ediyorum, saygılarımı sunuyorum, sağ olun.
BAŞKAN
– Teşekkür ederim Sayın Yiğit. 
VIII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Diyarbakır Milletvekili
Çağlar Demirel tarafından, OHAL kapsamında demokratik siyaset kurumlarını devre
dışı bırakmaya yönelik başlatılan yoğun baskı, engelleme, gözaltı ve
tutuklamaların araştırılması ve tespit edilmesi amacıyla 30/11/2016 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin, Genel Kurulun 17 Ocak 2017 Salı günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi (Devam)
BAŞKAN
– Halkların Demokratik Partisi grup önerisinin lehinde son olarak Ankara
Milletvekili Sayın Şenal Sarıhan konuşacak.
Buyurun
Sayın Sarıhan. (CHP sıralarından alkışlar) 
ŞENAL
SARIHAN (Ankara) – Değerli Başkan, değerli kâtip üyesi arkadaşlarım, yazman
arkadaşlar ve salonda bulunan çok değerli milletvekili arkadaşlarım; buradan
doğrusu, salon dışında olanları selamlamayı düşünmüyorum, sadece salonda
bulunanları saygıyla selamlıyorum.
BAŞKAN
– Sayın milletvekilleri, biraz sessiz olabilir miyiz lütfen.
Buyurun.

ŞENAL
SARIHAN (Devamla) – Biraz önce HDP’li arkadaşlarımız tarafından sunulan
önergenin sahibinin şu anda aramızda olmayan, tutuklu bulunan Çağlar Demirel
olduğu ifade edildi. Aslında bu durum dahi Çağlar Demirel’in bir parlamenter
olarak şu anda hepimizle bir arada olup kendi önergesi üzerine konuşamamış
olmasının, 15 Temmuzdan bu yana yaşadığımız bir gerçekliği son derece özetle
ifade ettiği inancındayım. 
Lütfen,
salonda sessizliği sağlayabilir misiniz. 
BAŞKAN
– Sayın milletvekilleri, bir kez anons ettim ama ikincisine ihtiyaç duyuyorum.
Lütfen biraz sessizliğimizi koruyalım. 
Buyurun
Sayın Konuşmacı, sürenize ekleyeceğim.
ŞENAL
SARIHAN (Devamla) – Değerli arkadaşlar, bu konuda, 15 Temmuzdan sonra
yaşananlar konusunda, gözaltı ve tutuklama işlemlerinin alabildiğine hukuk dışı
bir hâle geldiği konusunda daha önce buradan çok sayıda konuşma
gerçekleştirildi. Şimdi, bir rakamı sizinle paylaşarak konuşmamı sürdürmek
istiyorum. Bugüne dek gözaltına alınan sayısı, Sayın Adalet Bakanı tarafından
yapılmış olan son açıklamaya göre 71.274 kişi. Tutuklama ise, yine Sayın Adalet
Bakanının açıklamalarına göre 41.832 kişi. 
Şimdi,
bildiğimiz bir gerçeklik var. Biraz önce yine HDP’li milletvekilleri özellikle
AKP’ye hitaben “Siz kanun hükmünde kararnameler üzerinden hukuk okuyorsunuz.”
dediler. Oysa -ben değerli arkadaşlarıma da anımsatmak isterim ki- OHAL dahi,
kanun hükmündeki kararnameler dahi hukuk dışına çıkmayı engeller, izin vermez.
Olağanüstü hâl rejimi, temel hak ve özgürlüklerin korunduğu bir rejimdir,
sınırları vardır, bu sınırlar dışına çıkıldığı zaman bir hukuk rejimi diye
ifade ettiğimiz OHAL rejimi hukuka aykırı bir yapıya kavuşmuş olur. Aramızda
hukukçu arkadaşlar var. Onlarla birlikte ve onlara da anımsatarak birkaç şeyden
söz etmek isterim. Gözaltı ne demektir, tutuklama ne demektir ve esas adı, hem
tutuklamanın hem de gözaltının hukuk sistemimizdeki asıl adı nedir? Asıl adı,
arkadaşlar, koruma tedbirleridir, koruma önlemleridir. Bazen suçtan koruma,
bazen suçluyu korumak üzere düzenlenirler ve bunların en basiti yakalamadır,
tutuklama, zorla getirme, arama, el koyma, beden muayenesi fiziki ve kimlik
tespiti ve iletişim tespiti gibi önlemler arkasından yer alır. 
Şimdi,
biz, bir gözaltı işlemi yaptığımız zaman o gözaltı işleminde nelere uymak
durumundayız, sanıktan ya da zanlıdan suça gitmek mi, yoksa kanıtları saptayıp
kanıtlar üzerinden zanlıya ulaşmak ve onu sorgulamak mı? Bugün kanun hükmündeki
kararnamelere sığınılarak ama hukuka aykırı olarak yapılan işlemler bireyler
hakkında, zanlı diye gösterilen bireyler hakkında -ki, ben bunu sadece
milletvekilleriyle sınırlı olarak düşünmemek gerektiğini, bütün yurttaşlarımıza,
bu arada gözaltına alınan, bu arada tutuklanan bütün yurttaşlarımıza ilişkin
olarak düşünmek gerektiği inancındayım- yapılan işlemler hukuka aykırıdır. 
Kanıtlar
toplanmaksızın gözaltı işlemleri, kanıtlar toplanmaksızın yakalama işlemleri,
herhangi bir uyarı olmaksızın çağrıya uymadı diye bireylerin tutuklandığı ve
delillerin göz ardı edildiği bir süreçle karşı karşıyayız. Bu süreç
Parlamentomuzun, hukuka uygun kararlar üretme durumunda olan Parlamentomuzun,
hukuka uygunluk, yani Anayasa’nın 2’nci maddesinde yer alan hukuk güvenliği ve
hukuka uygun eylem ve işlemleri, yasal düzenlemeleri yapan bir kurumun bu
konuda çıkardığı kararnamelerin doğrudan doğruya Anayasa’nın 2’nci maddesiyle
çeliştiği bir düzenlemede hukuksuzluk açıkça ortaya çıkmaktadır. 
Devam
ediyorum. Anayasa’nın 10’uncu maddesi vardır. Biz bunların değiştirilmesi
konusunda da herhangi bir öneriyle karşılaşmadık. 2’nci madde yerinde duruyor.
10’uncu madde yani eşitliği emreden madde yerinde duruyor; herkese eşit
davranılması, her koşulda eşit davranılması konusunda. Anayasa’nın 15’inci
maddesi, uluslararası hukuktan doğan yükümlüğünün ihlal edilemezliğine ilişkin.
36’ncı madde, her durumda dava hakkının kullanılması gerektiğine ilişkin.
121/3’üncü madde, OHAL’le sınırlı, OHAL’in ilanıyla sınırlandırılmış önlemler
alınmasına ilişkin. Yine 125’inci madde, OHAL’de dahi yürütmeyi durdurma
isteminin yasaklanmamasına ilişkin. 
Bütün
bunlara yani Anayasa’nın açık hükümlerine karşın, yapılan uygulamaların,
sayıları binleri aşmış olan, cezaevlerini dolup taşırmış hâle getiren bu
uygulamaların ne kadar hukuksuz olduğunun bir örneğini de bugün -umarım ki
okumuşsunuzdur- basında yer alan bir haberi sizinle paylaşarak size anımsatmak
istiyorum. Sevgili arkadaşlar, elimde bir kovuşturmaya yer olmadığı kararı var.
Kovuşturmaya yer olmadığı kararının müştekisini ve şüphelisinin adlarını
vermiyorum ama kimliğini söyleyeceğim: Bir emniyet görevlisi. Zanlı, sanık,
şüpheli, bir emniyet görevlisi. Bu emniyet görevlisiyle ilgili, “Bu şahıs
tarafından kötü muamele ve işkence gördüm.” diye yakınan, belgelerini ve
tanıklarını sunmuş olan bir davacı hakkında verilen karar, kamu adına
kavuşturmaya yer olmadığı kararı. Nereden çıkarıyor? Burada kabul ettiğiniz,
sonra kanun hâline de getirmiş olduğunuz 667 sayılı Kanun Hükmündeki
Kararname’nin 9’uncu maddesinden bu sonucu çıkarıyor. Ne dedik? Ne diyor? Daha
doğrusu, biz demedik, bunları kullanırken hep hata yapıyorum. OHAL görevi
içinde görev yapanların herhangi bir suçla, herhangi bir cezai ve idari
yaptırımla karşılaşmayacaklarına ilişkin düzenleme getiriyor. Daha önceki
konuşmalarımda size birisini hatırlatmıştım; 12 Eylülün paşalarını
hatırlatmıştım. 12 Eylülün işkence emirlerini veren, bireyleri görevden alan,
tutuklayan, gözaltına alan, doksan gün süreyle işkenceye izin veren insanların
soruşturulamazlığının yarattığı probleme işaret etmiştim. 
Şimdi
buradan size sesleniyorum: Yarın bir Kenan Evren olarak mı anılmak istiyorsunuz
yoksa siz hukuka uygun düzenlemeler yapmış ve gerçekten teröristi terörist
olarak değerlendirmiş ve cezalandırmış ama herhangi bir suçla ilgisi olmayan
insanlara yönelik de işkenceler yapmış, gözaltılar hazırlamış, tutuklamalar
yapmış ve onları ağır cezalarla hak etmedikleri hâlde hukuksuz bir biçimde
cezalandırmış olmakla mı anılacaksınız?
Değerli
arkadaşlar, bir tercih yapmak zorundayız. Burada hukukun beş yüzü yok, dört
yüzü yok. Her siyasi parti temsilcisi gelip burada farklı farklı
değerlendirmeler yaparsa demek ki o ülkede hukuk yoktur arkadaşlar. Zaten hukuk
da insan haklarına dayalı olmak zorunda bir hukuktur. Şimdi, Anayasa’nın bütün
düzenlemeleri, Anayasa’nın açık hükümleri, Ceza Muhakemeleri Kanunu’nun açık
hükümleri varken eğer biz Türkiye’de sayıları on binleri bulmuş olan insanları
gözaltına alıyor ve tutukluyorsak doğru gitmeyen, yanlış giden bir şey vardır. 
Biraz
önce değerli Aytuğ Atıcı “Haberiniz var mı?” diye seslendi. O seslenirken şunu
anımsadım: “Haberin var mı taş duvar? Demir kapı, kör pencere…” Haberin var mı?
Haberiniz var mı cezaevi ne demektir, gözaltı ne demektir, tutuklama ne
demektir? Çocuklarınızın dışarıda kalması, annelerinizin dışarıda kalması ne
demektir? 
Haksızlık
varsa her haksızlık bir cinayettir arkadaşlar, bu cinayete ortak olmayalım.
Teşekkür
ederim. (CHP ve HDP sıralarından alkışlar)
BAŞKAN
– Teşekkür ederim Sayın Sarıhan.
Halkların
Demokratik Partisi grup önerisinin aleyhinde Bilecik Milletvekili Halil Eldemir
konuşacak son olarak.
Buyurun
Sayın Eldemir. (AK PARTİ sıralarından alkışlar) 
HALİL
ELDEMİR (Bilecik) – Sayın Başkanım, değerli milletvekilleri; İç Tüzük’ün
19’uncu maddesi gereğince Halkların Demokratik Partisinin OHAL kapsamında
başlatılan gözaltı ve tutuklamalar konusunda verilen önerisinin aleyhine söz
almış bulunuyorum. Bu vesileyle sizleri, sizlerin nezdinde de aziz milletimizi
saygıyla selamlıyorum.
Öncelikle,
Diyarbakır’da Dicle Üniversitesinin yakınlarında tuzaklanan el yapımı bombanın
patlaması sonucu hayatını kaybeden, şehit olan 4 polisimize Cenab-ı Allah’tan
rahmet, yaralı polislerimize, güvenlik kuvvetlerimize de acil şifalar
diliyorum.
Yine,
2017 yılının ilk saatlerinde İstanbul’da bir eğlence kulübüne yapılan saldırı
sonucu 39 kişinin ölümüne sebep olan teröristin yapılan operasyon sonucu
yakalanmasının memnuniyeti içerisindeyiz. Güvenlik güçlerimizi tebrik ediyor,
görevlerinde ve bundan sonraki terörle mücadelelerde de kendilerine başarılar
diliyorum; Cenab-ı Allah’tan gayret, güç, kuvvet diliyorum.
15
Temmuz yaşanan alçak darbe girişimi ve hain kalkışma devletimizi, malumlarınız
olduğu üzere, olağanüstü hâl kararı almaya zorlamıştır. Olağanüstü hâl kararı
hukuki bir düzenlemedir. Bu hukuki düzenlemenin birinci tarafı: Anayasa’mızda
buna cevaz verilmiştir. Sayın Cumhurbaşkanımızın başkanlığında toplanan
Bakanlar Kurulunun oy birliğiyle aldığı karar neticesinde ve Türkiye Büyük
Millet Meclisine gönderdiği tezkereyi burada hep birlikte görüşmemizin
neticesinde vermiş olduğumuz bir karardır. Bu kararı da hep birlikte 2 kez
uzatmış olduk. Bu açıdan düşündüğümüz zaman, bu, hukuki bir düzenlemedir. Diğer
taraftan da Avrupa İnsan Hakları Mahkemesi kararlarında da olağanüstü hâl
kapsamındaki tutuklamalara cevaz verilmiştir. Şunu özellikle ifade edeyim:
Tutuklamalar, her şeyden önce, bir tedbirdir; asla ve asla infaz değildir. 
Önümüzde
görüştüğümüz, yarım bıraktığımız bir kanun tasarımız var. Daha önce olağanüstü
hâli burada çok görüştük, konuştuk. 446 sıra sayılı kanun teklifini bir
taraftan Emekli Sandığı emeklilerimiz, diğer taraftan da içerisindeki
düzenlemelerle… En önemli düzenlemelerden birisi de esnafımızın beklediği sicil
affıdır. Bir an önce kanuna geçmek istiyoruz.
Bu
kanunun şimdiden milletimize hayırlar getirmesini diliyor, hepinizi tekrar
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Eldemir.
Halkların
Demokratik Partisi Grubunun…
AHMET
YILDIRIM (Muş) – Karar yeter sayısı istiyoruz.
BAŞKAN
– Karar yeter sayısı arayacağım.
Kabul
edenler… Kabul etmeyenler… Karar yeter sayısı vardır, grup önerisi kabul
edilememiştir.
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım. 
2.- CHP Grubunun, Genel Kurulun 17, 18 ve
19 Ocak Salı, Çarşamba ve Perşembe günleri 15.00-21.00 saatleri arasında
çalışmalarını sürdürmesine ilişkin önerisi
Türkiye Büyük Millet Meclisi Başkanlığına
Danışma
Kurulu 17/1/2017 Salı günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Özgür
Özel
 Manisa
 Grup
Başkan Vekili
Öneri:
Genel Kurulun 17, 18 ve 19 Ocak Salı, Çarşamba ve Perşembe günleri 15.00-21.00
saatleri arasında çalışmalarını sürdürmesi önerilmiştir.
BAŞKAN
– Cumhuriyet Halk Partisi grup önerisinin lehinde ilk olarak Çorum Milletvekili
Sayın Tufan Köse konuşacak.
Sayın
Özel, iyice bilgilendirdiniz yani Sayın Köse’yi, gördük.
ÖZGÜR
ÖZEL (Manisa) – Estağfurullah efendim, sayın Başkanlık Divanı üyesini
bilgilendirmek haddimize mi? Ancak istifade ederiz.
BAŞKAN
– Gördüm de.
Buyurun
Sayın Köse. (CHP sıralarından alkışlar) 
TUFAN
KÖSE (Çorum) – Sayın Başkan, değerli milletvekilleri; ben de heyetinizi
saygıyla selamlıyorum. 
Geçtiğimiz
hafta Türkiye Büyük Millet Meclisinde, Genel Kurulda ülkemizin de geleceğini
derinden etkileyecek Anayasa değişiklik önergesiyle ilgili 19 tane gizli oylama
yaptık. Meclis İdare Amiri olarak ve bir hukukçu olarak, yaptığımız işlerin ne
kadarının doğru olduğunu, neler yaptığımızı yüce heyetinizle paylaşmak
istiyorum. Bu sebeple bu grup önerisini verdik. 
Değerli
arkadaşlarım, bir kere, gizlilikten anlaşılması gereken şeyi farklı anlamayı
benim ne hukukçu mantığım ne de orta zekâlı bir insan olarak duruşum kabul
etmiyor. Zaten dünyada da bunun herhangi bir örneği yok. 
Anayasa
Terimleri Sözlüğü’nde gizlilik şöyle açıklanmış: “Hem oy kullanırken kimseye
görülmeme hem de kullanılan oyu kimsenin görmemesi şeklinde gerçekleşir.” demiş
çok net, çok açık ifadelerle. 
Yine,
bizim, 298 sayılı Seçimlerin Temel Hükümleri ve Seçmen Kütükleri Hakkında
Kanun’umuzda da buna ilişkin, 3 maddede, 74, 75 ve 76’ncı maddelerde düzenlemeler
yapılmış. Öncelikle, 2’nci maddesinde “Oy gizli kullanılır.” dedikten sonra
74’üncü maddesinde “Sandıkların konulacağı yerlerin belirlenmesinde seçmenin
oyunu kolaylıkla, serbestçe ve gizli bir şekilde verebilmesi gözetilir.” diye
açıklamış yani gizli bir şekilde verecek. Yine, 75’inci maddede “Sandık
kurulları, oy serbestliğini ve gizliliğini sağlayacak şekilde, yeteri kadar oy
verme yeri hazırlar.” demiş yani burada da gizlilikten bahsediyor. Yine,
devamında, “Seçmen, oy pusulasını kapalı oy verme yerinde, zarfa koyup kapatmak
zorundadır.” diyor. Bir kez daha tekrar ediyorum arkadaşlar: “Seçmen, oy verme
yerinde, oy pusulasını zarfa koyup zarfı kapatmak zorundadır.” demiş 75’inci
maddede. 76’ncı maddemiz “Kapalı oy verme yeri; içerisi dışardan gözetlenemeyecek
ve oy pusulasını seçmenin inceleyip zarflayabileceği şekilde düzenlenir.“
demiş. Yani, bütün düzenlemelerde, kapalı kabine girilecek, verilen oy
dışarıdan görülmeyecek ve oy pusulasını inceleyip zarfı kapatacak şekilde bir
oy kabini düzenlemesi getirilmiş. 
Şimdi,
geçtiğimiz hafta burada 19 tane oylama yaptık dedim, ben de 19 oylama boyunca…
Değerli
arkadaşlar, Cumhuriyet Halk Partisi Grubu olarak ve Cumhuriyet Halk Partililer
olarak ayın 17’sinde yani bugün saat 17.00’de, ülkemizin geleceğini derinden
etkileyecek bu Anayasa değişikliğine karşı hep beraber bir dakika ayağa kalkma
eylemi… 
ÖZGÜR
ÖZEL (Manisa) – Ayağa kalkıyoruz. 
TUFAN
KÖSE (Devamla) – Ayağa kalkıyoruz ve kırmızı kart gösteriyoruz. 
MEHMET
MUŞ (İstanbul) – Millet size kırmızı kartı gösterdi zaten. 
(CHP
Grubu milletvekillerinin ayağa kalkarak kırmızı kart göstermesi)
FUAT
KÖKTAŞ (Samsun) – Bütün yapacağınız bu mu, başka numara yok mu?
TUFAN
KÖSE (Devamla) – Daha bu başlangıç.
ÖZGÜR
ÖZEL (Manisa) – Cevap verme.
BAŞKAN
– Sayın milletvekilleri, lütfen…
Cumhuriyet
Halk Partisi eylem yapıyor, lütfen…
FUAT
KÖKTAŞ (Samsun) – Ama sandıkta bu millet size bir kırmızı kart gösterecek ki…
BAŞKAN
– Sayın milletvekilleri…
MEHMET
MUŞ (İstanbul) – Sayın Başkan, Genel Kurul bu şekilde toplu gösterilere alet
edilemez. Bu, düzene aykırıdır.
BAŞKAN
– Sayın milletvekilleri… 
MEHMET
MUŞ (İstanbul) – Gösteri yapmak isteyenler Genel Kurul dışında yapsınlar.
BAŞKAN
– Birleşime on dakika ara veriyorum.
Kapanma Saati: 17.01
İKİNCİ OTURUM
Açılma Saati: 17.18
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Emre KÖPRÜLÜ (Tekirdağ), Sema KIRCI (Balıkesir),
----- 0 -----
BAŞKAN
– Sayın milletvekilleri, Türkiye Büyük Millet Meclisinin 60’ıncı Birleşiminin
İkinci Oturumunu açıyorum. 
Cumhuriyet
Halk Partisi grup önerisinin görüşmelerine devam ediyoruz.
Öneri
lehinde ilk konuşmacı Çorum Milletvekili Tufan Köse’yi konuşmasını tamamlaması
için kürsüye davet ediyorum.
Buyurun
Sayın Köse. (CHP sıralarından alkışlar)
Altı
dakika süreniz var.
TUFAN
KÖSE (Çorum) – Hayır efendim, burada zaten altı buçuk dakika yazıyordu, siz on
dakikaya tamamlayın onu.
BAŞKAN
– Yok, altı dakika süre…
TUFAN
KÖSE (Devamla) – Yedi dakikaya tamamlayın, altı buçuktan yedi.
ÖZGÜR
ÖZEL (Manisa) – Başkan yüce gönüllüdür, onu sekiz dakika yapar, altı buçuğu.
BAŞKAN
– Siz başlayın, bir bakalım. 
Buyurun.
MUSTAFA
ALİ BALBAY (İzmir) – Yedi buçuk dakika vardı Başkanım, ben gördüm.
BAŞKAN
– Bir başlasın bakalım Sayın Tufan Köse.
Buyurun.
TUFAN
KÖSE (Devamla) – Sayın Başkan, değerli milletvekilleri, değerli yurttaşlarım;
cumhuriyet düzenimizi ortadan kaldırmaya dönük, cumhuriyetin kazanımlarını
ortadan kaldırmaya dönük bu Anayasa değişiklik teklifini yarın yani 18 Ocak
2017 tarihinde saat 18.00’de bulunduğumuz yerlerde; kahvelerde, sokaklarda, evlerde,
iş yerlerimizde bir dakika boyunca ayağa kalkarak protesto ediyoruz, bu konuda
da bilgi vermek istiyorum.
Şimdi,
konuşmama şöyle başlamıştım: Gizliliği anlatarak başlamıştım, devamında da 298
sayılı Seçimlerin Temel Hükümleri ve Seçmen Kütükleri Hakkında Kanun’da,
seçmenin oyunu zarfın içerisine koyup atabileceği bir düzeneğin seçmen
kurulları tarafından sağlanması gerektiğini söylemiştim yani oyu zarfın
içerisine kabinlerde koyacak, bu kadar net ifadelerle tarif edilmiş. 
Peki,
biz geçtiğimiz hafta burada 19 tane oylama yaptık, neler yaşadık, kısaca bundan
bahsetmek istiyorum.
Bir
kere, iktidar partisinin, Adalet ve Kalkınma Partisinin milletvekillerinin
önemli bir bölümü, bana göre yüzde 80’i, yüzde 90’ı yani 316 milletvekilinin
belki 270’i, 280’i oylarını kabine girmeden kullandılar, net. Örnek olsun diye
veriyorum, mesela Sağlık Bakanı -bunu ben görmedim, görenler söylüyor- ikaz
edene demiş ki: “Suç işliyorum, sana mı soracağım?” demiş. Benim gördüğümü
söylüyorum, İçişleri Bakanına dedim ki ben ilk oylamada, şu tarafta: Ya bu
oylama türü böyle doğru olmuyor. “Kardeşim, benim ömrüm bu işlerde, seçimlerde
geçti, doğru yapılıyor bu iş.” dedi. Açık oy kullananlar için söylüyor. Şimdi,
bir kısım bakanlar böyle yapıyor, mesela Enerji Bakanımız. Hadi İçişleri Bakanı
kendinden şüpheleniyor ya da kendinden şüphelenildiğini düşünüyor. (CHP
sıralarından alkışlar) Ama, Enerji Bakanımıza ne oluyor, Sayın Berat
Albayrak’a? O da açık kullanıyor, ona da birkaç kere espriyle karışık söyledim,
o da açık kullanmaya devam ediyor. Ama, bir taraftan da AB Bakanı Sayın Ömer
Çelik, gidiyor, nizamına uygun, kapalı kabine giriyor, zarfını orada kapatıyor,
geliyor. Hangisi doğru bunun arkadaşlar? Sayın Ömer Çelik’in yaptığı mı doğru,
İçişleri Bakanının yaptığı mı doğru? Örnek olsun, grup başkan vekillerinden
birisi kabine giriyor, diğeri girmiyor, artık isim vermeyeyim. Anayasa
profesörleri, 2 anayasa profesörü var benim bildiğim Adalet ve Kalkınma Partisi
Grubu içerisinde: Birisi nizamına, usulüne uygun gidiyor kabine, oyunu öyle kullanıyor;
diğeri dışarıda hatta o da söylüyor: “Tufan Bey, bu usulüne uygundur kardeşim.
Dünyada da böyledir bunun uygulaması. Zaten dünyada gizli oylama diye bir şey
de yok.” diyor. Dünyada gizli oylama da yokmuş. Ben de tabii, o anayasa
profesörü olunca… Hatta, şöyle de söyledi: “Ya bu konuyu ben mi biliyorum, sen
mi iyi biliyorsun?” dedi. Ben hukukçuyum ama anayasa profesörü değilim. Hemen
soruşturdum, sordum, dünyada gizli oylama var kardeşim, varmış yani beni
ayaküstü kandırmaya çalışıyor, ayaküstü. İtalya Anayasası’nda cumhurbaşkanının
seçimi gizli oylamayla yapılıyor. Fransa’da cumhurbaşkanının görevden alınması
gizli oylamayla yapılıyor. Amma velakin, oralarda anayasa yargısına taşınmış
tek bir dava yok. Bu ne demek oluyor biliyor musunuz arkadaşlar? Yani gizli
oylamanın anlamını oradaki milletvekillerinin tamamı aynı şekilde anlamış,
bizim gibi anlamamışlar yani. 
HİKMET
AYAR (Rize) – Orada CHP yok.
TUFAN
KÖSE (Devamla) – Bakın CHP burada doğrusunu yapmaya çalışıyor, size de
doğrusunu göstermeye çalışıyor arkadaşlar, biraz sonra anlatacağım, zaman
kalmadı gerçi ama. Siz, herhâlde böyle yaparak Anayasa yargısından bu anayasa
değişikliği paketinin iptal ettirilmesini istiyorsunuz. Ben böyle bir yorum
yapıyorum yoksa başka türlü niye böyle oy kullanasınız.
Bu
kavgalar niye çıkıyordu? Bakın, yurttaşlar yanlış anlıyor, “CHP’liler kavga
çıkarıyor.” diye. Cumhuriyet Halk Partililer kavga çıkarmıyor arkadaşlar.
Cumhuriyet Halk Partililer kavga çıkarmıyor ama gizliliği ihlal eden
milletvekillerini görüntülemek isterken Adalet ve Kalkınma Partililerin
saldırısına maruz kalıyor. Kavganın çıkma sebebi budur, başka bir sebebi yok.
Ben buradan Başkanlık Divanına söylüyorum: Bu oy kullanma şeklini Meclis TV
çeksin ve bütün gruplara o çekimleri göndersin ki ileride Anayasa yargısına
taşındığında bu konular delillendirilebilsin.
Şimdi,
değerli arkadaşlarım...
BAYRAM
ÖZÇELİK (Burdur) – Yayın yapılıyor zaten.
TUFAN
KÖSE (Devamla) – Bunları söyledim. Yayın yapılmıyor, bu kabinlerin önünde tam
bir yayın yok.
Şimdi,
yüzyılımızın en önemli siyaset bilimcilerinden Robert Dahl var. Bu gizlilik
niye önemli, onu şöyle kısaca açıklamış, diyor ki “Demokrasi Üzerine” adlı
eserinde: “Gizliliğin geniş çaplı ihlal edildiği bir ülkede özgür ve adil
seçimlerden bahsetmek imkânsızdır.” Aynı bizim burayı tarif ediyor. Yani niçin
gizli oy? Genel kabul gören bir kural hâline geldi, onu da şöyle açıklıyor:
“Demokrasinin diğer olmazsa olmaz kuralları gibi, yargı bağımsızlığı gibi,
hukuk devleti gibi, düşünce özgürlüğü gibi, güçler ayrılığı gibi gizli oy
ilkesi de demokrasinin, demokratik ülkelerin olmazsa olmazıdır.” diyor. Bu
kadar önemli. Niye peki bu kadar önemli? Niye bu gizli oy çıkarılmış? Ta 1856
yılında, Avustralya’ya bağlı Tazmanya’da çıkmış ilk gizli oy. “Yaşanılan kötü
deneyimler sonucu hukuk düzenlerinde yer almıştır bu.” diyor. Gerçekten de oy
satın alma gibi, seçmeni tehdit etme gibi, seçmene vaatlerde bulunma gibi
siyasi çürüme örnekleri gizli oylamayı demokrasilerin olmazsa olmaz
kurallarından birisi hâline getirmiş. 
Anayasa'mız
da gizli oylamayı düzenlemiş. Bakın, Anayasa'mız 3 tür oylama söylüyor: İşari
oylama, açık oylama, gizli oylama. Şimdi, gizli oylamayı düzenlediği yerlere
bakarsak, mesela Meclis Başkanı seçimi...
HALİS
DALKILIÇ (İstanbul) – Değişmez Tufan Bey.
OSMAN
AŞKIN BAK (Rize) – Biz gizli oy kullanıyoruz.
TUFAN
KÖSE (Devamla) – Bir saniye... Zamanım kalmadı, sana sonra cevap vereyim.
HAYDAR
AKAR (Kocaeli) – Devam et, devam et sen, devam et.
TUFAN
KÖSE (Devamla) – Meclis Başkanı seçimi gibi, Meclis soruşturması açılması gibi,
Yüce Divana sevk gibi, dokunulmazlığın kaldırılması gibi önemli işlerde yani
kamu yararının daha üstün tutulduğu, bireysel yarardan üstün tutulduğu işlerde
gizli oylamayı öngörmüş Anayasa'mız, bakın.
OSMAN
AŞKIN BAK (Rize) – Biz gizli oy kullanıyoruz. 
TUFAN
KÖSE (Devamla) – Gizli oy kullanmıyorsun Osman. Seni söylemedim ama söyleyeyim,
sen de açık kullananlardan birisin, sen de açık kullanıyorsun.
OSMAN
AŞKIN BAK (Rize) – Gizli oy kullanıyorum ben. Niye? Nereden biliyorsun? Oyuma
mı bakıyorsun? Gizli oy kullanıyorum.
BAŞKAN
– Karşılıklı konuşmayalım lütfen.
TUFAN
KÖSE (Devamla) – Şimdi, kamu yararının birey yararından önde tutulduğu işlerde
milletvekilinin bu haktan vazgeçmesi kabul edilemez arkadaşlar. 
OSMAN
AŞKIN BAK (Rize) – Allah Allah! Gizli oy kullanıyorum kardeşim.
TUFAN
KÖSE (Devamla) – Şimdi farklı yorumlar yapıyorlar, “Bu, bana tanınmış bir
haktır.” diyorlar. Bu, size tanınmış bir hak değil; bu, size yükümlenmiş bir
ödev, bir görev. (CHP sıralarından alkışlar)
Kamu
yararının üstün olduğu yerlerde “Benim hakkım var, bunu kullanmam.”
diyemezsiniz. Kamu yararını ihlal etmek...
(Mikrofon
otomatik cihaz tarafından kapatıldı) 
BAŞKAN
– Bir dakika ek süre daha verelim Sayın Köse size.
TUFAN
KÖSE (Devamla) – Bakın, sizin için söylüyorum, açık oy kullanan milletvekilleri
için söylüyorum: En azından görevi kötüye kullanma suçu işliyorsunuz, en
azından, en azından bu. 
Bir
ikincisi: Bakın, görevi kötüye kullanma suçu işlediğiniz gibi… Anayasa yargısı
Anayasa değişikliklerini şekil yönünden kontrol edebiliyor, denetleyebiliyor;
şekil yönünden dediği de ivedilikle görüşülüp görüşülmediği, teklif ve oylama
çoğunluğunun olup olmadığına ilişkin hükümler. Şimdi, bu durumda Anayasa
oylamasında açık oy veren milletvekillerinin oyları o oy çoğunluğuna dâhil edilmeyeceği
için, bakın, eğer delillendirebilirsek elimizdeki kayıtlarla veya Meclis TV’nin
vereceği kayıtlarla, büyük ihtimal bu gizli oy kullanmayan, açık oy kullanmakta
direnen milletvekillerinin yaptığı eylem dolayısıyla, yaptığı bu oy kullanma
şekli dolayısıyla Anayasa yargısı bu Anayasa değişiklik teklifini iptal
edecektir ve büyük ihtimal, Cumhurbaşkanı da herhâlde size yapacağını
biliyordur. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Köse. 
OSMAN
AŞKIN BAK (Rize) – Biz gizli oy kullanıyoruz kardeşim. Nereden çıkartıyorsun
sen bunları ya? 
TUFAN
KÖSE (Çorum) – Osman, seni fotoğraflayacağım.
OSMAN
AŞKIN BAK (Rize) – Gizli oy kullanıyorum. 
MEHMET
NACİ BOSTANCI (Amasya) – Sayın Başkan…
BAŞKAN
– Sayın Osman Aşkın Bak, grup başkan vekiline söz vereceğim. 
Buyurun
Sayın Bostancı. 
VI.- AÇIKLAMALAR (Devam)
23.- Amasya Milletvekili Mehmet Naci
Bostancı’nın, CHP Grubunun Genel Kurul çalışmaları sırasında toplu bir eylemde
bulunmasına ve Anayasa oylamalarının usulüne ve İç Tüzük hükümlerine uygun bir
şekilde gerçekleştirildiğine ilişkin açıklaması
MEHMET
NACİ BOSTANCI (Amasya) – Sayın Başkan, teşekkür ediyorum. 
Önce,
biraz evvel, CHP Grubu Anayasa tartışmalarına ilişkin Meclis Genel Kurulu
çalışırken bir toplu eylemde bulundu. Esasen, Meclisin çalışma sükûnunu bozan,
sükûnetini bozan bu eylemin bu sükûneti sağlamakla mükellef CHP’li idare amiri
kürsüdeyken yapılmasını ilginç bir ironi olarak görürüm. Bunun altını çizmek
isterim. 
İkincisi:
Buradaki Anayasa oylamaları usulüne uygun bir şekilde, İç Tüzük 147, 148’e
uygun tarzda gerçekleştirilmiştir. Hiç kimse, bir başka vekilin müfettişi,
gardiyanı, onun üzerinde tahakküm kurarak “Şöyle oy kullanacaksın, böyle oy
kullanacaksın, şöyle oy kullanmıyorsun.” deme konumunda değildir. Bu konularla
ilgili görevli olan yetkili organ…
(Mikrofon
otomatik cihaz tarafından kapatıldı)
BAŞKAN
– Tamamlayın lütfen Sayın Bostancı. 
MEHMET
NACİ BOSTANCI (Amasya) – …Başkanlık Divanıdır ve Başkanlık Divanı, bütün
milletvekillerini gizli oylamanın nasıl yapılacağı konusunda oylama başlarken
uyarmıştır ve usulüne uygun bir şekilde gerçekleşmiştir. Öyle anlıyoruz ki
CHP’li arkadaşlar bu Anayasa oylamalarına ilişkin delil biriktirerek Anayasa
Mahkemesine gitmek istiyorlar. Hukuken bu tür bir başvuru elbette ki
haklarıdır. Ellerinde deliller var ise bunları Anayasa Mahkemesi
değerlendirecektir. Ama, Meclis kürsüsünde yahut da her bir maddenin arkasından
açıklamalarda bulunarak gizli oylamanın usulüne uygun yapılmadığına ilişkin
kendi kendilerinin şahitliğine düşen bu tür açıklamaları uygun bulmadığımızı
beyan etmek isterim. 
Teşekkür
ederim. 
BAŞKAN
– Ben de teşekkür ederim. 
TUFAN
KÖSE (Çorum) – Sayın Başkanım…
BAŞKAN
– Sayın Köse…
TUFAN
KÖSE (Çorum) – İsmimi de zikrederek sataşmada bulundu.
MEHMET
NACİ BOSTANCI (Amasya) – Sataşma?
BAŞKAN
– Sayın Köse, bir sataşma değildi, sadece şunu söyledi…
TUFAN
KÖSE (Çorum) – Efendim, ironi olarak nitelendirdi. 
BAŞKAN
– Bir müsaade eder misiniz. 
TUFAN
KÖSE (Çorum) – Meclis İdare Amiri olarak orada
bulunmam ve bu eylemin yapılması ironi değildir.
BAŞKAN
– Bir müsaade lütfen. 
TUFAN
KÖSE (Çorum) – Tabii ki, buyurun.
BAŞKAN
– Sizin idare amiri olmanızdan dolayı kürsüde böyle bir eylemi başlatmanızı
eleştirdi. 
ÖZGÜR
ÖZEL (Manisa) – Kendine sataşılan…
BAŞKAN
– Bunda bir sataşma yok, bir ironi olduğunu söyledi. 
ÖZGÜR
ÖZEL (Manisa) – Yok, yok, bildiğiniz sataşma.
BAŞKAN
– İroni olduğunu söylemek de bir sataşma değildir benim kanımca. 
TUFAN
KÖSE (Çorum) – Efendim, ben sataşma olarak algıladım. 
BAŞKAN
– Yerinizden söz vereyim size. 
TUFAN
KÖSE (Çorum) – İzniniz olursa iki dakika Sayın Başkanım, üç dakika konuştu. Bir
dakikası zaten geçti.
OSMAN
AŞKIN BAK (Rize) – Efendim, eleştiri. Bize de sataştı efendim, biz söz istedik
mi?
BAŞKAN
– Ben yeniden başlatırım süreyi Sayın Köse. 
TUFAN
KÖSE (Çorum) – Bakın, efendim, eleştiri değil; Meclis İdare Amiriyim, ben
Başkanlık Divanı üyesiyim.
OSMAN
AŞKIN BAK (Rize) – Efendim, bize de sataştı.
TUFAN
KÖSE (Çorum) – Burada olmamın ironi olduğu gibi, bir de bunu benim yapmamın da,
orada uyarılarda bulunmamın da doğru olmadığını söyledi. 
HAYDAR
AKAR (Kocaeli) – Sükuneti bozduğunu da iddia etti efendim.
TUFAN
KÖSE (Çorum) – Ben Başkanlık Divanı üyesiyim. 
BAŞKAN
– Peki, iki dakika.
Gelin
bakalım Sayın Köse. (CHP sıralarından alkışlar)
OSMAN
AŞKIN BAK (Rize) – Olmaz efendim, bize sataştı zaten.
IX.- SATAŞMALARA İLİŞKİN KONUŞMALAR (Devam)
3.- Çorum Milletvekili Tufan Köse’nin,
Amasya Milletvekili Mehmet Naci Bostancı’nın yaptığı açıklaması sırasında
şahsına sataşması nedeniyle konuşması
TUFAN
KÖSE (Çorum) – Hocama teşekkür ediyorum bu vesileyle. 
Değerli
arkadaşlar, ben de Türkiye Büyük Millet Meclisi İdare Amiri olarak bu Başkanlık
Divanının bir üyesiyim, görevimi de layıkıyla yapmaya çalışıyorum. 
Tabii,
hiç kimseyi zorla kabine sokma hakkım yok, zaten öyle bir yola da tevessül
etmedik ama doğrusunu söylemek de uyarmak da oturumu yöneten başkan vekilinin
söylediği biçimde oy kullanmasını milletvekillerine telkin etmek de benim
görevim, bunu da yapmaya çalıştım. 
Şimdi,
çok açıklıkla söyledim. Bakın, bizim oy kullandığımız gibi kullansanız ne
zararı var bunun? Ne zararı var, samimiyetle soruyorum. Ne zararı vardır bunun?

OSMAN
AŞKIN BAK (Rize) – Öyle kullanıyoruz zaten, gizli oy kullanıyoruz. 
TUFAN
KÖSE (Devamla) – Eğer siz kendinize güveniyorsanız, eğer siz kendinizden şüphe
etmiyorsanız ve sizden şüphe edilmiyorsa niye kabine girmekte bu kadar
zorlanıyorsunuz?
OSMAN
AŞKIN BAK (Rize) – Gizli oy kullanıyoruz.
TUFAN
KÖSE (Devamla) – Ya, bunu açık açık yazmış, 298 sayılı Kanun’da açıklamış, ne
demiş? “Oy pusulasını inceleyip zarflayabileceği bir ortam yaratılır, kabin
yaratılır.” demiş. 
OSMAN
AŞKIN BAK (Rize) – Var, var. 
TUFAN
KÖSE (Devamla) – Bu kabin var. Aslında kabinlerin yeri de doğru değil,
kabinlerin önüne de bir tane paravan çekmek gerekiyor sizin bu yöntemi
kullandığınız sürece.
Değerli
arkadaşlarım, bakın, bundan, ne ülkemizin geleceğine ne sizlere ne
Cumhurbaşkanına ne bu Anayasa değişikliği teklifine vallahi hayır gelmez.
Yapılan iş doğru değil, bunu siz de biliyorsunuz, bunu bilmemeniz mümkün değil.
Bunu bilmemek için… Yani orta zekâlı her insan, yani milletvekilliği düzeyine
gelmiş her insan nasıl oy kullanacağını bilir. Bunu siz de biliyorsunuz ama
inatla, belki Cumhuriyet Halk Partisine inat olsun diye, belki hakikaten “Benden
şüphelenilmesin.” diye… Çünkü öyle bir ortamdayız ki cadı avı var ülkemizde; en
ufak bir iş yapan, “FETÖ’cü” suçlamasıyla cezaevinde. Belki içinizde “Ben aman
FETÖ’cü diye suçlanmayayım.” diye de kabine girmeyenler vardır. 
OSMAN
AŞKIN BAK (Rize) – Öyle bir şey yok ya. Gizli oy kullanıyoruz ya.
TUFAN
KÖSE (Devamla) - Samimiyetle söylüyorum bunu ya. İnanın, buna inanıyorum. (CHP
sıralarından alkışlar)
OSMAN
AŞKIN BAK (Rize) – Gizli oy kullanıyoruz.
TUFAN
KÖSE (Devamla) - Bakın, yani bunun başka bir açıklaması olamaz Sayın Hocam.
Yani, gizli oylama. Siz de mesela iletişim profesörüsünüz, yani bunu başka
türlü anladığınızı düşünmüyorum ama tabii, siyasi teamül gereği, parti
grubunuzun belki böyle aldığı bir karar gereği bunu böyle yapıyorsunuz.
OSMAN
AŞKIN BAK (Rize) – Alınan bir karar yok, gizli oy kullanıyoruz.
TUFAN
KÖSE (Devamla) - Benim tekrardan son sözüm şu: Gizli oylamanın anlamı bellidir;
kabine girilecek, oy pusulası orada zarflanacak.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Köse.
OSMAN
AŞKIN BAK (Rize) – Gizli oy kullanıyoruz efendim.
ÖZGÜR
ÖZEL (Manisa) – Sayın Başkan…
MEHMET
NACİ BOSTANCI (Amasya) – Sayın Başkan…
BAŞKAN
- Sayın Özel’i, ilk gördüm Sayın Bostancı.
ÖZGÜR
ÖZEL (Manisa) – Fark etmez efendim.
MEHMET
NACİ BOSTANCI (Amasya) – Sayın Başkan, sadece kayıtlara geçsin. Parti
grubumuzun aldığı bir karar yoktur. Tufan Bey, tamamen subjektif, varsayımlara
dayalı…
HAYDAR
AKAR (Kocaeli) – “Belki” dedi o da.
MEHMET
NACİ BOSTANCI (Amasya) – …kendi değerlendirmelerinde bulunuyor. Bunlar yok
hükmündedir. Aslolan, maddi şartları itibarıyla usulüne uygun bir şekilde oyun
kullanılmasıdır.
Teşekkür
ederim.
BAŞKAN
– Teşekkür ederim.
OSMAN
AŞKIN BAK (Rize) – Evet, bravo!
BAŞKAN
- Sayın Özel…
VI.- AÇIKLAMALAR (Devam)
24.- Manisa Milletvekili Özgür Özel’in,
demokratik kitle örgütlerinin yapmış olduğu sivil bir çağrıyla “rejimi
değiştiren Anayasa değişikliğine karşı ayaktayız” eyleminde Cumhuriyet Halk
Partisinin yalnız olmadığına ilişkin açıklaması
ÖZGÜR
ÖZEL (Manisa) – Sayın Başkan, biraz önce Sayın Naci Bostancı’nın eleştirdiği
demokratik kitle örgütlerinin yapmış olduğu sivil bir çağrıyla “Rejimi
değiştiren Anayasa değişikliğine karşı ayaktayız.” eylemi, Cumhuriyet Halk
Partisinin yaptığı eylem ama Cumhuriyet Halk Partisi bu eylemde yalnız değil.
Bursa Ulu Camisi önünden, Şanlıurfa’da Balıklıgöl kenarından, İzmir Gündoğdu
Meydanı’ndan, Göztepe’de bir manav önünden, Kızılay Meydanı’ndan ve Siirt’teki
bir kahvehaneden yapılan sosyal medya paylaşımları gösteriyor ki bu rejim
değişikliğine karşı, Türkiye ayaktadır. 
Teşekkür
ederim. (CHP sıralarından alkışlar)
BAŞKAN
– Teşekkür ederim.
IV.- OTURUM BAŞKANLARININ KONUŞMALARI
(Devam)
3.- Oturum Başkanı TBMM Başkan Vekili Ayşe
Nur Bahçekapılı’nın, Meclis çalışırken Genel Kurul içinde eylem yapılmasının İç
Tüzük’ün ihlali anlamına geldiğine ilişkin konuşması
BAŞKAN
- Ben de birkaç söz söylemek isterim. 
Elbette
ki parti olarak bu tarz sivil eylemlere katılmak hakkınızdır. Burada sorun, bu
eylemin Meclis çalışırken Meclis Genel Kurulunun içinde yapılmasıdır çünkü bu
Genel Kurulu biz -bildiğiniz gibi- İç Tüzük hükümlerine göre idare ediyoruz. İç
Tüzük’ün 65’inci maddesinde de çalışma düzenini bozmak Tüzük’ün ihlali anlamına
geliyor. Bu durumda birbirimizi bırakmayalım lütfen.
HAYDAR
AKAR (Kocaeli) - Tufan Bey susma hakkını kullandı kürsüde.
VIII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Genel Kurulun 17, 18 ve
19 Ocak Salı, Çarşamba ve Perşembe günleri 15.00-21.00 saatleri arasında
çalışmalarını sürdürmesine ilişkin önerisi (Devam)
BAŞKAN
- Peki, Cumhuriyet Halk Partisi grup önerisinin aleyhinde ilk olarak İstanbul
Milletvekili Sayın Mehmet Doğan Kubat konuşacaktır.
Buyurun
Sayın Kubat. (AK PARTİ sıralarından alkışlar)
MEHMET
DOĞAN KUBAT (İstanbul) – Sayın Başkanım, çok değerli milletvekili arkadaşlarım;
Cumhuriyet Halk Partisi grup önerisinin aleyhinde görüşlerimi ifade etmek üzere
söz almış bulunuyorum. Bu vesileyle yüce heyetinizi saygılarımla selamlarım.
Değerli
arkadaşlar, Cumhuriyet Halk Partisi Grubu, İç Tüzük’ün 19’uncu maddesi uyarınca
vermiş olduğu önerisinde Meclisin bugün yani salı, yarın çarşamba ve perşembe
günü saat üçten dokuza kadar çalışmasını öneriyor yani günlük altı saat
çalışalım, program böyle düzenlensin diye bir öneri vermiş.
HAYDAR
AKAR (Kocaeli) – Fazla bile önermiş.
MEHMET
DOĞAN KUBAT (Devamla) – Şimdi, biz 2016 Ekim ayında bu 26’ncı Dönem İkinci
Yasama Yılının çalışma saatlerine yönelik bir genel karar almıştık ve şu anda
hâlâ geçerli o karar; 30 Eylül 2017’ye kadar Meclisin salı günleri 15.00-21.00,
çarşamba, perşembe de 14.00-21.00 saatleri arasında çalışmasını önermiştik.
Esasen, CHP’nin de bu perşembeden sonraki süreçte bu bizim aldığımız genel
kararla örtüşen bir talebi var. Yine, Aralık 2016’da Genel Kurulun aldığı bir
kararda salı, çarşamba ve perşembe günleri saat 24.00’e kadar bir karar
almışız. En son, 3 Ocak 2017’de, biliyorsunuz, 24 Ocağa kadarki çalışma gün ve
saatlerini, biz o zaman grup önerisini getirdik ve Genel Kurul bunu kabul etti
ve şu anda Genel Kurulun çalışmaları da bu karara dayalı olarak yapılıyor.
Bildiğiniz üzere, geçen hafta Anayasa teklifinin birinci tur görüşmeleri
yapıldı. İç Tüzük’te öngörülen kırk sekiz saat süre dolduktan sonra, inşallah
yarın bunun görüşmelerine başlayacağız. 
Şimdi,
değerli arkadaşlar, geçen hafta yapılan Anayasa teklifi görüşmelerinde Genel
Kurulumuz yedi gün mesai sarf etmiş, seksen dokuz saat dokuz dakika brüt
çalışma süresi var. Bundan ara vermeleri çıkartırsak yetmiş saat otuz üç dakika
çalışmışız. Cumartesi günü saat ikide başlayıp ertesi gün sabah altıyı dokuz
geçeye kadar çalışmışız, toplam on altı saat beş dakika. Yine, ortalama
baktığımız zaman, bu yedi gün içerisinde on iki saatlik bir mesai sarf etmişiz.

ÖZGÜR
ÖZEL (Manisa) – Angarya, angarya… “Mesai” denmez ona, angarya. Anayasa’ya
aykırı, Anayasa da angaryayı yasaklar. 
NECDET
ÜNÜVAR (Adana) – Vatan için çalışıyoruz, vatan için; millet için çalışıyoruz. 
MEHMET
DOĞAN KUBAT (Devamla) – Angarya… Aslında, bir grup başkan vekilimizin bunu
“angarya” olarak nitelendirmesini çok şık bulmadım. 
BAŞKAN
– Sayın Özel, lütfen. 
MEHMET
DOĞAN KUBAT (Devamla) – Özgür Bey, Anayasa Mahkemesine bireysel başvuru
kararları var. Şimdi, millete hizmeti “angarya” olarak değerlendirmek,
gerçekten, doğru bir yaklaşım değil. Netice itibarıyla, sizin muhalefet olarak
İç Tüzük’ten kaynaklanan elbette ki haklarınızı sonuna kadar kullanmanıza
saygılıyız ama bizim de iktidar grubu olarak elbette ki Meclisin gündemindeki
işleri görüşmesini, yasalaşmasını sağlamak gibi bir yükümlülüğümüz, görevimiz
var çünkü biz de sizler gibi aziz milletimiz adına burada vazife ifa ediyoruz.
Dolayısıyla, bunu “angarya” olarak değerlendirmeyi aziz milletimize yapılmış
bir haksızlık olarak değerlendiririm. 
Değerli
arkadaşlar, şimdi, sürelerin uzunluğu dile getiriliyor ve her gün, dikkat
ederseniz, 2 öneri, kimi zaman 3 öneri, araştırma komisyonu kurulmasına dair
öneriler geliyor buraya ve bunların her biri aşağı yukarı bir-bir buçuk saat
zaman alıyor. Yani, elbette muhalefetin denetim hakkı var, saygı duyarım ama
arkadaşlar, Meclisin bir de yasama görevi var Anayasa gereğince. 
HAYDAR
AKAR (Kocaeli) – Yapıyoruz, merak etme.
MEHMET
DOĞAN KUBAT (Devamla) - Şimdi, Genel Kurul gündemindeki kanunlarla ilgili
burada çalışmayacaksa ve bu süre araştırma önergeleri verilmek suretiyle
geciktirilirse elbette ki çalışma süreleri de uzayacak. 
HAYDAR
AKAR (Kocaeli) – Doğancığım, 180 maddeyi üç saate çıkarıyoruz ya.
MEHMET
DOĞAN KUBAT (Devamla) - Dolayısıyla, ben, hani, size bu konuda sert bir
eleştiri yapmak da istemem ama gerçekten ölçülü olması lazım. Yani, herkesin
haklarını kullanırken ölçülü olmasında fayda var. Biz, Genel Kurul olarak yasa
da çıkaralım, muhalefetimiz denetimini de yapsın, soru da sorsun; başımız
gözümüz üstüne, bunları yapacaksınız, siz de bunun için vekâlet aldınız ama
burada çalışmaları engellemeye matuf, gerçekten, salt amacı sadece
obstrüksiyon, engelleme niteliğinde olan birtakım usuli işleri de Genel Kurul
gündemine getirmeyi doğru bulmam. Yani, her gün 3 tane, araştırma komisyonu
kurulmasına dair öneriyi kabul etsek, bir ayda 30 komisyon kurmamız lazım, 15
üyeden 450 vekil görevlendirmemiz lazım, hiç kimse çalışamaz o zaman. 
HAYDAR
AKAR (Kocaeli) – Çalışsınlar işte, ne güzel. Burada yatıyorlar.
MEHMET
DOĞAN KUBAT (Devamla) - Dolayısıyla, bunların ne amaçla getirildiğini elbette
siz de, biz de biliyoruz.
Bu
gizli oylama meselesine gelince: Şimdi, Tufan Bey 298’i örnek gösterdi. Tabii,
o ayrı bir kanun, kamu seçimlerinde Anayasa’nın 67’nci maddesindeki temel
kriterlere göre usulünce bir seçim yapılması için düzenlenmiş bir kanun.
Elbette ki oyların kullanılması gizli, sayımı ve dökümü açık yapılır. Şimdi,
bizim Anayasa’mızda 1987’ye kadar değerli arkadaşlar, anayasa oylamaları da
açık yapılıyormuş, 1961 Anayasası’nda da var, 155’te. O dönemden 1987’ye kadar,
aslında, anayasa oylamalarında da kanun koyucu bunların genel kanun
görüşmelerine göre açık oylamayla da yapılabileceğini kabul etmiş. 1987’den
sonra Anayasa değişmiş ve gizli oylama yapılıyor. Gizli oylamanın da ne şekilde
yapılacağı İç Tüzük’ün 147, 148, 149’uncu maddelerinde düzenlenmiş. Gizli
oylamadan maksat, oy kullanan kimsenin iradesinin hiçbir etki ve baskı altında
kalmadan onun gerçekten hür ve serbest biçimde oyunu kullanması ve ondan başka
da bu kullandığı oyun rengini kimsenin bilmemesi; gizli oy budur.
HAYDAR
AKAR (Kocaeli) – Ee, doğru.
MEHMET
DOĞAN KUBAT (Devamla) – Aslında, o mekânlar vesaireler şeklîdir.
HAYDAR
AKAR (Kocaeli) – Hepsi açık kullandı, hepimiz biliyoruz, böyle gösteriyordu.
MEHMET
DOĞAN KUBAT (Devamla) – Bunlar yanlıştır Haydar Bey.
HAYDAR
AKAR (Kocaeli) – Yanlış değil mi?
MEHMET
DOĞAN KUBAT (Devamla) – Tabii ki yanlıştır.
HAYDAR
AKAR (Kocaeli) – Söyle Ağabeyciğim, söyle, yanlış de.
MEHMET
DOĞAN KUBAT (Devamla) – Ancak şunu söyleyeyim: Bakın, diyorum ki, seçmenin etki
ve baskı altında kalmadan oyunu kullanması gerekir.
HAYDAR
AKAR (Kocaeli) – Yaparsan çeker ama.
MEHMET
DOĞAN KUBAT (Devamla) – Şimdi, biraz önce Naci Hocam da söyledi, burada bir
milletvekilimiz oyunu kullanmaya girerken bir arkadaşımız onu 1 metreden cep telefonuyla
takip edip onun üzerinde böyle, rahatsız edici bir baskı oluşturursa, biz de
insanız, yani bizde de duygusal refleksler bu anlamda olabilir, bunlara da
meydan vermeyelim.
FATMA
KAPLAN HÜRRİYET (Kocaeli) – Şiddeti meşrulaştırıyor musunuz? 
MEHMET
DOĞAN KUBAT (Devamla) – Bırakalım milletvekillerimiz, bu yüce görevi üstlenmiş
milletvekillerimiz gizli oyun da nasıl kullanılacağını herkesten daha iyi
bilir.
FATMA
KAPLAN HÜRRİYET (Kocaeli) – Sizin bilmediğiniz kesin.
MEHMET
DOĞAN KUBAT (Devamla) – Burada milletvekillerimizin şu ana kadar da İç Tüzük’e
uygun biçimde -benim gördüğüm- özellikle o tartışmalardan sonra gizli oy
ilkesine uygun biçimde bu oyunu kullanmaya gayret ettiğini gördüm.
Bunun
dışında, biraz önce Tufan Bey söyledi, ona da gerçekten üzüldüm. Yani,
arkadaşlar, bakın, sizler Başkanlık Divanı üyelerisiniz. Biz burada şu
merdivenden yukarı çıkmıyoruz. Başkanımız oylamalarda sizi çağırıyor çünkü İç
Tüzük’e göre oyların sayımını, dökümünü yapmak sizin göreviniz. Oyların sayımı,
dökümü, tutanaklara bağlanması işi burada 4 siyasi partiye mensup
milletvekillerimiz tarafından oluşturulmuş Başkanlık Divanı tarafından
yapılıyor. Şimdi, bizim bunların ve… Bu sayım, döküm işlemleri sırasında
tutanaklara yansımış bir itiraz yok yani oylar yanlış sayıldı vesaire diye.
Şimdi, dolayısıyla, burada böyle genel geçer ifadeler söylemek o
arkadaşlarımızın emeğine de biraz haksızlık olur diye düşünüyorum. Yarın
inşallah başlayacağımız Anayasa değişikliği görüşmelerinin ben İç Tüzük’e uygun
biçimde… Milletvekillerimizin bu hassasiyete bizim… Burada hiçbir milletvekili
arkadaşımızın da oyunu ona göstermek, buna göstermek gibi bir kaygısının,
endişesinin olduğu kanaatinde değilim, böyle bir derdimiz de yok ama rahat
bırakalım arkadaşlarımızı. Gerçekten, herkes kabinlerde istediği gibi oyunu
kullanıyor şu ana kadar, yarın da böyle olacaktır bugüne kadar olduğu gibi.
Dolayısıyla, herkesin burada İç Tüzük’e ve Anayasa’ya uygun bir oylama
düzeninin oluşturulması noktasında üzerine düşeni yapması gerektiğini ifade
ediyor; bu vesileyle, Cumhuriyet Halk Partisi Grubu önerisinin aleyhinde
olduğumu belirtiyor, yüce heyetinizi saygılarımla selamlıyorum. (AK PARTİ
sıralarından alkışlar) 
BAŞKAN
– Teşekkür ederim Sayın Kubat. 
ÖZGÜR
ÖZEL (Manisa) – Sayın Başkanım… 
BAŞKAN
– Buyurun Sayın Özel. 
ÖZGÜR
ÖZEL (Manisa) – Sayın Kubat, dikkatle dinlediğimiz konuşmasında bana hitaben,
benim “Bu angarya.” demem üzerine “Aziz milletimize yapılan bir haksızlık.”
olarak ifade etti. 
BAYRAM
ÖZÇELİK (Burdur) – Sataşma. Kendisi sataştı oturduğu yerden. 
ÖZGÜR
ÖZEL (Manisa) – Bu sataşmaya cevap vermek durumundayım. 
BAŞKAN
– Sizin söylediğiniz “angarya” lafını mı?
ÖZGÜR
ÖZEL (Manisa) – Evet efendim. Çünkü, o “angarya” lafını…
BAŞKAN
– Bağlantı kuramadım ben. 
ÖZGÜR
ÖZEL (Manisa) – Efendim, şimdi, Meclisin çalışma saatlerini kısaltma önerimizi
eleştiriyor.
BAŞKAN
– Siz “angarya” diye bağırdınız… 
ÖZGÜR
ÖZEL (Manisa) - “Fazla çalışma” dedi, ben de “Fazla çalışma değil, angarya.”
dedim, anayasal bir tanımdır. Kendisi de bana hitaben “Bunu angarya olarak
tanımlamak aziz milletimize yapılan bir haksızlıktır.” dedi. 
BAYRAM
ÖZÇELİK (Burdur)- Doğru, ne güzel. 
ÖZGÜR
ÖZEL (Manisa) – Bu, bir ağır sataşma çünkü bunu dinleyen vatandaş, benim yasama
faaliyetiyle ilgili böyle bir ifade kullandığımı düşünüyor. Konuyu açıklamak…
BAŞKAN
– Sayın Kubat’ın böyle bir kastı olmadığına inanıyorum ama buyurun. 
ÖZGÜR
ÖZEL (Manisa) – Ben de inanmak isterim. 
BAŞKAN
– Buyurun. (CHP sıralarından alkışlar) 
İki
dakika… 
IX.- SATAŞMALARA İLİŞKİN KONUŞMALAR (Devam)
4.- Manisa Milletvekili Özgür Özel’in,
İstanbul Milletvekili Mehmet Doğan Kubat’ın CHP grup önerisi üzerinde yaptığı
konuşması sırasında şahsına sataşması nedeniyle konuşması
ÖZGÜR
ÖZEL (Manisa) – Sayın Başkan, teşekkür ederim. 
Yüce
Meclisi saygıyla selamlarım. 
Anayasa’nın
18’inci maddesi zorla çalıştırma yasağını düzenliyor ve diyor ki: “Hiç kimse
zorla çalıştırılamaz. Angarya yasaktır.” Buna atfen söyledim. Sayın Kubat, bunu
yasama faaliyetiyle ilgili… Ben, yasama sürelerinin kısa olmasını her zaman
savunurum çünkü kaliteli yasama açık zihinlerle, dinlenmiş bedenlerle,
yıpranmamış sinirlerle yapılabilir ama buradaki itirazımı biraz böyle bencilce
almayın Sayın Kubat. Mecliste 550 milletvekili var ama 6 bin kişi çalışıyoruz.
Burada görev yapan, dışarıdaki polis arkadaşımızdan kavas arkadaşlarımıza,
stenograflardan Kanunlar ve Kararlara, danışmanlara, sekreterlere, şoförlere
kadar ve bizi takip eden gazetecilere kadar -özel sektördeki gazeteleri
bilmiyorum ama- bunlardan bir tanesine fazla mesai ödüyor muyuz? Peki, buranın
birtakım başvuru haklarından muaf tutulduğunu ve kıdem tazminatlarının dahi
birikmediğini biliyor muyuz? 
Peki,
millet şunu biliyor mu: Milletvekilleri için düzenleme yapıldı, dört yıla bir
yıl yıpranma payı alıyoruz biz. Düzenleme gazetecilerle birlikte yapıldığı için
basın çok fazla o zaman bunu gündem etmedi. 
Peki,
o zaman samimiysek, bizimle birlikte çalışan tüm arkadaşlara Mecliste görev
yaptıkları sürece dört yıla bir yıl yıpranmayı neden vermiyoruz? (CHP
sıralarından alkışlar) Stenograf da alsın, Meclisteki polis de alsın, kavas
arkadaş da alsın, o zaman angaryadan çıkar. Çünkü “Kimse zorla çalıştırılamaz,
angarya yasaktır.” derken, bu, Meclisin içindeki emekçileri kapsamaz diye bir
şey yok. 
Hiçbir
şey Anayasa'nın üstünde değildir. Bunun üstüne siz kanunla düzenleme yapıp,
Meclisteki danışmana iş güvencesi sağlamasın diye, esnekçe, istediğin zaman işe
al, istediğin zaman işten çıkar diye kıdem tazminatı dahi biriktirmiyorsunuz.
Sendika hakları yok, sendikalaşmaya çalışıyorlar, bir yandaş sendikanın baskısı
üzerlerinde. O yüzden bu meseleleri…
(Mikrofon
otomatik cihaz tarafından kapatıldı) 
ÖZGÜR
ÖZEL (Devamla) – Sayın Başkan, bir dakika rica edebilir miyim?
BAŞKAN
– Tamamlayın lütfen Sayın Özel.
HALİS
DALKILIÇ (İstanbul) – Özgür Başkan, gereksiz grup önerileri getirmeyin.
ÖZGÜR
ÖZEL (Devamla) – Bu meseleleri böyle görüşmek lazım.
Bunun
dışında, bir de, arkadaşlar, yani bir hegemonik dil var, artık iyice size de
sirayet etti. Sayın Cumhurbaşkanı hangi konu olsa, “O konuyu sizden iyi
biliriz.”, “O konuyu sizden iyi biliriz...” İyi! 
Sayın
Kubat, ya, burada adam beyaz oyu televizyonun önünde attı, “Gizli oylamayı
sizden iyi biliriz…” 
EJDER
AÇIKKAPI (Elâzığ) – O kadar da niye deşifre ediyorsunuz? Kamera önünde bunu
göstermeye çalışıyorsunuz.
ÖZGÜR
ÖZEL (Devamla) - Vallahi, Recep Tayyip Erdoğan, Sayın Cumhurbaşkanı bunu duysa
sizinle gurur duyar. Çünkü göz göre göre her şeyi gözünün önünde olan bir
meselede de onun gibi öz güvenle “Vallahi gizli oylamayı da sizden iyi
biliriz.” dediniz ya, vallahi ben korktum. 
Bir
gün çıkacak sizden biri veya Sayın Tayyip Erdoğan diyecek ki: “2 kere 2, 5
eder.” Vallahi Ankara İl Başkanınız diyecek: “Reis kerrat cetvelindeki tarihî
hatayı düzeltti.” Ondan sonra hepiniz tekrar edeceksiniz, köşede hesap yapan
esnafın bile kafası karışır. Gerçek olmayan bir şeyi bu kadar inanarak savunmak
ancak ve ancak sizin siyasi hareketinize mahsustur.
Çok
teşekkür ediyorum. (CHP sıralarından alkışlar)
BAŞKAN
– Teşekkür ederim 
OSMAN
AŞKIN BAK (Rize) – Oyumuzu gizli kullanıyoruz, oyumuzu.
TUFAN
KÖSE (Çorum) – Sayın Başkan…
BAŞKAN
- Bu konuyu uzatmayacağım, çünkü…
TUFAN
KÖSE (Çorum) – Hayır, bulunduğum yerden zaten, söz istemiyorum.
Şimdi,
ben sayım, döküm işlemini yapan Divan üyelerine –ben de içlerindeyim- çok
teşekkür ediyorum. Benim konuşmamın hiçbir yerinde, sayım, dökümle ilgili bir
tek kelime geçmemiştir, Sayın Kubat onu herhâlde yanlış anladı…
BAŞKAN
– Size hitaben söylemedi zaten.
TUFAN
KÖSE (Çorum) – Hayır efendim, direkt bana hitaben söyledi, kendisi de dedi… Ben
söz istemiyorum.
Sayım,
döküm işleminde en küçük bir hata ve hile olmamıştır… 
BAŞKAN
– Herkes o kanaatte zaten Sayın Köse.
TUFAN
KÖSE (Çorum) - …yapılan iş, gizli yapılması gereken oylamanın açık
yapılmasıdır.
OSMAN
AŞKIN BAK (Rize) – Gizli yapıyoruz efendim, oyumuzu gizli kullanıyoruz efendim;
bir sıkıntı yok. 
BAŞKAN
– Sayın milletvekilleri, bir kez daha hatırlatmakta yarar görüyorum, biz burada
zorla çalışmıyoruz; çalışma saatlerini düzenleyen grup önerisinin Genel Kurul
tarafından kabulü üzerine çalışmalarımızı sürdürüyoruz. Bunu da not olarak
bildirelim. 
MEHMET
NACİ BOSTANCI (Amasya) – Sayın Başkan…
BAŞKAN
– Buyurun Sayın Bostancı.
MEHMET
NACİ BOSTANCI (Amasya) – Bir husus kayıtlara geçsin: Öncelikle, Sayın Özel’in
bu subjektif değerlendirmelerine katılmıyoruz ama meseleyi uzatmak niyetinde
değilim.
Mecliste
çalışanlar, bütün parti gruplarını dolaştılar, bize de geldiler; “Bu fazla
çalışma saatlerine ilişkin bir düzenleme mümkün olabilir mi?” diye. Bu
değerlendiriliyor, sonuçta ortak bir karar verip ona göre yol alırız diye
düşünüyorum.
Teşekkürler.
BAŞKAN
– Ben de teşekkür ediyorum. 
VIII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Genel Kurulun 17, 18 ve
19 Ocak Salı, Çarşamba ve Perşembe günleri 15.00-21.00 saatleri arasında
çalışmalarını sürdürmesine ilişkin önerisi (Devam)
BAŞKAN
– Cumhuriyet Halk Partisi grup önerisinin lehinde son olarak Muş Milletvekili
Sayın Ahmet Yıldırım konuşacak.
Buyurun
Sayın Yıldırım. (HDP sıralarından alkışlar) 
AHMET
YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; şimdi, iktidar partisi adına konuşan Sayın
Kubat kalktı, burada yaşanmışlıklar üzerinden bir tablo çizdi; örneğin diyor
ki: “Şimdiye kadar nasıl kullanmışlarsa öyle kullanırlar.” Şimdiye kadar doğru
kullanılmadı. Sayın Kubat, bir de iktidar partisi, açık söylemek gerekirse,
şimdiye kadar vermiş olduğu büyük bir güven üzerinden muhalefet partisini
tatmin eden bir noktada değil. Bakın, ben birazdan size okuyacağım, işte,
Başbakan Yardımcısı Sayın Canikli “Bu açık oy Anayasa’ya aykırı değil.” veya
geçen hafta Sayın Sağlık Bakanı “Sana ne lan! Nasıl kullanacağımı ben bilirim…”
diyor. Nasıl kullanılacağını siz veya ben bilmeyiz, İç Tüzük ve Anayasa bilir. 
OSMAN
AŞKIN BAK (Rize) – Tamam, biz de İç Tüzük ve Anayasa’ya göre gizli
kullanıyoruz.
AHMET
YILDIRIM (Devamla) – Bakın İç Tüzük ve Anayasa’ya göre şunu söyleyelim: 12
Eylül 2010 günü yapılan referandumun Anayasa değişiklik paketi burada
görüşülürken Cumhuriyet Halk Partisi Anayasa Mahkemesine o paketi götürüyor ve iptal
başvurusunda bulunurken, bunu götürme nedenlerinden biri de oylamanın
usulsüzlüğü. 
Ben,
direkt yorum katmaksızın Anayasa Mahkemesinin gerekçeli kararını okuyorum.
Diyor ki: “Anayasa’ya uygun geçerli bir kabul çoğunluğu, ancak Anayasa’ya uygun
oylamayla oluşabilir.” Bu da Anayasa’nın 175’inci maddesinde, Anayasa
değişikliğiyle ilgili oylamanın gizli yapılmasını öngörür. Devamla söylüyor:
“Dava dilekçesinde ileri sürülen nitelikte olduğunu ispatlayacak açık ve
yeterli delil bulunması durumunda iptal yoluna gider.” 
Onun
için, Başbakan Yardımcısının, Sağlık Bakanının, “Kim nasıl isterse öyle
kullanır.” değil, ne ben kendi istediğim gibi kullanabilirim ne de burada, siz,
kendiniz istediğiniz gibi kullanabilirsiniz. 
Şimdi,
CHP’nin çalışma saatleriyle ilgili vermiş olduğu önergenin çok ayrıntısına
girmeden, vermiş olduğunuz güvensizliği, ben, sadece son iki haftada cereyan
eden iki olay üzerinden anlatacağım. 
Birincisi,
şu Genel Kurulda on bir gün önce yapılan bir oylamada, Sayın Akif Hamzaçebi
burayı yönetirken, çok açık seçik bir şekilde, 6 üye burada olmadığı hâlde
onların adına oy pusulası verildi. 
Bakın,
bunlardan bazılarının atmış olduğu “tweet”lerden de anlaşılıyor ki o saatte
bırakın Mecliste, Ankara’da da değiller. Böyle bir güvensizlik üzerinden biz
konuşuyoruz. 
Şimdi,
buradan hareketle şu utanç vericidir: Yasa yapıcı rolüyle, toplumda genel ahlak
kurallarından toplum işleyişinin yasal sınırlarına kadar geniş bir alanda model
olması gereken bu kurum böyle bir yüz kızartıcı suça tanıklık ediyor ve onunla
ilgili bu 6 arkadaşımız bugüne kadar herhangi bir açıklama yapmış değil.
Muhalefet partileri o gün oy kullanmadı ki. Ne sisteme girdiler ne de buraya
pusula gönderdiler. Şimdi, burada İç Tüzük işlemiyor, İç Tüzük’ün gereğiyle
ilgili herhangi bir işlem de başlatılmıyor. 
Şimdi
soruyorum size: Halk bu Meclise nasıl güvenecek? Biz size nasıl güveneceğiz?
“Biz usul ve esaslara uyuyoruz.” demenizi sadece bir beyan üzerinden asla kabul
edemeyiz ve bu arkadaşlarımız açıklama yapmadıkları sürece bu oy sahteciliğine
kendileri de ortak olacak ve açık söyleyelim, milletin takdirine biz bu konuyu
sunmaktan ve buraya dikkat çekmekten geri durmayacağız.
Şimdi,
oy hırsızlığı veya komiserliği yapanlar cezasız bırakılacak veya bu konuyla
ilgili cezasız bırakılacak demeyeyim, bir hüküm kesmeyeyim ama hiçbir işlem
yapılmayacak ama düşünce beyanında bulunan için canhıraş, bütün partiler İç
Tüzük’ü işletme ve disiplin cezası uygulama konusunda müthiş hassas olacaklar
ama küfürler, yaralanmalar, oy sahteciliği, pusulaların sahiplerinin burada
olmayışıyla ilgili tam tıkırında işleyecek, biz de bunu böylelikle kabul
edeceğiz. 
Şimdi,
bizim arkadaşımızın cümlesi bağlamından koparılmış, bütün partiler tarafından
çarpıtılmıştır. Tekrar izlenmesini ve tutanaklara bakılmasını özellikle
istirham ediyorum. Arkadaşımız herhangi bir topluluğu, herhangi bir milleti
töhmet altında bırakacak en ufak bir cümle söylememiştir ve şu kürsüden ısrarla
şunu söylüyor: “Ben böyle görüyorum, siz farklı görebilirsiniz. Bunu
ortaklaştırmamızın yolu, yapılacak bir çalışmayla açığa çıkar.” Ama bindirilmiş
kıtalar gibi bütün medya üzerinden servis edilen linç kampanyalarını da biz çok
iyi anlıyoruz. Bu kampanyaları 2007’de Hrant Dink’in katledilmesinden önce
oluşturulmuş toplumsal algı ve hazırlanmış basının altyapısından da iyi
biliyoruz. 
Değerli
milletvekilleri, bakın, şunu ifade edelim, tekrar söylüyorum: Siz düşünce ve
söz özgürlüğünün, siyaset özgürlüğünün alanını daralttığınız sürece ülkede
şiddet zeminini bu Parlamentonun eliyle hazırlamış olursunuz. Meşhur 1976
Handyside Kararı, dünyada birçok ulus ve hukuk kurumu için içtihat
niteliğindedir. Velev ki düşünce, pratiğe geçmediği sürece şok edici etkide
bile olabilir. Arkadaşımız “Bu benim düşüncem.” diyor. Size “Bunu dikte
ettireceğim.” dedi mi? “Sizi suçluyorum.” dedi mi? “Ben yüz yıl önce yaşanmış
olan olayı böyle görüyorum.” dedi. Siz de çıkarsınız “Doğru düşünmüyorsunuz.
Mesnetsizdir, bilimsel değildir.” dersiniz. Ama herkes bindirilmiş kıtalar
biçiminde harekete geçerek çok iyi disiplin cezalarını işletiyor. 
Yine,
değerli milletvekilleri, iktidar partisinin şu özelliğine alışmış olduk:
İktidar partisi meşruiyetle hareket etmiyor, hukukla hareket etmiyor,
uzlaşmayla hareket etmiyor; olduğu gibi çoğunlukçuluk yapıyor. Az önce Sayın
Kubat söyledi, diyor ki: “İşte, araştırma önergeleri günde 3 tane, ayda 10
tane…” Ya, 1 tanesini kabul edin de biz her gün vermeyelim. Biz de sizin ne
zaman kabul edeceğinizi bekliyoruz. Sanırsınız ki… Bırakın haftada 9 tane
araştırma önergesini, haftada 1 taneyi, ayda 1 taneyi, beş yılda 1 taneyi, on
beş yılda 1 taneyi kabul etmediniz ama sadece, metnini, gerekçesini sizin
hazırlamış olduklarınızı kabul ediyorsunuz. 
Bir
diğer husus, değerli milletvekilleri, bakın, şunu söyleyelim: Evet, burada
Anayasa konuşuluyor ama Anayasa gündemi olarak bu Anayasa’nın otuz beş yıldır
değiştirilmesi gerektiğini toplumun farklı kesimleri kabul ediyor. Ama, bu
Anayasa’nın, daha fazla demokratikleşmeden, daha fazla yerel demokrasinin
geliştirilmesinden, daha fazla katılımcılıktan yana değiştirilmesi gerekirken
gücün giderek daraltılarak, rafine edilerek ve şiddetlendirilerek tek kişiye
zimmetlenmesi biçiminde değiştirilmesini tabii ki reddedeceğiz, tabii ki bunun
karşısında durmaya çalışacağız. 
Bir
de şu Anayasa’nın 18 maddesi şöyle bir ruha sahiptir: Bakın, bir cumhurbaşkanı
değiştiği andan itibaren rövanşist duygularla; kin, nefret duygularıyla
kendinden öncekini haşat edecek bir şekilde yetkiyle gelecek çünkü bütün
bürokrasiyi değiştirme yetkisi var. Yargıyı değiştirme, Emniyeti değiştirme,
İstihbaratı değiştirme, HSYK’yı değiştirme, rektörleri değiştirme yetkisiyle
gelecek ve kendinden önce gelmiş olanlara karşı rövanşist duygularla geleceği
için toplumsal kamplaşmayı tetikleyen bir noktadan bakıldığını ifade edelim. 
Bir
diğer husus: İktidar partisinin bu Anayasa değişikliği ile arkadaşlarımızın
rehin tutulur vaziyette tutuklanması sürecini biz senkronize görüyoruz, bir
biriyle iltisaklıdır. Önce arkadaşlarımızı siyasi kararla ve aynı anda farklı
illerde, farklı başsavcılıklardan operasyonlarla tutukladılar, daha sonra bu
paketi bu Meclis Genel Kuruluna indirdiler. Çünkü, HDP’nin açığa çıkaracağı
toplumsal muhalefet gücünü -2015’teki o kısmi demokratik ortamdan- nasıl bir
tokat atarak iktidardan indireceğini biliyor; başta da Cumhurbaşkanı için
söylüyorum. 
Eğer
Anayasa değişikliğinde millet egemenliği ve halk iradesine güveniyorsanız,
buyurun, basında, yayında, medyada, fırsat eşitliğinde eşit koşulları sağlayın
ve arkadaşlarımız…
(Mikrofon
otomatik cihaz tarafından kapatıldı) 
BAŞKAN
– Toparlayın, bir dakika daha veriyorum size.
AHMET
YILDIRIM (Devamla) – …eş genel başkanlarımız, milletvekillerimizle birlikte
eşit koşullarda halka gidelim. Ama, öyle bir ortam oluşturuldu ki kendisine bu
Anayasa’yı geçirtmeyecek olan bir siyasi partinin -artık, bırakın eşitsiz
koşullarda yarıştırmayı- eş başkanlarını ve milletvekillerini tutuklayarak,
yangından mal kaçırır gibi, özellikle eşitsiz koşullarda bu dikta rejimini
getirebileceğini biliyor. Az biraz demokratik koşullarda bu iktidarın başına ne
geleceğini çok iyi biliyor. Ya değilse, bizim arkadaşlarımızın tutuklanmasının
bu Anayasa değişiklik paketinden ayrı alınabilir bir tarafı yoktur. Bizzat
kararı iktidar vermiştir ve bu karar siyasi bir karardır, hukuki hiçbir tarafı
yoktur ve bu yönüyle de kadük kalır.
Bakın,
eşit olmayan koşullarda yürütülecek olan bu Anayasa görüşmelerinin bizim
tarafımızdan meşruiyeti gölgelidir, şaibe altındadır diyorum, bütün Genel
Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ederim.
Cumhuriyet
Halk Partisi grup önerisinin aleyhinde son olarak Kırıkkale Milletvekili Sayın
Ramazan Can konuşacak. 
Buyurun
Sayın Can. (AK PARTİ sıralarından “Bravo” sesleri, alkışlar)
RAMAZAN
CAN (Kırıkkale) – Sayın Başkan, değerli milletvekilleri; Genel Kurulu saygıyla
selamlıyorum.
Öncelikle
şunu söylemek istiyorum: Bütün gruplar olarak millete gittik; millete hizmet
etmeyi, milletin sorunlarını çözmeyi ve yasama faaliyetleriyle çözülecek bütün
problemlere neşter vurmayı hep beraber vadettik. 
HAYDAR
AKAR (Kocaeli) – Toparlayalım Ramazan’cığım, toparlayalım.
RAMAZAN
CAN (Devamla) - Milletle yapılan da aslında bir akittir. 
Diğer
taraftan, arkadaşlar Meclisin çalışmasıyla ilgili, genelde iktidar partisi grup
önerisiyle gelir. Eğer Danışma Kurulunda oy birliği sağlanamazsa iktidar grubu
grup önerisiyle bunu Genel Kurula taşır, Danışma Kurulunda oy birliğiyle karar
alınamadığı zaman İç Tüzük 19 gereği Genel Kurula getirilir ve Genel Kurulda da
sizlerin takdirine sunulur. Sizlerin takdiri, dolayısıyla burada hukuki bir
mesnet altyapısı olduğundan dolayı angaryadan bahsedilemez. 
Diğer
taraftan, arkadaşlar -değerli milletimiz de duysun- grup önerisi getirmezsek
bizim, normalde Meclisin çalışma saati ve takvimi: Salı günü 15.00-19.00,
çarşamba 15.00-19.00, perşembe 15.00-19.00; toplam çalışma süresi hafta on iki
saat.
HAYDAR
AKAR (Kocaeli) – Kanun da getirmeyin, hiç çalışmasın.
RAMAZAN
CAN (Devamla) - Bunu günlük olarak ele aldığımızda, gündem dışı konuşmalar,
sisteme giren 15 milletvekiline söz vermeler, grup başkan vekillerinin sözleri,
sözlü sorular, Meclis araştırması önergelerinin okunması, varsa tezkerelerin
okunması ve grup önerileriyle birlikte değerlendirdiğimizde -geçen dönem
olmuştur, enteresandır- iktidar partisinin grup önerisi oylanmadan saat 19.00
olmuştur muhalefet partilerinin grup önerileriyle ve gündem belirlenememiş ve
Meclis kapanmıştır. Bu, müteaddit kez de devam etmiştir. O nedenle, biz, tedbir
olarak ileriye yönelik bir aylık, iki aylık takvimde saati ileri alarak en
azından iktidar grubunun Danışma Kurulunda oy birliğiyle geçmeyen grup
önerisinin burada oylanması için bu tedbiri almaktayız.
HAYDAR
AKAR (Kocaeli) – Tamam Ramazan.
RAMAZAN
CAN (Devamla) - Netice itibarıyla, biz üç beş saat ya da belli bir zaman
aralığını bu millet için feda etsek ne olur ki.
TAHSİN
TARHAN (Kocaeli) – Burada çalışanlar… 
RAMAZAN
CAN (Devamla) - Millet altı ay önce canını feda etti, canını. (AK PARTİ
sıralarından alkışlar) 
TAHSİN
TARHAN (Kocaeli) – Taşeronda çalışıyorlar, taşeronda!
RAMAZAN
CAN (Devamla) – Eğer biz burada çalışma sistemindeki sıkıntılarımızı angarya
olarak telakki edersek, kahvede oturmuş da vatandaş bizi izliyorsa, eğer böyle
bir durum varsa, bu da kamuoyuna yansırsa arkadaşlar dikkat edelim, biz
illerimize gidemeyiz, maazallah illerimize gidemeyiz. Bu noktada dikkatli
olalım diye düşünüyoruz. 
HAYDAR
AKAR (Kocaeli) - Nasıl izleyecek saat yediden sonra ya? Ne zaman izleyecek?
FATMA
KAPLAN HÜRRİYET (Kocaeli) - Başkanlık için değil de asgari ücretliler için
çalışalım!
RAMAZAN
CAN (Devamla) - Diğer taraftan da hiç kimse kimseyi zorla milletvekili
yapmıyor. Bizler kendi irademizle aday olduk, Genel Başkanımız takdir etti ve
bizler de millete gittik, millet bize oy verdi. 
HAYDAR
AKAR (Kocaeli) – Yok ya, bunu güldürmek için mi söyledin Ramazan?
RAMAZAN
CAN (Devamla) – O nedenle bunu angarya olarak görmek doğru değildir.
Yine,
Anayasa Mahkemesi kararlarında da bir çalışma süresiyle ya da bir göreve
getirilenin fazla çalışmasıyla ilgili hadisede -vekâlet akdine dayanan- asile
verilen yetkiyle birlikte değerlendirmesinde de Anayasa Mahkemesi şu şekilde
karar vermiştir: “İradeye bir baskı yoksa kendi isteğiyle o görevi kabul
etmişin çalışması angarya olarak değerlendirilemez.” Gerek Danıştayın gerekse
Anayasa Mahkemesinin bu noktada kararları vardır.
Diğer
taraftan, oylamalarla ilgili: 2002 yılında 22’nci Dönemde de milletvekiliydim
ve bizim -bu oylamalarla ilgili- Anayasa değişikliklerindeki rutin oylamalar
aynı şekilde devam ediyor. Bu bir teamül olmuştur, milletvekili iradesini tam
anlamıyla kullanmaktadır, bağımsız iradesine de herhangi bir sıkıntı
gelmemektedir. Bu nedenle bunu da burada teyit ediyorum. 
Diğer
taraftan, 22’nci Dönemde -aklımda kaldığıyla söylüyorum- Genel Kurulun ara
vermeksizin elli sekiz saat çalıştığına bizzat şahit olduğumu hatırlıyorum,
elli sekiz saat aralıksız. Bunun da kayıtlara geçirilmesini istiyorum.
OSMAN
AŞKIN BAK (Rize) - 24’üncü Dönemde elli dört saat çalıştık.
RAMAZAN
CAN (Devamla) - Demin ara verilirken burada bir eylem oldu. Siyasette kırmızı
kartı ve yeşil kartı gösterme yetkisi millete aittir. (AK PARTİ sıralarından
“Bravo” sesleri, alkışlar) Millet bir gruba yeşil, bir grubaysa kırmızı kart
gösteriyor diyor, grup önerisini Genel Kurulun takdirine sunuyor, tekrar
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Can.
ÖZGÜR
ÖZEL (Manisa) - Sayın Başkan…
BAŞKAN
– Sayın Özel…
ÖZGÜR
ÖZEL (Manisa) – “Millet bir gruba yeşil” diyerek kendi grubunu, “bir gruba
kırmızı” diyerek grubumuzu işaret etmek suretiyle… (AK PARTİ sıralarından
gürültüler) 
EJDER
AÇIKKAPI (Elâzığ) - İsim vermedik.
BAŞKAN
– Sayın milletvekilleri, lütfen…
ÖZGÜR
ÖZEL (Manisa) - Sözlü sataşmalarını not aldım, hatta ben Ramazan Bey’in Genel
Kurulda -gerçi kendi grubuna da olsa- verdiği emeğe saygıdan ona kürsüden cevap
vermem normalde, yerimden verecektim ama bu artık kürsüden cevap verilmesi
gereken bir hâle dönüştü, kürsüden cevap hakkımı kullanmak istiyorum. 
BAŞKAN
– Buyurun iki dakika (CHP sıralarından alkışlar) 
IX.- SATAŞMALARA İLİŞKİN KONUŞMALAR (Devam)
5.- Manisa Milletvekili Özgür Özel’in,
Kırıkkale Milletvekili Ramazan Can’ın CHP grup önerisi üzerinde yaptığı
konuşması sırasında CHP Grubuna sataşması nedeniyle konuşması
ÖZGÜR
ÖZEL (Manisa) - Çok teşekkür ederim.
Sayın
Başkan, değerli milletvekilleri; hepinizi bir kez daha saygıyla selamlarım. 
Şimdi,
Doğan Bey’in kullandığı bir ifadenin benzerini Ramazan Bey kullandı. Ola ki
oradaki tartışmaları izlememiş olan bir vatandaş, bizim, angarya yapmayın
dememizi yasamayla ilgili bir talep olarak algılayabilir. 
RAMAZAN
CAN (Kırıkkale) - Aynen öyle. 
ÖZGÜR
ÖZEL (Devamla) – Tekrar söylüyorum: Biz, durgun, dinlenmiş bedenler, gevşememiş
sinirler ve dinlenik bir zihinle yasama yapılmasını sağlıklı buluruz ama bu işi
inada bindirdiğinizde altmış saat de muhalefet ederiz, o ayrı. (CHP sıralarından
alkışlar) Ama benim angarya yapmayalım dediğim, Meclisin emekçisidir,
stenografıdır, kavasıdır, Kanunlar Kararlardır, hepinizin şoförleri,
sekreterleri, danışmanlarıdır; bu insanların fazla mesai hakkı yok. 
Ayrıca,
çalışma, İş Kanunu’na göre belli bir saatten sonra fazla mesai ödesen de
çalıştıramazsın. 
Ayrıca,
burada iş bitiyor, hepimiz biniyoruz arabalarımıza gidiyoruz. Bu insanlar,
tutanakları yazmaya devam ediyorlar hem normal mesai yapıyorlar hem sizin
keyfinize göre mesai yapıyorlar. Buraları temizleyenler, güvenliğini
sağlayanlar, biz evde üçüncü fasıl uykudayken adam hâlâ burada temizlik
yapıyor. O yüzden, bakın, yapmanız gereken şu...
OSMAN
AŞKIN BAK (Rize) – Bizim niyetimize göre değil, millet için, her şey millet
için. Özgür Bey, her şey millet için. 
ÖZGÜR
ÖZEL (Devamla) – Her şey millet için, sen dersin, ben derim; onun hakkını
vereceksin. 
OSMAN
AŞKIN BAK (Rize) – Her şey millet için. 
BAŞKAN
– Sayın milletvekilleri, lütfen...
ÖZGÜR
ÖZEL (Devamla) – Biraz önce, Sayın Doğan Kubat, vücut diliyle kafa sallayarak
“Neden olmasın?” diyordu. Kurumsal bir cevap verin, bu arkadaşlar,
milletvekilleri gibi, burada çalıştıkları sürece dört yıla bir yıl yıpranma
alsınlar, bu arkadaşlar için fazla mesai hakkı yapalım. Danışmanlar için
yasaklanan -insan haklarına aykırı- kıdem tazminatı uygulamasını getirelim, bu
insanlar için hem iş güvencesi olsun hem birikimleri olsun. Burada kendisine
dört yıla bir yıl yıpranma düzenlemesini yapacaksın...
(Mikrofon
otomatik cihaz tarafından kapatıldı) 
ÖZGÜR
ÖZEL (Devamla) – ...ondan sonra, çalışanların sırtından millî iradeye saygı. 
BAŞKAN
– Teşekkür ederim Sayın Özel. 
ÖZGÜR
ÖZEL (Devamla) – Ver hakkını insanın, daha fazla istihdam yarat ama bunu yapma
kimseye. (CHP sıralarından alkışlar) 
Teşekkür
ederim. (CHP sıralarından alkışlar) 
BAŞKAN
– Teşekkür ederim. 
RAMAZAN
CAN (Kırıkkale) – Sayın Başkan, Değerli Milletvekili Sayın Doğan Kubat, burada
konuşmasını yaparken grup başkan vekili oradan laf attı, angarya derken
milletvekillerini kastetti. 
Arz
ederim. 
BAŞKAN
– Teşekkür ederim. 
ÖZGÜR
ÖZEL (Manisa) – Kastımın ne olduğunu ikidir açıklıyorum Sayın Başkan.
HAYDAR
AKAR (Kocaeli) – Ramazan anlayamamış, bir 3’üncü kez açıklayalım istersen.
BAŞKAN
– Tamam arkadaşlar. 
Sayın
Akkaya, sisteme girmişsiniz. 
YAKUP
AKKAYA (İstanbul) – 60’a göre pek kısa bir söz…
BAŞKAN
– Nedir?
ÖZGÜR
ÖZEL (Manisa) – “İç Tüzük 60’a göre pek kısa bir söz.” diyor, ben duyuyorum.
BAŞKAN
– Efendim?
YAKUP
AKKAYA (İstanbul) – Çalışma saatleriyle ilgili.
BAŞKAN
– Peki, bir dakika yerinizden söz veriyorum size. 
VI.- AÇIKLAMALAR (Devam)
25.- İstanbul Milletvekili Yakup
Akkaya’nın, İstanbul Milletvekili Eren Erdem’in annesinin evinin önünde kurşun
atılmasına ve Anayasa görüşmeleri sırasında günde ortalama on iki saat çalışma
süresinin hem İş Kanunu ve Devlet Memurları Kanunu’na hem de Anayasa ve
uluslararası sözleşmelere aykırı olduğuna ilişkin açıklaması
YAKUP
AKKAYA (İstanbul) – Çok teşekkür ediyorum Sayın Başkan. 
Öncelikle,
sözlerime başlamadan önce, İstanbul Milletvekilimiz Sayın Eren Erdem’in annesinin
evinin önünde tabancayla kurşun atılmıştır. Burası muz cumhuriyeti değildir.
Onun için buradan yetkilileri bir kez daha uyarıyorum ve bu yapılanı kim
yaptıysa bir an önce açığa çıkartılmasını talep ediyorum. Eren Erdem’e yapılan
ve ailesine yapılanlar kabul edilemez. 
OSMAN
AŞKIN BAK (Rize) – Nerede çalışma saatleri?
YAKUP
AKKAYA (İstanbul) - Sayın Başkan, biraz önceki konuşmanızda, Meclisteki çalışma
saatlerinin Danışma Kurulu tarafından alındığını söylediniz. 
BAŞKAN
– Öyle söylemedim.
YAKUP
AKKAYA (İstanbul) - Sayın Kubat da konuşurken Anayasa görüşmeleri sırasında
ortalama on iki saat çalışıldığını söyledi. Bu süreler hem 4857 sayılı İş
Kanunu’na hem 657 sayılı Devlet Memurları Kanunu’na hem Anayasa 90’a hem de
uluslararası sözleşmelere aykırı bir düzenlemedir. Bizim…
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Akkaya. 
Bir
düzeltme yapmak istiyorum. 
Sayın
Akkaya, ben, konuşmamda, sizin söylediğiniz gibi “Çalışma saatleri Danışma
Kurulunun kararıyla oldu.” demedim, ben “Çalışma saatlerini düzenleyen bir grup
önerisinin Genel Kurulda kabul edilmesiyle, ona uygun olarak bir çalışma düzeni
yapıyoruz.” dedim. Bunu tekrar hatırlatmak isterim. 
VIII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Genel Kurulun 17, 18 ve
19 Ocak Salı, Çarşamba ve Perşembe günleri 15.00-21.00 saatleri arasında
çalışmalarını sürdürmesine ilişkin önerisi (Devam)
BAŞKAN - Cumhuriyet Halk Partisi Grubunun önerisini
oylarınıza sunacağım…
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama…
BAŞKAN
– Yoklama talebi var.
Sayın
Özel, Sayın Akar, Sayın Tanal, Sayın Yarkadaş, Sayın Hürriyet, Sayın Tarhan,
Sayın Bakan, Sayın Çamak, Sayın Gürer, Sayın Sarıhan, Sayın Ekici, Sayın
Gaytancıoğlu, Sayın Zeybek, Sayın Özdemir, Sayın Balbay, Sayın Durmaz, Sayın
Sertel, Sayın Çam, Sayın Nurlu, Sayın Bektaşoğlu.
Üç
dakika süre veriyorum ve yoklama işlemini başlatıyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı yoktur. 
Birleşime
on beş dakika ara veriyorum. 
Kapanma Saati: 18.13
ÜÇÜNCÜ OTURUM
Açılma Saati: 18.30
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Emre KÖPRÜLÜ (Tekirdağ), Sema KIRCI (Balıkesir),
----- 0 -----
BAŞKAN – Sayın
milletvekilleri, Türkiye Büyük Millet Meclisinin 60’ıncı Birleşiminin Üçüncü
Oturumunu açıyorum. 
III.- YOKLAMA
BAŞKAN
- Cumhuriyet Halk Partisi Grubu önerisinin oylamasından önce istem üzerine
yapılan yoklamada toplantı yeter sayısı bulunamamıştı.
Şimdi
yoklama işlemini tekrarlayacağım.
Yoklama
için üç dakika süre veriyorum ve süreyi başlatıyorum.
(Elektronik
cihazla yoklama yapıldı) 
BAŞKAN
– Toplantı yeter sayısı vardır.
VIII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Genel Kurulun 17, 18 ve
19 Ocak Salı, Çarşamba ve Perşembe günleri 15.00-21.00 saatleri arasında
çalışmalarını sürdürmesine ilişkin önerisi (Devam)
BAŞKAN
– Cumhuriyet Halk Partisinin grup önerisini oylarınıza sunuyorum: Kabul
edenler… Kabul etmeyenler… Öneri kabul edilmemiştir.
İç
Tüzük’ün 37’nci maddesine göre verilmiş bir doğrudan gündeme alınma önergesi
vardır, okutup işleme alacağım ve oylarınıza sunacağım.
VII.- BAŞKANLIĞIN GENEL KURULA SUNUŞLARI
(Devam)
B) Önergeler
1.- İstanbul Milletvekili Mustafa Sezgin
Tanrıkulu’nun, (2/98) esas numaralı 12 Eylül 1980 Darbe Sürecinin Yolaçtığı
Mağduriyetlerin Giderilmesine İlişkin Kanun Teklifi’nin doğrudan gündeme
alınmasına ilişkin önergesi (4/81)
Türkiye Büyük Millet Meclisi
Başkanlığına
(2/98) esas numaralı Kanun Teklifi’min İç Tüzük’ün
37’nci maddesine göre doğrudan Genel Kurul gündemine alınmasını arz ederim.
Saygılarımla.
 Mustafa
Sezgin Tanrıkulu
 İstanbul
BAŞKAN
– Teklif sahibi olarak İstanbul Milletvekili Mustafa Sezgin Tanrıkulu’nu
dinleyeceğiz.
Buyurun
Sayın Tanrıkulu. (CHP sıralarından alkışlar)
Süreniz
beş dakika. 
MUSTAFA
SEZGİN TANRIKULU (İstanbul) – (2/98) esas numaralı 12 Eylül faşist darbesinin
yarattığı mağduriyetlerin giderilmesine ilişkin kanun teklifim hakkında söz
almış bulunuyorum. Genel Kurulu ve sizleri saygıyla selamlıyorum Sayın
Başkanım.
Değerli
arkadaşlar, 12 Eylül darbesini ben canlı yaşadım. 17 yaşındaydım ve İstanbul
Üniversitesi Hukuk Fakültesini kazanmıştım, dört gün sonra da kayıt
yaptıracaktım, darbeyi tüm sıcaklığıyla yaşadım. Babam gözaltına alındı,
gözaltında kaldı, ailemden gözaltında olanlar oldu, tutuklananlar oldu. O
günden bugüne, bakın, değerli arkadaşlar, otuz altı yıl geçti. Şimdi, MHP yine
bana laf atacak, yine MHP laf atacak burada verdiğim kanun teklifleriyle ilgili
olarak. Sizlere sesleniyorum…
KAMİL
AYDIN (Erzurum) – Ya, sen Genel Kurula seslen, bize niye sesleniyorsun?
MUSTAFA
SEZGİN TANRUKULU (Devamla) – Evet, bir yüzleşme yasasını daha, bir hakikat
yasasını daha gündeme getirdim. Hakikat yasasını, yüzleşme yasasını, sizler de
mağdur olmuştunuz. Evet, 12 Eylülle yüzleşmedik değerli arkadaşlar,
yüzleşemedik. 12 Eylül mağdurlarıyla iyi olarak yüzleşemedik, dava açma
cesaretini gösterenler yüzleştiler ama daha binlerce mağdur var. Bakın, bir
darbe atlattık 15 Temmuzda, hep beraber burada. O darbeden sonra şimdi OHAL
var, ona da ben OHAL darbesi diyorum ama gelin, eğer yüreğiniz yetiyorsa -Sayın
Başkan, size de söylüyorum- 12 Eylül darbesiyle gerçekçi anlamda yüzleşelim.
Bunu da okuyun, MHP milletvekillerine sesleniyorum ve sataşıyorum; bunu da
okuyun, bunu da okuyun, tamam mı?.
KAMİL
AYDIN (Erzurum) – Biz yürek testinden geçtik, sen kendi yürekliliğini göster.
MUSTAFA
SEZGİN TANRUKULU (Devamla) – Eğer yüreğiniz varsa gerçekten -Selçuk Bey, size
de söylüyorum ve sataşıyorum, 12 Eylül mağdurusunuz, yedi yıl hapis yattınız-
gelin, gerçekçi anlamda 12 Eylülle yüzleşelim ve burada gerçekçi anlamda o
mağdurlarla, mağduriyetlerle, henüz mağduriyeti giderilmemiş olanlarla ilgili
olarak burada gerçek anlamda bir yasayla yüzleşme ve hakikat komisyonu kuralım
ve buradan ileriye yürüyelim. Ama yok gerçekten, ne var? Sizin kendi gündeminiz
var. Ne var? İşte şu yasa var, getirmişsiniz Anayasa değişikliği. Bakın,
sıkıyönetim koşullarında yaşadım, OHAL koşullarında yaşadım, tümünü yaşadım.
OHAL ile OHAL’in yarattığı mağduriyetleri en iyi bilenlerden bir tanesiyim.
Yazdığım makale hakemli yayımlandı; o mağduriyetler dönemi… Şimdi, bunlar da
yayınlanacak değerli arkadaşlar. Bu koşullarda, -ısrarla söylüyorum-
Anayasa’nın, getirdiğiniz değişikliğin içeriği ne olursa olsun, Anayasa
yapılamaz, yapılamaz. Böyle çok kutuplaşmanın olduğu bir yerde, bu kadar çok
ayrışmanın olduğu bir yerde böyle bir Anayasa değişikliği ancak ve ancak
Türkiye'nin ayrışmasına, bir arada yaşamamamıza hizmet eder ve bunu şimdi siz
yapmaya çalışıyorsunuz. İlk önce, gelin, Türkiye'nin barışını sağlayalım,
kutuplaşmayı önleyelim, iç barışımızı sağlayalım, dışarıda barış odaklı bir
siyasete odaklanalım. Burada muhalefetle beraber Türkiye'nin çatışma, şiddet,
terör, ayrışma meselelerini çözmeye odaklanalım ama bu Anayasa değişikliği buna
hizmet etmeyecek, Diyarbakır’da, Türkiye'nin her yerinde yıllarca avukatlık
yapmış bir insan olarak söylüyorum. 
Bakın,
değerli arkadaşlar, hiç bu kadar tehlikeli bir süreçten geçmedik, tehlikeli bir
süreçten. Dünya değişti, Türkiye değişiyor, Orta Doğu değişiyor ve Türkiye bu
Anayasa değişikliğiyle 12 Eylül anayasasından daha farklı olarak bir ayrışma
sürecine girecek, ayrışma sürecine, bunun farkında değilsiniz. Bu Anayasa, bu
değişiklik birliğe, beraberliğe, bütünlüğe hizmet etmiyor; bunun, lütfen,
farkına varın. Bu kadar çok haykırıyoruz. Ya, yüzde 1 doğru söylediğimize bir
itimat edin, yüzde 1. Buraya yüzlerce yasa teklifi getirdik, birisine itimat
edin, birisine ama etmediniz. Bugün de, bakın, uyarıyoruz sizleri: Gerçekten bu
dönemde, hele hele Türkiye'nin geçtiği bu sıkıntılı dönemde bir Anayasa
değişikliği Türkiye'nin bütünlüğüne hizmet etmez. Bunu Sezgin Tanrıkulu olarak
ben söylüyorum ve burada kayıt düşüyorum.
Teşekkür
ediyorum. (CHP sıralarından alkışlar)
BAŞKAN
– Teşekkür ederim Sayın Tanrıkulu.
Bir
milletvekili adına İstanbul Milletvekili Sayın Eren Erdem konuşacak.
Buyurun
Sayın Erdem. (CHP sıralarından alkışlar)
EREN
ERDEM (İstanbul) – Sayın Başkan, değerli milletvekili arkadaşlarım; burada hep
beraber çalışıyoruz, beraber ülkenin daha iyi yerlere gelmesi için mücadele
ediyoruz. Bu mücadeleyi verirken de ister istemez, bazen birbirimizle alakalı,
hiçbirimizin de tasvip etmeyeceği hadiseler yaşayabiliyoruz ama bazen iş o
kadar çığırından çıkıyor ki değerli arkadaşlar, onun telafisi olmayan sonuçları
ortaya çıkabiliyor. 
Şimdi,
buradaki bütün arkadaşlarımızın ailesi var, bizlerin de aileleri var. Buradaki
hiçbir arkadaşımızın bir tanesinin ailesinden birinin saçının teline zeval
gelmesini 550 milletvekilinin hiçbiri istemez. Usul olarak, kurmuş olduğunuz
medya düzeni, arkadaşlar, o kadar çirkin bir medya düzeni ki -burada kanunla
ilgili konuşacaktım ama konuşmamı değiştirmem gerekti- burada, arkadaşlar,
sürekli olarak birilerinin hedef olmasını sağlayacak işler yapılıyor. Mesela
bir örnek vermek istiyorum. Sayın Muhammet Balta, geçtiğimiz gün, bu ısırma
hadisesiyle alakalı “Kesinlikle Eren Erdem’le bir alakası yok.” dedi, çok
teşekkür ederim. Değerli başkan vekilimiz de bunu teyit etti ama sizin destek olduğunuz
gazeteler hâlâ böyle yazıyor. Efendim, dediniz ki: “Eren Erdem dedi ‘Türkiye
ile İran savaşsa İran’dan yana olurum.’” Mahkeme kararı aldık, bilirkişi
raporuyla bu lafın yalan olduğu, montaj olduğu ortaya çıktı, yani uydurma
olduğu ortaya çıktı, hâlâ yazılıyor. Yatılıyor Eren Erdem, kalkılıyor Eren
Erdem, yatılıyor Ahmet, yatılıyor Mehmet. Sonuçları ne oluyor değerli
arkadaşlar? 
AHMET
HAMDİ ÇAMLI (İstanbul) – Sen de bayağı keyif alıyorsun. 
EREN
ERDEM (Devamla) – Ben bir şey söylemeyeceğim. Neden? Çünkü mahkeme yahut da
polis bu işi araştıracak. O yüzden ben bir kesin hüküm konuşmayacağım. Kesin
hüküm konuşmayacağım, yani bu, kesinlikle şahsıma yapılmıştır demeyeceğim. Bu,
araştırmalarla ortaya çıkacak ama az önce kardeşim, validemin penceresinin önünde
ateş açıldığını, an itibarıyla saygıdeğer emniyet müdürümüzün orada olduğunu,
sayın valimizin konuyla ilgilendiğini… Doğan Bey de -AKP Grubundan- sağ olsun o
da görüşmeler yaptı. 
Değerli
arkadaşlar, bakınız, toplumu geriyoruz, insanları geriyoruz. Yaptığımız şey
sadece ve sadece düşmanlıklarını büyütüyor. Dilimiz, kullandığımız üslup,
birbirimizi bazen öyle tahkir ediyoruz ki bunun sonucunu belki biz
ödemeyeceğiz, belki ucu şahıslarımıza dokunmayacak ama çevremizdeki insanlara
zarar verme noktasına geliyor. 
Bugünkü
hadise üzerine tekrarlıyorum: Şahsıma, valideme, validemin oturduğu eve yapılıp
yapılmadığına emniyet karar verecek, emniyetin takdiri. Çünkü hadise, tam
pencerenin önünde gerçekleşmiş ama belki başka biri hedeftir. Bu dönemde
hepimiz oluşan hadiseleri çok fevkalade kendi üzerlerimize alabiliriz. Olayın
orada yaşanmış olmasının yarattığı rahatsızlık ve endişeyi ve aynı zamanda
yakınlarımıza dönük olmasının yarattığı rahatsızlığı paylaşıyoruz. 
Ama,
değerli arkadaşlar, bu öyle ya da böyle içinde bulunduğumuz durumun -bütün
milletvekilleri açısından söylüyorum- Türkiye’ye bir yararı yok. Şurada ülkenin
çok vahim bir değişiminden bahsediyoruz; efendim, bir rejim değişikliğinden
bahsediyoruz. Ortaya çıkan yeni tablonun, önerdiğiniz Anayasa’nın bu ülkeye
nasıl olumsuz bir zemin oluşturacağını tartışırken dahi birbirimize tahammül
edemiyoruz. 
Daha
fazla tahammüle ihtiyacımız değerli arkadaşlar. Emin olun bizi izleyen insanlar
buradaki tahammülsüzlüğü, buradaki tutanakları okuduğu zaman ortaya çıkan tablo
tahmin edebileceğinizden daha agresif bir kutuplaşmanın oluşmasını sağlıyor.
Bunu hep birlikte, elimizi vicdanımıza koyarak izlememiz lazım. 
Kamuoyunun
yanlış bilgilenmemesi adına tekrar söylüyorum: Hadisenin beni ve ailemi hedef
alıp almadığına emniyet karar verecek. O konuda, ben, bunun nasıl vuku
bulduğunu gözümle görmedim, kardeşim ve babam tarafından bilgilendirildim. En
büyük temennim, beni hedef almasa bile hiçbir insanı hedef almamış olması. Bir
çılgınlık, bir sapkınlığın orada vuku bulmasını temenni ediyorum. Göstergeler
farklı ama zanni davranmak istemiyorum. 
(Mikrofon
otomatik cihaz tarafından kapatıldı) 
EREN
ERDEM (Devamla) – Bir saniye bir şey ekleyebilir miyim Sayın Başkanım? 
BAŞKAN
– Peki, tamamlayın lütfen. 
EREN
ERDEM (Devamla) – Toplumun daha fazla gerilmemesi gerektiğini düşünüyorum.
Toplumun gerilmesinin hiçbirimize yarar sağlamayacağına inanıyorum. Tam
tersine, suhulete ihtiyacımız olduğu kanaatindeyim. Aksi takdirde, bu ülkede,
arkadaşlar, tekrarlıyorum ki, bugün toplumun yaşadığı bu büyük kutuplaşmanın
sorumluları olarak hepimizin tarihe geçeceğinden hiç şüphemiz olmasın. Tarihte
böyle anılmamalıyız. Konuşabilmeliyiz, tartışabilmeliyiz, düşüncelerimizi
özgürce ifade edebilmeliyiz ve birbirimizi eleştirmeliyiz, hakaret etmemeliyiz.

Bu
bağlamda, sizlerin ve kamuoyunun vicdanına bu düşüncelerimi teslim ediyor,
hepinizi saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Erdem. 
ÖZGÜR
ÖZEL (Manisa) – Sayın Başkan…
IV.- OTURUM BAŞKANLARININ KONUŞMALARI
(Devam)
4.- Oturum Başkanı TBMM Başkan Vekili Ayşe
Nur Bahçekapılı’nın, İstanbul Milletvekili Eren Erdem’e yönelik davranışı kabul
etmenin mümkün olmadığına ve konunun takipçisi olacağına ilişkin konuşması
BAŞKAN
– Ailenizin veya başka birinin başına gelmiş olan bu olayı kabul etmek mümkün
değildir. Ancak, siz de biliyorsunuz, arkada gerek Sayın Kubat gerekse de diğer
arkadaşlar ilgili yerlerle görüştüler ve konunun takipçisi olacağınızı siz de
söylediniz, bizler de takip edeceğiz. Ben şahsen takip edeceğimi de bilginize
sunmak isterim. 
Sayın
Özel…
VI.- AÇIKLAMALAR (Devam)
26.- Manisa Milletvekili Özgür Özel’in,
İstanbul Milletvekili Eren Erdem’e yönelik davranışlara ve bir milletvekilini
hedef göstermenin doğru olmadığına ilişkin açıklaması
ÖZGÜR
ÖZEL (Manisa) – Sayın Başkan, teşekkür ederim. 
Öncelikle
bu olayı esefle kınıyoruz. Olay duyulduğunda Adalet ve Kalkınma Partisi Grubu
adına Sayın Doğan Kubat doğrudan ilgilendi, siz de oradaydınız. Ona, sayın
valiye, emniyet müdürüne teşekkür ediyoruz ilgilerinden dolayı. 
Eren’in
söyleyemeyeceğini ben söyleyeyim. O gün yaşanan olaylar sırasında, Eren’in,
geçmişte yalan video olduğuyla ilgili mahkeme kayıtlarına rağmen, bir iktidar
partisi milletvekili arkadaşımız basın toplantısı yapıp “İran ajanı Eren
Erdem’in köpek gibi ısırdığını gördüm.” gibi bir lafı bizzat sarf etmesinden
sonra 4 arkadaş da “retweet” edince o basın toplantısını, iş çığırından çıktı.
Sonra bir belediye başkanı bunu afiş yapıp bastırmaya başladı. 10 gazete birden
yazdı. Sizin şahitliğiniz dahi ne kadar önemlidir, kıymetlidir, müteşekkiriz.
Sonra o 4 arkadaşı söyleyeyim…
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
ÖZGÜR
ÖZEL (Manisa) – Hatta bu sözü söyleyen arkadaş “Kişinin beyanı esastır, ben ona
inanıyorum ve geri alıyorum iddiamı.” dedi ama iş işten geçti. 
Bugün
bir ara sokakta, alakasız bir yerde, anneciğinin camının önünde havaya ateş…
İnşallah tesadüftür ama Allah göstermesin, Eren’in başına bir iş gelse, o zaman
hepimiz birden “Aman, biz bunu niye yaptık, nasıl yaptık.” diye üzüleceğiz.
“Her şeyi yapalım, rekabet edelim, birbirimize ne yaparsak yapalım ama bu işin
içine iftirayı ve doğrudan hedef göstermeyi karıştırmayalım. Bu, ailelerimizi
de… O dediğin lafı yapabileceksen gel bana yap, sen yap ve bana yap ama
dışarıdaki ite köpeğe bir milletvekilini hedef göstermek doğru değil. Bu konuda
duyarlı davranan herkese çok teşekkür ediyorum. 
Buradan
alınacak ders var. Biz de kendi payımıza buradan alınacak dersi, örneğin, ne
kadar kızsak da gerçek olmayan bir meselede bizim grubumuza da düşen
sorumluluklar varsa onu da üstümüze alıyoruz.
Çok
teşekkür ederim, sağ olun.
BAŞKAN
– Ben de teşekkür ederim.
Sayın
milletvekilleri, fikirlerimiz farklı olabilir, bunları çeşitli şekillerde ifade
edebiliriz. Önemli olan, bunu yaparken ithamda bulunmamak, hakaret etmemiş
olmaktır. Buna dikkat edeceğimizi umuyorum çünkü burada yapılan tartışmalar
sadece burada kalmıyor, kamuoyuna da yansıyor ve istemediğimiz durumlarla
karşılaşıyoruz. Burada canlarımız birbirine emanettir. Bu ilkeye hepimizin
hassasiyetle değineceğine ve bunu savunacağına inanıyorum. Bunun ötesine
gidilmemesi gerektiğini de düşünüyorum ve bir kez daha hatırlatıyorum.
AHMET
HAMDİ ÇAMLI (İstanbul) – Sayın Başkan…
BAŞKAN
– Buyurun Sayın Çamlı.
AHMET
HAMDİ ÇAMLI (İstanbul) – Değerli hatip benim yaptığım bir basın toplantısından
yola çıkarak bir eleştiride bulundu.
ÖZGÜR
ÖZEL (Manisa) – Hatip değil de ben yaptım yani.
AHMET
HAMDİ ÇAMLI (İstanbul) – Grup başkan vekilimiz… Onunla ilgili bir düzeltme
yapmak istiyorum.
ÖZGÜR
ÖZEL (Manisa) – İsim vermedim ama sizinle konuştum.
BAŞKAN
– İsim vermedi…
ÖZGÜR
ÖZEL (Manisa) – Yo, yo…
BAŞKAN
- Açıklama yapmak istiyorsanız yerinizden süre vereyim Sayın Çamlı.
Buyurun.
ÖZGÜR
ÖZEL (Manisa) – Bence çok yerinde olur açıklaması.
27.- İstanbul Milletvekili Ahmet Hamdi
Çamlı’nın, Manisa Milletvekili Özgür Özel’in yaptığı açıklamasındaki bazı
ifadelerine ilişkin açıklaması
AHMET
HAMDİ ÇAMLI (İstanbul) – Evet, teşekkür ediyorum Başkanım.
Şimdi,
tabii, çok enteresan şeyler yaşıyoruz Türkiye Büyük Millet Meclisinde; bütün 80
milyon da buna şahit oldu, belki de dünya şahit oldu, dünya meclisleri
literatürüne girdi Cumhuriyet Halk Partisinin başlattığı bir olayla yaşanan
olaylar. O akşam burada olan oldu. Bugün hâlâ bunun sürdürülmesini, arkadaşımızın
“Yok, ısırıldı, ısırma mısırma…” Bunları bırakalım, geçti artık.
ÖZGÜR
ÖZEL (Manisa) – Adamın evinin önünde ateş ettiler bugün.
AHMET
HAMDİ ÇAMLI (İstanbul) – O akşam burada bu mevzu, ısırılma mevzusu çıktı. Bunun
üzerine bir “tweet” attım, evet, ama sonradan…
ÖZGÜR
ÖZEL (Manisa) – Basın toplantısında mı?
AHMET
HAMDİ ÇAMLI (İstanbul) – Basın toplantısından da önce. 
Sonradan
“Ben ısırmadım.” diye arkadaşımız şey yapmış.
ÖZGÜR
ÖZEL (Manisa) – Şahit…
AHMET
HAMDİ ÇAMLI (İstanbul) – Ben de geriye aldım sözümü, dedim ki: Muhammet Balta
kardeşimiz de savcılığa işi tevdi etmiş, savcılık araştıracak, bakacak, kimin
ısırdığı belli olacak. Bunu niye hâlâ buraya taşıyoruz kardeşim, ben
anlamıyorum.
BAŞKAN
– Teşekkür ederim.
Sayın
milletvekilleri, lütfen bu eylemi adlandırarak konuşmayalım çünkü yeteri kadar
kamuoyunda konuşuldu, alay konusu oldu, Millet Meclisinin itibarı zedelenmeye
çalışıldı. Lütfen bu eylem adına bir daha konuşmayalım. Gerekli açıklamalar
yapıldı, ben de gerekli açıklamayı yaptım. Konu yargıya da intikal etti. Bu
konuyu, lütfen, o fiilin adıyla bir daha kullanmamanızı özellikle rica
ediyorum. 
VII.- BAŞKANLIĞIN GENEL KURULA SUNUŞLARI
(Devam)
B) Önergeler (Devam)
1.- İstanbul Milletvekili Mustafa Sezgin
Tanrıkulu’nun, (2/98) esas numaralı 12 Eylül 1980 Darbe Sürecinin Yolaçtığı
Mağduriyetlerin Giderilmesine İlişkin Kanun Teklifi’nin doğrudan gündeme
alınmasına ilişkin önergesi (4/81 )(Devam)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Sayın
milletvekilleri, alınan karar gereğince sözlü soru önergeleriyle diğer denetim
konularını görüşmüyor ve gündemin “Kanun Tasarı ve Teklifleri ile
Komisyonlardan Gelen Diğer İşler” kısmına geçiyoruz.
1’inci
sırada yer alan, Türkiye Cumhuriyeti Emekli Sandığı Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
Plan ve Bütçe Komisyonu Raporu’nun görüşmelerine kaldığımız yerden devam
edeceğiz.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1. Türkiye Cumhuriyeti Emekli Sandığı
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/796) ile Plan ve Bütçe Komisyonu Raporu (S. Sayısı: 446)
(x)
BAŞKAN
– Komisyon? Yerinde.
Hükûmet?
Yerinde.
6
Ocak 2017 tarihli 52’nci Birleşimde, İç Tüzük’ün 91’inci maddesine göre temel
kanun olarak görüşülen 446 sıra sayılı Kanun Tasarısı’nın ikinci bölümünde yer
alan 23’üncü madde üzerindeki son önerge işleminde kalınmıştı. 
Önergeyi
hatırlatmak için tekrar okutup oylarınıza sunacağım: 
Türkiye Büyük Millet Meclisi
Başkanlığına
Görüşülmekte olan 446 sıra sayılı Kanun Tasarısı’nın
23’üncü maddesinde yer alan “fıkrasında yer alan” ibaresinin “fıkrasındaki”
şeklinde değiştirilmesini arz ve teklif ederiz.
Ahmet Yıldırım (Muş) ve arkadaşları
BAŞKAN – Önergeyi oylarınıza sunacağım…
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama...
BAŞKAN
– Yalnız, bir yoklama talebi var. 
Sayın
Özel, Sayın Tanrıkulu, Sayın Erdem, Sayın Karabıyık, Sayın Yedekci, Sayın Akın,
Sayın Akar, Sayın Hürriyet Kaplan, Sayın Gürer, Sayın Sertel, Sayın Sarıhan,
Sayın Erkek, Sayın Gökdağ, Sayın Altaca Kayışoğlu, Sayın Balbay, Sayın
Gaytancıoğlu, Sayın Durmaz, Sayın Çam, Sayın Turpcu, Sayın Havutça. 
İki
dakika süre veriyorum ve süreyi başlatıyorum. 
(Elektronik
cihazla yoklama yapıldı)
BAŞKAN
– Toplantı yeter sayısı vardır. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1. Türkiye Cumhuriyeti Emekli Sandığı
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/796) ile Plan ve Bütçe Komisyonu Raporu (S. Sayısı: 446)
(Devam)
BAŞKAN – Önergeyi oylarınıza sunuyorum: Kabul edenler…
Kabul etmeyenler….Önerge kabul edilmemiştir. 
Maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir. 
24’üncü maddede üç adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 446 sıra sayılı Emekli Sandığı Kanunu
ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı’nın 24’üncü maddesinde geçen “28/3/2001” ibaresinin “28 Mart
2001” şeklinde, “15/11/2000” ibaresinin “15 Kasım 2000” şeklinde
değiştirilmesini arz ve teklif ederiz.
 İsmail Faruk Aksu Mustafa
Kalaycı Mevlüt Karakaya
 İstanbul Konya Adana
 Emin Haluk Ayhan Deniz
Depboylu Arzu Erdem
 Denizli Aydın İstanbul
BAŞKAN – Sayın milletvekilleri, şimdi okutacağım iki
önerge aynı mahiyette bulunduğundan önergeleri birlikte işleme alacağım.
Şimdi aynı mahiyetteki önergeleri okutuyorum:
Türkiye Büyük Millet Meclisi
Başkanlığına
Görüşülmekte olan 446 sıra sayılı Kanun Tasarısı’nın
24’üncü maddesinin tasarı metninden çıkarılmasını arz ve teklif ederiz.
 Ahmet Yıldırım Mehmet
Emin Adıyaman Osman Baydemir
 Muş Iğdır Şanlıurfa
 Mahmut Toğrul Berdan
Öztürk Mahmut Celadet Gaydalı
 Gaziantep Ağrı Bitlis
Aynı mahiyetteki diğer önergenin imza sahipleri:
 Mehmet Bekaroğlu Lale
Karabıyık Zekeriya Temizel
 İstanbul Bursa İzmir
 Bihlun Tamaylıgil Kadim
Durmaz Utku Çakırözer
 İstanbul Tokat Eskişehir
 Musa Çam Gülay
Yedekci
 İzmir İstanbul
BAŞKAN
– Aynı mahiyetteki önergelere Komisyon katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Aynı mahiyetteki önergeler üzerinde ilk olarak İstanbul Milletvekili Sayın
Gülay Yedekci konuşacak.
Buyurun
Sayın Yedekci. (CHP sıralarından alkışlar) 
GÜLAY
YEDEKCİ (İstanbul) – Sayın Başkan, değerli milletvekilleri; yüce Meclisi
saygıyla sevgiyle selamlıyorum.
Türkiye
Büyük Millet Meclisi, Gazi Meclisimiz demokratik parlamenter sistemi yıllar
içerisinde geliştirmeye çalışmış yüce ve büyük bir millet meclisi. Peki, bu
Millet Meclisine şimdi siz ne yapmaya çalışıyorsunuz? Demokratik sistemi yok
etmeye çalışıyorsunuz, cumhuriyeti yıkmaya gayret ediyorsunuz. 
Neden
her şeyin bedelini halk ödüyor ama hiç sesi çıkmıyor halkın? Çünkü her ses çıkaranı
içeri tıkıyorsunuz. İktidara geldiğinizde dediniz ki: “Emniyettesiniz,
güvendesiniz, merak etmeyin.” İki cümle söyleyeni emniyete aldınız, siz
herhâlde olayı baştan yanlış anladınız. Size göre bütün gazeteciler, sizin gibi
düşünmeyenler terörist, hain; yazarlar, çizerler, gençler, ev hanımları hatta,
kadınlar, erkekler hapishanede, hapishanelerde artık dönüşümlü yatılıyor.
Türkiye açık bir cezaevi hâline dönüştürüldü. Düşünce özgürlüğü yok edilmiş
durumda. 
Peki,
siz bu koşullarda ne yapıyorsunuz? OHAL sürecini getiriyorsunuz ve Anayasa’yı
değiştirmek istiyorsunuz. Anayasa’yı değiştirerek ne yapmak istiyorsunuz?
Egemenliği milletten alıp tek bir şahsa vermeye gayret ediyorsunuz. Önce
değiştirme üzerine çalıştınız, şimdi dönüştürmeye gayret ediyorsunuz. 
İnsanlarımız
mutsuz. Şu sırça saraylarınızdan bir dışarı çıkın, sokağa gidin, görün; sokakta
gülen insan yok. İnsanlar tek başına ve mutsuz, sabah uyandığında insanlarımız
keyifle, huzurla güne başlayamıyor. Kimse birbirine para ödemiyor, küçük
mafyatik tipler meydanda, çek senet mafyaları tekrar gündemde ve huzurla güne
başlayamıyor. 
HÜSEYİN
FİLİZ (Çankırı) – Milletten niye kaçıyorsunuz?
GÜLAY
YEDEKCİ (Devamla) – İnsanları korkutarak hiçbir şey yapamazsınız Beyefendi,
oradan konuşarak da beni hiç korkutamazsınız. 
BAŞKAN
– Sayın milletvekilleri, lütfen…
GÜLAY
YEDEKCİ (Devamla) – Hiç korkutamazsınız, hiçbirinizden korkmuyoruz, topunuz
gelin, buradayız. (AK PARTİ sıralarından gürültüler)
BAŞKAN
– Kimse kimseden korkmuyor sayın konuşmacı, lütfen.
Sayın
milletvekilleri…
GÜLAY
YEDEKCİ (Devamla) – Ülkemizde terör var, vatandaşlarımız tehlike altında;
askerimiz, polisimiz can derdinde, esnafımız siftah derdinde, beyler başkanlık
derdinde. 
MEHMET
DEMİR (Kırıkkale) – Sen ne derdindesin?
GÜLAY
YEDEKCİ (Devamla) – Türkiye'nin bu kadar çok sorunu varken, dünya başka
şeylerle ilgiliyken -duymamışsınızdır sırça köşklerinizden, haberiniz olsun-
faks gibi yeni bir dönem meydana geldi. (AK PARTİ sıralarından “Sırça köşk
bizde yok Hanımefendi, kendinize bakın!” sesi) Sırça köşkleriniz var, hepinizin
köşklerini gazetelerde görüyoruz. Şimdi, bana laf atacağınıza bir şey
söyleyeceksiniz gelir, burada konuşursunuz, ben sizden korkmuyorum.
ADEM
YEŞİLDAL (Hatay) – Kimse laf atmasın arkadaşlar.
GÜLAY
YEDEKCİ (Devamla) – Üç boyutlu printer’lar var. Mesela açlıkla mücadele etmek
istiyorsak buradan Somali’ye ya da Diyarbakır’daki aç insanlarımıza ya da
İstanbul’da Gazi Mahallesi’nde açlıkla mücadele eden vatandaşlarımıza
printer’la yiyecek gönderebiliyorsunuz. Biliyorsunuz değil mi, teknoloji
gelişiyor. Siz İsrail’in hibrit tohumlarını getirirken İsrail susuz ortamda
tarım yapmaya çalışıyor. Bir ülkede ekonomi çökmüşse, ahlak çökmüşse, adalet
çökmüşse, insanlar mutlu değilse, insanlar açlık, yoksulluk sınırının altında
yaşıyorsa o ülkede demokrasi kurgulanmalıdır, dikta değil. 
Meclisi
yıkmak, demokrasiyi tarihe gömmek, kurumların içini boşaltmak istiyorsunuz.
Niye? Hiç düşündünüz mü bunları niye yapıyorsunuz? Bunları size kim yaptırıyor?
Bu metni sizin elinize verenlerin ağababalarını İzmir’de denize döktük,
İstanbul Boğazı’nda “Yankee go home.” dedik. Şimdi de “hayır” diyoruz. (CHP
sıralarından alkışlar) 
ADNAN
BOYNUKARA (Adıyaman) – Yuh ya yuh! Hayret bir şey be!
GÜLAY
YEDEKCİ (Devamla) - Ülkemizi bölecek olan, ülkemizi yok edecek olan,
cumhuriyetimizi yıkacak olan, milletimizi birbirine düşürecek olan bu Anayasa
teklifine “hayır” diyoruz. 
ADNAN
BOYNUKARA (Adıyaman) – Ayıp denen bir şey var ya!
GÜLAY
YEDEKCİ (Devamla) - Bu Anayasa teklifinde demokrasi yok, adalet yok, millet
yok, insanımız yok; sadece bir kişi var, bir kişi. 
Sayın
Başkan, değerli milletvekilleri; biz Fatih Sultan Mehmet’in, Mustafa Kemal
Atatürk’ün torunlarıyız.
OSMAN
AŞKIN BAK (Rize) – Biz de öyle.
GÜLAY
YEDEKCİ (Devamla) - Biz, hayat tarzımıza müdahale edildiğinde üç ağaca sarılıp
Gezi eylemini yapanların ta kendisiyiz. 
Dikta
anayasasına boyun eğmeyin, erken seçimle size şantaj yapılmasına müsaade
etmeyin. 
ERKAN
AKÇAY (Manisa) – Ayıp, ayıp! Özgür Bey, konuşmacılarınızı uyarın ya. 
GÜLAY
YEDEKCİ (Devamla) - Yüreğinde birazcık vatan sevgisi olan, vicdanı olan,
birazcık Allah korkusu olan bütün milletvekillerine sesleniyorum: Lütfen, bu
Anayasa teklifine “hayır” deyin. Çoluğumuzu çocuğumuzu bir heves uğruna yok
etmeyin, katletmeyin. Sayın Başbakan dedi ki: “İtaat edin, rahat edin.” Ben de
diyorum ki: İtiraz edin, ülkemiz rahat etsin.
Yüce
Meclisi saygıyla selamlıyorum. (CHP sıralarından alkışlar)
BAŞKAN
– Teşekkür ederim. 
Aynı
mahiyetteki…
ADNAN
BOYNUKARA (Adıyaman) – Başkanım bir dakika… “Ağababalarınızın hepsini İzmir’de
denize döktük.” diyor.
ERKAN
AKÇAY (Manisa) – Gülay Hanım, o şantajı Baykal ile Kılıçdaroğlu birbirine
yapıyor. 
GÜLAY
YEDEKCİ (İstanbul) – Bence size yapıyorlar. 
ADNAN
BOYNUKARA (Adıyaman) – Benim dedem Çanakkkale’de gazi olmuştu, kendisininki
nerede gazi olmuştu, nerede şehit olmuştu onu söylesin. “Ağababalarınızı
İzmir’de denize döktük.” diyor, Özgür Bey katılıyor musunuz buna? 
ÖZGÜR
ÖZEL (Manisa) – Tutanak alayım. 
ADNAN
BOYNUKARA (Adıyaman) – Tutanakları getirin. Katılıyor musunuz buna?
GÜLAY
YEDEKCİ (İstanbul) – “Elinize bu metni verenlerin.” dedim. 
BAŞKAN
– Sayın Yedekci…
OSMAN
AŞKIN BAK (Rize) – Lütfen sözünü düzeltsin, böyle bir şey olamaz.
ADNAN
BOYNUKARA (Adıyaman) – Bu sözünü geri alacak.
GÜLAY
YEDEKCİ (İstanbul) – Hayır, ben “Elinize bu metni verenlerin.” dedim. Çok açık
sözüm. 
ÖZGÜR
ÖZEL (Manisa) – Ne dedin?
GÜLAY
YEDEKCİ (İstanbul) – “Elinize bu metni verenlerin.” dedim.
ÖZGÜR
ÖZEL (Manisa) – Tamam.
BAŞKAN
– Sayın Yedekci, bir müsaade eder misiniz.
ADNAN
BOYNUKARA (Adıyaman) – Bu sözünü geri alacak.
OSMAN
AŞKIN BAK (Rize) – Yanlış bir cümle kullandı.
ADNAN
BOYNUKARA (Adıyaman) – “Ağababalarınızı İzmir’de denize döktük.” diyorsun.
ÖZGÜR
ÖZEL (Manisa) – Sayın Başkan, bir dakika...
GÜLAY
YEDEKCİ (İstanbul) – Elinize bu metni verenlerin ağababalarını... 
BAŞKAN
– Sayın Yedekci... Sayın milletvekilleri... 
ADNAN
BOYNUKARA (Adıyaman) – Bu sözünü geri alacak.
ÖZGÜR
ÖZEL (Manisa) – Sayın Başkan...
BAŞKAN
– Sayın Yedekci size soruyorum: “Ağababalarınızı İzmir’de denize döktük.”
derken ne kastettiniz? 
GÜLAY
YEDEKCİ (İstanbul) – Tutanaklara bakın.
ÖZGÜR
ÖZEL (Manisa) – Tutanak istiyorum, tutanak.
GÜLAY
YEDEKCİ (İstanbul) – “Elinize bu metni verenlerin ağababaları.” dedim. 
ADNAN
BOYNUKARA (Adıyaman) – Kim verdi elimize?
GÜLAY
YEDEKCİ (İstanbul) – Hâlâ da aynı şeyi söylüyorum.
ADNAN
BOYNUKARA (Adıyaman) – Elimize kim verdi, o zaman onu açıklayın.
ÖZGÜR
ÖZEL (Manisa) – Tutanak istiyorum, tutanak.
BAŞKAN
– Tamam, tutanaklara bakacağım. 
ADNAN
BOYNUKARA (Adıyaman) – Kim verdi elimize?
BAŞKAN
– Sayın Boynukara... Sayın milletvekilleri... 
Tutanaklara
bakacağım, lütfen... 
ÖZGÜR
ÖZEL (Manisa) – Sayın Başkan...
BAŞKAN
– Tutanaklara bakacağım. Konuyu kapatıyorum.
ADNAN
BOYNUKARA (Adıyaman) – Haysiyetten yoksunluk bu. Çok ayıp ama Özgür Bey.
ÖZGÜR
ÖZEL (Manisa) – Bak, bir dakika bir dinle. Bak, tutanak gelecek. Dediğin
gibiyse gereğini yaparım ama ben cümleyi o şekilde duymadım, kendisi de benim
duyduğumu teyit ediyor.
MAHMUT
POYRAZLI (Balıkesir) – Yapacaksın tabii gereğini.
GÜLAY
YEDEKCİ (İstanbul) – Ben çok açık söylüyorum. 
ÖZGÜR
ÖZEL (Manisa) – Tutanak gelecek ya, beş dakika...
ADNAN
BOYNUKARA (Adıyaman) – Benim metni elime veren kimse onu da söyleyecek.
BAŞKAN
– Sayın Özel... Sayın Boynukara... Sizi kürsüye davet ediyorum Genel Kurulu
idare etmek için. 
ÖZGÜR
ÖZEL (Manisa) – Pardon.
BAŞKAN
– “Tutanaklara bakacağım.” dedim.
ÖZGÜR
ÖZEL (Manisa) – Haklısınız.
BAŞKAN
– Müsaade edin.
MUSTAFA
ELİTAŞ (Kayseri) – Evet Sayın Başkanım, tutanaklara bakacaksınız.
ADNAN
BOYNUKARA (Adıyaman) – Sen kimsin bana laf söyleyeceksin? 
BAŞKAN
– Aynı mahiyetteki önergeler üzerindeki diğer konuşmacı Mahmut Celadet Gaydalı
olacak.
Buyurun
Sayın Gaydalı, Bitlis Milletvekili. (HDP sıralarından alkışlar) 
ADNAN
BOYNUKARA (Adıyaman) – Zekâ yoksunu insanlar. 
GÜLAY
YEDEKCİ (İstanbul) – Tutanaklara bakın Sayın Elitaş.
BAŞKAN
– Sayın Gaydalı’yı dinliyoruz. 
MAHMUT
CELADET GAYDALI (Bitlis) – Sayın Başkan, değerli milletvekilleri; görüşülmekte
olan 446 sıra sayılı torba tasarının 24’üncü maddesi üzerine grubum ve partim
adına söz almış bulunmaktayım. Sözlerime başlamadan önce hepinizi saygıyla
selamlıyorum.
Değerli
milletvekilleri, söz konusu maddeyi incelediğimiz zaman, bu ülkede bazı
sorunların nasıl yıllarca çözülemediği, sürüncemede bırakıldığı açıkça
görülmektedir. 4749 sayılı Kamu Finansmanı ve Borç Yönetiminin Düzenlenmesi
Hakkında Kanun’a eklenmesi öngörülen geçici maddeyle, TOKİ’nin ihraç ettiği
borçlanma senetlerinden kaynaklı tasfiye hâlinde Türkiye Emlak Bankası Anonim
Şirketine ait olan borçların, bu maddenin yürürlüğe girdiği tarih esas alınarak
belirlenen tutar üzerinden Hazine Müsteşarlığına nakledilmesi öngörülmüştür.
Ayrıca, bu madde kapsamında gerçekleştirilecek nakil, takas ve mahsup
işlemlerinin, bakanın teklifi üzerine, bütçenin gelir ve gider hesaplarıyla
ilişkilendirilmeksizin devlet hesaplarına kaydettirmeye Maliye Bakanının
yetkili olduğu düzenlenmiştir. Hükûmet söz konusu değişikliğin gerekçesi
olarak, bütçenin gelir ve gider hesaplarıyla ilişkilendirilmeksizin bankanın
TOKİ’den olan alacaklarından Hazine Müsteşarlığına olan borcu mahsup edilmek
suretiyle mevcut borç ve alacakların tasfiyesini, böylelikle uzun yıllardır
bankanın tasfiye sürecini sekteye uğratan söz konusu sorunun çözümünün
hedeflendiğini göstermektedir. 
Değerli
milletvekilleri, öncelikli olarak, düzenlemenin konusu olan TOKİ’nin
borçlarının nakledilmesi ve bu borçların gelir ve gider hesaplarıyla
ilişkilendirilmemesi, bütçenin denetimini yapan Meclisin iradesine de ket
vurmaktadır. Maliye Bakanına bu anlamda yetki verilmesi, zaten hiçbir
gelir-gider kaleminin bilinmediği ve âdeta AKP Hükûmetinin kara kutusu olan
TOKİ’nin hesaplarının denetime tabi olmaması kabul edilebilir bir durum
değildir. Açıkça buradan Hükûmet sözcülerine sormak istiyorum: Bu madde
kapsamında gerçekleştirilecek nakil, takas ve mahsup işlemleri neden bütçenin
gelir ve gider kalemleriyle ilişkilendirilmiyor? Buradaki asıl amaç nedir?
Bütçe denetiminden niçin kaçılmaktadır? 
Bilindiği
üzere, Toplu Konut İdaresi, kısaca TOKİ, AKP iktidarı döneminde kurulan bir
Başkanlıktır. TOKİ’yle ilgili yolsuzluk iddiaları hiçbir zaman ülkenin
gündeminden eksik olmamıştır. Çok ciddi iddialara rağmen, kurulduğu günden
bugüne TOKİ hakkında tek bir ciddi soruşturma yürütülmemiştir, bu kurum koruma
altına alınmıştır. İktidara yakın sermaye gruplarına TOKİ’ye devredilen
araziler peşkeş çekildi. Daha geçtiğimiz ay TOKİ’ye bağlı Emlak GYO tarafından
yapılan ihaleyle bir firmaya satılan Maltepe Küçükyalı Karayolları 1’inci Bölge
Müdürlüğü arazisine ilişkin Nidapark Küçükyalı Projesi için ÇED gerekli
değildir.” kararı verildi. Böylelikle 60 bin metrekare arsa alanına 10 kat
yapılaşma izni verilerek 600 bin metrekarelik inşaat hakkı tanındı. Söz konusu
Karayolları arazisi 2011 yılında özelleştirme kapsamına alındıktan sonra 2014
yılında TOKİ mülkiyetine devredilmişti. Bunun gibi, TOKİ’ye imtiyaz tanıyan
sayısız gelişmelerden bahsedebiliriz lakin bu konuşma süremiz içinde bunların
hepsine değinemeyiz. 
Özetle,
bu yasa tasarısıyla bir kez daha anlıyoruz ki TOKİ’nin bu dokunulmazlığı hâlâ
devam etmektedir. Bu durum bizler açısından kabul edilebilir değildir. TOKİ’nin
bütün iş ve işlemlerinin Meclisin ve Sayıştayın tam denetimine açık olması
gerekir. 
Değerli
milletvekilleri, bu yasa tasarısında olumlu sayabileceğimiz tek düzenleme,
Anayasa Mahkemesi kararı gereği zorunlu olarak otuz yıldan fazla çalışan
emeklilerin yok sayılan çalışma sürelerine ilişkin yapılan düzenlemedir. Fakat
bu düzenlemede bile ciddi kısıtlayıcı hükümler mevcuttur. Emeklilerin hak
ettiği ikramiyeler bugünkü emekli keseneği üzerinden değil, emekli oldukları
yıl üzerinden verilmektedir ve enflasyon farkı ile kanuni faiz yok sayılmıştır.

(Mikrofon
otomatik cihaz tarafından kapatıldı) 
MAHMUT
CELADET GAYDALI (Devamla) – Tasarının içerisinde esasen sermayenin
ihtiyaçlarını gözeterek… (HDP sıralarından alkışlar)
BAŞKAN
– Sayın Gaydalı, teşekkür ederim. 
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Önerge kabul edilmemiştir. 
Diğer
önergeyi okutuyorum:
Türkiye
Büyük Millet Meclisi Başkanlığına
Görüşülmekte olan 446 sıra sayılı Emekli
Sandığı Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 24’üncü maddesinde geçen “28/3/2001”
ibaresinin “28 Mart 2001” şeklinde, “15/11/2000” ibaresinin “15 Kasım 2000”
şeklinde değiştirilmesini arz ve teklif ederiz.
İsmail Faruk Aksu (İstanbul) ve arkadaşları 
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan. 
BAŞKAN
– Hükûmet? 
MALİYE
BAKANI NACİ AĞBAL (Bayburt) – Katılmıyoruz Sayın Başkanım. 
BAŞKAN
– Önerge üzerinde İstanbul Milletvekili Sayın İsmail Faruk Aksu konuşacak. 
Buyurun
Sayın Aksu. (MHP sıralarından alkışlar) 
İSMAİL
FARUK AKSU (İstanbul) – Sayın Başkan, sayın milletvekilleri; 446 sıra sayılı
Kanun Tasarısı’nın 24’üncü maddesi hakkında Milliyetçi Hareket Partisi Grubu
adına söz aldım. Hepinizi saygıyla selamlıyorum.
Dün
Diyarbakır’ın Sur ilçesinde Çevik Kuvvet polisine yapılan hain saldırıyı
lanetliyorum. Şehit polislerimize Allah’tan rahmet, yaralı olanlara acil
şifalar, milletimize başsağlığı diliyorum.
Yine,
Bişkek’te düşen kargo uçağında hayatını kaybedenlere Allah’tan rahmet
diliyorum, kederli ailelerine başsağlığı diliyorum. 
Yılbaşı
gecesini milletimize zehreden alçak teröristin sağ olarak yakalanması
başarısını gösteren İstanbul Emniyetini bu vesileyle tebrik ediyorum.
Değerli
milletvekilleri, görüştüğümüz madde, bütçenin gelir ve gider hesaplarıyla
ilişkilendirilmeksizin, tasfiye hâlindeki Emlak Bankasının TOKİ’den olan
borcunun mahsup edilmesi suretiyle mevcut borç ve alacaklarının tasfiyesini
öngörmektedir. 
Bilindiği
gibi, tasfiye hâlindeki Emlak Bankasına ait bankacılık faaliyeti dışında kalan
taşınmazlar, arsa ve konut stoku, daha önce Bakanlar Kurulu kararıyla Toplu
Konut İdaresine devredilmişti. Bu vesileyle, ben de maddeye ilişkin
değerlendirmelerimi konut sektörü üzerine yapmak istiyorum.
Esasen
konut, insan hakları kapsamında değerlendirilen bir haktır. Anayasa’mızda da
herkesin sağlıklı bir çevrede, insanca yaşanabilir konutlarda barınabilmeleri
için devletin gerekli tedbirleri alması öngörülmüştür. Oysa plansız kentleşme,
gecekondulaşma ve afete maruz yerlerdeki yerleşimler nedeniyle, konut stoku,
bugün büyük oranda bu niteliklere sahip bulunmamaktadır. Özellikle dar gelirlilerin
konuta erişimi, bu alandaki en büyük problemdir. Konut maliyetleri içinde en
yüksek paya sahip unsur olan arsanın ucuza temin edilememesi, konut
fiyatlarının yüksekliğindeki en önemli etkendir. 
Milliyetçi
Hareket Partisi olarak, her türlü yapılaşmanın coğrafi ve jeolojik etütleri
tamamlanarak, başta deprem olmak üzere sel, heyelan ve diğer doğal afetlere
karşı güvenli alanlarda kurulması suretiyle etkili bir planlama ve estetik
kaygıların öne çıktığı bir kentleşmenin tesisini öngörmekteyiz. 
Dar
ve sabit gelirli vatandaşlarımızın konut edinebilmesi için uygun yöntemler ve
finansman modelleri geliştirilmesini, muhtaç ve kimsesizler için devlet eliyle
yapılan sosyal konutların bedelsiz olarak verilmesini benimsiyoruz. 
Esasen
TOKİ sosyal amaçlı konut üretmekle yükümlüdür. Bu amaçla TOKİ’ye hazine
arazileri de bedelsiz olarak tahsis edilebilmektedir ancak TOKİ bu arazileri
hasılattan pay alma yöntemiyle özel yüklenicilere ihale etmekte, bu yöntemle
hem devlet hem de yükleniciler kâr amacı gütmektedir. Sistemin kâr üzerine
kurulu olması ise ortaya çıkan yapılaşmanın niteliğini bu yönde doğrudan
etkilemektedir oysa TOKİ’nin hedefi, kâr amacı gütmek değil, sosyal konutlar
yaparak ihtiyaç sahiplerinin konuta erişimini kolaylaştırmak olmalıdır; zaten
bu amaçla TOKİ birçok kanuni yükümlülüklerden de muaf tutulmaktadır.
Muafiyetleri kullanarak konut sorununu çözmede etkili olması beklenirken, TOKİ,
bugün otelden stadyuma rant amaçlı projeler yapar hâle gelmiş, inşaat
piyasasında bir haksız rekabete de yol açtığı hâlde sağlanan tüm avantajlara
rağmen maliyetleri düşürememiştir. Aynı teşviklerin özel sektöre verilmesi
hâlinde maliyetler TOKİ fiyatlarının çok altına düşebilecektir. Kurum yüzlerce
personel çalıştırdığı hâlde işlerin danışman firmalar aracılığıyla yapılması da
maliyetlerin yükselmesine yol açan bir başka unsurdur. 
Yine,
denetimsizlik veya denetim bulgularının gereğinin yerine getirilmemesi sonucu
yapılan işlerde büyük sorunlar çıkmakta, binlerce vatandaşla mahkemelik
olunmaktadır. 
Öte
yandan, TOKİ finansman sıkıntısıyla da yüz yüzedir. Kurumun belirtilen
imkânlara rağmen sıkıntılı olması bir yapılanma ve yönetim zafiyeti olduğunu
göstermektedir. Birçok yerde siyasi saiklerle üretilen arz fazlası konut
bulunmakta, nakit sıkıntısını aşmak için arsa, arazi ve konutlar gerçek
değerinin altında elden çıkarılmaktadır.
Değerli
milletvekilleri, bu nedenlerle TOKİ, sadece asli görevi olan sosyal konut
üretimine yönelmelidir; kimliksiz, estetik değerlerden uzak yapılaşma yerine,
kültürel kimlik taşıyan, tarihe not düşecek yapılar inşa etmelidir. TOKİ’den ev
alan vatandaşlarımızın ödeme güçlerinin üstüne çıkan taksitlendirme
uygulamasından doğan mağduriyetleri giderilerek borcun ödeme miktarıyla doğru
olarak azalması… 
(Mikrofon
otomatik cihaz tarafından kapatıldı) 
İSMAİL
FARUK AKSU (Devamla) –… temin edilmelidir. Hâli hazırda devam eden bu
çerçevedeki ödemeler yeniden yapılandırılmalıdır. 
Genel
Kurulu saygıyla selamlıyorum. (MHP sıralarından alkışlar)
BAŞKAN
– Teşekkür ederim Sayın Aksu. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
Sayın
milletvekilleri, Sayın Yedekci’nin konuşmasının tutanağı elimde. Okuyorum:
“Meclisi yıkmak, demokrasiyi tarihe gömmek, kurumların içini boşaltmak
istiyorsunuz. Niye? Hiç düşündünüz mü bunları niye yapıyorsunuz? Bunları size
kim yaptırıyor? Bu metni sizin elinize verenlerin ağababalarını İzmir’de denize
döktük.”
ADNAN
BOYNUKARA (Adıyaman) – AK PARTİ ile MHP ağababa mı?
BAŞKAN
– Sayın Yedekci, size söz veriyorum. Lütfen sözlerinizi tashih ediniz. 
VI.- AÇIKLAMALAR (Devam)
28.- İstanbul Milletvekili Gülay
Yedekci’nin, 446 sıra sayılı Kanun Tasarısı’nın 24’üncü maddesiyle ilgili
önerge üzerinde yaptığı konuşmasındaki bazı ifadelerine ilişkin açıklaması
GÜLAY
YEDEKCİ (İstanbul) – Teşekkür ederim Sayın Başkan. 
1993
yılında Sayın Cumhurbaşkanımız “Başkanlık sistemi emperyalizm dayatmasıdır.”
demişti yani emperyalist güçlerin dayatmasıdır anlamında söyledi. Benim de
burada kastettiğim güçler emperyalist güçlerdir. “Biz büyük bir milletiz ve
Kurtuluş Savaşı’nı birlikte kazandık. Bu mücadeleyi de birlikte kazanacağız
anlamında.” söyledik. 
ALİ
İHSAN YAVUZ (Sakarya) – Ne alakası var şimdi?
GÜLAY
YEDEKCİ (İstanbul) – Oradaki “siz”den kastım hiçbir milletvekili arkadaşım
değildir. Buradaki milletvekili arkadaşlarımızla birlikte biz bu aşamaları
aşacağımıza inanıyoruz. 
MUSTAFA
ELİTAŞ (Kayseri) – Hiçbir siyasi parti de değildir. 
GÜLAY
YEDEKCİ (İstanbul) – Hiçbir siyasi parti de değildir, evet. 
Teşekkür
ederiz, sağ olun. 
UĞUR
AYDEMİR (Manisa) – Niye öyle söylemiyorsun o zaman ya?
GÜLAY
YEDEKCİ (İstanbul) – Biz doğrudan emperyalist güçleri söyledik, sağ olun. (AK
PARTİ sıralarından gürültüler)
UĞUR
AYDEMİR (Manisa) – Ya, bir özür dilesin ya. Ya, metni kim yazdı, eline verdi?
Yapmayın…
IV.- OTURUM BAŞKANLARININ KONUŞMALARI
(Devam)
5.- Oturum Başkanı TBMM Başkan Vekili Ayşe
Nur Bahçekapılı’nın, Kurtuluş Savaşı’nın bütün millet omuz omuza verildiğine ve
milletin her zaman ülkesine, cumhuriyetine, demokrasisine sahip çıkacağına
inandığına ilişkin konuşması
BAŞKAN
– Sayın milletvekilleri, hepimiz çok iyi biliyoruz ki Kurtuluş Savaşı’nı bütün
millet, hep birlikte omuz omuza verdik. Bunun en son örneğini de 15 Temmuz, 16
Temmuz gecesi gördük, yaşadık. (AK PARTİ sıralarından alkışlar) Bundan sonra
böyle kara günlerin olmayacağına inanıyorum ama bu milletin her zaman ülkesine,
cumhuriyetine, demokrasisine sahip çıkacağına da inanıyorum. Bu konuda hiçbir
tereddüdümüz yok. 
Sayın
Yedekci, sizin özelinizde bütün milletvekili arkadaşlarıma söylüyorum:
Çanakkale’de bizlerin, hepimizin, bizleri izleyenlerin dedeleri yatıyor
kardeşçe. Hiçbir etnik ayrım olmadan; Türk’üyle, Kürt’üyle, Laz’ıyla birlikte
orada yatıyorlar. Mücadeleyi, Kurtuluş Savaşı’nı hep beraber yaptık. Bunun
sizi, bizi, onu, şunu yok. Lütfen, bu konuda biraz daha hassas davranalım
diyorum. Çalışmalarımıza devam ediyoruz.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1. Türkiye Cumhuriyeti Emekli Sandığı
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/796) ile Plan ve Bütçe Komisyonu Raporu (S. Sayısı: 446)
(Devam)
BAŞKAN – Sayın milletvekilleri, yeni madde ihdasına
dair bir önerge vardır. Önergeyi okutup Komisyona soracağım. Komisyon önergeye
salt çoğunlukla, 21 üyesiyle katılırsa önerge üzerinde yeni bir madde olarak
görüşme açacağım. Komisyonun salt çoğunlukla katılmaması hâlinde ise önergeyi
işlemden kaldıracağım.
Şimdi önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan kanun tasarısına 24’üncü maddeden
sonra gelmek üzere aşağıdaki maddenin eklenmesini arz ve teklif ederiz.
 Mustafa Elitaş Özgür
Özel Ahmet Yıldırım
 Kayseri Manisa Muş
 Erkan Akçay Ramazan
Can Emre Köprülü
 Manisa Kırıkkale Tekirdağ
"MADDE
25- 3/8/2016 tarihli ve 6736 sayılı Bazı Alacakların Yeniden Yapılandırılmasına
İlişkin Kanuna Geçici 1 inci maddeden sonra gelmek üzere aşağıdaki madde
eklenmiştir.
GEÇİCİ
MADDE 2- (1) Bu Kanun kapsamında yapılandırma başvurusunda bulunduğu halde bu
maddenin yürürlüğe girdiği tarih itibarıyla ödenmesi gereken tutarları
süresinde ödemeyerek Kanun hükümlerini ihlal edenler, ihlale neden olan
tutarları, ödemeleri gerektiği tarihten bu maddenin yürürlüğe girdiği tarihe
kadar (bu tarih dâhil) geçen süre için Kanunun 10 uncu maddesinin altıncı
fıkrasında belirlenen geç ödeme zammı ile birlikte 2017 yılı Mayıs ayı sonuna
kadar ödemeleri şartıyla Kanun hükümlerinden yararlandırılır.
(2)
Kanun kapsamında 2017 yılının Ocak ayından itibaren ödenmesi gereken
taksitlerin ödeme süreleri, 11 inci maddenin onuncu ve onbirinci fıkralarına
göre ödenecek taksitler hariç olmak üzere, taksit ödeme sürelerinin bitim
tarihinden itibaren dörder ay uzatılmıştır.
(3)
Kanunun 10 uncu maddesinin ondokuzuncu fıkrası kapsamında başvuruda bulunarak
mücbir sebep hâlini sonlandıran ancak, mücbir sebep ilanı nedeniyle verilmeyen
beyanname ve bildirimleri fıkrada öngörülen sürede vermeyen mükellefler
tarafından söz konusu beyanname ve bildirimlerin 30/4/2017 tarihine kadar (bu
tarih dâhil) verilmek ve tahakkuk eden vergilerin ilk taksiti birinci fıkrada,
diğer taksitleri ise ikinci fıkrada belirtilen süre ve şekilde ödenmek şartıyla
anılan fıkra hükümlerinden yararlanılır.
(4)
Kanun kapsamında peşin veya taksitli ödeme seçenekleri tercih edilerek
yapılandırılan alacakların tamamının, birinci fıkrada belirtilen süre ve
şekilde ödenmesi şartıyla Kanunun 10 uncu maddesinin üçüncü fıkrasının (b)
bendi hükmüne göre indirim yapılır ve katsayı uygulanmaz.
(5)
Kanun kapsamında peşin ödeme seçeneğini tercih eden ancak yapılandırılan
tutarları süresinde ödemeyerek Kanundan yararlanma hakkını kaybedenlerce,
30/4/2017 tarihine kadar (bu tarih dâhil) ilgili idareye yazılı olarak
başvuruda bulunularak taksitli ödeme seçeneğinin tercih edilmesi ve ilgili
katsayı uygulanmak suretiyle yapılandırılan tutarın, bu maddenin yürürlüğe
girdiği tarihe kadar ödenmesi gereken taksitlerin birinci fıkrada, diğer
taksitlerin ise ikinci fıkrada belirtilen süre ve şekilde ödenmesi şartıyla
Kanun hükümlerinden yararlanılır.
(6)
Kanunun 3 üncü maddesinin dokuzuncu fıkrası ile 9 uncu maddesinin üçüncü
fıkrasında vadesinde ödenmesi öngörülen alacakların anılan fıkra hükümlerine
göre ödenmemesi nedeniyle bu maddenin yürürlüğe girdiği tarih itibarıyla Kanun
hükümlerini ihlal etmiş olan borçluların ihlale neden olan tutarları, birinci
fıkrada belirtilen sürede ödemeleri ya da bu süre içerisinde veya bu maddenin
yürürlüğe girdiği tarihten önce yaptıkları başvurulara dayanılarak 6183 sayılı
Kanunun 48 inci maddesine göre çok zor durumda olduklarının tespit edilmesi
halinde bu borçlular da Kanun hükümlerinden yararlandırılır.
(7)
Kanunun 4 üncü maddesinin dokuzuncu fıkrası hükümlerinden yararlanmak üzere başvuruda
bulunduğu halde bu maddenin yürürlüğe girdiği tarih itibarıyla Kanun
hükümlerini ihlal eden borçluların ihlale neden olan tutarları bu maddede
belirtilen süre ve şekilde, ödeme süresi gelmemiş taksitleri ise Kanunda
öngörülen şekilde tamamen ödemeleri halinde ilgili mevzuat uyarınca kesilmesi
gereken vergi cezaları ve para cezalarının kesilmesinden ve tahakkuk edip
etmediğine bakılmaksızın bu alacaklardan ve bunlara ilişkin fer’i alacakların
tahsilinden vazgeçilir.
(8)
Bu madde hükümlerinden yararlanan borçlulardan, bu maddenin yürürlüğe girdiği
tarihten önce bu Kanun kapsamında yapılandırılan alacaklara karşılık cebren ya
da rızaen tahsil edilen tutarlar, bu Kanuna göre ödenmesi gereken taksitlerin
en eski vadeli olanından başlamak üzere ve tahsil edildikleri tarihler dikkate
alınarak bu madde hükmüne göre mahsup edilir. Bu şekilde yapılan mahsup
sonrasında bu Kanun hükümlerine göre ödenmesi gereken tutarlardan fazla
ödendiği tespit edilen tutarlar ilgili mevzuat hükümlerine göre red ve iade
edilir.
(9)
Bu maddenin yürürlüğe girdiği tarihten önce, peşin ödeme seçeneğini tercih eden
ancak yapılandırılan tutarın tamamını Kanunun 10 uncu maddesinin üçüncü
fıkrasının (b) bendi hükmüne göre indirim uygulanmaksızın ödeyenler, 31/12/2017
tarihine kadar (bu tarih dahil) yazılı olarak talep etmeleri durumunda, anılan
bent hükmünden yararlanır ve fazla ödenen tutarlar ilgili mevzuat hükümlerine
göre red ve iade edilir."
BAŞKAN
– Komisyon önergeye salt çoğunlukla katılıyor mu acaba Sayın Başkan?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Sayın Başkanım, salt
çoğunluğumuz vardır, önergeye katılıyoruz. 
BAŞKAN
– Komisyon önergeye salt çoğunlukla katılmış olduğundan önerge üzerinde yeni
bir madde olarak görüşme açıyorum. 
Cumhuriyet
Halk Partisi Grubu adına İzmir Milletvekili Musa Çam, konuşacak. 
Buyurunuz
Sayın Çam. (CHP sıralarından alkışlar) 
Süreniz
on dakikadır. 
CHP
GRUBU ADINA MUSA ÇAM (İzmir) - Sayın Başkan, Türkiye Büyük Millet Meclisinin
saygıdeğer üyeleri; sıra sayısı 446 olan Türkiye Cumhuriyeti Emekli Sandığı
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı’nda ek bir madde ihdasıyla ilgili verilen önerge üzerinde
söz almış bulunuyorum. Hepinizi saygıyla selamlıyorum. 
AKP
döneminde her üç yılda bir “vergi barışı”, “varlık barışı” gibi isimlerle
çeşitli vergi afları getirildi. Bunların ilki, 2003 yılında, 4811 sayılı Vergi
Barış Kanunu; yine 2006 yılında, 5458 Sayılı Sosyal Güvenlik Prim Alacaklarının
Yeniden yapılandırılması ve Bazı Kanunlarda Değişiklik Yapılması Hakkında
Kanun; 2008 yılında, 5736 sayılı Bazı Kamu Alacaklarının Uzlaşma Usulü ile
Tahsili Hakkında Kanun; yine 2008 yılında, 5811 sayılı Bazı Varlıkların Millî
Ekonomiye Kazandırılması Hakkında Kanun; 2009 yılında, 5917 sayılı Bütçe
Kanunlarında Yer Alan Bazı Hükümlerin İlgili Kanun ve Kanun Hükmündeki
Kararnamelere Eklenmesi ile Bazı Kanun ve Kanun Hükmündeki Kararnamelerde
Değişiklik Yapılmasına İlişkin Kanun; 2011 yılında, 6111 sayılı Bazı
Alacakların yeniden Yapılandırılması ile Sosyal Sigortalar ve Genel Sağlık
Sigortası Kanunu ve Diğer Bazı Kanun ve Kanun Hükmünde Kararnamelerde
Değişiklik Yapılması Hakkındaki Kanun; yine, 2013 yılında, 6486 sayılı Sosyal
Sigortalar ve Genel Sağlık Sigortası Kanunu ile Bazı Kanunlarda Değişiklik
Yapılmasına Dair Kanun Tasarısı; 2014 yılında 6552 sayılı İş Kanunu ile Bazı
Kanun ve Kanun Hükmünde Kararnamelerde Değişiklik Yapılmasına Dair Bazı
Alacakların Yeniden Yapılandırmasına Dair Kanun ve en son 2016 yılında 6736
sayılı Bazı Alacakların Yeniden Yapılandırılmasına İlişkin Kanun’u
temmuz-ağustos ayında çıkardık.
Şimdi
ise, yine önümüzde bazı alacakların yeniden yapılandırılmasına ilişkin bir
teklif var ve yetmiyor bunların hiçbirisi, bir de önergeyle yeni bir madde
ihdası yapılıyor.
Tarihlere
dikkat ederseniz ilk 2 kanun arasında beş yıl, daha sonraki 2 kanun arasında
üçer yıl aralık olduğunu görüyoruz arkadaşlar. En son kanun 2014 yılında
çıkarıldı, 2016 yılında yeni bir af kanunuyla karşı karşıyayız. Süre iki yıla
inmiş durumda. Önceki kanunla tahsil edilecek olan alacaklar henüz tahsil
edilmeden yeni bir kanun gündeme getiriliyor. Hemen hemen tüm bakanlar “Artık
bu son.” diyerek bu kanunları bu Mecliste savundu ve “Bundan sonra vergi affı,
vergi yapılandırılması gibi birtakım yeni kanuni düzenlemeler getirmeyeceğiz.”
denilmesine rağmen, ne yazık ki her iki yılda, her üç yılda bir vergi afları ve
yeniden yapılandırmalarla, sicil aflarıyla karşı karşıya kalıyoruz.
Yapılan
aflarla hükûmetler kısa vadede para ihtiyaçlarını karşılarken uzun vadede ise
Türkiye'de zaten çok da fazla olmayan vergi ahlakını yerle bir ettiler. Dürüst
mükellefi cezalandırıp kazancını tam bildirmeyen, bildirdiği kazancının
vergisini zamanında ödemeyen, açıkça vergi kaçıran, kayıt dışı çalışanlar da
ödüllendiriliyor bu düzenlemelerle. Çünkü namuslu, düzgün, ahlaklı iş
adamlarımız, sanayicilerimiz, reel sektörümüz zamanı geldiğinde vergisini
kuruşuna kadar ödüyor; sosyal güvenlik primlerini ödüyor; işçisinin,
çalışanının bütün alacaklarını sonuna kadar ödüyor. Ama kimi insanlar ise,
kendisini iş adamı olarak adlandıran insanlar ise sosyal güvenlik prim
borçları, vergi borçları dahil olmak üzere zamanında ödemiyor, “Nasıl olsa bir
vergi affı çıkacak, nasıl olsa bir sosyal güvenlik affı çıkacak, ben o zaman
bundan faydalanırım.” deyip devlete olan borçlarını zamanında ne yazık ki
ödemiyor. Bu, tabii ki, vergisini zamanında ödeyenler için büyük bir olumsuz
tablo. Plan ve Bütçede bunu konuşurken dedik ki: “Sayın Bakan, bunları
getiriyorsunuz, bunları düzeltiyorsunuz, bu vergi aflarını yapıyorsunuz, sicil
aflarını getiriyorsunuz, matrah artırımına gidiyorsunuz ama hiç olmazsa
zamanında vergisini vermiş olan vatandaşlara, sanayiciye, iş adamına, reel
sektöre de biz bir düzenleme getirelim; onları ödüllendirelim. Ne yapalım? Gelecek
yıla ait olan vergileriyle ilgili mahsup edelim, bir prim indirimi yapalım,
onlara bir destek verelim; hiç olmazsa, vergisini ödeyen iş adamı ile vergisini
ödemeyen iş adamı arasında bir farklılık olsun, zamanında ödeyen reel sektör
‘Evet, ben zamanında ödediğim için buradan ben devlet tarafından
ödüllendiriliyorum ve kıymetim biliniyor.’ desin.” Ama ne yazık ki bunu Plan ve
Bütçe Komisyonunda bütün önerilerimize rağmen kabul ettiremedik. 
Dolayısıyla,
bu bir alışkanlık hâline geldi, vergisini ve sosyal güvenlik primini ödemeyen
insanlar çok makbul adam hâline geldi ve bunda bir alışkanlık oldu ve bu
nedenle bu 10’uncu yeniden yapılandırma… Arka arkaya gelen aflar yüzünden
devlete olan yükümlülüklerini zamanında yerine getirmeyenler için uygulanan
gecikme zammı, ceza gibi yaptırımların hiçbir anlamı ve caydırıcılığı da bu
nedenle kalmadı. Çünkü artık herkes “Nasılsa bir iki seneye bir af çıkar.”
diyerek devlete olan vergi, sigorta primi ve benzeri borçlarını ödemek yerine
ucuz finansman kaynağı olarak kullanmayı tercih ediyorlar ve etmeye de devam
ediyorlar. Arka arkaya çıkarılan aflar bu türden kötü niyetli mükelleflerin de
ekmeğine yağ sürmeye devam ediyor. Dünyanın her yerinde vergi mükellefleri
başta ekonomik nedenler olmak üzere çeşitli nedenlerle kamuya karşı vergi ve
benzeri yükümlülüklerini zaman zaman yerine getirmeyebilirler. Türkiye’de
önemli bir kesimin vergi ve sigorta prim borçlarını içinde bulundukları olumsuz
ekonomik koşullar yüzünden zamanında ödeyemediklerini de biliyoruz. Zira
Türkiye ekonomisi yıllardır aşağı doğru gidiyor; serbest çalışan kime sorsak
“Piyasa kötü.” diyor. Bugün piyasaya çıkalım, Türkiye’nin sanayi haritasının
olduğu bütün illeri dolaşalım arkadaşlar, inanın ki siftah yapmadan dükkânının
kepengini açıp kapatan iş yerleri var arkadaşlar, esnafımız var, sanayicimiz
var, iş adamımız var; hele hele doların ve euronun bu kadar akıl almaz derecede
yükselmesinden sonra gerçekten piyasaların ne kadar kötü olduğunu, bugüne kadar
zamanında vergisini veren, sosyal güvenlik primini ödeyen ve çalışanın ücretini
zamanında ödeyen insanların bugün çok büyük bir sıkıntı çektiğini görüyoruz
arkadaşlar. İşte, yarın öbür gün Dünya Ekonomik Forumu Davos’ta toplanacak.
Dünyada genel anlamda ekonominin ne kadar kötüye gittiğini ve bizim ülkemizde de
ekonominin ne kadar kötü yönetildiğini açık ve net bir şekilde görüyoruz. Çünkü
neden? Son on dört yılda Türkiye ekonomisindeki büyüme oranlarına baktığımızda,
her ne kadar AKP hükûmetleri son doksan yılda en büyük büyüme oranlarının
AKP’nin on dört yıllık hükûmetleri döneminde gerçekleştiğini söylese bile,
aslında, cumhuriyet dönemi dâhil olmak üzere yüzde 5 oranında bir büyüme
oranını hep birlikte görebiliyoruz. Oysa, geçtiğimiz yıl, bu yıl ve ondan
önceki yılda, Hükûmet, yüzde 5 oranında büyüme oranını söylemesine rağmen,
yüzde 3, yüzde 3,5; yüzde 4, hatta geçtiğimiz yıl 2016 yılını yüzde 2,5-3
büyüme oranıyla ancak kapatabilmiştir. Dolayısıyla, Türkiye'de ekonomik olarak
işlerin iyi gitmediği açık ve nettir. 
Arkadaşlar,
son işsizlik rakamları açıklandı. Resmî rakamlara göre 4,5 milyon işsiz var,
ama gerçek anlamda işsiz 6-7 milyon, hatta artık iş bulma umudunu tamamen
kaybetmiş olan insanlar nedeniyle kayıt altına alınmayanlarla birlikte 10
milyon civarında bir işsize sahibiz. Dolayısıyla, Türkiye'de işsizlik büyük bir
sorun ve bunu çözecek olan da ekonomide iyi bir yönetim anlayışıdır. 
Şimdi,
Türkiye'nin gündemine sık sık vergi aflarının gelmesinin bir başka önemli
nedeni ise vergi yükünün yüksekte olmasıdır. Sosyal güvenlik primleriyle
birlikte düşündüğümüzde, Türkiye'de yüzde 30’u aşan bir vergi yüküyle karşı
karşıyayız. Büyük bir kayıt dışı ekonomimiz olduğunu da dikkate alırsak, sistem
içerisindekilerin, yani kayıtlı iş yapanların, kayıtlı çalışanların gerçek
vergi yükünün bu oranın çok da üzerinde olduğu sonucuna ulaşılır. Dolayısıyla,
vergi yükünü, özellikle çalışanların, yani ekmeğini emeğiyle kazananların, bir
diğer deyimle, istihdam üzerindeki yüksek vergi yükünü aşağı çekmemiz
gerekiyor.
Değerli
arkadaşlar, genel anlamda kayıt dışı ekonominin çok yüksek olduğu bir süreçten
geçiyoruz, ülkemizde de kayıt dışı ekonomi oldukça yüksek. Peki, neden yüksek
kayıt dışı? İnsanlar neden kayıt dışına çıkıyorlar? Vergi oranlarının çok
yüksek olmasından kaynaklanıyor. Bizim vergi oranlarını tabana yaymamız gerekiyor
ve herkesin kazandığı oranda bir vergiyi tahsil etmemiz gerekirken maalesef
kayıt altında olanların, yakaladığımızın gırtlağına çöküyoruz. Vergiyi alıyoruz
ama diğer taraftan kayıt dışı çalışan ve kayıt dışı üretim yapan iş
yerlerinden, fabrikalardan ne yazık ki yeteri kadar vergi alamıyoruz. Bu,
vergisini ödeyen ile ödemeyenin arasında büyük bir haksız rekabet meydana
getiriyor. Dolayısıyla kayıt dışı üretimi, kayıt dışı istihdamı ve kayıt dışı
çalışmayı da mutlaka kayıt altına almamız gerekiyor. 
Bu
nedenle, bu getirilen önerge aslında bizim de destek verdiğimiz, katkı
verdiğimiz bir önergedir ama bunlar spontane olarak yapılmamalı. Biz bunu Plan
ve Bütçe Komisyonunda çok daha ciddi anlamda oturup konuşup tartışmalıydık ve
orada bunu bir önergeyle geçirmeliydik ama ne yazık ki yukarıda yapamadığımız
için şimdi burada bir önergeyle bunu gerçekleştiriyoruz. Bunun bizim
sanayicimiz için, iş adamımız için, reel sektörümüz için faydalı olacağını da
düşünüyoruz. Taksitlendirmelerin dört ay olarak geçirilmesini kabul ettik.
Dolayısıyla, bu önergeye biz de destek veriyoruz. 
Umut
ediyoruz ki iş adamımız, sanayicimiz ve üretime katkı veren vatandaşlarımız
için hayırlı ve uğurlu olur diyorum, hepinizi saygıyla selamlıyorum. 
Teşekkür
ediyorum. (CHP sıralarından alkışlar) 
BAŞKAN
– Teşekkür ederim Sayın Çam.
Sayın
milletvekilleri, birleşime kırk dakika ara veriyorum. 
Kapanma Saati: 19.32
DÖRDÜNCÜ OTURUM
Açılma Saati: 20.23
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Emre KÖPRÜLÜ (Tekirdağ), Sema KIRCI (Balıkesir),
----- 0 -----
BAŞKAN
– Sayın milletvekilleri, Türkiye Büyük Millet Meclisinin 60’ıncı Birleşiminin
Dördüncü Oturumunu açıyorum. 
446
sıra sayılı Kanun Tasarısı’nın görüşmelerine devam ediyoruz.
Komisyon
burada.
Hükûmet
burada.
Yeni
madde ihdasına dair önerge üzerinde açılan görüşmede sıradaki konuşmacı,
Milliyetçi Hareket Partisi Grubu adına Konya Milletvekili Sayın Mustafa Kalaycı
olacak.
Buyurun
Sayın Kalaycı. (MHP sıralarından alkışlar)
MHP
GRUBU ADINA MUSTAFA KALAYCI (Konya) – Sayın Başkan, değerli milletvekilleri;
hepinizi saygılarımla selamlıyorum.
Görüşmekte
olduğumuz kanuna eklenmesi önerilen maddeyle, 6736 sayılı Kanun kapsamında
yapılandırılan ancak 2017 Ocak ayına kadar ödenmesi gereken tutarların
ödenmemesi sebebiyle ihlal olan alacaklar, gecikme zammıyla birlikte 2017 Mayıs
ayı sonuna kadar ödenirse kanundan yararlanmaya devam edecek. Bu arada, gecikme
zammı, bu maddenin yürürlüğe girdiği tarih olarak esas alınacak. 
Yine,
6736 sayılı Kanun kapsamında, 2017 yılının Ocak ayından itibaren ödenmesi
gereken taksitlerin tamamının ödeme süreleri dörder ay uzatılmaktadır. Böylece
Maliyeye, Gümrüğe, belediyelere ve il özel idarelerine ocak ayında ödenmesi
gereken taksitler mayıs ayında, SGK’ya şubat ayında ödenmesi gereken taksit
haziran ayında ödenecek. İzleyen tüm taksitler de son günlerinden itibaren aynı
şekilde dörder ay uzatılmaktadır.
Ayrıca,
maddede, yine, bu yeniden yapılandırmayla ilgili peşin veya taksitli ödeme
seçeneklerini tercih ederek ödemelerini yapamamış olanlara da yeni imkânlar
sunulmaktadır. 
Bu
torba kanunla ilgili gerek geneli üzerinde yaptığım konuşmada gerek daha önce
Komisyonda gerekse de Genel Kurulda bu konuyu sürekli gündeme taşımıştım.
Mükelleflerden ve odalarımızdan yoğun talepler geldiğini ifade etmiştim. 6736
sayılı Kanun’la ilgili, başvuramayanların olduğunu ve başvurup taksitini
yatıramayan önemli sayıda mükellef bulunduğunu ifade etmiştim. İlk taksit
yatırılırken Konya’da vergi dairelerinin önünde çok yoğun bir kalabalık
olmuştu. Sayın Bakanımız talimat vermiş, yine Maliye çalışanları gece
yarılarına kadar çalışmıştı ama, maalesef, birçok insanımız bu taksitini
yatıramamış, kalabalığı görünce çekip gitmiş -ki bu sayının da bayağı önemli
bir sayıya ulaştığını bize ifade ettiler- ve bunu burada dile getirmiştim. 
Ayrıca,
bu ilk taksitini yatıramadığından dolayı yapılandırmanın bozulması söz
konusuydu. Bu konuda bir düzenleme yapılmasının, bu mükelleflerin tekrar,
yeniden yapılandırmadan yararlanmasının hem Maliyenin hem de vatandaşın
yararına olduğunu ifade etmiştim. Milliyetçi Hareket Partisi olarak, yeniden
yapılandırmayla ilgili mağdur olan, taksitlerini yatıramamış olan mükelleflere,
esnafımıza, sanayicimize, çiftçimize yeni bir imkân sunulmasını ifade etmiştik,
gerek Maliye Bakanımıza gerekse parti gruplarına çağrıda bulunmuştuk. Bu gelen
teklif, gerçekten, bizim çağrıda bulunduğumuzun da ötesinde, bir de dört ay
öteleme öngörüyor. Bu anlamda, Sayın Maliye Bakanımıza, bu önergeye destek
veren tüm siyasi parti gruplarına teşekkür ediyorum. 
Bir
konuyu daha dile getireceğim burada. Kamu alacaklarının yapılandırılması
konusunda AKP döneminde 6 kez düzenlemeye gidilmiştir. Özellikle 2008 yılından
bu tarafa peş peşe çıkarılan kanunlar ve süreleri uzatan Bakanlar Kurulu
kararlarıyla, şimdi de bu önergeyle bu uygulama süreklilik kazanmıştır. AKP,
esasen, Türkiye’yi, ekonomiyi iyi yönetemediğini bu düzenlemelerle ikrar
etmektedir. Vatandaşlarımızın, borcunu ödeyemez hâle gelmesinin sorumlusu
elbette ki AKP’nin uyguladığı politikalardır.
Vergi
ve diğer alacaklarla ilgili af düzenlemeleri, devletin gelir yapısını da
bozmuştur. Sıkça çıkarılan af yasaları, vergi sistemine olan güveni sarsmış, af
konusunda toplumda sürekli bir beklenti ortamının doğmasına neden olmuştur. Her
af gündeme geldiğinde bu affın bir zorunluluk olduğu, temiz sayfa açmak için
gerekli olduğu, son defa affa gidildiği, artık etkin denetim yapılacağı, hızla
vergi reformunun gerçekleştirileceği söylemleri hep havada kalmıştır. 
Bu
türlü af düzenlemelerinin, borcunu zamanında ve düzenli ödeyen vatandaşlarımızı
da küstürdüğünü ifade etmem gerekmektedir. Vergisini düzenli ödeyenler, primini
düzenli ödeyenler, her af kararından sonra haklı olarak “Hata mı ettik?” diye
düşünmektedir. Bu konuda da bizlere ulaşan yoğun tepkiler vardır. Açıkçası,
madem bir düzenleme yapıyoruz, bu torba kanunla bizlerin, hepimizin ortak
olarak destek verdiği bir düzenleme yapıyoruz, yine ben inanıyorum ki bu
Parlamentoda tüm siyasi parti gruplarının, tüm milletvekillerinin destek
vereceği, vergisini düzenli ödeyenlerle ilgili vergi indirimi yapılması
konusunu da burada düzenleyelim. Yani bu konu, çok uzun uzadıya bir konu değil.
Yapacağımız düzenleme, vergisini bugüne kadar düzenli ödemiş olanları hem
psikolojik olarak rahatlatacak hem de vergi ödeme eğilimini olumlu olarak etkileyecektir.
Sayın Maliye Bakanımız bu konuda da bir çalışma olduğunu ifade etmişti ama
henüz gelmedi, vergisini düzenli ödeyenlere vergi yapılmasıyla ilgili. Hazır,
bir torba görüşüyoruz yani Sayın Bakanım, bir maddeyle bunu da yapalım, o
haksızlığı da bu şekilde giderelim.
Değerli
milletvekilleri, son dönemde karmaşıklaşan ülke gündemi, ekonomik sorunları
gölgelemiş ve geri plana düşürmüştür. Yaşanan gelişmeler, ekonomideki sorunları
daha da yaygınlaştırmış ve geleceğe dönük beklentileri tahrif etmiştir. Piyasalarda
durgunluk hâkimdir. Ciddi boyutta nakit sıkışıklığı ve tahsilat sıkıntısı
vardır. Karşılıksız çek, protestolu senet ve sorunlu kredi tutarında yüksek
artışlar görülmekte ve iflaslar baş göstermektedir. Dövizdeki artış her
vatandaşımızı vurmaktadır. 
Ben
sizlere bazı istatistikleri vermek istiyorum. Sosyal Güvenlik Kurumunun son
açıkladığı verilere göre, 2016 yılı Ekim ayı verilerine göre aktif sigortalı
sayısında 331 bin kişi azalma görülüyor. Bunun ayrıntısına baktığımız zaman
4/A’lı dediğimiz yani işçi, SSK’lı dediğimiz kesimde toplamda 102.515 azalma
var. Yine, 4/B’li dediğimiz esnaf BAĞ-KUR’lu sayısında -yani son bir yılda- 68
bin kişi azalma var. Yine, 4/B’li dediğimiz tarım BAĞ-KUR’lu, çiftçi BAĞ-KUR’lu
sayısında 83.806 kişi azalma var. Bunlar çok önemli verilerdir, piyasaların,
esnaf ve sanayicimizin, çiftçimizin ne durumda olduğunu açık bir şekilde ortaya
koymaktadır. Kimisi işini kaybettiğinden, çalışmayı bıraktığından kayıttan
çıkmakta, kimisi de primlerin yüksek olması nedeniyle kayıt dışına gitmektedir.
Bu konuda bir an önce piyasaları rahatlatacak, ekonomiyi canlandıracak reform
mahiyetinde düzenlemelerin yapılması gerekmektedir. 
Ekonomimizdeki
sorunlar ağırdır, saklamaya gizlemeye de gerek yoktur çünkü ekonomideki
sorunlar hepimizi ilgilendirmektedir. Türkiye ekonomisi fırtınaya yakalanırsa
bundan hepimiz zarar görürüz. Mutlaka tedbir almak lazımdır. Ekonomide ortaya
çıkan reform ihtiyaçlarına artık acilen cevap verilmelidir. Türkiye
ekonomisinin kırılgan bünyesini tedavi etmek, hep birlikte fedakârlık şemsiyesi
altına girmek önümüzdeki tek seçenektir. Ortak ve millî bir akılla her müşkül
aşılabilecektir. 
Ben
maddenin hayırlara vesile olmasını diliyorum. Saygılar sunuyorum. (MHP
sıralarından alkışlar) 
BAŞKAN
– Teşekkür ederim Sayın Kalaycı. 
Halkların
Demokratik Partisi Grubu adına Muş Milletvekili Sayın Ahmet Yıldırım konuşacak.

Buyurun
Sayın Yıldırım. (HDP sıralarından alkışlar)
HDP
GRUBU ADINA AHMET YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; tabii, daha sonradan eklenen bir madde olduğu
için bütün grupların rızası ve imzası gerekiyordu. Biz de özellikle kamu-özel
bazı müteşebbislerin taksitlerinin ertelenmesiyle ilgili bu maddeye karşı
çıkmadık, imza verdik, görüşülsün ve bu torba yasayla birlikte çıksın dedik.
Ancak hani şunu da söylüyoruz: Şimdi kasım ayında ödenmemiş olan taksitlerin
mayıs ayına ertelenmesini öngören bu maddede, kasım ayında ödeme gücü olmayan
bir yurttaşın acaba mayıs ayında hangi iyileşme ihtimali olan koşullara göre ödeme
yapacağı ayrı bir tartışma konusudur. Önümüzü göremiyoruz, her geçen gün
maalesef parametreler, ekonomik parametreler daha kötüye doğru gidiyor; döviz
artıyor, enflasyon beklentilerin üzerinde çıkıyor, işsizlik ise 1980
darbesinden sonraki en yüksek oranlarına ulaştı. Çünkü, ödeyemiyorsa kasımda…
Umarız biz yanılırız, umarız ülkedeki ekonomik gidişat daha iyi bir noktaya
gider de kasım ayında ödenmemiş taksitlerin mayıs ayında ödenmesini
sağlayabiliriz. Ama halkın gündemi, gerçekten, işsizliktir, yolsuzluktur,
açlıktır, ödenemeyen borçlardır, döviz artışıdır ve ağır bir ekonomik baskıdır;
halkın gündemi bu. Peki, iktidarın gündemi ne? Geceli gündüzlü, hafta içi hafta
sonu, yeni bir rejim tesis etmek için bu Mecliste sadece enerjinin buraya
odaklanması sağlamak. Halkın gündemiyle tümüyle farklılaşmış bir gündem işleten
iktidar gerçekliğiyle karşı karşıyayız. 
Tabii,
bu yeni başkanlık rejimini getirirken siyasi iktidarın en önemli argümanı nedir
değerli arkadaşlar? En önemli argüman: “Koalisyon dönemlerine son vermek
istiyoruz çünkü koalisyon dönemlerinde istikrarsızlık oluyor, koalisyon
dönemlerinde ekonomik parametreler iyi seyretmiyor.” Biz de elimizdeki bazı
verilerden hareketle, Sayın Bakan da burada… Bakın, bu, 1980’den beri işsizlik
oranları Sayın Bakan, 1980’den beri ve 1983’te işbaşına gelen 46’ncı Hükûmetten
itibaren en yüksek seyretmiş işsizlik oranları. Şimdi, buradan hareketle
söylüyorum: Burada, 1980’den beri en düşük işsizlik oranı 6,7 ve 6,9’la 54’üncü
ve 55’inci Hükûmet; ikisi de koalisyon hükûmeti. Bakın, 54’üncü Hükûmet
Refahyol Hükûmeti, 55’inci Hükûmet ise ANAP-DSP ve Demokrat Türkiye Partisi
Hükûmeti; ikisi de koalisyon. Sayın Bakan, buradaki, bu skaladaki en yüksek
oranları söylüyorum, en yüksek işsizlik oranlarını: 61’inci Hükûmet 9,6 -sizin
iktidarınız- 59’uncu Hükûmet 10,5 -yine Başbakan Recep Tayyip Erdoğan, tek
partili iktidar- ve en yüksek 60’ıncı Hükûmet 11,7; en son 65’inci Hükûmet
-2016- ve 11,8. 
Bakın,
ben hiç yorum katmaksızın rakamlarla devam ediyorum. AKP’nin 2002’de iktidar olduğu
günden bugüne kadarki on dört yıllık işsizlik verileri ile ondan önceki on dört
yılı ele alıyorum. On dört yıllık AKP iktidarları döneminde işsizlik oranı, on
dört yılın ortalaması yüzde 10,1. Peki, AKP’den önceki on dört yılın ortalaması
yani 1988 ile 2002 arasındaki işsizlik oranı ne? On dört yılın ortalaması 7,8. 
Tabii,
AKP’den önceki on dört yılın on bir yılı koalisyonlarla geçmiş ve AKP’den
önceki on dört yılda toplam 11 hükûmet kurulmuş, bu 11 hükûmetin tam 9 tanesi
koalisyon hükûmeti. Yani, koalisyonların bir istikrar getirmediği,
koalisyonlarda ekonomik gidişatın kötü olduğu -enflasyon, devalüasyon, döviz-
vatandaşın satın alma gücünün düşmesi tümüyle şu rakamlardan da anlaşılacağı
üzere bir safsata. Biz, AKP iktidarları döneminde görmeye başlamış olduğumuz
işsizliğin çift hanelere tırmanmasını en son ne zaman görmüşüz, onu da sizinle
paylaşayım: İşsizlik çift haneli rakamları en son 1978’de, OPEC’in petrol krizi
döneminde görmüş. Yani, 1978’den AKP’nin tek partili iktidar dönemine kadar bu ülke
hiçbir zaman çift haneli işsizlik görmemiş. Hani, biz bu Anayasa’yı
değiştiriyoruz, başkanlık getiriyoruz, koalisyonlar olmasın diyoruz, tek
partili iktidar dönemlerinde vatandaş rahatlayacak, işsizlik sona erecek,
yoksulluk bitecek diyoruz ya, rakamlar hiç de bunu söylemiyor. 1978’den 2017’ye
ne kadar ediyor? Otuz dokuz yıl. Otuz dokuz yılın en kötü rakamlarını AKP’nin
tek partili iktidar dönemlerinde özellikle işsizlik açısından yaşıyoruz. 
Şimdi,
tabii, burada durum böyle de, Sayın Maliye Bakanımız burada, soruyorum… Biz
2016’da, dört parametre söylüyorum, dördünde de hedefi tutturamamış bir
iktidarla karşı karşıyayız. Büyüme hızını tutturamadık, altında kaldık;
enflasyonu tutturamadık, üstünde çıktı; işsizliği tutturamadık. Döviz kurunda
dolar neyle bitecekti? 2,99’la bitecekti. Nereye geldik? 4 liraya dayandı.
Bakın, iktidar hiçbir şekilde yıllık planlamalarını yapamıyor. İktidar ne orta
vadeli planlarını ne de yıllık ekonomik planlarını tutturamayan, bunu halktan
yana değil, maalesef, sermayeden yana yaptıkları düzenlemelerle biraz daha
katmerleştiren bir noktaya getirmiş oldu. 
Mesela,
büyüme hızını, AKP kendi iktidarı döneminde hep Avrupa Birliği ülkeleri ve
gelişmiş ülkelerle kıyasladı. Oysa şunu gözden kaçırdık, basit bir aritmetiği
vardır bu işin: Evet, biz kendimizin büyüme hızını niye Almanya, İngiltere,
Fransa, ABD’yle kıyaslıyoruz? Oralardaki ortalama ömür süresi ne? Oradaki
nüfusun yaşlara göre dağılımı ne? Biz bir genç nüfusuz ve giderek genç nüfus
oranı her geçen yıl artan bir ülkeyiz. Almanya’nın, İngiltere’nin, Fransa’nın,
ABD’nin bizim gibi genç bir nüfusu yok ki yeni istihdam alanları yaratabilsin,
yatırımlarla yeni bir büyüme hızı yakalayabilsin. Almanya’daki yüzde 2’lik
büyüme hızı bizdeki yüzde 4 küsurluk büyüme hızının çok çok üzerindedir. Büyüme
hızları gelişmekte olan ülkelerde görülebilen bir ekonomik parametredir.
Gelişmiş ülkelerin büyüme hızları ile gelişmekte ve geri kalmış olan ülkelerin
büyüme hızları zaten hiçbir zaman örtüşmez, paralel seyretmez. Kaldı ki buradan
hareketle şunu da ifade edelim: Biz kendi büyüme hızlarımızı ve tahminlerimizi
tutturamamış bir ülkeyiz.
Bir
de döviz karşısında TL’nin değer kaybetmesiyle ilgili ne söyleniyor? Cumhurbaşkanı,
ta en baştan, orta sahayı ele alarak “Ekonomik darbe lobisi devreye girmiştir
ve küresel egemenlerin lobi saldırıları sonucunda döviz artışı Türkiye’de
seyrediyor ve bütün dünyada artıyor.” diye söylüyor. Ama şunu söyleyelim:
2016’nın ikinci yarısında euro ve dolar karşısında en fazla değer kaybeden 3
ülkeden biriyiz. Yani, bütün dünya dolar ve euro karşısında değer kaybetmiyor,
biz dolar karşısında en fazla değer kaybeden dünyadaki 3 ülkeden biriyiz.
Buradan da baktığımızda, öyle, çok da anlatıldığı gibi, ne ekonomik darbe
lobileriyle bu durumu gerekçelendirebiliriz ne de küresel ekonomik bir saldırı
altında olduğumuzu söyleyip kendimizi bu işin içinden çıkarabiliriz. Eğer
küresel ekonomik saldırıyla bir şeyi ilişkilendireceksek mevcut siyasi iktidarın
bu ülkenin bütün yer altı, yer üstü doğal kaynaklarını ve en büyük
yatırımlarını uluslararası sermayeye peşkeş çektiğiyle ilgili bir bağlantı
kurabiliriz, onun dışında kurabileceğimiz bir bağlantı yok diyorum.
Bütün
Genel Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Yıldırım.
Şahsı
adına Denizli Milletvekili Sayın Kazım Arslan konuşacak.
Buyurun
Sayın Arslan. (CHP sıralarından alkışlar)
Süreniz
beş dakika. 
KAZIM
ARSLAN (Denizli) – Sayın Başkan, değerli milletvekilleri; öncelikle hepinizi
sevgiyle, saygıyla selamlıyorum. 446 sıra sayılı Türkiye Cumhuriyeti Emekli
Sandığı Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’yla ilgili görüşmeler yapıyoruz. Bu kanunun 24’üncü
maddesine eklenen geçici 2’nci madde üzerinde şahsım adına söz aldım. Hepinizi
tekrar saygıyla selamlıyorum. 
Değerli
arkadaşlarım, ülkemizde aslında siyasi bir kriz yaşanmaktadır. Bu krizin
getirdiği ekonomik kriz de gittikçe büyümekte, hatta derinleşmektedir ama ne
yazık ki siyasi iktidar bunun farkında değildir. Esasen, bugün çiftçimizden
işçimize, emeklimizden çalışanlarımıza, sanayicimizden ihracatçımıza kadar
herkesin, her işletmenin, esnafımız da dâhil olmak üzere sıkıntı içinde olduğu
ve piyasada işini zor döndürdüğü ve dolayısıyla, işini kurtarmaya, gününü
kurtarmaya ve borcunu da mümkün olduğunca ödemeye çalışan bir durumda olduğu
bir gerçektir. 
Şimdi,
çiftçilerimize bakıyoruz: Çiftçilerimizden tütün üreticileri var, üzüm
üreticileri var, ay çekirdeği üreticileri var. Bakın, tütün üreticisi bugün
tüccarın eline bırakıldığı için Denizli ilinde ve ilçelerinde tütün teslimi
yapan üreticilerimiz daha önce tüccarla 16-17 liraya pazarlık yaptığı,
sözleşmeye bağladığı tütününü 11-12 liraya tüccara teslim etmek zorunda kalıyor
değerli arkadaşlarım. Şimdi, bu çiftçinin durumunu düşünün: Bu çiftçi borcunu
ödeyebilir mi? Bu çiftçi geleceğe yatırım yapabilir mi? Bu çiftçi gelecek sene
üretimin içinde olup daha fazla üretmeyi düşünebilir mi? Kesinlikle düşünemez.
Eğer çiftçisinden, üreticisinden, işçisinden, memurundan, emeklisinden piyasaya
para girmiyorsa esnafın para kazanması, o esnafın da işini döndürmesi ve
borcunu ödemesi, kirasını ödeyebilmesi de mümkün değildir; bunları görmek
lazım. 
Dolayısıyla,
burada borcunu ödeyemeyen iş dünyasının bu ödeme durumunu dört ay ötelemek
suretiyle buna çözüm getirmeye çalışıyorsanız kesinlikle bir yanlışın
içindesiniz. 
Sayın
Maliye Bakanına sesleniyorum: Sayın Bakan, bu, dört aylık bir süreyle falan
çözülecek bir mesele değil, en az bir buçuk iki yıl bu insanlara süre vermek
zorundasınız yoksa bu insanların olağanüstü hâl döneminde, krizin bu kadar
derin yaşandığı bir dönemde dört aylık süreyle falan bu işleri döndürmesi,
gününü kurtarması, borcunu ödemesi kesinlikle mümkün değildir arkadaşlar. Onun
için bu iktidarın olaya çok ciddi bakması ve iş dünyasına verilen bu imkânın
daha uzun süreli bir şekilde verilmek suretiyle rahat bir nefes alacağı bir
durumun yaratılması gerekmektedir. 
Değerli
arkadaşlarım, piyasalarda para darlığı vardır. Para darlığı da piyasadan
çekilen paradan kaynaklanmaktadır. Ayrıca, sanayide üretim düşmüştür, ihracat
düşmüştür, cari açığımız fazlalaşmıştır, dış ticaret açığımız fazlalaşmıştır,
Türk lirası giderek değer kaybetmektedir, dolar bir sene içinde yüzde 100’e
yakın bir değer kazanmıştır, Türkiye Cumhuriyeti vatandaşı -bizler de dâhil
olmak üzere- gerçek anlamda yüzde 50 fakirleşmiştir. Böyle bir Türkiye ortaya
çıkmıştır. Bunu görelim arkadaşlar. Bunun acıları, bunun sıkıntıları önümüzdeki
günlerde daha fazlasıyla çıkacaktır. O nedenle nasıl ki olağanüstü hâli üç ay
yetmedi, üç ay yetmedi bir daha, bir daha üç ay uzatmak istiyorsanız, bu
üreticilere, bu borçlulara dört ay sonra yeni bir dört ay daha, yeni bir dört
ay daha vermek zorunda kalacaksınız. Bunu bugünden görmenizde fayda var
diyorum. Sözlerimi bu şekilde bitiriyorum.
Hepinizi
saygıyla, sevgiyle selamlıyorum.
Teşekkür
ederim. (CHP sıralarından alkışlar)
BAŞKAN
– Teşekkür ederim Sayın Arslan.
Şahsı
adına ikinci olarak Edirne Milletvekili Okan Gaytancıoğlu konuşacak.
Buyurun
Sayın Gaytancıoğlu. (CHP sıralarından alkışlar)
Süreniz
beş dakika.
OKAN
GAYTANCIOĞLU (Edirne) – Sayın Başkan, değerli milletvekilleri; görüşülmekte
olan kanun tasarısının 24’üncü maddesinde verdiğimiz önergeyle ilgili söz almış
bulunmaktayım. Yüce Meclisi saygıyla selamlıyorum.
Getirdiğiniz
borç erteleme ya da yeniden yapılandırmaya tabii ki yurttaşlarımız adına destek
veriyoruz ama bunlar kaç kişi? Geçen de burada -çok iyi hatırlıyorum- dediniz
ki: “Şu kadar kişi başvurdu, koştura koştura gittiler, gece saat on ikiye kadar
açtık, şu kadar kişi yapılandırdı.” Şimdi, anlıyoruz ki daha başvuramayanlar
varmış. Net bir bilgi verirseniz gerçekten memnun olacağız. 
Bir
de geçen sefer de unuttuğunuz, şimdi tekrar unuttuğunuz bir kitle var, çok
borçlular: Çiftçiler. 17 milyon kişiler. Haberiniz var mı acaba bunlardan? Hani
köyünden çıkamayan, cebinde çay parası olmayan, alın terinin karşılığını
toprağa gömen çiftçilere iki hafta önce Tarım Bakanı bir müjde verdi, dedi ki:
“Size bir iyi haberim var. Süt fiyatına 6 kuruş zam yaptık.” Ama çiftçi köyüne
gittiği zaman bir kötü haberle karşılaştı, yem fiyatına 7,5 kuruş zam geldi.
Yani hem verdiniz, öbür taraftan da başkaları aldı. Böyle olmaz. Üreten bir
Türkiye’yi kurmak istiyorsak çiftçimizi desteklemek zorundayız. Verdiğiniz
bütçe 12,8 milyar lira ama şu son yaşadığımız Anayasa görüşmelerinden dolayı,
doların artmasından dolayı herkesin cebinden aldığınız para 168 milyar lira.
Yani doğru dürüst bir ekonomi politikanız yok, doğru dürüst bir tarım
politikanız yok. Ülkeyi artık yönetemiyorsunuz. 
Bakın,
çiftçiye verdiğiniz 12,8 milyar lira yıllık bütçenin tam 6 katı çiftçi borçlu,
yani 70 milyarı aşan borcu var. Her çiftçinin cebinde, inanın, 3 tane, 4 tane
kredi kartı var. Mazotunu bununla alıyor, gübresini bununla alıyor ama borcunu
ödeyemiyor. Borcunu ödeyemediği için bankalara gidiyor, tarım kredi
kooperatiflerine gidiyor, borcunu ertelemek istiyor, yeniden yapılandırmak
istiyor ama yapmıyorlar. Bu sefer de çiftçimiz maalesef tarlasını satıyor,
toprağını satıyor, köyden kente göç ediyor. Tam 26 milyon dönüm arazi
Türkiye’de boş. Biz ne yapıyoruz peki? Dışarıdan ithalatla çözüm bulmaya
çalışıyoruz. Son beş yılda 4 milyar dolarlık hayvan ithalatı yaptınız, kırmızı
et ithalatı yaptınız, ne oldu, kıyma fiyatı düştü mü? Hayır, 18 liradan tam 40
liraya çıktı. Bu, yanlış bir politika. Tüm politikalarınız yanlış. “Yeniden
yapılandırma.” diyorsunuz. Bu, 7’nci yeniden yapılandırma. Dört ay ertelemek
demek, yeniden yapılandırma anlamına gelir. Yeni bir aftır bu. Ama niye dört
ay? Buradan ben şunu anlıyorum: Herhâlde referandumu düşünüyorsunuz, bir kaşık
bal vermek istiyorsunuz ama buna kimse inanmayacak çünkü halkımız her şeyi
görüyor. Getirmekte olduğunuzun rejim değişikliği olduğunu görüyor, buna
“hayır” verecekler.
Tekrar
çiftçiye dönmek istiyorum. Çiftçimiz üretiyor, alın terinin karşılığını
alamıyor. Tarıma dayalı sanayi hep yabancıların eline geçiyor. Daha geçen hafta
bir büyük firma, bir tavukçuluk firması Brezilya ortaklı firmalara satıldı.
Katarlılar da var tabii, her zaman sizin ortaklık yaptığınız Katarlılar da var.

Bunları
biz söylüyorduk. Daha geçen sene, çok iyi hatırlıyorum, söyledik, dedik:
Yapmayın. Birazcık yerli sermayeye önem verin. Destek verin. Çiftçiye destek
verin. Çiftçinin alın terinin karşılığını verin. Süt fiyatı yükselsin, buna
karşılık yem fiyatı düşsün. Mazot fiyatı… Diyorsunuz ki: “Yarısı bizden, yarısı
çiftçiden.” Ama bakıyoruz ki 2017 bütçesinde böyle bir ödeme yok. Yani hem
insanları kandırıyorsunuz hem de çiftçi bize soruyor “Ben bu desteği ne zaman
alacağım?” Yani mazot fiyatı ne zaman düşecek? Size göre, sizin
politikalarınıza göre hiçbir şey düşmeyecek ama ülkemiz yangın yerine dönüyor. 
Çiftçinin
derdi, işçinin derdi, emeklinin derdi, herkesin derdi aynı. Bu ülkede işsizlik
var, bu ülkede terör var, bu ülkede yoksulluk var, bu ülkede üretemeyen, alın
terinin karşılığını alamayan insanların derdi var, siz başka bir dertle
uğraşıyorsunuz. Her şeyi tek adama bırakmayı düşünüyorsunuz. Bu yanlış. (CHP
sıralarından alkışlar) 
BAŞKAN
– Teşekkür ederim.
Sayın
milletvekilleri, görüşülmekte olan yeni madde üzerinde İç Tüzük’ün 72’nci
maddesine göre verilmiş bir önerge vardır, önergeyi okutuyorum:
TBMM Başkanlığına
Görüşülmekte olan kanun tasarısının yapılan yeni madde
ihdası üzerindeki görüşmelerine İç Tüzük’ün 72’nci maddesi kapsamında devam
edilmesini arz ve teklif ederiz. 
 Özgür Özel  Lale
Karabıyık  Musa Çam
 Manisa  Bursa İzmir
 Hüseyin Yıldız  Melike
Basmacı 
 Aydın  Denizli

III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama talep ediyoruz oylamadan önce.
BAŞKAN
– Önergeyi oylarınıza sunacağım, yalnız yoklama talebi var, onu yerine
getirelim.
Sayın
Özel, Sayın Ağbaba, Sayın Yıldız, Sayın Gürer, Sayın Pekşen, Sayın Topal, Sayın
Yedekci, Sayın Hürriyet, Sayın Yarayıcı, Sayın Kayışoğlu, Sayın Arslan, Sayın
Salıcı, Sayın Sarıhan, Sayın Karabıyık, Sayın Özdemir, Sayın Gaytancıoğlu,
Sayın Durmaz, Sayın Altıok, Sayın Yiğit, Sayın Erkek. 
Yoklama
için üç dakika süre veriyorum ve süreyi başlatıyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı vardır. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1. Türkiye Cumhuriyeti Emekli Sandığı
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/796) ile Plan ve Bütçe Komisyonu Raporu (S. Sayısı: 446)
(Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul edilmemiştir.

Simdi
soru-cevap bölümüne geçeceğiz.
Sayın
milletvekilleri, yoklama yaptığımız için isimleriniz silindi, isimlerini
okuduğum sayın milletvekillerinin tekrar sisteme girmelerini rica ediyorum:
Sayın Yedekci, Sayın Hürriyet, Sayın Karabıyık, Sayın Arslan, Sayın Erdem,
Sayın Pekşen, Sayın Gaytancıoğlu, Sayın Akar, Sayın Sarıhan, Sayın Topal. 
Süremiz
on dakika. Bu sürenin beş dakikası sayın milletvekillerinin soru sormaları için
ayrılmıştır, diğer beş dakikası ise cevapları için Sayın Bakana aittir.
Sayın
Yedekci, buyurun.
GÜLAY
YEDEKCİ (İstanbul) – Teşekkür ediyorum.
Sayın
Bakan, Emlak Bankasının gayrimenkulleri Emlak Konut Gayrimenkul Yatırım
Ortaklığına verildi. Bunun karşılığında çalışanlardan Konut Edindirme Yardımı
(KEY) kesildi. Emlak Konut Gayrimenkul Yatırım Ortaklığı Fonu’nun yüzde 60’ı
çalışanlara aitti. TOKİ vasıtasıyla bu gayrimenkulleri inşaat yapımında
kullanıldı, müteahhitleri arsa karşılığı anlaştılar. Arsa değerini düşük, bina
değerini yüksek gösterdiler. 800 trilyon lira zarar meydana geldi ve bu zarar
tespit edildi, Yüksek Denetleme Kurulu raporuna da yansıdı. GYO bağlı olması
gereken sermaye piyasası kurullarından askıya alındı. Bu nedenle, doğru
değerlendirmeler yapılamadı. Bunun için çalışanlara ödedikleri KEY bedeli,
değerinin çok altında, çok düşük bedelle ödendi. Şimdi “Parayı iade ettik.”
deniyor. Parayı pul edip çalışanların hakkının çok altında bir değerle
ödenmesi; 2,5 milyona yakın kişinin kul hakkıyla ilgili konuda ne
düşünüyorsunuz, çok merak ediyoruz.
Teşekkür
ederiz.
BAŞKAN
– Teşekkür ederim.
Sayın
Hürriyet…
FATMA
KAPLAN HÜRRİYET (Kocaeli) – Sayın Bakan, tartıştığımız Anayasa paketiyle
partili cumhurbaşkanı başkomutan olduğunda Türk Silahlı Kuvvetleri AKP’nin
ordusu mu olacaktır? Bu, ilk sorum.
İkinci
sorum: 679 sayılı KHK’yla açığa alınan Büro Emekçileri Sendikası Kocaeli
Başkanı Gülüzar Ateş kendisine gönderilen “Görevden alınmanızı rica ediyoruz.”
yazısıyla ricayla görevden uzaklaştırılmıştır. Gülüzar Hanım sürekli olarak
gerici eğitim sistemine karşı mücadele etmiştir. Görevden alınmasının nedeni bu
mudur? Değilse Gülüzar Ateş’in görevden alınmasının sebebi nedir? Geçmişte
FETÖ’ye methiyeler düzmüş, Pensilvanya’ya birçok kişiyi götürüp turlar
düzenlemiş, şu anda içinizde bakan, milletvekillerine hiç dokunulmazken,
Gülizar Ateş gibi kişilerin sebep bile gösterilmeden görevden alınması hiç mi
vicdanınızı sızlatmıyor?
Teşekkür
ederim.
BAŞKAN
– Sayın Karabıyık…
LALE
KARABIYIK (Bursa) – Teşekkürler.
Ulaştırma
Bakanı 1.280 teknik personel alımı için söz vermişti yaklaşık sekiz ay önce. Bu
söz maalesef hayata geçirilemedi. 2016 bitti, 2017 yılında az sayıda personel
alınacağı düşünülüyor. KPSS adayları ise böyle bir alımın yapılıp
yapılmayacağını merakla bekliyor.
Ayrıca,
Türkiye'de işsizlik yüzde 11,5-12’ler seviyesinde ama çalışabilir
engellilerdeki işsizlik oranı maalesef yüzde 60’lara ulaştı. Boş engelli
kadroları doldurulacak mı? Yeni engelli kadroları açılacak mı? Bu konuda ne
düşünüyorsunuz?
Teşekkür
ederim.
BAŞKAN
– Sayın Arslan…
KAZIM
ARSLAN (Denizli) – Başbakana soruyorum, aynı zamanda mali durumumuzun bozulması
sebebiyle Maliye Bakanına da soruyorum. 
18
maddelik Anayasa değişikliğinin ikinci tur görüşmelerini yarın yapacağız. Bu
tasarının Meclisten veya referandumdan geçeceğini düşünmüyorum ancak geçtiği
takdirde devletin üç önemli erkinin tek elde toplandığını biliyor musunuz?
Özellikle, yargı tek adama bağlanarak ortaya çıkarılan yargılama tablosu
karşısında yargının tarafsız ve bağımsız karar vereceğine inanıyor musunuz?
Anayasa Mahkemesi, Danıştay, Yargıtay, Hâkimler ve Savcılar Kurulunun partili
bir Cumhurbaşkanının inisiyatifinde olması hukuk güvenliğini yok etmeyecek mi?
Aynı zamanda bu, piyasanın da güvenini bitirmeyecek mi, adaleti zedelemeyecek
mi? Hiçbir gerekçe göstermeden Meclisi feshetmesini içinize sindirebiliyor
musunuz? Yapacağınız değişiklikle demokratik hukuk devleti yok edilmiyor mu?
Milletin Meclisi özgür biçimde çalışmalarını yapabilecek mi? Mevcut OHAL
uygulamaları sürekli hâle gelmiş olmayacak mı?
Teşekkür
ediyorum.
BAŞKAN
– Sayın Erdem… Yok.
Sayın
Pekşen…
HALUK
PEKŞEN (Trabzon) – Sayın Bakan, Anayasa değişiklik teklifi içerisinde çok
enteresan bir madde var. Milletvekilleri Cumhurbaşkanı yardımcısı veya bakan
olarak atandıklarında Parlamentoyla ilişkileri kesiliyor. Doğal olarak, bir
müddet sonra Sayın Cumhurbaşkanı ile milletvekili ve atanmış olan bakan
arasında bir uyum sorunu yaşanması durumunda bakanın siyasi hayatı da sona
eriyor, tekrar Parlamentoya dönmüyor. Anayasa’nın 2’nci maddesindeki hukuk
devleti ve demokrasi düşünüldüğünde, bu tasarruf hukuk devleti ve demokrasiyle
bağdaşır mı?
Teşekkür
ediyorum.
BAŞKAN
– Sayın Gaytancıoğlu…
OKAN
GAYTANCIOĞLU (Edirne) – Teşekkür ederim Sayın Başkan.
Ben,
Maliye Bakanımıza soruyorum: Az önce kürsüde söyledim, vergi affına
başvuramayanların olduğunu söylediniz. O günleri hatırlıyorum, övünerek, sayı
da vererek 6,5 milyon civarında kişinin borçlu olduğunu söylüyordunuz. Kaç
kişinin ne kadar borcu vardı ki hâlen başvuramayanlar var? Ne kadar tahsilat
oldu? Borcunu ödeyemeyenlerin sayısı nedir? Ne kadar başvuru bekliyorsunuz? Bir
daha, tekrar soruyorum: Dört ay ödemeyi yapmamanızın nedeni acaba Anayasa
teklifine referandumda “evet” istemek için mi?
BAŞKAN
– Sayın Bakan, buyurun lütfen. 
MALİYE
BAKANI NACİ AĞBAL (Bayburt) – Sayın Başkanım, teşekkür ediyorum.
Öncelikle
Sayın Yedekci’ye şunu ifade ederek cevap vermiş olayım: Tabii, kendisinin ifade
ettiği konularda şu anda bilgi sahibi değilim ama AK PARTİ hükûmetleri
yıllardır yapılmayan KEY ödemelerini, Konut Edindirme Yardımlarını yine bu
dönemde yaptı. Ayrıca, yine, vatandaşın Tasarruf Teşvik ödemeleri de yine bu
dönemde yapıldı, onu da ifade edeyim. 
Sayın
Hürriyet, çok açık bir şekilde, sizin benden daha fazla da söylemeniz lazım,
hepimiz aynı şeyi söylüyoruz, bu ordu milletin ordusudur, bu ordu devletin
ordusudur. Dolayısıyla, hiç de üslup olarak uygun görmeyeceğimiz bir tavırla
bir ifade kullandınız, tasvip etmem asla mümkün değil, onu söyleyeyim. 
Gülizar
Ateş meselesini bilmiyorum, onu araştırmak gerekiyor. 
Sayın
Karabıyık bu Ulaştırma Bakanlığına personel alımı konusunun detaylarını
bilmiyorum ama Çalışma Bakanı, Maliye Bakanı olarak 2 bakan, bu sene açıktan
atama kontenjanlarının dağılımı konusunda çalışma yapıyoruz. Kurumların
taleplerini dikkate alarak bu konuda da nihai kararı Sayın Başbakanımızın
oluruna, onayına sunacağız. 
Engelliler
konusunda da çok açık ifade edeyim, biliyorsunuz, engelli istihdamı ilk defa AK
PARTİ hükûmetleri döneminde getirildi ve düzenli bir şekilde bir atama
sistematiğine de kavuştu. Bu açıdan, engelli vatandaşlarımıza dönük olarak her
alanda, bu dönemde, çok önemli ilerlemeler kaydedildi. Merak etmeyin, inşallah
hep birlikte, burada, engelli istihdamını kamuda, yıldan yıla daha da
artıracağız. 
Sayın
Arslan, Anayasa değişikliği kuvvetler ayrılığını pekiştiren, güçlendiren,
demokratik hukuk devletini güçlendiren, hukuk devleti uygulamalarını gerçekten
yaygınlaştıran bir özelliğe sahip. Adalet, bu dönemde inşallah daha güçlenecek;
yasama, yürütme, yargı kendilerine Anayasa’yla verilen görev ve yetkileri çok
daha demokrasinin özüne ve ruhuna uygun olarak kullanma imkânına da
kavuşacaktır.
Sayın
Pekşen, yeni anayasayla getirilen düzende Cumhurbaşkanı yardımcıları ve
bakanların milletvekilliğinden ayrıldıktan sonraki dönemde tekrar bu göreve
dönmemeleri konusu yeni getirdiğimiz Cumhurbaşkanlığı sisteminin olmazsa olmaz
bir unsuru. Çünkü, kuvvetler ayrılığı sisteminin olduğu bir Cumhurbaşkanlığı
sisteminde tekrar geriye dönülmesi söz konusu değil. Bunun güçler ayrılığı
prensibine de uygun olduğunu düşünüyorum.
Sayın
Gaytancıoğlu, şunu ifade edeyim ki: Biliyorsunuz, bugün, Hükûmet olarak bir
çalışma yapmak suretiyle buraya geldik ve özellikle yeniden yapılandırma kanunu
uygulamasında vatandaşlarımızdan gelen talebi de dikkate almak suretiyle
vatandaşlarımızdan… 
Biliyorsunuz,
kasım ayında vergide peşin veya birinci taksit ödemeleri vardı. Aralık ayında
da sosyal güvenlik primlerinde ilk taksit veya peşin ödeme vardı. Bir kısım
vatandaşımız, tabii, bu ödemelerini belki de ellerinde olmayan imkânlar
nedeniyle yapamadılar. Burada, vatandaşlarımıza bir hak getiriyoruz. Bu kasım
ve aralık ayında vergi ve SGK primini ödemeyen vatandaşlarımız, mayıs ayının ve
haziran ayının sonuna kadar peşin veya ilk taksit ödeme imkânı bulurlarsa
yeniden bu yeniden yapılandırma kanunu hükümlerinden yararlanacaklar. 
Yine,
yeniden yapılandırma kanunu çerçevesinde, gerek kasım ayında vergi gerek aralık
ayında sosyal güvenlik primini ödeyen vatandaşlarımız bakımından da ocak,
şubat, mart ve nisan aylarına tekabül eden vergi veya SGK prim ödemelerinin
hepsini mayıs ve haziran aylarına erteliyoruz. Bu erteleme, ertelediğimiz
aylardaki ödemelerin topluca mayıs veya haziran ayında yapılacağı anlamına
gelmiyor, bütün taksit ödemelerini dört ay süreyle ertelemiş oluyoruz.
Dolayısıyla, vatandaşlarımız, bu önümüzdeki dört ay, ocak ayı dâhil olmak
üzere, ödemeleri gereken yeniden yapılandırma taksitlerini de mayıstan ve
hazirandan itibaren ileriye dönük dörder ay süreyle bu ödeme imkânlarına
kavuştular. Ayrıca, yine, ocak ayı ile mayıs ayı arası dönemde ertelediğimiz bu
taksit ödemelerinden de herhangi bir şekilde bir faiz alınması söz konusu
değil. 
Yine,
burada, tabii, getirdiğimiz imkânlardan bir tanesi de hatırlarsanız, kasım
ayında veya aralık ayında vergi ve SGK’da peşin ödeme tercihinde bulunan
vatandaşlarımıza peşin ödeme indirimi imkânı getirmiştik. Şimdi, burada bu
taksitlerini ödemeyen vatandaşlarımız mayıs veya haziran ayı içerisinde vergi
veya SGK primlerini peşin ödemeyi tercih ederlerse bu vatandaşlarımızın peşin
ödeme indirimini de yine koruyoruz. Dolayısıyla, peşin ödeme indiriminden
yararlanmak suretiyle bu borçlarını ödeyebilecekler. Yine, daha önce peşin
ödeme tercihinde bulunan vatandaşlarımız isterlerse taksitli ödeme seçeneğine
de geçecekler. Bence içinde bulunduğumuz süreçte vatandaşlarımıza önemli bir
imkân getirmiş olduk.
Teşekkür
ediyorum.
BAŞKAN
– Bitti mi Sayın Bakan?
Peki,
teşekkür ederim Sayın Bakan.
ÖZGÜR
ÖZEL (Manisa) – Sayın Başkan…
BAŞKAN
- Sayın Özel…
VI.-AÇIKLAMALAR (Devam)
29.- Manisa Milletvekili Özgür Özel’in,
Maliye Bakanı Naci Ağbal’ın 446 sıra sayılı Kanun Tasarısı’na 25’inci madde
olarak yeni bir madde ihdasına dair önerge üzerinde yapılan soru-cevap işlemi
sırasındaki bazı ifadelerine ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan.
Sayın
Bakanı dikkatle dinledim, daha önce de benzer şeyler oldu. Maliye bakanları
teknik bakanlardır ve aslında böyle, biraz polemikten uzak durmaları da
beklenir bu Parlamentoda. Şimdi, biraz önce Değerli Kocaeli Milletvekilimizin
sorusunu dikkatle dinledim, soruda orduya hiçbir eleştiri yok, aksine orduyu
gözeten bir yaklaşım var. Bir millî ordunun başına bir başkomutan gelecek, o
başkomutan aynı zamanda bir partinin genel başkanı olacak. Meseledeki
çarpıklığa dikkat çeken, esaslı, nitelikli, öze yönelik bir eleştiri. Mesela, buna
içerik denetimi yapmaları sayın bakanların zaten usulden değil, “Bunu uygun
görmem, bunu bilmem ne yapmam.”, bunlar hele hele Maliye Bakanı durumunda olan
bir Hükûmet temsilcisine… 
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) - Her ne kadar kanunda imzası olsa da kendisinin, bu tip
değerlendirmeler yerine savunabilir ama mesela bu soruyu uygun görüp görmemek
içerik denetimine girer, bunu doğru bulmam açıkçası. (CHP sıralarından
alkışlar)
BAŞKAN
– Teşekkür ederim.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1. Türkiye Cumhuriyeti Emekli Sandığı
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/796) ile Plan ve Bütçe Komisyonu Raporu (S. Sayısı: 446)
(Devam)
BAŞKAN
– Madde üzerinde iki adet önerge vardır…
Bu
kanun maddesi anlaşmalı verilmedi mi sayın milletvekillerimiz?
SÜREYYA
SADİ BİLGİÇ (Isparta) – Kendi imzası var önergede. 
MEHMET
DOĞAN KUBAT (İstanbul) – Başkanım, verebilir efendim. 
BAŞKAN
- Sayın Özel, imzanız yok mu bu madde üzerinde? Önerge vermişsiniz de merak
ettim. 
ÖZGÜR
ÖZEL (Manisa) – Var efendim, olmaz mı. 
BAŞKAN
– Yine önerge mi veriyorsunuz?
ÖZGÜR
ÖZEL (Manisa) – Efendim tabii, tabii. Şimdi, söz konusu olan bir…
BAŞKAN
– Tamam, değiştirilmesini istediğiniz kısımlar var herhâlde, peki. 
ÖZGÜR
ÖZEL (Manisa) – Bu hâliyle uzlaştık, daha iyisini biz teklif ediyoruz, öbür
gruplar uzlaşmadı. 
BAŞKAN
– Keşke o zaman teklif etseydiniz Sayın Özel.
ÖZGÜR
ÖZEL (Manisa) – AK PARTİ Grubu altı ayı kabul ediyorsa…
BAŞKAN
– Peki, peki, Sayın Özel, tamam.
Okutuyorum
önergeleri:
Türkiye Büyük Millet Meclisi
Başkanlığına
Görüşülmekte olan ek maddenin geçici 1’inci maddeden
sonra gelmek üzere ilave ettiği geçici 2’nci maddesinin sonundaki “iade edilir”
ifadesinin “iade edilecektir” şeklinde değiştirilmesini arz ve teklif ederiz. 

 Özgür Özel  Mustafa
Hüsnü Bozkurt Fatma Kaplan Hürriyet
 Manisa Konya Kocaeli
 Hilmi Yarayıcı Hüseyin
Yıldız
 Hatay Aydın
Türkiye Büyük Millet Meclisi
Başkanlığına
Görüşülmekte olan kanun tasarısına 24’üncü maddeden
sonra gelmek üzere teklif edilen ek maddede düzenlenen geçici 2’nci maddenin
(2)’nci fıkrasındaki “dörder ay” ibaresinin “altışar ay” şeklinde
değiştirilmesini arz ve teklif ederiz. 

 Özgür Özel Fatma
Kaplan Hürriyet Ömer Fethi Gürer
 Manisa Kocaeli Niğde
 Nurhayat Altaca Kayışoğlu Oğuz
Kaan Salıcı Haluk Pekşen
 Bursa İstanbul Trabzon
BAŞKAN
– Okunan son önergeye Komisyon katılıyor mu?
PLAN
VE BÜTÇE KOMİSYONU ÜYESİ CEMAL ÖZTÜRK (Giresun) – Katılmıyoruz Sayın Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Trabzon Milletvekili Sayın Haluk Pekşen konuşacak. (CHP
sıralarından alkışlar)
Buyurun
Sayın Pekşen.
HALUK
PEKŞEN (Trabzon) – Sayın Başkan, saygıdeğer milletvekilleri; bundan birkaç ay
önce, yine bu kürsüde, yine partinizin bir düzenlemesiyle ilgili görüşlerimi
aktarmıştım. O zaman da OHAL’le birlikte iflas ertelemelerini yasaklıyordunuz.
Saygıdeğer milletvekilleri, o zaman şunu söylemiştim: Tam tersine, iflas
ertelemelerine ilişkin yeni bir düzenlemeye çok acil ihtiyaç var. 2001 yılında,
Türkiye ekonomik krize girdiğinde, o dönemdeki koalisyon hükûmetinin yaptığı en
doğru -biraz da gecikerek- iş İstanbul yaklaşımı adı verilen yeniden
yapılanmaya ilişkin düzenlemeydi. Sonra, partinizin iktidarıyla birlikte, 2006
yılında Anadolu yaklaşımı adında yeni bir düzenlemeye daha ihtiyaç duyuldu ve
doğruydu, yapılması gerekiyordu çünkü Türkiye'nin istihdama, sektörlerin ayağa
kalkmasına, borç yapılandırmasına, bankalarınsa sıkışmış finansmandan çıkmasına
ihtiyaç vardı ama bugün, 2017 yılında 2001’den, 2006’dan çok daha ağır
koşulların olmasına rağmen, özellikle yapmanız gereken bir yapılandırma
yasasını bugüne kadar Parlamentoya getirmediniz. Bakın, ortaya çıkan sonuç
sektörlerde çok ağır bir tahribata doğru gidiyor. Özellikle OHAL’le birtakım
iflas ertelemelerini yasaklamanız, arkasından bu FETÖ yapılanmasına ilişkin
icra takipleri, mahkeme kararlarının icra edilmesini yasaklamanızla birlikte
sektörlerde çok ciddi sıkıntılar ortaya çıktı. Bankalar alacaklarını
alamıyorlar, alacaklarını takip de edemiyorlar ama buna ilişkin lider bir banka
seçip borç yapılandırmasına ilişkin bir düzenleme de getirmediniz. Böyle olunca
finans piyasasında müthiş bir sıkışma var. Bunu daha fazla ötelemenizin hiçbir
anlamı yok. İstihdam giderek daralmakta, fabrikalar kapanmakta, Türkiye'nin 5
temel sektörü turizm, inşaat, tarım, müteahhitlik, otomobil ve tekstil
sektörünün tamamında büyük daralmalar var. Bu sektörlerin önünü açacak olan
bankalarsa kendi dertlerine düşmüşler, borç yapılandırması yapamıyorlar çünkü
Bankalar Kanunu’nun 160’ıncı maddesi Demokles’in kılıcı gibi başlarının
üzerinde dolaşıyor.
Sayın
Bakan, saygıdeğer milletvekilleri; bu konu siyasi bir polemik konusu yapılacak
durumda değildir. Bir an önce, ivedilikle bir İstanbul yaklaşımı gibi, Anadolu
yaklaşımı gibi borç yapılandırmasını bu Parlamentonun gündemine getirip
yasalaştırmamız gerekmektedir. Aksi hâlde -Komisyonda söylediğim gibi- iki ay
önce 7.400 olan firma şu anda 16 bin firmaya çıkmıştır. Bu, toplam istihdamın
yüzde 21’ine kadar çıkan bir sayıdır. Doğal olarak bu kadar istihdamı sokağa
dökecek bir tedbiri almamanızın Hükûmete ve ülkeye kaybettireceği ekonomiyi
hesaplamanızı tavsiye ederim. 
Burada
bir başka konunun da altını çizmek isterim: Bakınız, borç takibinde bankalara
sağlanmış olan son derece lakayıt bir düzenleme var. Bankalar bir tek alacağı
birçok mükerrer takip konusu yapabilmekteler ve buna ilişkin ne yazık ki bir yasaklama
bugüne kadar getirmediniz. İpoteği ayrı, çeki ayrı, bonoyu ayrı, sözleşmeyi
ayrı, kefaleti ayrı vesaire takibe koyuyorlar, 1 liralık alacak 5 liralık
alacak gibi gözüküyor ve sonra, tahsil aşamasına geldikleri zaman 5 ayrı
avukatlık ücreti, 5 ayrı icra ücreti vesaire isteniyor. Bunların hiçbirisi
doğru değildir, buna ilişkin derhâl müdahale etmenizi tavsiye ederim. 
Yine
Komisyonda söyledim, “Yapmayın, etmeyin.” dedik, çeke ceza getirdiniz. Dünyanın
hiçbir uygar ülkesinde çeke ceza hükümleri getirilmez. Çekin sözleşme olduğu
dünyanın bütün uygar ülkelerinde kabul edilmiş bir şeydir ama şimdi siz
getirdiniz. Şimdi sonuca bakalım: 2016 yılında 730.144 adet, 730.144 adet çek
karşılıksız kalmıştır. Şimdi soruyorum Sayın Bakan: 730.144 adet ceza davası demektir
bu, bunun devlete yükünü görüyor musunuz? Bu insanları cezaevine tıkmanın ne
demek olduğunu anlıyor musunuz? Bir de bu insanların çekleri niye karşılıksız
kaldı? İflas ertelemesine giden insandan alacağını alamayan insanın ne yapması
gerekiyor? Soruyorum size. Yurt dışındaki alacaklarını tahsil edemeyen
insanların bir de bunun üstüne üstlük cezaevine girmesi adalet sistemi
içerisinde hangi vicdana sığar? Bunu nasıl bir yasal düzenlemeyle izah
edebilirsiniz? Günlük, ileri görüşlü olmayan, spontane tedbirlerle ekonomiyi
yapılandırmanız mümkün değildir. 
Sayın
Bakan, ekonominin 5 temel sektörünün önünü açacak tedbirleri bugüne kadar
buraya getirmediniz. Sizi uyarmakla gerçekten dilimizde tüy bitti ama maalesef,
bunları bugüne kadar yapmadınız, bunun bedelini Türkiye ağır ödüyor, döviz
kurları bunun bir göstergesidir. 
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Pekşen. 
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.

Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte olan ek maddenin geçici 1’inci maddesinden
sonra gelmek üzere ilave ettiği geçici 2’nci maddenin sonundaki “iade edilir”
ifadesinin “iade edilecektir” şeklinde değiştirilmesini arz ve teklif ederiz. 
Hüseyin Yıldız (Aydın) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Aydın Milletvekili Sayın Hüseyin Yıldız konuşacak.
Buyurun
Sayın Yıldız. (CHP sıralarından alkışlar) 
HÜSEYİN
YILDIZ (Aydın) – Sayın Başkan, değerli milletvekilleri; hepinizi saygıyla
selamlıyorum. 
Değerli
arkadaşlar, borçların yeniden yapılandırılmasını devamlı yeniliyoruz. Yeniden
yapılandırılırken vatandaş ilk taksitini ödüyor maalesef, 2’inci ya da 3’üncü
taksitini ödeyemiyor çünkü on dört yıldan beri yaptığınız bu politikalar
yüzünden Türkiye’de üretim durdu; çiftçinin durumu ortada, esnafın durumu
ortada, sanayicinin durumu ortada. 
Şimdi,
bu durumlar varken bu vatandaş, bu sanayici, bu çiftçi, bu esnaf siftah
yapmazken nasıl vergisini ödeyecek? Düşünün, her vatandaşın cebinden Maliye 60
lirasını alıyor, dolaylı olarak 60 lirasını alıyor. Ben size bir hesap
söyleyeceğim yani Bakkal Hasan amcanın hesabını vereceğim: On dört yıldan beri
iktidardasınız. Ortalama bütçemiz 200 milyar dolar, Türkiye’nin bütçesi. 14’le
çarptığımız zaman 2 trilyon 800 milyar dolar yapıyor. 200 milyar dolar da
özelleştirmeden geldi, 3 trilyon dolar. 
Değerli
arkadaşlar, Türkiye Cumhuriyeti kurulduğundan beri yapılan bütün yatırımları
sattınız; fabrikaları sattınız, TÜPRAŞ’ı, PETKİM’i, TELEKOM’u, her şeyi
sattınız, 3 trilyon dolar vergi topladınız. Allah aşkına ya, bir tane TÜPRAŞ mı
yaptınız, bir tane PETKİM mi yaptınız, bir tane TELEKOM mu yaptınız, ne
yaptınız? Duble yollar yaptınız, 10 milyon işsiz insan yarattınız. 10 milyon şu
an işsiz var arkadaşlar. Ben iki saat geç İzmir’e gideyim ama işim olsun, işim.
Bana yol lazım değil, bana duble yol lazım değil; bana üretim lazım, bana
sanayi lazım, bana fabrika lazım. (CHP sıralarından alkışlar)
Değerli
arkadaşlar, inanın ki ben özellikle… Bu ülkenin her tarafı ateşlerle çevrilmiş,
terör sorunu var, işsizlik sorunu var ama maalesef, ne hikmetse bir anda tavşan
çıktı içinden, bir kanun geldi Anayasa değişikliği diye. Ee? Başkanlık sistemi.

Değerli
arkadaşlar, bu başkanlık, bir rejim değişikliğidir. Bunu alırsınız, kamuoyunun
önünde sivil toplum örgütleriyle tartışırsınız, Anayasa hukukçuları önünde
tartışırsınız, bütün muhalefet partileriyle bir iş birliği yaparak
tartışırsınız. Daha iki sene sonra uygulayacağınız bir yasayı neden apar topar
buraya getirdiniz? 
Bugün
dolar 4 lira diyoruz, anlamıyorsunuz. Rabia işareti yapıyorum, Rabia; dolar bu
oldu, Rabia oldu dolar. Bugün Türkiye’yi yüzde 50 maalesef yoksullaştırdık. 30
milyon işsiz insan var değerli arkadaşlar, 30 milyon açlık sınırı içinde
yaşayan insan var.
Gelin,
bu Anayasa paketini geri çekelim, oturalım bütün partiler, bu ülkenin
ekonomisini düzeltelim değerli arkadaşlar. (CHP sıralarından alkışlar)
Bugün
Suriye’nin parası bizden daha değerli oldu ya. İlk defa Türkiye Cumhuriyeti’nin
parası Suriye parasının önünde değer kaybetti. Utanmamız lazım. On dört yıldır
bu ülkeyi siz yönetiyorsunuz arkadaşlar. Sanki siz yönetmiyormuşsunuz gibi
çıkıyorsunuz “E işte, bu ülke, CHP…” Ya sizin başınıza ne gelse, bu Cumhuriyet
Halk Partisi yüzünden mi geliyor? (AK PARTİ sıralarından “Evet.” sesleri)
Değerli
arkadaşlar, bu işi bilmiyorsunuz, gerçekten bilmiyorsunuz veya bu ülkeyi, bu
halkı düşünmüyorsunuz siz; samimi söylüyorum düşünmüyorsunuz. Bakın, tekrar
ediyorum: Sayın Maliye Bakanı burada teknik bir adam, yıllardan beri takip
ediyoruz. 3 trilyon dolar vergi geldi, topladınız paraları. Ne yaptınız bu
paraları arkadaşlar, ne yaptınız yani? TÜPRAŞ mı kurdunuz Sayın Başkanım? Sayın
Bakanım, TÜPRAŞ mı kurdunuz?
MALİYE
BAKANI NACİ AĞBAL (Bayburt) – Faiz ödedik.
HÜSEYİN
YILDIZ (Devamla) – Ben Aydın Milletvekiliyim, inanın ki var ya, bir tane
yatırımınız yok, bir tane dahi yatırımınız yok. Hani “yol” filan diyorsunuz ya
-şu anki Başbakana, daha önceki Ulaştırma Bakanına, Komisyonda sordum
kendisine- araştırdım, on dört yılda, çevre yollar da dâhil olmak üzere otoyol
olarak 176 kilometre yol yapmışsınız. 
AHMET
SELİM YURDAKUL (Antalya) – Köprüler var, köprüler.
HÜSEYİN
YILDIZ (Devamla) – Evet, köprüler…
Değerli
arkadaşlar, bugün sizin yaptığınız İzmir-İstanbul Otoyolu’nu siz yapmıyorsunuz
ki, yap-işlet-devret modeli. 26 tane havaalanı yaptınız, siz mi yaptınız,
parayı bütçeden mi verdiniz? Hayır, yap-işlet-devret modeli yaptınız. Ne
yaptınız? (CHP sıralarından alkışlar, AK PARTİ sıralarından gürültüler)
Yani,
siz şimdi, kalktınız “3’üncü havaalanı” diye hava atıyorsunuz, devletin
bütçesinden mi yaptınız? Hayır, yap-işlet-devret modeli olarak yaptınız.
EJDER
AÇIKKAPI (Elâzığ) – Kıskanıyor musun? Yapılmasın mı?
HÜSEYİN
YILDIZ (Devamla) - Ha, ne yaptınız biliyor musunuz, ne yaptığınızı biliyor
musunuz? Devlet o iş adamlarına kefil oldu, yarın o parayı yine biz ödeyeceğiz,
gariban işçi, gariban memur ödeyecek. Kim ödeyecek?
Bu
vesileyle hepinizi saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Yıldız.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Sayın
milletvekilleri, böylece metne yeni bir madde eklenmiştir. 
Bir
karışıklığa mahal vermemek için, sıra sayısı metninin mevcut maddeleri
üzerinden görüşmelere devam ediyoruz. Kanun yazımı sırasında madde numaraları
Başkanlıkça teselsül ettirilecektir.
25’inci
maddede üç adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 446 sıra sayılı Emekli Sandığı Kanunu
ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı’nın 25’inci maddesiyle eklenen geçici 71’inci maddesinin son
fıkrasının aşağıdaki şekilde değiştirilmesini arz ve teklif ederiz.

 Mustafa Kalaycı İsmail
Faruk Aksu Mevlüt Karakaya
 Konya İstanbul Adana
 Emin Haluk Ayhan Deniz
Depboylu Arzu Erdem
 Denizli Aydın İstanbul
“Bu maddenin uygulanmasına ilişkin usul ve esaslar
Çalışma ve Sosyal Güvenlik ve Maliye Bakanlıkları ile Maliye Bakanlığı ve
Hazine Müsteşarlığının görüşleri alınarak Kurum tarafından belirlenir.”
Türkiye Büyük Millet Meclisi
Başkanlığına
Görüşülmekte olan 446 sıra sayılı Türkiye Cumhuriyeti
Emekli Sandığı Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı’nın 25’inci maddesiyle 31/5/2006
tarihli ve 5510 sayılı Sosyal Sigortalar ve Genel Sağlık Sigortası Kanunu’na
eklenen geçici madde 71’in son fıkrasının aşağıdaki şekilde değiştirilmesini
arz ve teklif ederiz.
Saygılarımızla.

 Kadim Durmaz Bihlun
Tamaylıgil Musa Çam
 Tokat İstanbul İzmir
 Utku Çakırözer Lale
Karabıyık Zekeriya Temizel
 Eskişehir Bursa İzmir
 Mehmet Bekaroğlu  İstanbul
“Bu maddenin uygulanmasına ilişkin usul ve esaslar
Çalışma ve Sosyal Güvenlik Bakanlığı, Maliye Bakanlığı ve Hazine Müsteşarlığı
tarafından yapılan hesaplama ve yükler dikkate alınmak suretiyle Kurum
tarafından belirlenir."
Türkiye
Büyük Millet Meclisi Başkanlığına
Görüşülmekte olan 446 sıra sayılı Kanun Tasarısı’nın
25’inci maddesinin tasarı metninden çıkarılmasını arz ve teklif ederiz.
 Ahmet Yıldırım Mehmet
Emin Adıyaman Osman Baydemir
 Muş Iğdır Şanlıurfa
 Mahmut Toğrul Berdan
Öztürk
 Gaziantep  Ağrı


BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım. 
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım. 
BAŞKAN
– Önerge üzerinde Gaziantep Milletvekili Sayın Mahmut Toğrul konuşacak. 
Buyurun
Sayın Toğrul. (HDP sıralarından alkışlar)
MAHMUT
TOĞRUL (Gaziantep) – Teşekkürler Sayın Başkan. Değerli milletvekilleri, bu
vesileyle Genel Kurulu saygıyla selamlıyorum. 
Değerli
milletvekilleri, yapılan bu düzenlemeyle Sosyal Sigortalar ve Genel Sağlık
Sigortası Kanunu’na geçici bir madde eklenmek suretiyle, işverenin sigorta yükü
azaltılmaya çalışılmaktadır. Şimdiye kadar, aslında bunlar ve benzeri,
özellikle işverene yönelik birçok avantaj getiren, böyle kanunlar getirmeye
çalışıldı ama bunlar, işverene yönelik bu iyileştirmeler yapılırken maalesef
çalışanlar, işçiler, emekçiler hep ihmal edildi. 
Değerli
milletvekilleri, bugün işçinin üzerindeki sigorta prim yükü yüzde 19,5’tur.
Bundan en ufak bir indirim yapılmamaktadır ve yine, işçiler her gün, özellikle
çalışma koşullarından kaynaklı olarak yaşamlarını yitiriyorlar ve zor
koşullarda yaşamlarını idame ettirmeye çalışıyorlar.
Değerli
arkadaşlar, işverene yönelik “istihdamı artırma” adı altında bu iyileştirmeler
yapılırken maalesef işçi, emekçi, hep ihmal edildi, ihmal edilmeye devem ediliyor.
Ancak, şunu söylemek gerekir ki bu tür iyileştirmelerle ekonominin genel olarak
iyileşebilmesi ve yatırım ortamının düzeltilebilmesi için önce ülkedeki
koşulların gerçekten yatırım yapılabilir hâle getirilmesi gerekir. 
Bugün
ülkemizde, içeride savaş, dışarıda savaş politikası yürütülmekte ve bugün
ülkemiz KHK’larla olağanüstü bir süreçle yönetilmektedir yani deyim yerindeyse
siyasi istikrarsızlık, ekonomik istikrarsızlık ve yönetim kriziyle karşı
karşıyadır ve böylesi bir dönemde kimse kendisini güvende görmemektedir. Bugün,
belediye başkanları tutuklu, bu Parlamentonun üçüncü siyasi partisinin eş genel
başkanları, milletvekilleri ve grup başkan vekilleri tutuklu, işverenler
iktidar aleyhine bir cümle dahi etme cüretini kendilerinde görememektedirler ve
kendilerinin ne zaman, nasıl bir ekonomik müdahaleyle karşı karşıya
kalacaklarını düşünüyorlar, düşünmek zorunda bırakılıyorlar.
Değerli
arkadaşlar, Hükûmet tam da böylesi olağanüstü koşullarda, bir de rejim
değişikliğini gündeme getiren bir Anayasa değiştirme süreci başlatmış durumda.
Böyle sivil bir süreçte, deyim yerindeyse, tüm Hükûmet yetkilileri bu
koşullarda her konuştuğunda, maalesef, döviz kurları altüst olmakta, Türk
lirası bugün dünyanın en fazla değer kaybeden para birimi olmaya devam ediyor.
Tüm işverenlere yönelik… İstihdamı artırmaya yönelik çabalar… Maalesef, giderek
işsizliğin arttığı ve bugün en zirve yaptığı bir süreçle karşı karşıyayız.
Bugün işsizlik rakamları yüzde 11,8; reel olarak açıklanan rakamlar.
Değerli
arkadaşlar, böylesi bir ortamda, siz yatırımcı olsanız, acaba böyle bir
koşulda, bu koşulları yaşayan bir ülkede gerçekten yatırım yapmak ister
misiniz? Her gün insanlarının kendilerini güvende hissetmediği, her gün
başlarının belaya girebileceği, her gün gözaltına alınabileceği ya da iş yerine
müdahale edilebileceği bir koşulda insanlar nasıl yatırım yapacak? Önünü
göremeyen bir durumla karşı karşıya.
Değerli
arkadaşlar, bu kadar işverene yönelik çalışmanıza rağmen bugün işverenler en
basit girdilerini dahi, örneğin, elektrik faturalarını dahi ödeyemez duruma
gelmişlerdir. En son, Gaziantep’te, bakın, orta işletmeler elektrik
faturalarını ödeyemedikleri için ticaret odasına, sanayi odasına başvuruyorlar
ve bugün yaptığımız düzenlemeye benzer bir düzenlemenin elektrik faturaları
için yapılmasını rica ediyorlar odalardan ama maalesef odalar “Hayır, biz
iletiriz, siz Ankara’ya gitmeyin.” telkininde bulunuyorlar. Yani, herkesin
kendisini güvensiz gördüğü böylesi bir ortamda ve biz üstüne üstlük bir de
rejim değişikliğini tartıştığımız böylesi bir dönemde Hükûmet adına kim
konuşursa konuşsun 18 maddelik Anayasa değişikliği taslağının burada her
maddesi değiştirildiğinde doların kurunun 10 kuruş arttığı süreci yaşıyoruz.
Bu
vesileyle, Genel Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Toğrul.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye
Büyük Millet Meclisi Başkanlığına
Görüşülmekte olan 446 sıra sayılı Türkiye
Cumhuriyeti Emekli Sandığı Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 25’inci
maddesiyle 31/5/2006 tarih ve 5510 sayılı Sosyal Sigortalar ve Genel Sağlık
Sigortası Kanunu’na eklenen geçici madde 71’in son fıkrasının aşağıdaki şekilde
değiştirilmesini arz ve teklif ederiz. 
Lale Karabıyık (Bursa) ve arkadaşları
“Bu
maddenin uygulanmasına ilişkin usul ve esaslar Çalışma ve Sosyal Güvenlik
Bakanlığı, Maliye Bakanlığı ve Hazine Müsteşarlığı tarafından yapılan hesaplama
ve yükler dikkate alınmak suretiyle Kurum tarafından belirlenir.”
BAŞKAN
– Komisyon okunan önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Bursa Milletvekili Sayın Lale Karabıyık konuşacak.
Buyurun
Sayın Karabıyık. (CHP sıralarından alkışlar)
LALE
KARABIYIK (Bursa) – Sayın Başkan, değerli milletvekilleri; evet, iki haftadır
koştura koştura başkanlık sistemi telaşına düşmüş durumdayız maalesef. Üstelik
öyle bir koşturuyoruz ki sanki Türkiye’nin başka hiçbir sorunu yok çözecek, ya
görmezden geliyorsunuz veya sorunlardan çok daha önemli olan başkanlık sistemi
telaşı ağır basıyor. 
En
ilginç olanı da şu: Vatandaşa sanki bir sihirli değnekmiş gibi anlatılıyor
başkanlık sistemi; terörü bitirecek, ekonomik sorunları çözecek, işsizlik
kalmayacak, yoksulluk bitecek, dış politikadaki sorunlarımız çözülecek, sanki
bir sihirli değnek değecek. 
Peki,
siz gerçekten buna inanıyor musunuz değerli vekiller? Siz, iktidar partisi
vekilleri, buna inanıyor musunuz yoksa inanmak mı istiyorsunuz? (AK PARTİ
sıralarından “İnanıyoruz.” Sesleri) Belki siz de inanmıyorsunuz, söylemek
istiyorsunuz, dilinizin ucuna geliyor ama ya sizi gruptan dışlarlarsa ya bir
daha vekil olamazsanız ya işinizden olursanız. Yani bunda aslında samimi olmak
lazım çünkü değerli vekiller, bu kadar şehit verdiğimiz, gazilerin kan döktüğü,
Mustafa Kemal Atatürk’ün bütün dünyaya örnek olarak kurduğu cumhuriyeti
oyunuzla feda etmek aşamasındasınız. 
Maalesef,
başkanlık sistemi temiz kalpli vatandaşa anlatılırken öyle bir anlatılıyor ki
terör bitecek gibi. Eğer terörü çözmekte samimi olsaydınız, zaten önce çözüp,
sorunları bitirip, sonra böyle bir telaşa düşerdiniz. 
Bakın,
ben, çevremde vatandaşlara ne düşündüklerini soruyorum. “evet” vereceğini
söyleyenlere sebeplerini sorduğumda şöyle söylüyorlar: ‘“Terörü bitirecek.’
diyorlar sayın vekilim, ne yapalım, öyle diyorlar, belki bitirirler.” Yine
“evet” verecek başkasına soruyorum, diyor ki: “Korkuyorum, ya çoluğum çocuğum
işsiz kalırsa ya evet demediğimi fark ederler de tutuklarlarsa.” Bakın, öyle
bir korku oluşmuş ki. 
EJDER
AÇIKKAPI (Elâzığ) – Hadi ya, yapmayın. 
LALE
KARABIYIK (Devamla) – Maalesef… 
Siz
de kulak verin onlara, her “evet” diyenin inanarak verip vermediğini
vicdanınızla lütfen bir tartın sayın vekiller. 
Şu
anda, KHK’lar var, OHAL süreci var. OHAL ortamında dünyanın hiçbir yerinde
Anayasa tartışılmaz çünkü anayasal kamuoyu oluşmuş değildir.
Bakın,
sizin gerçekten inandığınızı düşünmüyorum. Vatandaş korku içerisinde. Yani
böyle bir sağlıklı zemin yok Anayasa hazırlama süreci içerisinde.
Sayın
vekiller, biz geleceğe bir vebal taşıyoruz omuzlarımızda. Şimdi, düşünün,
yıllar geçecek ve torunlarınızı dizinize oturtacaksınız, kucağınıza
alacaksınız, torununuz size diyecek ki: “Dedeciğim, cumhuriyet ne demek?” Siz
ona cumhuriyeti anlatacaksınız ama özlemle anlatacaksınız. “Peki, dedeciğim, ne
oldu şimdi cumhuriyete?” diyecek, “Evladım, biz oylarımızla cumhuriyeti ortadan
kaldırdık, yerine başkanlık sistemini getirdik.” diyeceksiniz.
MEHMET
METİNER (İstanbul) – Demokrasiyle taçlandırıyoruz.
LALE
KARABIYIK (Devamla) – “Peki, dedeciğim, egemenlik kayıtsız şartsız milletindi,
ne oldu?” diyecek, “Evladım biz artık ‘Egemenlik kayıtsız şartsız milletindir.’
demiyoruz, bir kişinin eline teslim ettik.” diyeceksiniz.
EJDER
AÇIKKAPI (Elâzığ) – Kendi adınıza konuşun, kendi adınıza konuşun.
LALE
KARABIYIK (Devamla) – Sayın vekiller, maalesef inanmıyorsunuz, siz de buna
inanmıyorsunuz.
EJDER
AÇIKKAPI (Elâzığ) – Kendi adınıza konuşun, kendi adınıza konuşun.
METİN
GÜNDOĞDU (Ordu) - Bak, arkada ne yazıyor?
BAŞKAN
– Sayın milletvekilleri, lütfen.
LALE
KARABIYIK (Devamla) – Neden? Benim konuşmam sizi niye rahatsız ediyor,
vicdanınızla mı baş başa kalıyorsunuz acaba?
EJDER
AÇIKKAPI (Elâzığ) – Kendi adınıza konuşun, bir grup adına konuşmayın.
LALE
KARABIYIK (Devamla) – Vicdanınızla mı baş başa kalıyorsunuz? Neden bu kadar
rahatsızlık duyuyorsunuz sayın vekiller? Oysa yıllar geçtikten sonra sevgili
torunlarınıza “Cumhuriyet benim oylarımla korundu, cumhuriyete ben sahip çıktım
evladım, sevgili torunum, bundan sonra da sen sahip çıkmaya devam edeceksin.”
demenin gururunu yaşamanızı isterdim sevgili vekiller. Siz “millî irade”
diyorsunuz; peki, o millî iradeye önem veriyorsunuz da millî iradenin seçtiği
Başbakanı da siz görevden aldınız. İşinize geldiğinde millî irade var, işinize
geldiğinde millî irade maalesef yok oluyor. (CHP sıralarından alkışlar)
“Millete
gideceğiz.” diyorsunuz, millete niye gidiyorsunuz, millete gittiğiniz şey ne
biliyor musunuz? Egemenliği kayıtsız şartsız milletin elinden almak ve bir
kişiye vermek için, milletin elinden almak için millete gidiyorsunuz.
METİN
GÜNDOĞDU (Ordu) - Millet seçecek, millet.
EJDER
AÇIKKAPI (Elâzığ) – Milletten korkmayın, bu olmaz.
LALE
KARABIYIK (Devamla) - Evet, lütfen, torunlarınıza gururla “Cumhuriyeti ben
korudum evladım, bundan sonra da sen korumaya devam edeceksin.” demeyi lütfen
kendinize nasip edin. (CHP sıralarından alkışlar)
BAŞKAN
– Teşekkür ederim Sayın Karabıyık.
MEHMET
NACİ BOSTANCI (Amasya) – Sayın Başkanım…
BAŞKAN
– Buyurun Sayın Bostancı.
MEHMET
NACİ BOSTANCI (Amasya) – Sadece kayıtlara geçsin diye söylüyorum: Hanımefendi
aslında akademisyen, buna uygun bir muhakemeyle eleştiriler yapılmasını
beklerdik; şu konuşma bizde hayal kırıklığı yaratmıştır mantığı, muhakemesi,
örnekleri itibarıyla. 
ERKAN
AKÇAY (Manisa) – Zırcahil biri ya.
MEHMET
NACİ BOSTANCI (Amasya) – İşte, “Başkanlığı getireceksiniz, cumhuriyet gidecek.”
vesaire. Teklifi bir kez daha okumasını salık veririz her şeyden önce. 
LALE
KARABIYIK (Bursa) – Ben çok iyi okudum.
BURCU
KÖKSAL (Afyonkarahisar) – Biz çok iyi okuduk, bence siz okumamışsınız.
MEHMET
NACİ BOSTANCI (Amasya) – Öte yandan, son derece cinsiyetçi bir dili var,
kınıyorum. (CHP sıralarından gürültüler)
LALE
KARABIYIK (Bursa) – Hayır.
MEHMET
NACİ BOSTANCI (Amasya) – Burada sadece dedeler kalmayacak…
LALE
KARABIYIK (Bursa) – Dedeler de var, anneanneler de var, babaanneler de var.
MEHMET
NACİ BOSTANCI (Amasya) – …nineler de kalacak, onlara da torunları bir şeyler
söyleyecektir.
Saygılarımla.
(AK PARTİ sıralarından alkışlar) 
BAŞKAN
– “Dedeler” de, bu benim de dikkatimi çekti, “Nineler niye yok?” diye düşündüm
ama söylemedim, siz tercüman oldunuz Sayın Bostancı.
ÖZGÜR
ÖZEL (Manisa) – Efendim, öncelikle şunu söyleyelim: Adalet ve Kalkınma Partisi
Grup Başkan Vekilinin, kim kullanırsa kullansın, dili sürçse falan, bir
cinsiyetçi dile itiraz etmesi önemli bir şeydir. (CHP sıralarından “Bravo!”
sesleri, alkışlar) Ama Lale Karabıyık’ın oradaki vermeye çalıştığı mesaj şudur:
Hiçbir kadın milletvekilinin bu teklife “evet” demeyeceğini düşünüyor, o yüzden
“dedeler” kalıyor.
LALE
KARABIYIK (Bursa) – Aynen öyle. 
BAŞKAN
– Sayın Özel, bugün çok esprili bir gündesiniz.
ÖZGÜR
ÖZEL (Manisa) – Çok teşekkür ederim iltifatınız için.
Bunun
dışında, Sayın Bostancı’nın “mantık ve muhakeme yönünden daha kuvvetli bir
konuşma” diye söylediği kısım aslında kürsüden cevap verilecek bir sataşma ve
aslında hakaret niteliğindedir ama bu tespitimizle ve Lale Hanım’ın bu
düşünceleriyle tutanaklara geçtikten sonra şimdilik kürsü hakkını
kullanmıyoruz.
Teşekkür
ederim.
BAŞKAN
– Peki, teşekkürler.
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı…
MEHMET
NACİ BOSTANCI (Amasya) – Lale Hanım meramını bu kadar güzel anlatsaydı Özgür
Bey’in şerhine ihtiyaç kalmazdı.
Saygılarımla.
(AK PARTİ sıralarından alkışlar) 
BAŞKAN
– Önergeyi oylarınıza…
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama istiyoruz Sayın Başkan.
BAŞKAN
– …sunacağım, yoklama talebi var.
Sayın
Özel, Sayın Karabıyık, Sayın Köksal, Sayın Gürer, Sayın Hürriyet, Sayın
Yedekci, Sayın Tanal, Sayın Tümer, Sayın Çamak, Sayın Arslan, Sayın Yarayıcı,
Sayın Salıcı, Sayın Sarıhan, Sayın Kayışoğlu, Sayın Gaytancıoğlu, Sayın
Özdemir, Sayın Topal, Sayın Durmaz, Sayın Bayır, Sayın Ağbaba.
Yoklama
için iki dakika süre veriyorum ve süreyi başlatıyorum.
(Elektronik
cihazla yoklama yapıldı) 
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1. Türkiye Cumhuriyeti Emekli Sandığı
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/796) ile Plan ve Bütçe Komisyonu Raporu (S. Sayısı: 446)
(Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
ÖZGÜR
ÖZEL (Manisa) – Sayın Başkanım…
BAŞKAN
– Diğer önergeyi okutacağım, Sayın Özel’i dinledikten sonra.
ÖZGÜR
ÖZEL (Manisa) – Çok teşekkür ederim.
İlk
kez bir yoklamanın tutmasını istedim çünkü oturum kapanırsa yeni oturum için bu
kez söz hakkımız yanabilirdi. Biz, tabii, bir jest yaptık, aslında hemen cevap
verilecek sözler söylenmesine rağmen, “muhakemesi düşük konuşma” falan, ama
Sayın Bostancı kalktı, “Hatip meramını anlatabilseydi Özgür Bey’e gerek
kalmazdı.” deyince, buna cevap zarureti, hem de şiddetle ve kaçınılmaz bir
şekilde doğdu efendim, Lale Hanım cevap hakkını kullanacak müsaadenizle. 
BAŞKAN
– Peki, buyurun Sayın Karabıyık.
Yerinde
kullanacak herhâlde.
ÖZGÜR
ÖZEL (Manisa) – Hayır, kürsüden iki dakika efendim.
BAŞKAN
– Peki. (CHP sıralarından alkışlar)
Sayın
Karabıyık, iki dakika…
MEHMET
NACİ BOSTANCI (Amasya) – Sayın Başkan…
ÖZGÜR
ÖZEL (Manisa) – Hatip kürsüde, sonra…
IX.- SATAŞMALARA İLİŞKİN KONUŞMALAR (Devam)
6.- Bursa Milletvekili Lale Karabıyık’ın,
Amasya Milletvekili Mehmet Naci Bostancı’nın, yerinden sarf ettiği bazı
ifadeleri sırasında şahsına sataşması nedeniyle konuşması 
LALE
KARABIYIK (Bursa) – Evet, sayın vekiller ve Sayın Grup Başkan Vekili… (AK PARTİ
sıralarından gürültüler)
İsterseniz,
dinlerseniz konuşayım. 
BAŞKAN
– Siz hitap edin Genel Kurula, ben milletvekillerine gerekli ihtarda bulunurum
Sayın Karabıyık.
LALE
KARABIYIK (Devamla) – Ben her zaman meramımı anlatmayı bildim, ben meramımı
anlattım da siz başka türlü anlamak ve hata bulmak istediniz. Dedelerden
bahsederken onun içerisinde anneannelerin, babaannelerin olduğunu sizler de çok
iyi biliyorsunuz, ama önce şunu söyleyeyim: Bir kere çok rahatsız olduğunuza
memnun oldum, demek ki vicdanınızla baş başa kaldınız.
İkincisi
de şu: Ben kadınların cumhuriyete sahip çıkacağı beklentisindeyim. Her şeyden
önce kadınların cumhuriyete sahip çıkacağını biliyorum. (CHP sıralarından
alkışlar) Böyle olması gerektiğini düşünüyorum. O kadınlar kağnıyla Kurtuluş
Savaşı’nda erzak taşıdılar, biliyorsunuz, Kurtuluş Savaşı’nın kahramanları
kadınlardı. Herhâlde bunu bir gün aklınıza getirirsiniz ve vicdanınızla baş başa
kalırsınız diye düşünüyorum. 
METİN
GÜNDOĞDU (Ordu) – O kadınlar inançları yüzünden bu Meclisten atılırken hiç
konuşmadınız. 
LALE
KARABIYIK (Devamla) – Bir diğeri, dedelerin torunları olduğu gibi tabii ki
anneanneler, babaanneler de olacak. Bu hepimizin vebali. Bu cümlemin içerisinde
olduğunu sizler de çok iyi biliyorsunuz ama demek ki başka bir hata
bulamadınız, buradan eleştirdiniz ve iyi ki kızdınız.
EJDER
AÇIKKAPI (Elâzığ) – Tutanaklara geçsin diye. 
LALE
KARABIYIK (Devamla) – Çok sevindim çünkü vicdanınızla baş başa kaldığınızı çok
net görüyorum.
ABDULLAH
NEJAT KOÇER (Gaziantep) – Ya, ne alakası var? 
LALE
KARABIYIK (Devamla) – Ama yıllar geçtiği zaman vicdanınızla işte o zaman baş
başa kalacaksınız, diyeceksiniz ki: “Bu yanlış kararda maalesef benim de oyum
var, benim de imzam var.” 
METİN
GÜNDOĞDU (Ordu) – Yanlış bir karar değil, Türkiye için.
MEHMET
METİNER (İstanbul) – Biz şeref duyarız. 
LALE
KARABIYIK (Devamla) – Nasıl bir anlaşmayla aranızda bu teklifi getirdiğinizi
bilmiyorum. Belki de o anlaşmayı -aranızdaki anlaşmayı- hiçbir zaman
bilemeyeceğiz biz ama bu tarihî bir hatadır, bunu çok iyi biliyorum. Ben bugün
biliyorum ama siz biraz geç öğreneceksiniz, geç anlayacaksınız ve belki pişman
olacaksınız. 
Teşekkür
ederim. (CHP sıralarından alkışlar) 
BAŞKAN
– Teşekkür ederim.
FATMA
KAPLAN HÜRRİYET (Kocaeli) – Cumhuriyet, “evet” diyenlere de lazım olacak, bu
cumhuriyet “evet” diyenlere de lazım olacak gün gelecek. 
OSMAN
AŞKIN BAK (Rize) – Cumhuriyete biz de sahip çıkıyoruz, en fazla.
BAŞKAN
– Sayın milletvekilleri… Sayın milletvekilleri… Kolay gelsin. 
OSMAN
AŞKIN BAK (Rize) – En fazla biz sahip çıkıyoruz cumhuriyete. 
BURCU
KÖKSAL (Afyonkarahisar) – Belli oluyor, belli oluyor ne kadar sahip çıktığınız.
Tartışmaya siz açıyorsunuz, siz tartışıyorsunuz. 
OSMAN
AŞKIN BAK (Rize) – En fazla biz sahip çıkıyoruz. 
BAŞKAN
- Bu cumhuriyete, Kurtuluş Savaşı’na kadınlar da, erkekler de sahiptir, bütün
Türkiye sahiptir. Lütfen... 
OSMAN
AŞKIN BAK (Rize) – Bravo! Başkanım, en fazla cumhuriyete biz sahip çıkıyoruz. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1. Türkiye Cumhuriyeti Emekli Sandığı
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/796) ile Plan ve Bütçe Komisyonu Raporu (S. Sayısı: 446)
(Devam)
BAŞKAN - Diğer önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 446 sıra sayılı Emekli Sandığı Kanunu
ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı’nın 25’inci maddesiyle eklenen geçici 71’inci maddesinin son
fıkrasının aşağıdaki şekilde değiştirilmesini arz ve teklif ederiz. 
Mustafa
Kalaycı (Konya) ve arkadaşları
“Bu
maddenin uygulanmasına ilişkin usul ve esaslar Çalışma ve Sosyal Güvenlik ve
Maliye Bakanlıkları ile Maliye Bakanlığı ve Hazine Müsteşarlığının görüşleri
alınarak Kurum tarafından belirlenir.”
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkan.
BAŞKAN
– Önerge üzerinde Konya Milletvekili Sayın Mustafa Kalaycı konuşacak.
Buyurun
Sayın Kalaycı. (MHP sıralarından alkışlar)
MUSTAFA
KALAYCI (Konya) – Sayın Başkan, değerli milletvekilleri; hepinizi saygılarımla
selamlıyorum.
Görüştüğümüz
maddede, işverenlere 2016 yılında başlatılan asgari ücret desteğinin 2017
yılında da devam ettirilmesi öngörülmektedir. Bu desteğin bu yıl da esnaf,
çiftçi ve muhtarlarımızı kapsamaması, yine haksızlıktır, eşitsizliktir.
Hükûmete soruyorum: Mahalle muhtarları aylık 613 liralık, köy muhtarları aylık
490 liralık SGK primini nasıl ödeyecekler? Aldıkları aylığın yarısı prime
gitmektedir. Bu itibarla, sosyal güvencesi olmayan muhtarlarımızın sigorta
primleri mutlaka devlet tarafından karşılanmalıdır.
Hükûmete
yine soruyorum: Borç ve faiz tuzağına düşürdüğünüz; tarlasına, bahçesine ipotek
koydurduğunuz çiftçimiz aylık 490 liralık SGK primini nasıl ödeyecek? 
Yine
soruyorum: Ayda 613 lira, yılda 7.370 lira SGK primini ödeyebilecek kaç esnaf
vardır? Özellikle küçük esnafımız bunun altından nasıl kalkabilecektir?
Bakınız,
biraz önceki konuşmamda da söyledim; 2016 Ekim ayı itibarıyla SGK’ya kayıtlı
sigortalı sayısı bir yılda esnaf BAĞ-KUR’luda 68 bin, çiftçi BAĞ-KUR’luda 84
bin kişi azalmıştır. Niçin? Çünkü, çalışmayı, işini bırakmak zorunda kalanların
yanı sıra, yüksek düzeye çıkan primlerini ödeyemeyenlerden kayıt dışına
çıkışlar söz konusudur. Mevcut primlerini ödeyemeyen esnaf ve çiftçiler sağlık
hizmeti alamaz hâle düştüğü için Bakanlar Kurulu kararlarıyla kamu sağlık
hizmetlerinden ücretsiz yararlanabilmeleri imkânı verilmiştir. Bu durum bile
esnafımızın ve çiftçimizin ne hâllere düşürüldüğünü açık bir şekilde
göstermektedir. Eşitliğe sığmayan, haksız ve ayrımcı uygulamalara son
verilmeli, esnaf, çiftçi ve muhtarlarımıza da prim desteği verilmesine yönelik
değişiklik mutlaka yapılmalıdır. Esnafın ve çiftçinin vergi ve prim oranlarında
indirime gidilmelidir. Ayrıca, borçlarından bunalan esnaf ve çiftçimizi borç ve
faiz sarmalından kurtaracak politikalar bir an önce uygulamaya konulmalıdır. 
Ekonomik
sıkıntılardan dolayı ticaret ve meslek erbabımız, çiftçimiz ve esnafımız ciddi
sorunlarla karşı karşıya kalmıştır. Geçen ay 15 bin KOBİ’ye sunulan faizsiz
kredi için 245 bin başvuru olmuştur. Sayın Başbakan, müracaat edip şartları
tutan her esnafa 2017 yılında 50 bin liralık kredinin verileceğini
açıklamıştır. Bu söz lafta kalmamalı, uygulamaya hemen başlanmalıdır. 
Ayrıca,
faizsiz krediler, adamı olana değil, ihtiyacı olana verilmelidir. İhtiyacı olan
tüm esnaf ve sanatkârların faizsiz krediden yararlandırılması piyasalara ve
ekonomiye de önemli katkı sunacaktır. 
KOSGEB’in
faizsiz kredi imkânı tüm esnafımızı kapsamalıdır. Bakınız, kahveciler esnafı,
KOSGEB kredilerinden mevzuat nedeniyle yararlanamadığını söylüyor. Kahveci
esnafımızın da bu kredilerden yararlanabilmesi için çözüm bulunmalıdır. 
Ayrıca,
faizsiz kredilerden esas yararlanması gereken, işletme sermayesi
yetersizliğinden kıvranan, borç yükü altında işini çeviremeyen esnaf ve
KOBİ’ler olmalıdır. Esnaf, bankaların kara listeleri nedeniyle krediye ulaşmada
sıkıntı yaşamaktadır. Geçmişte müteaddit defalar sicil affı çıkarıldığı hâlde
buna uyulmamıştır. Bu tasarıda sicil affına yönelik düzenleme bulunmakla
birlikte, bunun da yine kâğıt üzerinde kalacağı endişesi hâkimdir. Esnafın yine
hayal kırıklığına uğramaması için gerçekçi ve uygulanabilir bir sicil affı
düzenlenmelidir. 
Milliyetçi
Hareket Partisi olarak daha önce öngördüğümüz esnaf işsizlik fonu kurulması
konusunda Hükûmetin çalışma yapmasından esnafımız adına memnunuz. Sigortalı
çalışanlar işsiz kaldığı zaman İşsizlik Sigortası Fonu’ndan ödenek alarak
geçimlerine katkı sağlarken esnafımız dükkânı kapanınca açıkta kalmaktadır. Bu
durumdaki esnaf ve sanatkârımıza da işsizlik ödeneği verilmesini sosyal devlet
anlayışının bir uygulaması olarak görüyoruz.
Teşekkür
ediyor, saygılar sunuyorum. (MHP sıralarından alkışlar)
BAŞKAN
– Teşekkür ederim Sayın Kalaycı.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
26’ncı
maddede üç adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 446 sıra sayılı Emekli Sandığı Kanunu
ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı’nın 26’ncı maddesiyle eklenen geçici madde 72’nin birinci
fıkrasının son cümlesinin aşağıdaki şekilde değiştirilmesini arz ve teklif
ederiz.

İsmail Faruk Aksu Mustafa
Kalaycı Mevlüt Karakaya
 İstanbul Konya Adana
 Emin Haluk Ayhan Deniz
Depboylu Arzu Erdem
 Denizli Aydın İstanbul
 Mustafa Mit 
 Ankara
"Bu maddenin uygulamasında 2016, 2017 ve 2018 yılı
içerisinde ilk defa bu Kanun kapsamında alınan işyerleri İçin sigorta
primlerini yasal süresinde ödeme şartı aranmaz."
Türkiye Büyük Millet Meclisi
Başkanlığına
Görüşülmekte olan 446 sıra sayılı Türkiye Cumhuriyeti
Emekli Sandığı Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı’nın 26’ncı maddesinin aşağıdaki
şekilde değiştirilmesini arz ve teklif ederiz.

Bihlun Tamaylıgil Kadim
Durmaz Mehmet Bekaroğlu
 İstanbul Tokat İstanbul
 Musa Çam Zekeriya
Temizel Lale Karabıyık
 İzmir İzmir Bursa
 Utku Çakırözer
 Eskişehir
MADDE 26- 5510 sayılı Kanuna aşağıdaki geçici madde
ilave edilmiştir.
“"GEÇİCİ MADDE 72- Bu Kanunun 4 üncü maddesinin
birinci fıkrasının (a) bendinde belirtilen sigortalıları çalıştıran özel sektör
işverenlerinden, 2016 yılı Aralık ayı için geçici 68 inci, 2017 yılı Ocak ve
Şubat ayları için geçici 71 inci madde kapsamında Hazine katkısına müstahak
olanların, anılan maddeler uyarınca Hazine katkısı hesabında ilgili aylarda
dikkate alınacak prim ödeme gün sayısının günlük 60 TL ile çarpımı sonucu
bulunacak sigorta primine esas kazanç tutarı üzerinden hesaplanacak 2016 yılı
Aralık, 2017 yılı Ocak ve Şubat aylarına ait sigorta prim tutarlarını,
sırasıyla 2017 yılı Ekim, Kasım ve Aralık ayları içerisinde Kurumca
belirlenecek tarihe kadar ödemeleri halinde bu aylara ilişkin primler süresinde
ödenmiş sayılır. Bu maddenin uygulamasında, 2016 ve 2017 yılı içerisinde ilk
defa bu Kanun kapsamına alınan işyerleri için sigorta primlerini yasal
süresinde ödeme şartı aranmaz.
Bu maddenin uygulanmasına ilişkin usul ve esaslar
Kurumca belirlenir."
Türkiye Büyük Millet Meclisi
Başkanlığına
Görüşülmekte olan 446 sıra sayılı Kanun Tasarısı’nın
26’ncı maddesinin tasarı metninden çıkarılmasını arz ve teklif ederiz.

 Ahmet Yıldırım Mehmet Emin Adıyaman Osman
Baydemir
 Muş Iğdır Şanlıurfa
 Mahmut Toğrul Berdan
Öztürk  Behçet Yıldırım
 Gaziantep Ağrı Adıyaman
BAŞKAN
– Okunan son önergeye Komisyon katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Adıyaman Milletvekili Sayın Behçet Yıldırım konuşacak.
Buyurun
Sayın Yıldırım. (HDP sıralarından alkışlar) 
BEHÇET
YILDIRIM (Adıyaman) – Sayın Başkan, değerli milletvekili arkadaşlarım;
görüşülmekte olan 446 sıra sayılı Yasa Tasarısı’nın 26’ncı maddesi üzerine
grubum adına söz almış bulunmaktayım. Bizleri ekranları başında izleyen
halkımı, bu yasama faaliyetlerine katılması gerekirken katılamayan başta eş
genel başkanlarım, grup başkan vekillerim olmak üzere 11 vekil arkadaşımı,
siyasi tutsaklarımızı buradan selamlıyorum.
Adıyaman’da
son bir ay içerisinde sosyal medya paylaşımı gerekçesiyle onlarca kişi
tutuklandı. Sadece Adıyaman’da değil, Türkiye'nin her yerinde neredeyse her gün
sosyal medya paylaşımı gerekçesiyle onlarca kişi tutuklanmakta. İnsanların
düşüncelerini ifade edecek bir iletişim ağı bırakmadınız; gazeteleri
kapattınız, televizyonları kapattınız, şimdi de Facebook’ta, Twitter’da birisi
“Patlama niçin oluyor? Bunun sorumlusu kim?” diye bir yorum yaptığında hemen
tutuklama kararı alıyorsunuz. Bu ülkenin yüzde 50’si korkuyla, baskıyla sizin
gibi düşünüyorsa diğer yüzde 50’si sizin gibi düşünmeyen insanlar. Sizin gibi
düşünmedikleri için OHAL’i fırsat bilip insanları bu şekilde
cezalandıramazsınız. OHAL size sınırsız özgürlük, bize tutsaklık anlamına
gelmiyor. Tutuklanan kişilerin evlerinde yapılan aramalarda örgütsel doküman
olarak gösterdikleri CD, DVD, hafıza kartı, cep telefonu, SIM kartı ve diz üstü
bilgisayarlar bulunuyor. Bunun tam aksine, sosyal medya üzerinden bize binlerce
defa hakaret eden, partimize hakaret yağdıran taraftarlarınıza en ufak bir
kınama bile getirmiyorsunuz. 
Yine
sosyal medya demişken geçen ay Amedspor’un kaptanı Şehmus Özer bir trafik
kazasında yaşamını yitirdi. Sosyal medyada üzüntülerini belirten bir kesim
olduğu gibi, bu kazaya bile “Oh olsun.” diyen zihniyetin mesajları sosyal
medyada dolaşıyordu. Nedeni Amedspor’un barışa yönelik tutumu, demeçler,
pankartlarıydı. Türk futbol tarihinde cinayetlerde bile verilmeyen ceza ve
yaptırımlar Amedspor futbolcularına verildi. İktidarın bu ayrımcı,
kutuplaştırıcı ceza ve yaptırımlarına karşı bu hafta oynanan -dikkatinizi
çekiyorum- Amedspor-Erzurumspor maçında Erzurumspor’un kaptan Şehmus’u anması
ve Amedspor’un acısını paylaşması takdire şayandır. Buradan Erzurumspor’a ligde
başarılar diliyorum. (Alkışlar)
Bu
iktidara, ırkçılık ve şovenizm üzerinden siyaset yapan kesimlere verilen en iyi
cevaptır. Tüm kışkırtmalara rağmen halkların bir arada yaşama isteği göz ardı
edilmemeli. Yaşasın halkların kardeşliği diyorum. 
Değerli
Başkan, saygıdeğer milletvekili arkadaşlarım; emekli yasasını görüşüyoruz.
Şüphesiz Türkiye’de emekli olmak, emekli olarak yaşamak çok zor, memur işçisi
için de BAĞ-KUR işçisi için de işçi emeklisi için de böyle.
Diğer
meslek gruplarının affına sığınarak bugün kendi meslek grubumun emeklilik
durumunu dile getireceğim. Şöyle bir atasözümüz vardır: “Yas yerinde herkes
kendi ölüsü için ağlarmış.” Evet, doktorlardan yoğun mesaj alıyoruz bu konuda,
mailler, telefonlar, sohbetlerimizde bile sık sık gündeme geliyor sorunlarımız.
Emekli doktorlarımızın sorunu o kadar çok ki Türk Tabipleri Birliğinde emekli
hekimler için komisyon bile kurulmuş. Maalesef doktorların emeklilik maaşları
çok komik, bunu daha önce de dile getirmiştim, diğer arkadaşlar da dile
getirmişti. Yirmi beş yıl, otuz yıl devlet ya da özel sektörde cansiperane
çalışan, birincil görevi ve sorumluluğu insan hayatı olan, yaşatmak üzerine
ömürlerini tüketen meslektaşlarımızın emekli yaşama koşulları maalesef hiç iyi
değil. Kimse kusura bakmasın, burada daha ne için el kaldırdığını bilmeyen,
Genel Kurula sırf sayısal üstünlük için gelen vekil arkadaşlarımızın dörtte 1’i
kadar maaşları var. Yetmez arkadaşlar, bu, emekli hekimlerimizin maalesef kredi
kartlarına bile yetmiyor. Yirmi yıl, otuz yıl çalış çabala, can kurtarmaya
çalış, organ nakilleri yap, emekli ol, ondan sonra gel bu komik maaşla idare
et. Bu kabul edilecek bir durum değildir. 
Diğer
taraftan, biat et, vekil ol, sonra emekli maaşın ömrünü insanı yaşatmak için
harcayan doktordan daha fazla olsun. Bu kabullenilecek bir durum değildir.
Artı, iktidardan emekli olanlar bile, emekli olduktan sonra bakan yardımcısı,
danışman, KİT yönetim kurulu üyeliği gibi görevler almaktadır. Bakın, sırf
milletvekilliğiniz son bulmasın diye içinize sindiremediğiniz tek adam yasasına
“evet” diyeceksiniz. Eğer referanduma ulaşacak sayıyı bulamazsanız “Erken seçim
kararı alırım.” diyen söylemi unutmadık. 
Bu
Mecliste tansiyonu düşürmesi gereken Sağlık Bakanı maalesef tam tersini
yapıyor, en fazla on beş yıl…
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Yıldırım. 
BEHÇET
YILDIRIM (Devamla) – Daha ana meselemize gelmemiştik. (HDP sıralarından alkışlar)
BAŞKAN
– Teşekkür ederim, bir dahaki sefere Sayın Yıldırım. 
Önergeyi
oylarınıza…
III.- YOKLAMA
(CHP sıralarından bir grup milletvekili ayağa kalktı)
ÖZGÜR ÖZEL (Manisa) – O zaman bir yoklama isteyeyim,
sonra oylayın.
BAŞKAN – Önergeyi oylarınıza sunacağım ancak bir
yoklama talebi var. 20 kişinin ayakta olması lazım, şu anda görüntüye göre var.

Sayın Özel, Sayın Karabıyık, Sayın Köksal, Sayın
Durmaz, Sayın Hürriyet, Sayın Tanal, Sayın Yarayıcı, Sayın Arslan, Sayın Çamak,
Sayın Topal, Sayın Çam, Sayın Yedekci, Sayın Özdemir, Sayın Tümer, Sayın
Gaytancıoğlu, Sayın Bakan, Sayın Altaca Kayışoğlu, Sayın Bayır, Sayın Akkaya,
Sayın Yiğit, Sayın Bektaşoğlu.
İki dakika süre veriyorum ve yoklama işlemini
başlatıyorum. 
(Elektronik cihazla yoklama yapıldı) 
BAŞKAN – Toplantı yeter sayısı vardır. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1. Türkiye Cumhuriyeti Emekli Sandığı
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/796) ile Plan ve Bütçe Komisyonu Raporu (S. Sayısı: 446)
(Devam)
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir.
AHMET YILDIRIM (Muş) – Sayın Başkan…
BAŞKAN – Sayın Yıldırım, buyurun.
VI.- AÇIKLAMALAR (Devam)
30.- Muş Milletvekili Ahmet Yıldırım’ın,
Ankara Küçükesat’ta gaz nedeniyle olduğu iddia edilen patlamayla ilgili
Bakandan bilgi vermesini talep ettiğine ilişkin açıklaması
AHMET
YILDIRIM (Muş) – Teşekkür ederim Sayın Başkan.
Sayın
Başkan, kısa bir süre önce Ankara’da, Esat’ta gaz nedeniyle olduğu iddia edilen
bir patlama ve bir binanın çökmesi söz konusu. Tabii, biz umarız hiç can
kaybının olmadığı bir çökme olsun.
BAŞKAN
– İnşallah.
AHMET
YILDIRIM (Muş) – Acaba, Sayın Bakan bu konuda bilgi sahibi midir? Değilse bile
öğrenip Meclisi bilgilendirebilirse sevinirim diyorum. 
Umarız
herhangi bir can kaybı olmamıştır.
Teşekkür
ederim.
BAŞKAN
– Teşekkür ederim.
İnşallah,
can kaybı olmamıştır. 
Sayın
Bakan da sanıyorum bilgi aldığı zaman Mecliste paylaşır.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1. Türkiye Cumhuriyeti Emekli Sandığı
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/796) ile Plan ve Bütçe Komisyonu Raporu (S. Sayısı: 446)
(Devam)
BAŞKAN – Diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 446 sıra sayılı Türkiye Cumhuriyeti
Emekli Sandığı Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı’nın 26’ncı maddesinin aşağıdaki
şekilde değiştirilmesini arz ve teklif ederiz.
Kadim
Durmaz (Tokat) ve arkadaşları
MADDE
26- 5510 sayılı Kanuna aşağıdaki geçici madde ilave edilmiştir.
“GEÇİCİ
MADDE 72- Bu Kanunun 4 üncü maddesinin birinci fıkrasının (a) bendinde
belirtilen sigortalıları çalıştıran özel sektör işverenlerinden, 2016 yılı
Aralık ayı için geçici 68 inci, 2017 yılı Ocak ve Şubat ayları için geçici 71
inci madde kapsamında Hazine katkısına müstahak olanların, anılan maddeler
uyarınca Hazine katkısı hesabında ilgili aylarda dikkate alınacak prim ödeme
gün sayısının günlük 60 TL ile çarpımı sonucu bulunacak sigorta primine esas
kazanç tutarı üzerinden hesaplanacak 2016 yılı Aralık, 2017 yılı Ocak ve Şubat
aylarına ait sigorta prim tutarlarını, sırasıyla 2017 yılı Ekim, Kasım ve
Aralık ayları içerisinde Kurumca belirlenecek tarihe kadar ödemeleri halinde bu
aylara ilişkin primler süresinde ödenmiş sayılır. Bu maddenin uygulamasında,
2016 ve 2017 yılı içerisinde ilk defa bu Kanun kapsamına alınan işyerleri için
sigorta primlerini yasal süresinde ödeme şartı aranmaz.
Bu
maddenin uygulanmasına ilişkin usul ve esaslar Kurumca belirlenir."
BAŞKAN
– Okunan önergeye Komisyon katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım. 
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
Önerge
üzerinde Tokat Milletvekili Sayın Kadim Durmaz konuşacak.
Buyurun
Sayın Durmaz. (CHP sıralarından alkışlar)
KADİM
DURMAZ (Tokat) – Sayın Başkan, değerli milletvekilleri; görüşülmekte olan 446
sıra sayılı Emekli Sandığı Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 26’ncı
maddesindeki önergemiz üzerine söz almış bulunmaktayım. Aziz milletimizi ve
yüce Meclisi saygıyla selamlıyorum.
Günümüzde
asgari ücret, sosyal devlet olmanın bir gereği olup emekçinin düşük ücretlere
karşı korunmasını ve emek sömürüsünü önlemeye yönelik önemli bir sosyal
politika aracıdır. En temel insan haklarından olan, insan onuruna yaraşır bir
ücret hakkı evrensel bir hukuk normudur, ülkemizi de bağlayan
sözleşmelerdendir. 2017 yılı asgari ücret rakamı yakın zamanda belirlendi;
Hükûmet, çalışana 1.404 lirayı reva gördü. Yani, 5 kişilik bir aile simit yese
yetmiyor, aç kalıyor. 
Yıllardır
bu millete âdeta bir tiyatro izletiyorsunuz. Bakanlık, TÜRK-İŞ ve TİSK bir
araya geliyor, taraflar taleplerini ortaya koyuyor, talepler komisyonlarda
genellikle uyuşmazlıkla sonuçlanıyor ve kararlar da genellikle oy çokluğuyla
alınıyor. 2002-2016 yılları arasında yapılan 14 asgari ücret tespitinde sadece
2 kez uzlaşma sağlandı. 2017 yılı için belirlenen ücret artışı son on iki yılın
en düşük olanıdır. 
Hükûmet
geçtiğimiz yıl, partimizin seçim beyannamesinde sunduğu artışı kabul edip,
teklifimizi dikkate alıp ve birden yüzde 30 oranında bir artış yaptı. Biz
Cumhuriyet Halk Partisi projelerinin Hükûmetçe benimsenmesini son derece olumlu
bulduğumuzu söylüyoruz. Ancak, bu yıl yine, ne hikmetse vatandaşa tekrar dibi
gösterdiniz. Sayın Başbakan, çalışanlara âdeta müjde verip asgari ücretin
2017’de vergi dilimine girmeyeceğini açıkladı ancak şunu unutmamak gerekiyor ki
artık çalışanları bekleyen yeni bir kesinti daha söz konusu; zorunlu bireysel
emeklilik sigortası kesintisi, BES. Bu kapsamda, en düşük işçi ücreti olan
asgari ücretten bu yıl için yapılacak kesintiyle asgari ücrete yapılan zam
resmen eritilmiş olacak. Bu bir emeklilik sigortası değil, riske dayalı,
belirsiz bir yatırım sistemidir; devlet garantisi ve emekli aylığı garantisi
yoktur. Hükûmet kaşıkla verirken yaptığı zamlarla kepçeyle almaya devam ediyor.
Hâliyle çalışanların yaşam koşullarında dikkate değer bir değişiklik olmadığı
gibi Hükûmet eliyle ezilmeye devam ediyor. 
Yine
bu düzenlemeyle işverenin 2016 yılında ödeyemediği Aralık, Ocak, Şubat ayları
sigorta primlerinin 2017 yılı Ekim, Kasım ve Aralık aylarında yatırılması
öngörülmektedir. İlk etapta geçici bir rahatlama, olumlu, teşvik eden bir
uygulama gibi geliyor ama sayın milletvekilleri, AKP iktidarının ekonomik
yönetim anlayışıyla ülkeyi getirdiği nokta esnafı, sanayiciyi rahatlatmaya asla
yetmeyecektir. Bu uygulama BAĞ-KUR’luya, çiftçiye, yüzde 65’i borçlu olan
toplumun her kesimine acilen uygulanmalıdır. Bu tedbirlerle yaşattığınız
ekonomik krizden ülkeyi asla çıkaramazsanız. (CHP sıralarından alkışlar)
Sorunları öteleyip çığ gibi büyütüyorsunuz.
Sayın
milletvekilleri, ekonomiler maliye ve vergi politikalarıyla asla
canlanmamıştır, canlanamaz da. Bütün bu kanunlarla oynamalarınız, çok net
ifadeyle, AKP iktidarının ülkemize yaşattığı krizin son kez ilanıdır. İşsizlik,
yoksulluk katlanarak artarken ekonomimizdeki kriz sinyalleri artık önü alınamaz
bir noktaya gelmiştir. Dövizdeki artış dizginlenemiyor. Ülkemizin en büyük
sorunu başkanlık sistemiymiş gibi ülke bir haftadır Anayasa görüşmelerindeki
hukuksuzluklarınıza, kural tanımaz tavırlarınıza tanık olmaktadır. Bu halka
yoksulluktan, güvensiz ortamda en temel haklarını yitirmiş olmaktan, kötü
yönetilmekten başka öncelik sunmadınız, bırakmadınız. Bu sorunların çözümü de
tek adam sistemini dayatan, rejimi tehlikeye sokan, ülkeyi kaosa iten Anayasa
düzenlemeniz asla değildir. Bu halkın cumhuriyet değerlerine, özgürlüklere,
barışa, yargıya güvene, iyi ekonomiye, birlikte yaşama kültürü ve sosyal
politikalara ihtiyacı var. İyi yönetilmeye ihtiyaç var, bunları görün ve gelin
bu çözümleri ortak akılla birlikte üretelim. Bu ülkeyi getirdiğiniz noktada
Sayın Cumhurbaşkanı sadece AK PARTİ’nin Cumhurbaşkanı olmuş.
(Mikrofon
otomatik cihaz tarafından kapatıldı)
KADİM
DURMAZ (Devamla) – Yeni getireceğiniz anayasa da bu antidemokratik
değişikliklerle Türkiye Cumhuriyeti’nin Anayasası olmaktan hızla
uzaklaşmaktadır. 
Hepinizi
ve yüce Meclisi, değerli hazırunu saygıyla selamlıyorum (CHP sıralarından
alkışlar) 
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Doğal
gaz patlamasıyla ilgili Sayın Bakan Genel Kurula bilgi vermek istiyor.
Buyurun
Sayın Bakan.
VI.- AÇIKLAMALAR (Devam)
31.- Maliye Bakanı Naci Ağbal’ın, Ankara
Küçükesat’ta 3 katlı bir binada doğal gazdan kaynaklandığı düşünülen bir
patlama meydana geldiğine ve gerekli tedbirlerin alınmış olduğuna ilişkin
açıklaması
MALİYE BAKANI NACİ AĞBAL (Bayburt) – Sayın Başkanım,
teşekkür ediyorum.
Biraz
önce Ankara Valimizle görüştüm. Ankara Küçükesat’ta 3 katlı bir binada, ilk
tespitlere göre, doğal gazdan kaynaklandığı düşünülen bir patlama meydana
gelmiş. 3 yaralı var, hastaneye yaralılar intikal ettirilmiş durumda; ağır
yaralı değil, hafif yaralı olduğu ifade edildi. İtfaiye ve emniyet şu anda olay
mahallinde, gerekli emniyet tedbirleri alınmış vaziyette. Ayrıca bina tamamen
boşaltılmış, şu anda enkaz altında herhangi bir kişi bulunmadığı tahmin
ediliyor. Binadaki tahliyeler tamamlanmış durumda, herhangi bir şekilde bomba
ihtimali, olasılığı gözükmüyor, o şekilde Sayın Valimiz bir değerlendirme yaptı
ama bütün ilgili emniyet ve itfaiye ekiplerimiz…
HAYDAR
AKAR (Kocaeli) – Binayı boşaltmışlar mı?
MALİYE
BAKANI NACİ AĞBAL (Bayburt) – Binalar boşaltılmış, tahliye edilmiş. Binada
çökme ihtimaline karşılık gerekli -bir kısım kalmış, orada ilave bir çöküntü
olması ihtimaline karşı- tedbirler de alınmış durumda.
Teşekkür
ediyorum.
BAŞKAN
– Yaralılara biz de acil şifalar dileyelim.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1. Türkiye Cumhuriyeti Emekli Sandığı
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/796) ile Plan ve Bütçe Komisyonu Raporu (S. Sayısı: 446)
(Devam)
BAŞKAN- Son önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 446 sıra sayılı Türkiye Cumhuriyeti Emekli Sandığı Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı’nın
26’ncı maddesiyle eklenen geçici madde 72’nin birinci fıkrasının son cümlesinin
aşağıdaki şekilde değiştirilmesini arz ve teklif ederiz.
Mustafa
Mit (Ankara) ve arkadaşları
"Bu
maddenin uygulamasında 2016, 2017 ve 2018 yılı içerisinde ilk defa bu Kanun
kapsamında alınan işyerleri için sigorta primlerini yasal süresinde ödeme şartı
aranmaz."
BAŞKAN
- Okunan önergeye Komisyon katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) - Katılmıyoruz Sayın
Başkanım.
BAŞKAN
- Hükûmet?
MALİYE
BAKANI NACİ AĞBAL (Bayburt) - Katılmıyoruz Sayın Başkanım.
BAŞKAN
– Önerge üzerinde Ankara Milletvekili Sayın Mustafa Mit konuşacak.
Buyurun
Sayın Mit. (MHP sıralarından alkışlar)
MUSTAFA
MİT (Ankara) – Sayın Başkan, değerli milletvekilleri; görüşülmekte olan 446
sıra sayılı Kanun Tasarısı’nın 26’ncı maddesi üzerine Milliyetçi Hareket
Partisi Grubu adına söz almış bulunmaktayım. Genel Kurulu saygıyla
selamlıyorum.
Değerli
milletvekilleri, 2016 yılı Türkiye'de terör yılı olmuştur. Yoğun saldırılarda
yüzlerce askerimiz, polisimiz şehit olmuş, yüzlerce vatandaşımız hayatını
kaybetmiştir; askerimiz, polisimiz ve vatandaşlarımız yaralanmıştır.
Şehitlerimize Allah’tan rahmet, yaralılara acil şifalar diliyorum.
Değerli
milletvekilleri, çok yoğun, ağır ve yıkıcı bir gündem içerisinde 2017 yılına
girmiş bulunmaktayız. Terör, Suriye, 15 Temmuz, ekonomideki olumsuz gelişmeler,
2002’de sıfır terör on dört yıl içerisinde kitlesel katliamlara dönüşmüştür. On
dört yıllık bu dönemde darbe girişimi olmuştur. Başbakan yardımcısının
tabiriyle dış politikanın baştan beri yanlış olduğu itiraf edilmiştir. 1,3 lira
olan dolar kuru bugün 3,80 seviyelerine çıkmıştır. Karşı karşıya kaldığımız
tehlikeleri boyutlandırma sıkıntısı çekmekteyiz. 
Değerli
milletvekilleri, görüşülmekte olunan tasarı 19 ayrı kanunla ilgiliyken Komisyon
görüşmeleri sırasında değiştirilerek birbiriyle alakalı olmayan 23 ayrı kanunu
ilgilendirir hâle getirilmiştir. Alışkanlık hâline gelmiş bulunan torba kanunu
tasarısı uygulaması yasama faaliyetlerini bütünüyle bozmaktadır. İlgili
komisyonlarda görüşülmesi, tartışılması gereken konuların sadece Plan ve Bütçe
Komisyonunda görüşülmesi, yasama faaliyetlerinde diğer komisyonları işlevsiz
hâle getirmektedir. Kanun yapma tekniği açısından uyulması gereken kanun ve
yönetmelikler hükümleri yok farz edilmektedir. Getirilen tasarıda, ne
düzenleyici etki analizi ve ne de sosyal güvenlikle ilgili düzenlemelerde
zorunlu olan en az yirmi yıllık hesaplara yer verilmemiştir. Bu uygulamanın
hukuk devlet ilkesiyle bağdaşmadığı açıktır. Bu usulün terk edilmesi
gerekmektedir. Uygulayıcılar açısından artık takibi imkânsız hâle gelen kanunun
tertipleri, atıfları içerisinden çıkılmaz hâle gelmiştir. Tasarının her
hâlinden acele hazırlandığı bellidir. Uygulamada sorunlara açıklık getirileceği
gerekçelerin yasak savma babında kaleme alınması, yasamaya verilen önemi
göstermektedir. 
Değerli
milletvekilleri, Hükûmetin getirdiği tasarıda 21’inci, Komisyon çalışmaları
sonunda 26’ncı maddeyle, işverenlerin 2016 Aralık, 2017 Ocak ve Şubat aylarına
ilişkin ödemek zorunda oldukları sigorta primlerini, sırasıyla 2017 Ekim, Kasım
ve Aralık aylarında ödeyebilme imkânı getirilmektedir. Aylık 1.800 liralık
kısımla sınırlandırılmış olsa da içinde bulunduğumuz durum karşısında doğru ve
yerinde bir düzenlemedir. Öteden beri esnafın ve sanatkârların ekonomik
sıkıntılarının olduğunu ifade etmekteyiz. Bu durum hayatın kabul edilemez
gerçeği hâline gelmiştir. Yüksek vergi ve sigorta primleri ödenemez hâldeyken
Sosyal Güvenlik Kurumu sürekli açık vermektedir. Esnaf ve sanatkârların kamuya
olan birikmiş borçları ve kanuni yükümlülükleri taşınmaz hâle gelmiştir. Böyle
olduğu için iki yılda bir birikmiş borçların yapılandırılması yoluna
gidilmektedir. Getirilen düzenlemeyle de ödeme güçlüğü nedeniyle işverenlerin
sigorta primlerini ödeme süresi yaklaşık dokuz ay ötelenmektedir. 
Değerli
milletvekilleri, 2016 yılında bazı kamu alacaklarının yeniden yapılandırılması
maksadıyla bir düzenleme yapılmıştır. Yapılandırılma sonunda bir yıl içerisinde
2 taksit ödenmediğinde işveren hakkını kaybetmektedir. Yapılandırma kanunu ve
şimdi getirilen bu tasarı birlikte değerlendirildiğinde, işverenlerimizin ödeme
zorluğu içinde olduğu Hükûmetçe de kabul edilmektedir. Bir taraftan ödeme
zorluğu sebebiyle ödemeler ertelenmekte diğer taraftan da ödeme zorluğu yokmuş
gibi yıl içinde 2 taksit ödenmediği takdirde yapılandırma hakkı ortadan
kaldırılmaktadır. 
6736
sayılı Kanun’da bu hükmün esnetilmesi görüşülmekte olan tasarının ruhuna, amacına
uygun olacaktır diyor, Genel Kurulu saygıyla selamlıyorum. (MHP sıralarından
alkışlar) 
BAŞKAN
– Teşekkür ederim Sayın Mit. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
27’nci
maddede iki adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 446 sıra sayılı Türkiye Cumhuriyeti
Emekli Sandığı Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı’nın 27’nci maddesinin aşağıdaki
şekilde değiştirilmesini arz ve teklif ederiz.
Saygılarımızla.
Madde
27- 13/6/2006 tarihli ve 5520 sayılı Kurumlar Vergisi Kanunu’nun 32 nci
maddesine aşağıdaki fıkra ilave edilmiştir.
"(5)
19 uncu maddenin birinci fıkrası kapsamında birleşen sanayi sicil belgesini
haiz ve fiilen üretim faaliyetiyle iştigal eden küçük ve orta büyüklükteki
işletmelerin, birleşme tarihinde sona eren hesap döneminde münhasıran üretim
faaliyetinden elde ettiği kazançları ile bu kapsamda birleşilen kurumun
birleşme işleminin gerçekleştiği hesap dönemi dahil olmak üzere üç hesap
döneminde elde ettiği kazançlarına uygulanmak üzere kurumlar vergisi oranını
%75'e kadar indirimli uygulatmaya, bu indirim oranını, sektörler, iş kolları,
üretim alanları, bölgeler, hesap dönemleri itibarıyla ya da orta ve yüksek
teknolojili ürün üreten veya imalatçı ihracatçı kurumlar için ayrı ayrı veya
birlikte farklılaştırmaya Bakanlar Kurulu; bu fıkranın uygulanmasına ilişkin
usul ve esasları belirlemeye Maliye Bakanlığı yetkilidir."

 Kadim Durmaz  Mehmet Bekaroğlu  Musa
Çam
 Tokat İstanbul
 İzmir
 Zekeriya Temizel  Lale
Karabıyık  Bihlun Tamaylıgil
 İzmir  Bursa
 İstanbul
 Utku Çakırözer
 Eskişehir
Türkiye Büyük Millet Meclisi Başkanlığına
Görüşülmekte
olan 446 sıra sayılı Kanun Tasarısı’nın 27’nci maddesinin tasarı metninden
çıkarılmasını arz ve teklif ederiz.

 Ahmet Yıldırım Mehmet
Emin Adıyaman Osman Baydemir
 Muş Iğdır Şanlıurfa
 Mahmut Toğrul Berdan
Öztürk Erol Dora
 Gaziantep  Ağrı
 Mardin
BAŞKAN
– Okunan son önergeye Komisyon katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım. 
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım. 
BAŞKAN
– Önerge üzerinde Mardin Milletvekili Sayın Erol Dora konuşacak. 
Buyurun
Sayın Dora. (HDP sıralarından alkışlar)
EROL
DORA (Mardin) – Sayın Başkan, değerli milletvekilleri; Emekli Sandığı Kanunu ve
Bazı Kanunlarda Değişiklik Yapılmasına Dair Kanun Tasarısı’nın 27’nci maddesi
üzerinde vermiş olduğumuz önergeyle ilgili söz almış bulunuyorum. Genel Kurulu
saygıyla selamlıyorum. 
Değerli
milletvekilleri, yapılan düzenlemeyle Kurumlar Vergisi Kanunu’nun 32'nci
maddesine bir fıkra eklenmek suretiyle, şirketlerin birleşmesi durumunda, bu
şirketlerin üç yıl boyunca kurumlar vergisinden muaf tutulması öngörülmektedir.
Bu düzenlemenin, büyük şirketlerin küçük ve orta büyüklükteki işletmeleri âdeta
yutması için yeni bir sömürü mekanizması yaratacağı aşikârdır. Ayrıca, bu
düzenleme, birçok sektörün büyük şirketler eliyle tekelleştirilmesinin de önünü
iyice açacaktır. Bu nedenle, verdiğimiz önergede de belirttiğimiz gibi, bu
maddenin tasarı metninden çıkarılmasını talep etmekteyiz.
Değerli
milletvekilleri, şimdi bu torba tasarının geneline baktığımızda, belki
birbiriyle alakasız görünen ancak diğer taraftan, aslında büyük bir ekonomik
krizin içerisine hızla batmakta olduğumuzun itirafı niteliğinde, yüzeysel ve
günü kurtarmak maksatlı, alelacele bir araya getirilmiş düzenlemeler
görmekteyiz. Şu çok nettir: Türkiye ekonomisi, son çeyrek asrın en büyük
yapısal krizini yaşamaktadır ve AKP iktidarı, bunu geçiştirici, manipüle edici
yöntemlerle halktan gizlemek istemektedir.
Değerli
milletvekilleri, ekonomik derin bir krizin içerisinde bulunduğumuzu halka
açıkça söyleyebilmeliyiz. Kaldı ki söylemesek bile halk bu krizi en çarpıcı
biçimlerde yaşamaya devam etmektedir ve bu kriz, şirketlerin, işletmelerin
kendi iç sorunlarından kaynaklanan bir kriz değildir; bunu da görebilmekteyiz.
Dolayısıyla, işletmelerin kendi iç problemlerinden kaynaklanmayan bu krizlere
ekonomi literatüründe "dış kriz" denilmektedir. Şu hâlde bugün
Türkiye'de işletmelerin yaşadığı dış kriz, Türkiye'nin iç ve dış politikada
yürüdüğü çizginin doğal sonucudur. Bunu da açıkça itiraf edebilmeliyiz.
Ülkenin
içerisinde bulunduğu gerek ekonomik ve gerekse siyasi krizin temel sorumlusu
ise yönetimi elinde bulunduran AKP iktidarıdır. İktidar partisi bunu kabul
etmek durumundadır çünkü yalın gerçek budur.
Değerli
milletvekilleri, hepimizin malumu, Türkiye'de Kürt sorunu ve demokratikleşme
sorunlarının çözümüne ilişkin sürdürülen barış ve çözüm sürecinin buzdolabına
kaldırılmasından bu yana yaklaşık bir buçuk yıl geçti. Bu süreçte, yaşadığımız
kaos ve çatışma sürecinin üzerine 15 Temmuz darbe girişimi ve OHAL sürecinin de
eklenmesi neticesinde belirsizliklerin çoğaldığı, yurttaşların korku ve kaygı
içerisinde yaşadığı ve uluslararası camiada da sürekli olarak güven kaybına
uğrayan bir ülke olma yolunda hızlı adımlarla yürüyoruz maalesef.
Bu
yoğun çalkantılı süreçler içerisinde, halkın maruz bırakıldığı sefaleti
gözlerden kaçırmaya çalışarak ağırlaştırılmış OHAL şartlarında Anayasa
değiştirmeye çabalayan bir iktidar anlayışı, Türkiye'ye dair belirsizlikleri
daha çok artıran, yeni siyasi ve ekonomik krizlere davetiye çıkaran bir
anlayıştır. Bu anlayışa son vermek gerekir. Bunun en mantıklı ilk adımı ise
buzdolabına kaldırılan barış ve çözüm sürecinin buzdolabından çıkarılmasıdır.
Değerli
milletvekilleri, enflasyon hızla yükselmektedir. Ülkedeki güvensiz ekonomik
ortam neticesinde yabancı yatırımcılar büyük oranda ülkeyi terk etmiştir. 2001
krizinden farklı olarak özel sektör ve hane halklarının borçluluğu zirve yapmış
durumdadır. Daha önemlisi, tüketici kredisi ve kredi kartı borçlularının sayısı
26 milyon kişiye ulaşmıştır. 
Bu
maddeyle şirket birleşmelerinin teşvik edilmesinin yol açacağı en açık
sonuçlardan birisi de işten çıkarmaların daha da hızlanması, dolayısıyla işsiz
ve yoksul nüfusun çok daha fazla artacağı gerçeğidir. İşsizlik oranları,
TÜİK'in manipüle ettiği veriler kabul edildiğinde dahi, kritik seviyelere
ulaşmıştır. Ülke nüfusunun genç bir ortalamaya sahip olduğu dikkate
alındığında, 3 milyonu aşkın ve kontrolsüz bir Suriyeli sığınmacı nüfusu da
eklendiğinde krizin boyutları daha da çarpıcı bir nitelik kazanacaktır.
Hükûmete
toplumsal ve ekonomik gerçekliklerimizi dikkate alan, çağa uygun ve gerçekçi
siyasi hamleler yapma konusunda çağrılarımızı yenileyerek tekrar Genel Kurulu
saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Dora.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 446 sıra sayılı Türkiye Cumhuriyeti Emekli Sandığı Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı’nın
27'nci maddesinin aşağıdaki şekilde değiştirilmesini arz ve teklif ederiz.
Saygılarımızla.
Kadim
Durmaz (Tokat) ve arkadaşları
MADDE
27- 13/6/2006 tarihli ve 5520 sayılı Kurumlar Vergisi Kanununun 32 nci
maddesine aşağıdaki fıkra ilave edilmiştir.
"(5)
19 uncu maddenin birinci fıkrası kapsamında birleşen sanayi sicil belgesini
haiz ve fiilen üretim faaliyetiyle iştigal eden küçük ve orta büyüklükteki
işletmelerin, birleşme tarihinde sona eren hesap döneminde münhasıran üretim
faaliyetinden elde ettiği kazançları ile bu kapsamda birleşilen kurumun
birleşme işleminin gerçekleştiği hesap dönemi dahil olmak üzere üç hesap döneminde
elde ettiği kazançlarına uygulanmak üzere kurumlar vergisi oranını %75'e kadar
indirimli uygulatmaya, bu indirim oranını, sektörler, iş kolları, üretim
alanları, bölgeler, hesap dönemleri itibarıyla ya da orta ve yüksek teknolojili
ürün üreten veya imalatçı ihracatçı kurumlar için ayrı ayrı veya birlikte
farklılaştırmaya Bakanlar Kurulu; bu fıkranın uygulanmasına ilişkin usul ve
esasları belirlemeye Maliye Bakanlığı yetkilidir."
BAŞKAN
– Okunan önergeye Komisyon katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Tokat Milletvekili Sayın Kadim Durmaz konuşacak.
Buyurun
Sayın Durmaz. (CHP sıralarından alkışlar) 
KADİM
DURMAZ (Tokat) – Sayın Başkanım, Cumhuriyet Halk Partisinin önergesi üzerinde
söz almış bulunuyorum. Aziz milletimizi ve yüce Meclisi saygıyla selamlıyorum.
Değerli
milletvekilleri, ülkemizin gelişip büyümesi, üreticinin, yatırımcının
kazanması, yeni yatırımcıların ülkemizi tercih etmesi ve yerli yatırımların
artması, ancak oturmuş ve güvenilir bir devlet sisteminin varlığına,
demokrasiye ve ekonomik gücümüze bağlıdır. Ekonomisi ivme kaybeden, parası pul
olmuş, fabrikaları kapanmış, çiftçisi üretemez hâle gelmiş; maaşı cebine
girmeden sıfırlanan memuru, 400 bin atanamayan öğretmeni, 3 milyon 647 bin
işsizi, üretim için eğitimle nitelikli eleman sorununu çözememiş bir eğitim
modeli, yargısı saraya bağlanmış, her 5 gençten 1’i işsiz olan bir ülkeye yatırımcı
gelmez, risk almaz, var olan orta ve küçük ölçekli üretici de zarar etmeye
mahkûm olur. 
Bugün
ülkemizde dolar 3,8’lere yükselmişken, orta vadeli plandaki büyüme hedefiniz
tutmamışken dünyada örneği olmayan AKP iktidarı ancak iyi giden bir ekonomiden
söz edebilir. Dünya tarihinin en büyük finansal krizini yaşayan birçok ülke,
işsizlik seviyelerini beş altı yıl gibi kısa bir sürede doğal işsizlik oranı
seviyesine çekmişlerdir. Ne acı ki Türkiye’de on dört yıldır tek başına
“İstikrar abidesiyim.” diyen iktidarın yönettiği, kendilerini başarılı ilan
eden bir Hükûmetle işsizlik rakamları yüzde 11,8’lerdedir, bu da ülkemiz adına
çok üzücü bir tablonun ilanıdır. AKP Hükûmeti döneminde, Türkiye’nin büyüme
rakamları, o sık sık eleştirdikleri koalisyon dönemlerinin de altında
kalmıştır. 
Değerli
milletvekilleri, bu maddedeki düzenlemeyle üretimi artırma ve şirketleri
güçlendirmeden söz ediliyor. Oysa sizin önceliğiniz yatırımcı ya da işçi değil,
Sayın Erdoğan’ın güç kazanması her amacın önüne geçiyor. Güçlü bir ekonomi,
güçlü bir devlet olmak için Erdoğan’ın sınırsız yetkilerle donatılması
gerekiyormuş sanıyorum. Sanki on dört yıldır bu ülkeyi yöneten AKP değil
başkalarıymış gibi, sadece doyumsuz güç hırsı uğruna ülkemizin geleceğini
tehdit eden dayatmalarla kaybetmeye devam ediyoruz. Siz “başkanlık” dedikçe
dolar ve euro uçup gitmektedir ve Türk lirası cumhuriyet tarihinin rekor değer
kaybına uğramıştır. 
Değerli
milletvekilleri, Türkiye Odalar ve Borsalar Birliğinin yaptığı araştırma
sonuçlarına göre, kurulan şirket sayımız yüzde 30 azalmış, kapanan şirket
sayısı da yüzde 22’lik artışla rekor kırmıştır. Ülkemiz yatırımcılara güven
vermeyen bir ülke durumuna düşmüştür. Şirketler çaresiz olarak küçülmek zorunda
kalmışlardır. Son bir yılda 88 sektörün 40’ında iş yeri sayısı azalmıştır.
Türkiye’nin varlığıyla küresel değer zincirlerine katılımı, potansiyelin
altında kalmaktadır. Bu durum ülke ekonomisinin, kelimenin tam anlamıyla, kötü
yönetildiğinin ilanıdır. 
Değerli
milletvekilleri, ilgili madde düzenlemesinde olduğu gibi, şirketlerin
güçlendirilmesini desteklemek amacıyla indirimli kurumlar vergisi uygulaması
bizim de destekleyeceğimiz bir uygulamadır. Ancak düzenlemede net olmayan, bu
ülkeye gelecekte sıkıntılar yaratacak bölümler de vardır. Türkiye Büyük Millet
Meclisine ait olması gereken vergilendirme yetkisinin yürütme organına
devredilmesi Anayasa’ya aykırı bir durumu ortaya çıkarmıştır. Uyarılarımıza
karşın, ne acı ki sizlerin oylarıyla Türkiye Büyük Millet Meclisinin
yetkilerini törpülemeye, torba yasalarla ortaya çıkan aykırılıklara, yetki
düzenlemeleri yapma yanlışına ısrarla devam ediyorsunuz. Düzenlemelerde
birleşecek şirketler ve sektörler net olarak belirli mi? Hayır. Bu belirsizlik
içinde böyle bir vergi yetkisinin düzenlenmesi gelecekte keyfîyete neden olacak
sonuçları mutlaka doğuracaktır. Oysa vergilendirmenin oturmuş ilkeleri vardır.
Düzenlemenin bu ilkeler doğrultusunda haksız rekabete, vergiden kaçınmaya
sebebiyet vermeyecek şekilde, ortak akılla yapılmasında yarar vardır. Bu
düzenlemeyle küçük ve orta büyüklükteki işletmeleri kapsayacak bir birleşme
koşulu ortaya konulmamıştır. 
Yine,
dış dünyayla rekabet edecek yurt içindeki firmalar bu düzenlemede hiç dikkate
alınmamış ve özellikle katma değeri yüksek üretim yapan…
(Mikrofon
otomatik cihaz tarafından kapatıldı)
KADİM
DURMAZ (Devamla) - …firmalar bu potansiyel bünyesinde değerlendirmeye
alınmamıştır diyorum. 
Yüce
Meclisi bu yanlışlara meydan vermemeye davet ediyor, hepinizi saygıyla
selamlıyorum. (CHP sıralarından alkışlar) 
BAŞKAN
– Teşekkür ederim Sayın Durmaz.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
28’inci
maddede iki adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 446 sıra sayılı Türkiye Cumhuriyeti
Emekli Sandığı Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı’nın 28'inci maddesinin aşağıdaki
şekilde değiştirilmesini arz ve teklif ederiz.
Saygılarımızla.
 Bihlun Tamaylıgil Kadim
Durmaz Mehmet Bekaroğlu
 İstanbul Tokat İstanbul
 Musa Çam Zekeriya
Temizel Lale Karabıyık
 İzmir İzmir Bursa
 Burcu Köksal Utku
Çakırözer
 Afyonkarahisar Eskişehir
MADDE 28 - 5520 sayılı Kanun’a aşağıdaki geçici madde
ilave edilmiştir.
"GEÇİCİ MADDE 9 - (1) Mükelleflerin 2017 takvim
yılında gerçekleştirdikleri imalat sanayiine yönelik yatırım teşvik belgesi
kapsamındaki yatırım harcamaları için, bu Kanunun 32/A maddesinin ikinci
fıkrasının (b) bendinde ‘%55’, ‘%65’ ve ‘%90’ şeklinde yer alan kanuni oranlar
sırasıyla ‘%70’, ‘%80’ ve ‘%100’ şeklinde ve (c) bendinde ‘%50’ şeklinde yer
alan kanuni oran ise ‘%100’ şeklinde uygulanır."
Türkiye Büyük Millet Meclisi
Başkanlığına
Görüşülmekte olan 446 sıra sayılı Kanun Tasarısı’nın
28’inci maddesinin tasarı metninden çıkarılmasını arz ve teklif ederiz.
 Bedia Özgökçe Ertan Ahmet
Yıldırım Mehmet Emin Adıyaman
 Van Muş Iğdır
 Osman Baydemir Mahmut
Toğrul Berdan Öztürk
 Şanlıurfa Gaziantep Ağrı
BAŞKAN
– Okunan son önergeye Komisyon katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Van Milletvekili Sayın Bedia Özgökçe Ertan konuşacaktır.
Buyurun
Sayın Özgökçe Ertan. (HDP sıralarından alkışlar)
BEDİA
ÖZGÖKÇE ERTAN (Van) – Teşekkür ediyorum Sayın Başkan.
Sayın
Başkan, değerli milletvekilleri; Genel Kurulu saygıyla selamlıyorum.
446
sıra sayılı Türkiye Cumhuriyeti Emekli Sandığı Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 28’inci
maddesine ilişkin grubum adına söz aldım.
Gerçekten
de biz, önergeyle, bu değişikliğin, bu eklemenin tasarıdan çıkarılmasını talep
ettik çünkü bu düzenlemeyle sermaye çevreleri korunuyor, işçiler göz ardı
ediliyor özetle söylemem gerekirse. Bu maddeyle Kurumlar Vergisi Kanunu’na
geçici madde eklenerek 2017 yılında gerçekleştirilecek yatırımlar bakımından
firmaların kurumlar vergisinden muaf tutulmalarına ilişkin yüzde oranları
yükseltiliyor. Aslında yapılmak istenen düzenleme, Türkiye'nin ciddi bir
ekonomik kriz içinde olduğunun dışa vurumudur. Siyasi ihtiraslar uğruna izlenen
politikalar sonucu bugün dolar 4 lira seviyesindedir. Ortaya çıkan bu vahim
durumun telafisi ne yazık ki uzun yıllar alacaktır. Türkiye’yi uçuruma
sürükleyen ekonomik krizin tek müsebbibi, iktidarın artan otoriterliği,
demokrasiyi ve hukuku hiçe sayan politikalarıdır. Bildiğiniz gibi TÜİK işsizlik
rakamlarını açıkladı, ekim ayında işsizlik yüzde 11,8 oldu. Bu, şu anlama
geliyor: 2016 ekim ayında işsizlik 500 bin kişi artarak 3,6 milyonu aştı. Çünkü
esnaf kepenk kapatıyor, çünkü yabancı yatırımcı ülkeyi terk ediyor.
Bütün
araştırmalar da göstermektedir ki Türkiye toplumunun geneli, hukuk sistemine
güvenmemektedir, siyaset ortamına güvenmemektedir. Böylesi bir güvensizlik
ortamında, yerli ya da yabancı yatırımcılar şirket kurmaktan, yatırım ya da
inovasyon yapmaktan da kaçınmaktadırlar.
Değerli
milletvekilleri, yüzde oranlarının yükseltildiği kurumlar vergisinin 2016
bilançosu 38 milyar liradır yani yaklaşık 10 milyar dolar. 2017 yılı için bu
meblağdan vazgeçilmiş olması, ne yazık ki Türkiye toplumunu çok zor günlerin
beklediğinin bir göstergesidir. Karşı karşıya olduğumuz durum bu iken arzu
etmesek de ne yazık ki ekonomik kriz içerisinde olduğumuzu belirlemek
durumundayız. Türk lirasındaki değersizleşme ivme kazandı. Bu dönemde, beraber
yaşadığımız diğer ülke paraları geçtiğimiz hafta dolar karşısında değer kazanırken
dahi Türk lirası değer kaybetti. Uluslararası sermaye çevrelerinin “Türkiye,
yatırım yapmak açısından riskli bir ülkedir.” çağrılarının sonucunu muhtemelen
24 Ocaktaki Merkez Bankası toplantısında göreceğiz. Üretimde yavaşlama,
hissedilir oranda artmıştır. Hâl bu iken böylesi zor bir süreçte siyasal
iktidar bizleri referandum ya da erken seçim kıskacına çekmektedir.
Değerli
milletvekilleri, 20 Temmuzda OHAL’in ilan edilmesinin ardından artan
otoriterleşmenin, fiilî durum, hukuki durum geriliminin, milletvekillerinin,
gazetecilerin tutuklanması, Suriye’de bulunduğumuz belirsizliklerin mutlaka
yansımaları olacaktı. Bugün burada tartıştığımız bu maddeyi de bu çerçevede ele
almak, anlamak ve değerlendirmek gerekir.
AKP
iktidarı halktan yana politikalar izlemek yerine, sermaye odaklı çabalar
içerisindedir. Emekçilerin hakları korunmalı ve genişletilmeli ki toplumsal
barışın temel aktörlerinden olan işçi sınıfı geleceğini görebilsin. Oysa
hepimiz biliyoruz ki işverenlerin düşük ücretle işçi çalıştırmalarına ses
çıkarılmamakta, hatta kayıt dışı desteklenmektedir. Öngörüsüz bir Suriye
politikası ve Türkiye'ye sığınan Suriyelilerin bir planlama yapılmadan ekonomik
yaşama dâhil edilmeleri tüm toplumsal kesimleri mağdur etmiş, buradan da yine
sermaye kesimleri kârlı çıkmıştır.
Değerli
milletvekilleri, bu hamburger meselesi çok konuşuldu ama ben de bir cümleyle
şunu belirtmek istiyorum: Hamburger fiyatlarını karşılaştırmak bir ekonomi
yönetimi değildir. Bu benzetmenin ekonomi bilimiyle alakası bile yoktur.
Türkiye'nin en acil ihtiyacı toplumsal barıştır. Bu, aslında gün gibi
ortadadır. Demokrasimiz giderek daha da olumsuz bir tablo çizmeye başladı.
Toplumdaki insanlar yaşamlarını, geleceklerini belirleme konusunda iyi niyetli
olamıyorlar. Altı ay sonra hangi noktada, nasıl bir siyasi atmosfer içinde
olacağımızı bugün Türkiye'de kimse öngöremiyor. Toplum sürekli bir gerilim
hattı içinde tutularak, öte yandan işçilerin üzerindeki sömürü çarkını da
ağırlaştırarak toplumsal refaha kavuşamayız.
Demokrasinin
zayıflamış olması karşı karşıya kaldığımız ekonomik krizin en önemli etkenidir.
(Mikrofon
otomatik cihaz tarafından kapatıldı)
BEDİA
ÖZGÖKÇE ERTAN (Devamla) – Aksi takdirde, ne türlü ekonomik önlem alınırsa
alınsın, bu madde özelinde olduğu gibi sermaye çevreleri de korunsa,
yoksulluğu, artan işsizliği yok edemezsiniz. Bu sebeplerle maddenin metinden
çıkarılmasını istiyoruz.
Saygılar
sunuyoruz. (HDP sıralarından alkışlar)
BAŞKAN
– Teşekkür ederim.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 446 sıra sayılı Türkiye Cumhuriyeti
Emekli Sandığı Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı’nın 28'inci maddesinin aşağıdaki
şekilde değiştirilmesini arz ve teklif ederiz.
Saygılarımızla.
MADDE
28 - 5520 sayılı Kanun’a aşağıdaki geçici madde ilave edilmiştir.
"GEÇİCİ
MADDE 9 - (1) Mükelleflerin 2017 takvim yılında gerçekleştirdikleri imalat
sanayiine yönelik yatırım teşvik belgesi kapsamındaki yatırım harcamaları için,
bu Kanunun 32/A maddesinin ikinci fıkrasının (b) bendinde ‘%55’, ‘%65’ ve ‘%90’
şeklinde yer alan kanuni oranlar sırasıyla ‘%70’, ‘%80’ ve ‘%100’ şeklinde ve
(c) bendinde ‘%50’ şeklinde yer alan kanuni oran ise ‘%100’ şeklinde
uygulanır."
Burcu Köksal (Afyonkarahisar) ve arkadaşları
BAŞKAN
– Okunan önergeye Komisyon katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Afyonkarahisar Milletvekili Sayın Burcu Köksal konuşacak.
Buyurun
Sayın Köksal. (CHP sıralarından alkışlar) 
BURCU
KÖKSAL (Afyonkarahisar) – Sayın Başkan, değerli milletvekilleri; AKP’nin torba
yasalarından sonra bir de literatüre kazandırdığı torba anayasayı tartışıyoruz.

Bu
Anayasa teklifiyle, üniter devlet yapısına sahip olan ve tüm kamu kuruluş ve
örgütlenmesini de bu üniter yapıya göre yapmış olan üniter devletimizin bu
yapısı ne yazık ki riske girmektedir. Başkana kararnameler yoluyla yasamaya
ortak olma yetkisi verilip aynı zamanda idari alanda sınırsız ve geniş idari
düzenleme yetkisiyle, başkanın kararname çıkararak bu yetkisini kötüye
kullanması vasıtasıyla pekâlâ eyaletler kurulup federasyonun altyapısı
hazırlanabilecektir. 
AYŞE
SULA KÖSEOĞLU (Trabzon) – Çok farazi çalışmalar bunlar, çok farazi söylemler
bunlar. Kaldı ki Anayasa’yı görüşmüyoruz, kanunu görüşüyoruz. 
BURCU
KÖKSAL (Devamla) – Bakın, Türkiye Cumhuriyeti üniter yapısı olan bir devlettir
fakat siz bugünlerde bu üniter yapıyı da tartışmaya başladınız. Önce, Anayasa
Komisyonunda Sayın Naci Bostancı “Ülkede bir bölünme hayaleti var…”
BÜLENT
TURAN (Çanakkale) – Yalanladı öyle olmadığını.
BURCU
KÖKSAL (Devamla) – “…bu hayalet kalksın, ademimerkeziyetçiliği yani tekçiliği
yani üniter devleti tartışabiliriz.” dedi; arkasından, geçtiğimiz günlerde bu
kürsüde Anayasa Komisyonu üyesi AKP Milletvekili İsmail Aydın ilk 4 maddenin de
değişebileceğini söyledi. 
BÜLENT
TURAN (Çanakkale) – Kırk defa anlattık, öyle değil. 
BURCU
KÖKSAL (Devamla) – Arkadaşlar, ilk 4 maddede neyi değiştireceksiniz? Devletin
şeklini mi, niteliklerini mi, millî marşı mı, başkenti mi, neyi
değiştireceksiniz? (CHP sıralarından alkışlar) İlk 4 madde değişmez.
BÜLENT
TURAN (Çanakkale) – Genel Başkanına söyle, Genel Başkanına.
BURCU
KÖKSAL (Devamla) – O ilk 4 maddeyi değiştirmenize cumhuriyete inananlar,
cumhuriyetçiler, bu ülkenin ve devletin bölünmez bütünlüğünü isteyenler,
Başkomutan Atatürk’ün izinde yürüyenler asla izin vermeyeceklerdir. 
AYŞE
SULA KÖSEOĞLU (Trabzon) – Olmayan şeyleri tartışıyorsunuz, olmayan şeyleri. 
BURCU
KÖKSAL (Devamla) – Şimdi size soruyorum: Bu Anayasa teklifiyle ülkemizdeki
hangi sorunu çözeceksiniz? Terörü mü bitireceksiniz? 
BÜLENT
TURAN (Çanakkale) – İnşallah.
BURCU
KÖKSAL (Devamla) – İşsizlere istihdam mı sağlayacaksınız? 
BÜLENT
TURAN (Çanakkale) – İnşallah.
BURCU
KÖKSAL (Devamla) – 4/C’li personele, yıllardır oyaladığınız taşeron işçiye
kadro mu vereceksiniz? 
BÜLENT
TURAN (Çanakkale) – İnşallah.
BURCU
KÖKSAL (Devamla) – Kaşıkla verip kepçeyle aldığınız emeklinin, memurun, işçinin
sorunlarını mı çözeceksiniz bu teklifle? Ne yapacaksınız? Kadına şiddeti, çocuk
istismarını mı durduracaksınız? Emeklilikte yaşa takılanın, atama bekleyen
öğretmenin, mühendisin ve sağlıkçının mağduriyetini mi gidereceksiniz? Neyi
bitireceksiniz siz bu teklifle? 
Bugüne
kadar -soruyoruz size- hangi konuda yetki alıp da eksik kaldı yetkiniz? 
KEMALETTİN
YILMAZTEKİN (Şanlıurfa) – Bağırma.
BURCU
KÖKSAL (Devamla) – Hangi konuyu çözmek isteyip de eksik yetki verildiği için
yapamadığınız bir şey oldu? Onun için mi bu teklifi getirdiniz? Hangi konuda
eksik kaldınız? Yetkiniz hangi konuda eksikti? Her konuda halk size gerekli
desteği verdi ama on beş senedir başaramadınız, beceremediniz.
BÜLENT
TURAN (Çanakkale) – Az sesi kısalım mı Sayın Başkan?
BURCU
KÖKSAL (Devamla) – Bu ülkeyi teröre, işsizliğe, ekonomik sıkıntılara siz
getirdiniz. 
Şu
an teröre, ekonomik krize, sınır ötesindeki savaşa rağmen ısrarla Anayasa
değişikliği dayatmasını yapan bir iktidarı haklı bulmamız mümkün değildir. Halk
da haklı bulmayacaktır sizi, halk da farkında. 
OSMAN
AŞKIN BAK (Rize) – CHP’yi iktidar yapacak(!)
BURCU
KÖKSAL (Devamla) – Ülke bu kadar zor günler geçiriyor ve bu zor günlerin çözümü
tek adam dayatması, tek adamlığı bu ülkeye getirmek değil. 
MEHMET
METİNER (İstanbul) – Yeni bir şey söyle, yeni bir şey. 
BURCU
KÖKSAL (Devamla) – Yeni Aanayasa teklifi, içinde bulunduğumuz terör ve baskı
ortamıyla ilgili hiçbir çözüm önerisi getirmiyor arkadaşlar. Bu ülkenin terör,
yoksulluk, işsizlik, ekonomik sıkıntıları, bu gibi büyük sorunlarını çözmek bu
Anayasa teklifiyle mümkün değil. 
Siz
bu sorunları çözmek için bizimle beraber bu Mecliste var gücünüzle çalışmak
varken bir kişinin iradesi için, AKP’nin istikbali için, Tayyip Erdoğan’ın
istikbali için bu dayatma, dikta, yıkım anayasasını getirmeye çalışıyorsunuz.
(CHP sıralarından alkışlar)
AYŞE
SULA KÖSEOĞLU (Trabzon) – Siz anlamazsınız o işten, anlamazsınız. Anladığınız
bu kadar. 
BURCU
KÖKSAL (Devamla) - Bu, cumhuriyete ihanet anayasasıdır. Cumhuriyete ihanetin
içerisinde cumhuriyetçiler olmayacaktır, Atatürkçüler olmayacaktır…
BAŞKAN
– Sakin olun Sayın Köksal.
BURCU
KÖKSAL (Devamla) – …vatanın bölünmez bütünlüğünü savunan hiçbir yurttaşımız
olmayacaktır. 
AYŞE
SULA KÖSEOĞLU (Trabzon) – Sapla samanı karıştırmayın.
BURCU
KÖKSAL (Devamla) - Ülke istikbali için değil, sizin istikbaliniz için getirilen
bu Anayasa’ya asla “evet” demeyeceğiz.
BAŞKAN
– Sakin olun Sayın Köksal.
BURCU
KÖKSAL (Devamla) – Hepinize saygılar sunarım. (CHP sıralarından alkışlar)
BAŞKAN
– Sakin olun.
AYŞE
SULA KÖSEOĞLU (Trabzon) – Kanun maddelerinden haberin yok, Anayasa teklifinden
haberin yok.
BÜLENT
TURAN (Çanakkale) – Sayın Başkan…
BAŞKAN
– Buyurun Sayın Turan.
BÜLENT
TURAN (Çanakkale) – Sayın hatibin ifade ettiği grup başkan vekilimizin eyalet
iddiası…
BAŞKAN
– Sayın milletvekilleri…
BÜLENT
TURAN (Çanakkale) - …diğer bir vekilimizin 4 maddenin değişmesi iddiası gibi
tamamen safsata olan iddialara kırk defa cevap verdik, kırk birinciyi
vermeyeceğiz. Tümünü reddediyoruz. 4 maddeyle bir sorunumuz olmadığını ifade
ettik. İlgili bahsi geçen vekilimiz de “Değişsin.” demedi. Dedi ki “Hukuk
tekniği olarak bir anayasada…”
HAYDAR
AKAR (Kocaeli) – “Değişecek gelecekte.” dedi.
BURCU
KÖKSAL (Afyonkarahisar) – Evet, “Gelecekte değişecek.” dedi.
BÜLENT
TURAN (Çanakkale) – Siz konuşmayın, ben konuşayım.
Bir
daha konuştu Sayın Başkan; bağırdı bağırdı bağırdı… Kime söyleyeceğiz ya? Niye
bu kadar…
BURCU
KÖKSAL (Afyonkarahisar) – Buyurun, söyleyin ya.
BÜLENT
TURAN (Çanakkale) - Sayın Başkan, bir insan bağırarak haklı olmaz. İnsanlar
konuşarak anlaşır, sakinlikle anlaşır. (AK PARTİ sıralarından alkışlar)
Bağırarak ne olur, laf dizerek ne olur? 
ÖMER
FETHİ GÜRER (Niğde) – Osman öğretti bağırmayı.
BÜLENT
TURAN (Çanakkale) - Bir daha söylüyorum Sayın Başkan: 4 maddeyle ilgili bir
talebimizin olmadığını Başbakanımız izah etti, bizler izah ettik. 
AYŞE
SULA KÖSEOĞLU (Trabzon) – Anlama özürlü.
BÜLENT
TURAN (Çanakkale) - Buna rağmen konuşuyor olmanın kimseye faydası yok. Bununla
ilgili, sayın vekilimiz de zaten “Değişsin.” demedi, hukuk tekniği açısından
bir anayasada değişmez maddenin teorik olarak doğru olmadığını ifade etti.
Bizim 4 maddeyle sorunumuz olmadığını Başbakanımız da biz de defaatle söyledik.
Teşekkür
ediyorum Sayın Başkanım.
BAŞKAN
– Teşekkür ederim.
BURCU
KÖKSAL (Afyonkarahisar) – Sayın Başkan…
BAŞKAN
– Buyurun Sayın Köksal.
BURCU
KÖKSAL (Afyonkarahisar) – Sayın Başkan, Grup Başkan Vekili, ses tonumla ilgili
bir sataşmada bulundu.
BÜLENT
TURAN (Çanakkale) – Kürsüye çıkmadım Sayın Başkan, yapmayın lütfen.
BAŞKAN
– Sataşmada bulunmadı, sadece “Bağırdınız.” dedi.
BURCU
KÖKSAL (Afyonkarahisar) – Lütfen… Evet… Ses tonumla ilgili “Bağıra bağıra
konuştu.” dedi. Müsaade ederseniz…
BAŞKAN
– Sesiniz çok yüksekti Sayın Köksal.
BURCU
KÖKSAL (Afyonkarahisar) – Tamam. Lütfen... Hayır, ben bu konuda, lütfen,
sataşmadan…
OSMAN
AŞKIN BAK (Rize) – Çok güzel sesiniz var, bravo(!)
AYŞE
SULA KÖSEOĞLU (Trabzon) – Bizde sağır yok, hepimizin kulakları duyuyor.
BAŞKAN
– Yani ben “Bağırdınız.” demiyorum ama birkaç kez burada “Sakin olun.” dedim.
BURCU
KÖKSAL (Afyonkarahisar) – Bu konuda sataşmadan dolayı söz hakkım doğdu. Lütfen…
BÜLENT
TURAN (Çanakkale) – Sayın Başkan, böyle sataşma olmaz.
BAŞKAN
– Bunda bir sataşma yok Sayın Köksal, lütfen.
OSMAN
AŞKIN BAK (Rize) – Böyle bir sataşma yok ki.
BURCU
KÖKSAL (Afyonkarahisar) – Lütfen, sataşmadan dolayı söz hakkı istiyorum.
BAŞKAN
– Bunda bir sataşma yok Sayın Köksal, lütfen.
BURCU
KÖKSAL (Afyonkarahisar) – Belki bağırıyorum, belki bugüne kadar düzgünce
söyledik anlamadınız, bağırarak söyleyince anlarsınız. (CHP sıralarından
alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
29’uncu
maddede iki adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 446 sıra sayılı Kanun Tasarısı’nın
29’uncu maddesinin (1)’inci fıkrasının (b) bendinde yer alan “%25’ine”
ibaresinin “%10’una” ve aynı bentte yer alan “bir ay” ibaresinin “altı ay”
şeklinde değiştirilmesini arz ve teklif ederiz.

 Ahmet Yıldırım Mehmet
Emin Adıyaman Osman Baydemir
 Muş Iğdır Şanlıurfa
 Adem Geveri Berdan
Öztürk Mahmut Toğrul
 Van Ağrı Gaziantep
Türkiye Büyük Millet Meclisi
Başkanlığına
Görüşülmekte olan 446 sıra sayılı Türkiye Cumhuriyeti
Emekli Sandığı Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı’nın 29’uncu maddesinin tasarı
metninden çıkarılmasını arz ve teklif ederiz.
Saygılarımızla.
 Hilmi Yarayıcı Utku
Çakırözer Mehmet Bekaroğlu
 Hatay Eskişehir İstanbul
 Kadim Durmaz Musa
Çam Bihlun Tamaylıgil
 Tokat İzmir İstanbul
 Zekeriya Temizel Lale
Karabıyık 
 İzmir Bursa
BAŞKAN
– Okunan son önergeye Komisyon katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkan.
BAŞKAN
– Önerge üzerinde Hatay Milletvekili Sayın Hilmi Yarayıcı konuşacak.
Buyurun
Sayın Yarayıcı. (CHP sıralarından alkışlar)
HİLMİ
YARAYICI (Hatay) – Sayın Başkan, değerli milletvekilleri; ben de sevgi ve
saygılarımla sizleri bir kez daha selamlıyorum.
Görüşmekte
olduğumuz madde dolaylı da olsa af niteliğinde olduğu için oylamada nitelikli
çoğunluk olması gerekir, önce bunu belirtmek isterim. 
Anayasa
değişikliğiyle ilgili bir ülkenin tüm kaderini bir tek adamın emrine vermek
için cansiparane bir şekilde mücadele eden iktidara sormak istiyorum: On dört
yıllık iktidarınız boyunca aldatılmadığınız, kandırılmadığınız veya sonu
felaketle bitmemiş herhangi bir politikanız var mıdır? Buna samimiyetle cevap
verebilecek bir tek kişi var mı aranızda merak ediyorum. 
Ergenekon,
Balyoz davalarına bakalım. Burada faili meçhullerden, cinayetlere imza etmiş
kontrgerillanın yargılanmadığını, yargılananların salt AKP karşıtlığından
dolayı yargılandıklarını, bu yargılamalar yapılırken kumpaslar kurulduğunu,
hukukun ayaklar altına alındığını söyledik. Siz bu itirazı dillendirenlerin
neredeyse hepsini Ergenekoncu olarak suçladınız. 
Cemaatle
ilişkilerinizi ele alalım mesela. Cemaatin devlet içinde devlet olduğunu,
onlarla iş birliği içinde olmanızın ülkemizi bir felakete sürükleyeceğini
söyledik. 2010 referandumu sonrası, HSYK aracılığıyla yargıyı cemaate teslim
etmenizin hukuku bitireceğini söyledik. Siz ne yaptınız? Bizleri din düşmanı
vatan hainleri olarak suçladınız. Sonra ne oldu? O yol arkadaşlığı yaptığınız
cemaat döndü, bu ülkede darbeye kalkıştı. Ne dediniz? “Kandırıldık.” dediniz,
“Allah affetsin.” dediniz, yine hesap vermeden işin içinden çıktınız. “Cemaatle
mücadele” adı altında, KHK’larla, yıllardır cemaatle mücadele eden
devrimcileri, demokratları, yurtseverleri, gazetecileri, aydınları ya mesleklerinden
ettiniz ya da ihraç ettiniz, hapse attınız. 
Ya
Suriye politikanız, ona ne demeli? Bizim komşu Suriye halklarıyla bir
sorunumuzun olmadığını, Suriye’de oluşacak bir istikrarsızlığın tüm bölgemizi
etkileyeceğini söyledik. Söylediklerimiz bir kulağınızdan girdi, öbüründen
çıktı. Üstüne üstlük, katil çetecilerle iş birliği yapıp meşru bir hükûmeti
devirmeye önayak oldunuz. Bu yaptığınızın, yanlışların en büyüğü olduğunu, bu
teröristlerin günü geldiğinde silahları bize doğrultacağını söyledik, umursamadınız
bile. Sonuç: Moskova Deklarasyonu’yla, bugüne kadarki Suriye politikanızın
yanlış olduğunu dünyaya siz ilan ettiniz. Şimdi Başbakan Yardımcısı Numan
Kurtulmuş çıkmış, Suriye politikasının baştan sona kadar yanlış olduğunu bir
kez daha itiraf etmiş durumdadır ama tüm bunlar, cihatçı örgütlerin ülkemizi
kana buluyor olmalarına engel olmuyor ne yazık ki.
Yanlış
politikalarınız elbette bunlarla da sınırlı değil. Irak politikalarınız, İsrail
politikanız, Rusya politikanız, Mavi Marmara politikanız da öyle. Hangi birini
sayayım ki? 4+4+4 eğitim sisteminden Anayasa değişikliklerine kadar üzerinde
uzun uzun tartışılması gereken hangi konu varsa siz bir şekilde yangından mal
kaçırırcasına oldubittiye getirme peşindesiniz. Günlerdir Anayasa
değişikliğinde de bunu anlatmaya çalıştık. Sanki hiç böyle bir eleştiri
olmamış, yapmamışız gibi “Millî eğitimde de reform yapıyoruz.” diyerek müfredat
değişikliğini oldubittiye getirmeye çalışıyorsunuz. 
13
Ocakta açıklama yapıyorsunuz, önerilerin 6 Şubata kadar getirilmesini şart
koşuyorsunuz. Siz dinlemeyeceksiniz biliyorum ama bir kez daha tarihe not
düşmek adına uyarmak istiyorum: Yanlış yapıyorsunuz, yapmayın. Bu ülkenin
geleceğiyle bu kadar oynamayın, kendi siyasi ve ideolojik tercihlerinizi
eğitimde reform olarak yutturmaya kalkmayın. Laik bilimsel eğitim bizim tek
çıkar yolumuzdur. Bizim, bilimden uzaklaşma değil, daha fazla bilime
ihtiyacımız var. Eğitim sistemimizi bilimden uzaklaştırdığınız ölçüde bizi Orta
Doğu’ya daha da yakınlaştırırsınız ve Orta Doğu’ya çevirirsiniz. Bu ülkeyi kan
ve gözyaşıyla, büyük mücadelelerle kuran kurucu değerlerimize bu kadar düşman
olmayın. Yargıyı, yasamayı, yürütmeyi tek bir adamın emrine vermek ülkeyi
söylediğiniz gibi bir esenliğe kavuşturmayacaktır. Emin olun, halkı bölmekten, kardeşi
kardeşe düşman etmekten başka bir işlevi olmayacaktır. Kutuplaştırıcı
politikalarınızla, bizi bölmekle iktidarınızı pekiştireceğinizi sanıyorsanız
büyük bir yanılgı içine girersiniz. 
Söylemek
isterim: Liderinizi başkan da yapabilirsiniz ama biz başkanınızı da, siyasi ve
ideolojik bakış açınızı da, uygulamalarınızı da, bugüne kadar yaptıklarınızı da
meşru görmedik, görmeyeceğiz. 
BÜLENT
TURAN (Çanakkale) – Halk görüyor, halk. 
HİLMİ
YARAYICI (Devamla) - Başkanınızı da, sizlerin bu uygulamalarını da tanımıyoruz.
Teşekkür
ediyorum. (CHP sıralarından alkışlar) 
BAŞKAN
– Teşekkür ederim. 
BÜLENT
TURAN (Çanakkale) – Tanımayın, tanımayın.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 446 sıra sayılı Kanun Tasarısı’nın
29’uncu maddesinin (1)’inci fıkrasının (b) bendinde yer alan “%25’ine”
ibaresinin “%10’una” ve aynı bentte yer alan “bir ay” ibaresinin “altı ay”
şeklinde değiştirilmesini arz ve teklif ederiz.
Adem
Geveri (Van) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
- Hükûmet?
MALİYE
BAKANI NACİ AĞBAL (Bayburt) - Katılmıyoruz Sayın Başkanım.
BAŞKAN
- Önerge üzerinde Van Milletvekili Adem Geveri konuşacak.
Buyurun
Sayın Geveri. (HDP sıralarından alkışlar) 
ADEM
GEVERİ (Van) – Sayın Başkan, değerli milletvekilleri; sizleri saygıyla
selamlıyorum.
(1/796)
esas numaralı Türkiye Cumhuriyeti Emekli Sandığı Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 29’uncu
maddesi üzerine Halkların Demokratik Partisi Grubu görüş ve önerilerini
belirtmek üzere söz almış bulunmaktayım.
Değerli
milletvekilleri, maalesef aceleyle çıkarılan kanunların neticesinde bu gibi
düzenlemeler yapılarak kanunlar yeniden yazılmaktadır. Bugüne kadar birçok kez
itiraz etmemize rağmen her defasında yasama faaliyetini ayaklar altına alan
birçok farklı düzenlemeyi içeren, ilgili ihtisas komisyonlarından hiçbir görüş
alınmadan gündeme getirilen bir torba yasa daha görüşüyoruz.
Evet,
değerli milletvekilleri, torba kanun -bir diğer adıyla aslında “ucube kanunlar”
bunlar- mantığıyla yapılan yasama faaliyetleri sonucunda idarede oldukça yanlış
uygulamalar ortaya çıkmış ve bu yanlışları düzeltmek için yeniden bir yasa
yapma zorunluluğu çok kısa sürede Parlamentonun gündemine gelmiştir. Bunun
sebebi, Meclis ihtisas komisyonlarında torba tasarı ve teklif şeklinde gelen
düzenlemelerin detaylı ve teknik incelemeler yapılmadan tamamen mevcut
iktidarın popülist ve pragmatist yaklaşımıyla günü kurtarma ve kendi
yandaşlarına rant sağlama anlayışının sonucu olarak kanunlaşmasıyla ilişkili
bir durumdur.
Sayın
Başkan, değerli milletvekilleri; dış politikada yanlış hesapların Kobani’den ve
Halep’ten döndüğü büyük iflasın iç politikaya olan yansıması kaos ve kargaşadan
ibaret hâle gelmiştir. 7 Haziran seçimlerinin hemen öncesinde devreye alınan
güvenlik stratejisi sonrasında devam ettirilen bu politikalar, 1 Kasım
seçimlerine kadar giderek tırmandırılan her gerilim stratejisi AKP’yi yeniden
tek başına iktidar olma fırsatı verirken bu fırsat maalesef barışın ve
demokrasinin tesisi yönünde değil; aksine, içeride ve dışarıda gerilim
tırmandırılarak darbe mekaniğinin önü açılmış oldu. 15 Temmuz darbe girişimini
kendi iktidarını tahkim etmek için büyük bir fırsata çeviren AKP Hükûmeti,
oluşan kaos ve kargaşayı dikkati almayarak maalesef bugün geldiğimiz kaotik
duruma sebep olmuştur. Böylece parlamenter sistem, istisnai bir rejim olan
OHAL’ler ve KHK’larla baypas edilerek siyasi bir krize ve aynı zamanda ekonomik
bir istikrarsızlığa sebep olmuştur.
Değerli
milletvekilleri, 15 Temmuzdan önce yaptığımız onca uyarıyı dikkate almayan
iktidar, yanlışlarında ısrar ederek ve yanlışlarına yanlışlar ekleyerek,
siyasal, ekonomik krizi büyüterek ve kaosa dönüştürerek ülkeyi yeni darbeler
sürecine götürmüştür. Allah korusun, yarın yeni bir darbeyle karşı karşıya
kalırsak bütün bu yanlışlarımızın temel sorumlusu olan Cumhurbaşkanı ve Hükûmet
bu millete nasıl hesap verecek? Bu defa kimi sorumlu tutacaksınız? Bu defa kimi
kurban gösterip kime sığınacaksınız? Üst akıl olarak kimi düşman ilan etmeyi
düşünüyorsunuz? Yeni müttefik olarak kimden özür dileyip kapısını çalacağınız
kimler olacaktır? Evet, o gün gelip çattığında, sebep olduğunuz bunca vebalin
hesabını nasıl vereceksiniz? 
Sayın
Başkan, değerli milletvekilleri; önemle altını çizmek gerekir ki AKP iktidarı,
bugüne kadar yaptığı düzenlemelerde ve çıkardığı yasalarda sermayeyi önceleyen
bir anlayışa sahip hareket etmiştir. AKP iktidarının içeride ve dışarıda
yürüttüğü politikalar sonucunda ortaya çıkan siyasal kriz ve OHAL rejimlerinin yarattığı
ekonomik kriz her geçen gün artmış ve böylece sözüm ona döviz kazandırıcı
faaliyetlerle bu durum aşılmaya çalışılmıştır. 
İktidar,
ülkedeki siyasal ve ekonomik krizi aşmak istiyorsa Anayasa değişikliği teklifi
ve rejim tartışmalarıyla ilgili daha da büyük bir kutuplaşmaya sürüklemek
yerine, demokrasiyi güçlendirerek, toplumsal barışı sağlayarak, Kürt halkıyla
eşitlik ve adalet temelinde bir müzakere sürecinin başlatılmasına dair somut
adımları ivedilikle atmak zorundadır. 
Sayın
Başkan, değerli milletvekilleri; hem günlerdir üzerinde tartışmalar
yürüttüğümüz Anayasa değişiklik teklifi hem de bu torba yasa tasarısı meşru ve
demokratik olmayan bir zeminde hazırlandığı gibi, eş genel başkanlarımızla
birlikte, 9 milletvekili arkadaşımızın, belediye eş başkanlarımızın, meclis
üyemiz ve partili yöneticilerimizin esir alındığı bir ortamda bu düzenlemeler
haklı, gerekli, faydalı ve meşru görebileceğimiz bir zeminde olmadığı için
bunların tam karşısındayız ve reddediyoruz ve bunlara da saygı duymamız mümkün
değil.
Hepinize
saygılar sunuyorum. (HDP sıralarından alkışlar) 
BAŞKAN
– Teşekkür ederim Sayın Geveri.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
Birleşime
on beş dakika ara veriyorum.
Kapanma
Saati: 22.58 
BEŞİNCİ OTURUM
Açılma Saati: 23.18
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Emre KÖPRÜLÜ (Tekirdağ), Sema KIRCI (Balıkesir),
----- 0 -----
BAŞKAN – Sayın milletvekilleri, Türkiye Büyük Millet
Meclisinin 60’ıncı Birleşiminin Beşinci Oturumunu açıyorum. 
446 sıra sayılı Kanun Tasarısı’nın görüşmelerine devam
ediyoruz.
Komisyon yerinde.
Hükûmet yerinde.
Tasarının 30’uncu maddesi üzerinde iki adet önerge
vardır, okutuyorum:
Türkiye Büyük Millet Meclisi
Başkanlığına
Görüşülmekte olan 446 sıra sayılı “Türkiye Cumhuriyeti
Emekli Sandığı Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı”nın 30’uncu maddesinin aşağıdaki
şekilde değiştirilmesini arz ve teklif ederiz.
Saygılarımızla.
 Bihlun Tamaylıgil Kadim
Durmaz Mehmet Bekaroğlu
 İstanbul Tokat İstanbul
 Musa Çam Ömer
Fethi Gürer Utku Çakırözer
 İzmir Niğde
 Eskişehir
 Lale Karabıyık Zekeriya
Temizel
 Bursa İzmir
“MADDE 30- 3/6/2007 tarihli ve 5684 sayılı Sigortacılık
Kanununun 11 inci maddesine aşağıdaki fıkra ilave edilmiştir.
‘(6) Hasarın giderilmesine ve tazminatın ödenmesine
yönelik olarak ilgili mevzuat çerçevesinde orijinaline eşdeğerliği
belgelendirilmiş parçaların kullanılmasına ilişkin usul ve esaslar ilgili
sigorta genel şartlarında belirlenir.’”
Türkiye Büyük Millet Meclisi
Başkanlığına
Görüşülmekte olan 446 sıra sayılı Kanun Tasarısı’nın
30’uncu maddesinin tasarı metninden çıkarılmasını arz ve teklif ederiz.
 Ahmet Yıldırım Mehmet
Emin Adıyaman Osman Baydemir
 Muş  Iğdır Şanlıurfa
 Mahmut Toğrul Berdan
Öztürk Mizgin Irgat
 Gaziantep Ağrı Bitlis
BAŞKAN – Okunan son önergeye Komisyon katılıyor mu? 
PLAN VE BÜTÇE KOMİSYONU SÖZCÜSÜ CEMAL
ÖZTÜRK (Giresun) – Katılmıyoruz Sayın Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge üzerinde Bitlis Milletvekili Sayın Mizgin Irgat konuşacak.
Buyurun
Sayın Irgat. (HDP sıralarından alkışlar)
MİZGİN
IRGAT (Bitlis) – Sayın Başkan, değerli milletvekilleri; gerçekten konuşmaya
başlamadan önce, kanun yapma tekniğinin, kanun yapma sisteminin hakikaten çok
sıkıntılı olduğunu ve belki de aslına aykırı bir şekilde yapıldığını buradan
bir kez daha belirtmek isterim.
Birçok
kanunu ilgilendiren, yani birçok kesimi, birçok tarafı, birçok kurumu ve kişiyi
ilgilendiren düzenlemelerin bir potada, tek bir “torba kanun” adı altında
düzenleme şeklinde önümüze getirilmesi çok ciddi bir problemdir her şeyden
önce. 
446
sıra sayılı torba tasarının 30’uncu maddesi Sigortacılık Kanunu’yla ilgili bir
düzenleme. Bu torba tasarının içerisinde sadece sigortacılık değil,
belediyelerle ilgili, gemilerle ilgili ve aklımıza gelecek her şeyle ilgili bir
düzenleme yapıldı ve önümüze getirildi, biz de daldan dala atlayarak bu yasa
tasarısına ilişkin eleştirilerimizi dile getirmeye çalışıyoruz. Oysaki toplumun
içinde bulunduğu psikolojik altyapıya baktığımızda, tekçi bir Anayasa, yani
daha doğrusu toplumu içerisinde barındırmayan Anayasa tartışmalarına
baktığımızda, söz konusu yasa tasarısının bir kez daha zamanlamasının ve
içeriğinin aslında hiç de Türkiye toplumuna uygun olmadığı görülecektir. 
Burada,
30’uncu maddede, yasanın toplumun yararına olmasından ziyade güçlü sınıfsal
kesimleri, yandaş sermayenin kârını önceleyen bir çalışmanın olduğunu çok net
bir şekilde dile getirebiliriz. Bir bütün el torba yasa tasarısının tamamını,
sermayedarlara peşkeş çeken, onların rantabilitelerini artıran, özünde onları
rahatlatan bir yasa çalışması olduğunu çok net bir şekilde dile getirebiliriz.
Bu yasa maddesinin yani 30’uncu maddenin en önemli tarafı Danıştayın 15.
Dairesinin bunun tam aleyhine olmuş bir kararı var. Daha doğrusu burada yargıya
güvenin de hangi noktada olduğunu, yargı kararlarının nasıl uygulandığını da
bir kez daha gözler önüne sermektedir. Yani yargıya, topluma, toplumun her
kesimine güvenmeyen bir AKP Hükûmetinden bahsedebiliriz. Sadece kendi bildiğini
okuyan, kendi çıkarlarını önceleyen bir yasama faaliyetinden söz edebiliriz. 
Değerli
milletvekilleri, buraya gelmeden önce okuduğum bir karar vardı AİHM’in mahkûmun
İnternet hakkının kullanılmasına ilişkin. Yani bir sınav başvurusunu yapmayan
bir mahkûmun bu konuda Litvanya’ya bir mahkûmiyet kararı çıkarıldı yani orada
mahkûmun bu hakkını kullanması gerektiği yönündeydi. Ülkemize dönüp
baktığımızda ise cezaevlerine, hapishanelere, tutukluların durumuna
baktığımızda ise gerçekten her bir kararın, her bir davranışın şu anda birer
mahkûmiyet kararı olarak önümüze geleceğini çok net bir şekilde söylemek
gerekir. 
Burada
gündüz bazı milletvekilleri haklarında karar olduğu hâlde ifadeye gelmeyen
milletvekillerimizin sözde ifadeye gelmediği için tutuklanma gerekçesi olduğunu
dile getirdi. Gerçekten şu an yazılı olan yasaların, CMUK’un, Polis Vazife
Salâhiyet Kanunu, Anayasa’nın tüm maddeleri ihlal ediliyor. Tutuklamanın
gerekçesi, tutuklamanın özünde bir tedbir olduğu yani bir kişinin
tutuklanmasının bir mahkûmiyet değil, karar mercisi aşamasına kadar ya tutuklu
ya da tutuksuz ya da adli kontrolle var olan koruma sistemini yani koruma
tedbirlerini önceleyen bir sistemdir. Bir milletvekili ifadeye gitmedi diye
tutuklanma gerekçesi yapılması en büyük hukuk garabetidir. Arama işlemine
baktığımızda, tutuklama işlemine baktığımızda her biri hukuka ve düzenleme
şekline aykırı bir şekilde uygulanıyor. Partimizin binalarında arama yapılması
isteniyor, sözde arama yapılmak üzere polis binalara gidiyor. İlgililer
olmadığı hâlde söz konusu yerde arama dışında her şey yapılıyor, oradaki bütün
evraklar dağıtılıp duvarlara yazılar yazılıyor. Kanunsuz ve konusu suç olan
hiçbir emri yerine getiremeyeceğine dair açık hüküm olduğu hâlde bu emri
kimlerin verdiği ve bu kanunsuz, konusu suç olan emirleri uygulayanların kimler
olduğu ve bunlarla ilgili…
(Mikrofon
otomatik cihaz tarafından kapatıldı)
MİZGİN
IRGAT (Devamla) – …bir soruşturmanın olup olmadığı, tarafımızca dile
getirildiği hâlde herhangi bir tedbir alınmadığı çok açıkça anlaşılmakta.
Tüm
Genel Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Irgat.
ÖZGÜR
ÖZEL (Manisa) – Sayın Başkan, karar yeter sayısına bir bakalım.
BAŞKAN
– Önergeyi oylarınıza sunacağım ve karar yeter sayısı arayacağım.
Kabul
edenler… Kabul etmeyenler… Karar yeter sayısı yoktur.
Birleşime
on dakika ara veriyorum.
Kapanma Saati: 23.26
ALTINCI OTURUM
Açılma Saati: 23.35
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Emre KÖPRÜLÜ (Tekirdağ), Sema KIRCI (Balıkesir),
----- 0 -----
BAŞKAN – Sayın milletvekilleri, Türkiye Büyük Millet
Meclisinin 60’ıncı Birleşiminin Altıncı Oturumunu açıyorum. 
446 sayılı Kanun Tasarısı’nın 30’uncu maddesi üzerinde
Bitlis Milletvekili Mizgin Irgat ve arkadaşları tarafından verilen önergenin
oylamasında karar yeter sayısı bulunamamıştı. 
Şimdi önergeyi tekrar oylarınıza sunacağım ve karar
yeter sayısı arayacağım. 
Önergeyi kabul edenler… Kabul etmeyenler… Önerge kabul
edilmemiştir, karar yeter sayısı vardır. 
446 sıra sayılı Kanun Tasarısı’nın görüşmelerine devam
ediyoruz.
Komisyon burada.
Hükûmet burada.
Diğer önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 446 sıra sayılı Türkiye Cumhuriyeti
Emekli Sandığı Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı’nın 30’uncu maddesinin aşağıdaki
şekilde değiştirilmesini arz ve teklif ederiz.
Saygılarımızla. 
Ömer
Fethi Gürer (Niğde) ve arkadaşları
“MADDE
30- 3/6/2007 tarihli ve 5684 sayılı Sigortacılık Kanununun 11 inci maddesine
aşağıdaki fıkra ilave edilmiştir.
‘(6)
Hasarın giderilmesine ve tazminatın ödenmesine yönelik olarak ilgili mevzuat
çerçevesinde orijinaline eşdeğerliği belgelendirilmiş parçaların kullanılmasına
ilişkin usul ve esaslar ilgili sigorta genel şartlarında belirlenir.’”
BAŞKAN
– Okunan önergeye Komisyon katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkan.
BAŞKAN
– Önerge üzerinde Niğde Milletvekili Sayın Ömer Fethi Gürer konuşacak.
Buyurun
Sayın Gürer. (CHP sıralarından alkışlar) 
ÖMER
FETHİ GÜRER (Niğde) – Sayın Başkan, değerli milletvekilleri; buraya
geldiğimizde birkaç kere söylediğimiz bir örneği bugün tekrar yaşıyoruz. Trafik
sigortalarıyla ilgili yakın dönemde bir düzenleme yapıldı. Bu kez tekrar bir
düzenleme daha geldi. Bu düzenlemeyle de ileride mutlaka yasal anlamda sorunlar
doğacak ve uluslararası sigorta şirketlerinin talepleri doğrultusunda yapılan,
orijinal parçanın yerine eş değer parçanın kullanılması da sıkıntılar
yaratacak. Bir süre sonra buna benzer bir kanun teklifi daha gelebilir. Ancak,
benim değinmek istediğim farklı sorunlar var. 
Bildiğiniz
gibi, bir yıl önce Sayın Başbakan, sizin Türkiye Büyük Millet Meclisi grup
toplantınızda, taşeron işçilerin üç ay içinde kadroya alınacağı sözünü
vermişti. Aradan geçen sürede bu konuda bir çalışma yapılmadı. Taşeron işçiler
merakla bekliyor, 750 bin kişiye verilen söz ne olacak diye. 4/C’liler var,
4/C’lilerin on dört ay, on beş ay önce toplu sözleşmeyle kazanmış oldukları
haklar var, ne yazık ki onlar da uygulamaya geçirilmiyor. 4/B’liler var, eşit
işe eşit haklar verilmesi gereken. Bunların da hakları bugüne kadar verilmedi. 
Tabii,
bunların verilmemesinin yanında, bir de Çalışma Bakanına sordum: “Emeklilikte
yaşa takılanlarla ilgili ne düşünüyorsunuz?” dedim. “Emeklilikte yaşa
takılanlarla ilgili bir düzenleme yapmamız işleyişe uygun değil, bu nedenle
yapamayız.” dedi. Ardından “2000 yılından sonraki intibak yasasıyla ilgili yine
bir beklenti var, bununla ilgili ne yapacaksınız?” dedik. Bununla ilgili
olumsuz olduğunu söyledi. 
Ama
son günlerde fıkra tadında açıklamalar yapıyor. Çalışma Bakanımız Sayın
Müezzinoğlu, anneannelere, babaannelerin evde çocuk bakmalarıyla ilgili maaş
bağlanacağını, destek verileceğini söylüyor; sonra umut doğuyor, böyle güzel
bir proje, oysa bir bakıyorsunuz ki 1.000 kişiyi aşmayacak. İstanbul Büyükşehir
Belediyesinin yapabileceği projenin Türkiye genelinde sunumuna giriyor.
Ardından da üniversite mezunlarının yüzde 30’unun üniversiteyi bitirdikten
sonra istihdam edilmek için müracaat etmemelerini yadırgadığını, bu konuda
açıklama yapılmasını istediğini belirtiyor. 
Sayın
Bakana ben sordum, Türkiye’de üniversite mezunlarından işsiz sayısının kaç
olduğunu; kendisi daha birkaç gün önce -döküm hâlinde- hangi mühendis, ne kadar
üniversite mezunu işsiz… Kendisinin belirttiği rakama göre 509.536 kişi İŞKUR’a
başvurmuş. Yani İŞKUR’a başvuranlara iş bulamamış, üniversiteden mezun
olanların istihdam için niye başvurmadıklarını soruyor. Sanki başvuranlara iş
bulundu da onlar başvursa iş bulacak. (CHP sıralarından alkışlar) 
Burada
yaptığı açıklamada işverenlere diyor ki: “Siz bunları alırsanız 1’inci yılda
asgari ücretin yüzde 50’si, 2’nci yılda yüzde 25’i kadar ilk mezunlar için
destek sağlayacağız.” Şimdi Sayın Maliye Bakanı burada. Bunların kaynağı
nereden bulunuyor da emeklilikte yaşa takılana gelince olumsuz, intibakta
bekleyene olumsuz, buna benzer düzenlemelerde olumsuz? Ama, yine insanlara umut
saçılıyor. Bu umutlar niye veriliyor? Herhâlde varsayılıyor ki: Anayasa’yla
ilgili tekliflerinin yarın çıkabileceği düşünülüyor. Referandum öncesi yurttaşlara
bir parmak bal… E, yerler mi artık? (CHP sıralarından alkışlar) Siz dediniz ki:
“Size, taşeron işçiye kadro vereceğiz.” Bir yıldır oyaladınız, vermediniz.
İnsanlara inandırıcı gelir mi? 
Bu
yeni düzenlemeyle Anayasa’da Bakanlar Kurulu olmayacak -zaten yoklar- Bakanlar
Kurulu olmadığı gibi gensoru olmayacak, güvenoyu olmayacak, sözlü soru önergesi
olmayacak. Bunun gibi uygulamalardan muaf bir Mecliste bizler geleceğiz, kendi
aramızda konuşup konuşup gideceğiz. Gerçi ben böyle bir uygulamayı da içime
sindiremiyorum. Milletvekili dediğiniz, buraya geldiği zaman bakanıyla muhatap
olmalı, Bakanlar Kuruluyla muhatap olmalı, düşüncesini söylemeli ve yapılacak
işlerin içinde olmalı. Bu gidiş, Türkiye’de tek adam gidişi olmasının dışında
vatandaşın sorununun çözülmeyeceği, derdinin dinlenmeyeceği, yukarıdaki ne
derse onun dediğinin uygulanacağı bir düzene gidiştir. Bunu da içimize
sindirmemiz mümkün değil. (CHP sıralarından alkışlar) Çünkü bu ülkede demokrasi
dünden bugüne yarım yamalak da gelse belli bir şekle gitti. Bundan sonra olması
gereken: Parlamenter sistemi güçlendirmeliyiz, Seçim Yasası’nı değiştirmeliyiz,
Sendikalar Yasası’nı değiştirmeliyiz ve ülkenin geleceğini demokratik
cumhuriyetle daha daha ileriye taşımalıyız.
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Gürer.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
31’inci
maddede iki adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 446 sıra sayılı Kanun Tasarısı’nın
31’inci maddesinin 1’inci fıkrasında yer alan “dikkate alınmayabilir”
ibaresinin, “dikkate alınmaz” şeklinde değiştirilmesini arz ve teklif ederiz.

 Ahmet Yıldırım Mehmet Emin Adıyaman Osman
Baydemir
 Muş Iğdır Şanlıurfa
 Mahmut Toğrul Berdan
Öztürk  Sibel Yiğitalp
 Gaziantep Ağrı Diyarbakır
Türkiye
Büyük Millet Meclisi Başkanlığına
Görüşülmekte olan 446 sıra sayılı "Türkiye
Cumhuriyeti Emekli Sandığı Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı”nın 31'inci
maddesinin aşağıdaki şekilde değiştirilmesini arz ve teklif ederiz.
Saygılarımızla. 
 Bihlun Tamaylıgil Kadim Durmaz Musa
Çam
 İstanbul  Tokat İzmir
 Ali Yiğit  Utku
Çakırözer Zekeriya Temizel
 İzmir Eskişehir İzmir
 Lale Karabıyık Mehmet
Bekaroğlu
 Bursa İstanbul
“MADDE
31- 22/1/2009 tarihli ve 5834 sayılı Karşılıksız Çek ve Protestolu Senetler ile
Kredi ve Kredi Kartları Borçlarına İlişkin Kayıtların Dikkate Alınmaması
Hakkında Kanuna aşağıdaki geçici madde ilave edilmiştir.
GEÇİCİ
MADDE 1- (1) Anapara ve/veya taksit ödeme tarihi bu maddenin yürürlüğe girdiği
tarihten önce olup da; kullandığı nakdî ve gayrı nakdî kredilerinin anapara,
faiz ve/veya ferilerine ilişkin ödemelerini aksatan gerçek ve tüzel kişilerin,
ticari faaliyette bulunan ve bulunmayan gerçek kişilerin ve kredi
müşterilerinin karşılıksız çıkan çek, protesto edilmiş senet, kredi kartı ve
diğer kredi borçlarına ilişkin 19/10/2005 tarihli ve 5411 sayılı Bankacılık
Kanununun ek 1 inci maddesi hükmü uyarınca kurulan Türkiye Bankalar Birliği
Risk Merkezi nezdinde tutulan kayıtları, söz konusu borçların ödenmesi geciken
kısmının bu maddenin yürürlüğe girdiği tarihten itibaren altı ay içinde
tamamının ödenmesi veya yeniden yapılandırılması halinde, bu kişilerle yapılan
finansal işlemlerde kredi kuruluşları ve finansal kuruluşlar tarafından dikkate
alınmayabilir.
(2)
Kredi kuruluşları ve finansal kuruluşların birinci fıkra hükmü uyarınca mevcut
kredileri yeniden yapılandırması veya yeni kredi kullandırması, bu kuruluşlara
hukuki ve cezai sorumluluk doğurmaz." 
BAŞKAN
– Okunan önergeye Komisyon katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde İzmir Milletvekili Sayın Ali Yiğit konuşacak.
Buyurun
Sayın Yiğit. (CHP sıralarından alkışlar) 
Tekrar
geçmiş olsun Sayın Yiğit. 
ALİ
YİĞİT (İzmir) – Teşekkür ederim, sağ olun. 
Sayın
Başkan, değerli milletvekilleri; görüşülmekte olan 446 sayılı torba tasarısının
31’inci maddesi üzerine grubum adına söz almış bulunuyorum. 
Aslında
bu madde, bu torba tasarının bana göre en önemli maddelerinden birisi. Tüm
esnafın, tüm tüccarın dört gözle beklediği, bizi de gördükleri zaman “Ya,
etmeyin eylemeyin, şu sicil affını getirin.” dedikleri madde, 2 maddeden
oluşmuş. Aslında herkes zannediyor ki ya, bir sicil affı geliyor, işte
karşılıksız çeklerimiz görülmeyecek, senetler var sayılacak yani hiç protesto
olmuş sayılmayacak, öbür kartlarımız bir şey görmeyecek, sorun çözülecek ve
temiz bir sayfamız olacak. Aslında hiç de öyle değil, öyle temiz bir sayfa
falan çıkmayacak karşılarına. Gittikleri bankada veya finans kurumlarında,
geçmişte, yine çeklerinin karşılıksız çıktığını, senetlerinin protestolu
olduğunu görecekler. Aslında, bir bakıma esnafı da, tüccarı da yani zor durumda
olan, ödemesini yapamayan esnafı ve tüccarı da kandırmış oluyoruz burada. Ben
öyle düşünüyorum.
SÜREYYA
SADİ BİLGİÇ (Isparta) – Ne yapıyoruz bu maddede? Bu maddede ne yapıyoruz?
ALİ
YİĞİT (Devamla) – Yani, şöyle diyoruz, diyoruz ki: Sen borcunu ödediysen
protestonu görmeyeceğiz, karşılıksız çekini de görmeyeceğiz veya altı
ayın içerisinde yapılandır bu parayı, borcunu öde ama git bir bankaya veya
finans kurumuna, derdini anlat, de ki: “Benim tekrar krediye ihtiyacım var,
bana kredi verin.” O banka da senin yüzünü gözünü severse, tipini severse, az
çok da arkanda birileri varsa sana kredi verecek ama önce o borç ödenmiş olacak
altı ayın içerisinde, borçsuz gitmiş olacaksın. Ama, istemezse “Çok da öyle
aman aman bir tüccar değilsin veya esnaf değilsin. Geçmişte senedin ödenmemiş,
borcun ödenmemiş. Biz sana kredi vermeyiz.” diyebilir. Bu net. 
Ayrıca,
belki bunların arkasında, borcunu ödedikten sonra çok sayılı dayıları varsa
veya başka tanınmış insanlar varsa diyecekler ki: “Bu arkadaş bizim
tanıdığımız, arkadaşımız. Bak, borcunu da ödemiş, buna tekrar kredi verin.”
Baskı kurulacak H bankasına, V bankasına, Z bankasına, herhangi bir bankaya
veya finans kurumuna, kredi istenecek. Yani, bu yasayla bir bakıma birilerinin
önünü açmaya çalışıyorsunuz. 
Tekrar,
ikinci bir şıkkı daha var bu maddenin, o da nedir, biliyor musunuz: Eğer,
şayet, bu arkadaşa kredi verirsen ödese de ödemese de ceza falan
giymeyeceğidir. Bu güvence de veriliyor. Yani, şıkkın biri, sicil affı yok,
borcunu ödeyeceksin, banka ve kurumlar isterse borç verecekler; ikincisi ise
eğer o kurumlardan herhangi biri size borç verirse o tanıdıklarımıza,
arkadaşımıza, akrabamıza siz herhangi bir suçla ve cezayla
karşılaşmayacaksınız. Bu maddenin karşılığı bu ama birilerine sicil affı diye
yutturuluyor, ki esnaflar görecekler. Yani, 730.144 kişi yarın öbür gün çekini
ödemiş olsa bile sicilleri temizlenmeyecek, onların geçmişte karşılıksız çek
verdikleri karşılarına devamlı çıkacak veya senedi protesto olmuş, senedini
ödememiş veya tüketici kredisi almış da ödeyemeyen 4,5 milyon insan yarın öbür
gün karşısında devamlı o kirli sayfasını görecek. Yani, öyle bir af falan yok,
o sayfalar temizlenmiyor; bu böyle biline. 
Yani,
düşünebiliyor musunuz, ülkenin ekonomik durumu bu kadar kötü, bu kadar da zor
durumdalar. Tabii, bu yetmiyormuş gibi, tekrar biz dedik ki, terör örgütlerinin
yol geçen hanına dönmüş, can güvenliği kalmamış bu ülkede sanki her şey güllük
gülistanlık ve gelmişiz diyoruz ki: Tamam yani biz görevimizi çok yapamıyoruz
ama bu Meclis hiç görev yapamıyor, bu Meclisin artık varlığına son verelim, yeni
bir yapı oluşturalım, buna da -adına başkanlık sistemi veya Cumhurbaşkanlığı
sistemi, ne derseniz deyin- yeni bir isim koyalım. 
Yani,
tüm anayasalar dünyada toplumsal sözleşmeler olarak çıkar yani insanlar bir
yere gelerek, bir araya gelerek, uzlaşarak bir şey yaparlar. İşte, gördüğümüz
gibi, biz iki gün önce burada birbirimizi yemeye çalışıyorduk, birbirimizi
dövmeye çalışıyorduk; hiç de öyle uzlaşı falan da yoktu, çok da iyi örnek
olmadık diye düşünüyorum.
Zamanım
kalmadı, daha fazla uzatmayacağım sözümü. 
Bu
yasa yani sicil affı, keşke daha tam istediğimiz gibi olsaydı ama esnafımıza ve
tüccarımıza gerçekten sicil affının, gerçek bir sicil affının gelmesi için de…
Yarın, bir gün eğer öyle bir kanun gelirse canı gönülden destekleyeceğimizi de
bildiriyorum. 
Hepinize
saygılar sunuyorum. Sağ olun. (CHP sıralarından alkışlar)
BAŞKAN
– Teşekkür ederim Sayın Yiğit.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 446 sıra sayılı Kanun Tasarısı’nın
31’inci maddesinin (1)’inci fıkrasında yer alan “dikkate alınmayabilir”
ibaresinin “dikkate alınmaz” şeklinde değiştirilmesini arz ve teklif ederiz.
Sibel
Yiğitalp (Diyarbakır) ve arkadaşları
BAŞKAN
–Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım. 
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
Önerge
üzerinde Diyarbakır Milletvekili Sayın Sibel Yiğitalp konuşacak.
Buyurun
Sayın Yiğitalp. (HDP sıralarından alkışlar)
SİBEL
YİĞİTALP (Diyarbakır) – Sayın Başkan, değerli milletvekilleri; 31’inci madde
üzerinde söz almış bulunmaktayım. 
Bugün,
ekonomik reformlar üzerinden bir çalışma yürütüyoruz. Bu ekonomik reform
çalışması, yaşamış olduğumuz ekonomik krizleri belki biraz toparlamak adına
yapılıyor ancak bu noktaya nasıl geldiğimizi ben kısaca bir hatırlatmak
istiyorum. 
Yaklaşık
üç gün önce ben burada, Sur’la ilgili yaşadığım bir konuyu anlatmıştım
hatırlarsanız. Orada yapmış olduğumuz bir telefon görüşmesinden sonra, en az 50
kişinin içeride kaldığı, çocuk ve gebelerin olduğu bilgisini almıştık
mahalleden. Yapmış olduğumuz yoğun çalışmalar sonrasında sadece 15 kişi
çıkabildi ve geri kalan en az 35 kişiden haber alamadık. Burada bunu
paylaştığımda, buradaki arkadaşlarımın “15 kişi çıktı ama 35 kişi ne oldu?”
diye sormasını çok bekledim fakat hiç sorulmadı. 
Yine,
birkaç gündür, belki dikkatinizi çekmiştir, Sur’da çıkan çocukların,
cinsiyetçi, ırkçı yaklaşımlarla birlikte, çekilmiş olan videoları çok yoğun bir
şekilde, her yerde görüntüde ve bu, sadece ülkemizde değil, dünyanın her
yerinde nefret ve tepkiyle karşılanıyor. Burada, anne baba olmanın verdiği bir
refleksle -pedagoglar var, çocuk psikiyatrları var, toplum bilimciler var,
akademisyenler var- dilerdim ki ya da o hassasiyeti görmek isterdim ki bu
çocukların videoları neden dolaşıyor? Sur’da çıkan çocukların soyulması, ırkçı
ve cinsiyetçi yaklaşımlarla onlara her türlü hakareti gösteren kolluk, güvenlik
güçleri neden böyle yapıyor? Bakın, bu, kabul edilir bir şey değil. Bu nasıl
uygulandı ve biz bunun uygulanması konusunda nasıl bir eksikliğe, nasıl bir
zaafa düştük? Bunu nasıl engelleyebiliriz? Vatandaş ile devlet arasında açılan
bu makasın daha büyümesi anlamına gelir ki bununla ilgili biz ne yapabiliriz
diye, en azından, buradaki 550 milletvekilinin 200’ünün -buna ana muhalefet de
dâhil olmak üzere- sessizce dinlemesi değil, burada, bu çocukların maruz
kaldığı fiziksel ve cinsel şiddete karşı bir cümle kurmasını bekliyordum. O
çocuklar, hepimizin çocuklarıdır, sadece “Sur’da yaşayan çocuklar” olarak
görmek insani değerler açısından, toplumsal değerler açısından asla kabul
edilebilir bir durum değil.
Bakın,
bu çocuk 11 yaşında. Bakabiliyor musunuz bu çocuğa? Bu çocuğa iyi bakmanızı
istiyorum ve iki saniye bu çocuğun annesiyle, babasıyla bir empati kurmanızı
istiyorum. Bir anne, baba olarak bu çocuğun bu şekilde çıkarılmasını ve
çıkarken “Polis amca, ne yapacağım?” diye soran bir çocuğa söylenen en ağır
hakaretleri, ırkçı küfürleri ve söylemekten imtina ettiğim birtakım
uygulamaları kabul edebilir misiniz? Bu çocuğun büyüdüğünde nasıl bir duyguyla,
nasıl bir öfkeyle nasıl bir kişilik şekillenmesinin olacağını tahmin edebiliriz
herhâlde. Kendini ifade ederken nasıl ifade edecek? Sözle mi? İnanıyor musunuz
buna? 
Bunun
gibi binlerce çocuk var. Biz burada gerçekleri kapatarak, sahte gerçeklik
yaratarak çoğu zaman, toplum mühendisliği üzerinden o çocukların maruz kaldığı
şiddete ve onların ruhunun örselenmesine karşı sessiz kalarak ne zamana kadar…
Bunların, bu çocukların annelerinin, babalarının, yakınlarının ve bu çocukların
bulunduğu bütün çevrenin bu devletle arasındaki mesafenin nasıl olacağını
tahmin ediyorsunuz? Kendini nasıl ifade edecek? Hangi araç ve gereçlerle
kendini ifade edecek? Bakabiliyor musunuz bu çocuğun resmine? Bir de bunun
görüntülerini izleyebilecek misiniz? 
Ben
özellikle sormak istiyorum: Bu çocuğun bu hâle gelmesinin ve oradaki sokağa
çıkma yasaklarının, ablukalardaki yaşanmış olan o ağır saldırıların sorumlusu
sadece AKP değil, aynı oranda CHP…
HAMZA
DAĞ (İzmir) – HDP, PKK…
SİBEL
YİĞİTALP (Devamla) – …aynı oranda diğer partiler, finans sektörleri, bununla
birlikte sivil toplum örgütleri, bununla birlikte hukukçular, bununla birlikte
insan hakları hukukçuları, insan hakları aktivistleri ve buna sessiz kalan bir
bütün insanlık bundan sorumludur ve bununla birlikte…
HAMZA
DAĞ (İzmir) – HDP…
SİBEL
YİĞİTALP (Devamla) – Bakın, siz orada itiraz ederseniz bu çocuğun yaşamış
olduğu şeyi reddediyorsunuz demektir. Yerinizde olsaydım, oturur bir saniye
düşünürdüm “O çocuğa biz ne yapalım? O çocukla bizim aramızdaki bu makası nasıl
kapatalım?” diye bir cümle kurardım. Derdim ki: “Bakın, bu çocuklar 1990
döneminde köyleri boşaltılan çocuklar da bugün aynı söz zemini bulamadıkları
için, belki de ben onları bu zemine ittim.” diye oturur, kendini sorgulardım ve
derdim ki: Kırk yıldır aynı şeyi yapıp aynı sonucu almak gibi talihsiz bir
politika uyguluyorum ya, yazıklar olsun bana derdim.
Herkesi
saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Yiğitalp.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
32’nci
maddede üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 446 sıra sayılı Emekli Sandığı Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 32’nci maddesinde
geçen “1/1/2019” ibaresinin “1 Ocak 2019” şeklinde değiştirilmesini arz ve
teklif ederiz

 İsmail Faruk Aksu Mustafa
Kalaycı Mevlüt Karakaya
 İstanbul Konya Adana
 Emin Haluk Ayhan Deniz
Depboylu Arzu Erdem
 Denizli Aydın İstanbul
 Mehmet Erdoğan
 Muğla
Türkiye Büyük Millet Meclisi Başkanlığına
Görüşülmekte
olan 446 sıra sayılı “Türkiye Cumhuriyeti Emekli Sandığı Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı”nın
32’nci maddesinin aşağıdaki şekilde değiştirilmesini arz ve teklif ederiz.
Saygılarımızla
 Bihlun Tamaylıgil Kadim
Durmaz Mehmet Bekaroğlu
 İstanbul Tokat İstanbul
 Musa Çam Zekeriya
Temizel Lale Karabıyık
 İzmir İzmir Bursa
 Utku Çakırözer Kazım
Arslan
 Eskişehir Denizli
MADDE 32-
13/2/2011 tarihli ve 6111 sayılı Bazı Alacakların Yeniden Yapılandırılması ile
Sosyal Sigortalar ve Genel Sağlık Sigortası Kanunu ve Diğer Bazı Kanun ve Kanun
Hükmünde Kararnamelerde Değişiklik Yapılması Hakkında Kanun’un geçici 12’nci
maddesinin (1)’inci fıkrasının birinci cümlesinde yer alan “1/1/2017” ibaresi
“1/1/2020” şeklinde değiştirilmiştir.
Türkiye Büyük Millet Meclisi Başkanlığına
Görüşülmekte
olan 446 sıra sayılı Kanun Tasarısı’nın 32’nci maddesinin tasarı metninden
çıkarılmasını arz ve teklif ederiz.
 Ahmet Yıldırım Mehmet
Emin Adıyaman Osman Baydemir
 Muş Iğdır Şanlıurfa
 Mahmut Toğrul Berdan
Öztürk  Ali Atalan
 Gaziantep Ağrı Mardin
BAŞKAN
– Okunan son önergeye Komisyon katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Mardin Milletvekili Sayın Ali Atalan konuşacak.
Buyurun
Sayın Atalan. (HDP sıralarından alkışlar) 
ALİ
ATALAN (Mardin) – Sayın Başkan, değerli milletvekilleri; hepinizi saygıyla
selamlıyorum.
Söz
almışken ülke gündemini gölgeleyen ve domine eden Anayasa değişikliğiyle ilgili
bazı hususlara dikkatinizi çekmek istiyorum. Malum, ikinci tur oylama da eğer
birinci tur gibi sonuçlanırsa 18 maddelik bu paket, halk oylamasına sunulacak;
sunulacak ama nasıl? Konunun teknik içeriğine ve olası sonuçlarına ilişkin
birçok şey konuşuldu, birçok arkadaş değindi ama hangi şartlar altında, nasıl
bir atmosferde seçim olacak, seçmen, sandık başına gidecek; bu konu, kanımca
yeterince dikkate alınmamaktadır. Ortalama demokratik bir ülkede sıradan bir
anayasa değişikliği veya yasa değişikliği teklif edildiğinde öncelikle
komisyonda etraflıca ele alınıp farklı görüşteki uzmanlardan, farklı görüşteki
STK’lardan görüş alınır, kamuoyunda ve basında farklı kesimlerce kapsamlı bir
şekilde tartışılır. Bu, maalesef yapılmamıştır. Bu, bir.
İkinci
husus ise bu teklifin Parlamentoya getiriliş, Parlamentoda tartışılma şekli ve
usulünün tarihe kara bir leke olarak geçeceği aşikârdır. 
Diğer
boyutu ise değerli arkadaşlar, hedeflenen referandumun gerçekleşmesi durumunda
içinden geçtiğimiz koşullara bir bakalım. OHAL rejiminin ülkenin bütününde
egemen olduğu, daha geçenlerde Meclisin önündeki müdahaleden de anlaşılıyorken,
insanlar özgürce gösteri ve toplantı yapamıyorken bu referandum, nasıl
demokratik koşullarda gerçekleşebilir; merak ediyorum. Türkiye'nin üçüncü büyük
partisinin eş genel başkanları, grup başkan vekilleri, milletvekilleri,
belediye eş başkanları, partimizin yüzlerce yöneticisi ve üyesi çökertme
operasyonlarıyla tutuklanmışken, bölgede partimizin il ve ilçe kongrelerini
bile biz rahat yapamıyorken, seçim bölgem Mardin başta olmak üzere birçok
bölgede özel güvenlik bölgeleri ilan edilmişken bu referandumun demokratik
geçeceğini ve sonucun meşru olacağını kim söyleyebilir, kim garantileyebilir?
Bu bağlamda, somut bir örnek vermek gerekirse daha geçen hafta Nusaybin’de
başta belediye eş başkanlarımız Sara Kaya ve Cengiz Kök olmak üzere birçok
arkadaşımız gözaltına alınmıştır. Siyasi operasyonlarda AKP’nin il ve ilçe
teşkilatları âdeta devlet eliyle partimizi tasfiye etmeye çalışmaktadır. 
Değerli
arkadaşlar, Ahmet Türk gibi hümanist bir kişiliğe yönelik sergilenen tutum
ortadayken, kurgulanan bu tekelci siyasal sistemle neler yapılabileceğini
öngörmek için herhâlde kâhin olmak zorunlu değildir. Burada sormak istiyorum:
Bu Anayasa değişiklik süreci normal demokratik ve olağan koşullarda, yani ülke
belirli bir normalleşme sürecine girdikten sonra eğer olmuş olsaydı ne zararı
olurdu, merak ediyorum. Her şeyden önce sormak lazım: Neden bu acele? Burada
bulunan hemen hemen herkes, bütün arkadaşlar, mevcut Anayasa’dan yani 82
Anayasası’ndan haklı olarak şikâyet eder, herkes değiştirilmesinden yanadır ama
burada görülmesi gereken bariz ve aleni bir tutarsızlık mevcuttur. Anayasa’nın
en antidemokratik, en çağ dışı ve günümüzle hiç uyuşmayan hükümleri mevcutken
ve öncelikle bunların değiştirilmesi gerekirken, özellikle mevcut durumda
siyasi bir hükûmet krizi ortada yokken, üstüne üstlük “Biat et, rahat et.”
diyen uysal bir Başbakan Hükûmetin başındayken bu türbülanslı dönemde mutlak
iktidar hırsıyla Anayasa’nın bu bölümünü değiştirmeye kalkışmak ne anlama
gelir? 
(Mikrofon
otomatik cihaz tarafından kapatıldı) 
ALİ
ATALAN (Devamla) - Eskiye takılmayan, köhnemiş bir anlayışı savunmayan
özgürlükçü, demokratik, uygar bir cumhuriyet anayasası oluşturmak isteyen bizim
partimizdir. 
Saygılar
sunarım. (HDP sıralarından alkışlar) 
BAŞKAN
– Teşekkür ederim Sayın Atalan. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 446 sıra sayılı Türkiye Cumhuriyeti Emekli Sandığı Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı’nın
32’nci maddesinin aşağıdaki şekilde değiştirilmesini arz ve teklif ederiz.
Saygılarımızla.
Madde
32- 13/2/2011 tarihli ve 6111 sayılı Bazı Alacakların Yeniden Yapılandırılması
ile Sosyal Sigortalar ve Genel Sağlık Sigortası Kanunu ve Diğer Bazı Kanun ve
Kanun Hükmünde Kararnamelerde Değişiklik Yapılması Hakkında Kanun’un geçici 12
nci maddesinin birinci fıkrasının birinci cümlesinde yer alan “1/1/2017”
ibaresi “1/1/2020” şeklinde değiştirilmiştir.
Kazım
Arslan (Denizli) ve arkadaşları
BAŞKAN
– Okunan önergeye Komisyon katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Denizli Milletvekili Sayın Kazım Arslan konuşacak.
Buyurun
Sayın Arslan. (CHP sıralarından alkışlar) 
KAZIM
ARSLAN (Denizli) – Sayın Başkan, değerli milletvekilleri; 446 sıra sayılı
Türkiye Cumhuriyeti Emekli Sandığı Kanunu ile Bazı Kanunlarda Değişiklik
Yapılmasına Dair Kanun Tasarısı’nın 32’nci maddesi üzerine söz aldım. Hepinizi
öncelikle sevgiyle, saygıyla selamlıyorum.
Değerli
milletvekilleri, söz aldığım 32’nci madde, daha önce 13/2/2011 tarihli ve 6111
sayılı Yasa’yla, Bazı Alacakların Yeniden Yapılandırılması ile Sosyal
Sigortalar ve Genel Sigortası Yasası’yla getirilen, borçların, ortaya çıkan
borçların yapılandırılmasına dair verilen sürenin iki yıl daha uzatılmasına
dair bir maddedir. 
Şimdi,
değerli arkadaşlarım, bu madde daha çok, özellikle hazinenin ve Devlet Su
İşleri Genel Müdürlüğünün ve devletin tasarrufu altında, mülkiyeti altında
olan, özellikle denizlerde ve iç sularımızda olan diğer yerlerin kiralanması,
yeniden yapılandırılması ve buradaki projelerin geliştirilmesi, ayrıca bu
üretim tesislerinde ve bu yerlerde oluşan alacakların yeniden
yapılandırılmasına dair bir düzenlemedir. Öyle görülüyor ki, sık sık yapılan bu
tür uzatmalarla, esasen Maliye Bakanlığınca bu tespitlerin iyi yapılmadığı,
titizlik gösterilmediği ve sık sık, böyle yeni yeni yapılandırmalarla, yeni
düzenlemelerle yeni borçların, yeni zorlukların ve sorumlulukların ortaya
çıktığını görüyoruz. 
Değerli
arkadaşlarım, bugün, gerçekten, siyasi iktidarın tam anlamıyla bir akıl
tutulması içinde olduğunu düşünüyorum. Bu kadar olup bitenleri bir kenara
koyarak; ülkede gerçekten terör almış başını gidiyor, Türkiye'nin her tarafında
terör cereyan ediyor, böyle bir olgu içinde, böyle bir yapı içinde bunlar bir
kenara bırakılıyor, sanki ülkenin başka hiçbir derdi yokmuş gibi başkanlık
derdini ortaya atıyor, mutlaka bu başkanlık sisteminin oluşması için yeniden
bir Anayasa değişikliğinin yapılması noktasında çalışmalar yapılıyor. 
Şimdi,
bunlar yetmiyor, iş dünyasına öyle zorluklar, öyle sıkıntılar ortaya
çıkarılıyor ki, bir yandan vatandaşa “Dövizinizi bozdurun.” diye talimatlar
veriliyor, bir yandan da cebinde dövizi olanları ve döviz ticareti yapanları da
terörist olarak ilan eden bir Cumhurbaşkanı görev yapıyor. 
Değerli
arkadaşlarım, kim ne yaparsa yapsın herkesin bir sorumluluk çizgisi var, bir
sorumluluk yetkisi var. Bu sorumluluk çerçevesinde belirli görüşler, düşünceler
ortaya atabilir ama ekonomiyi bozacak, güvensizliği artıracak, iş dünyasında
gerçekten güvensizlik yaratacak ve iş dünyasının, gerek yerli yatırımcının
gerekse yabancı yatırımcının güvenini azaltacak ve böylelikle, ülkede hem
sanayileşmenin hem de yatırım yapma olanağının, güveninin ortadan kalkacağı
sözleri söylemek gerçekten bu ülkeye yapılabilecek en büyük zarar verici bir
açıklamadır, bir davranıştır.
Değerli
arkadaşlarım, Türkiye çok zorlu günlerden geçiyor. Bu zorlu geçen günler
çerçevesinde ülkemizin gerçek gündemini, gerçek durumunu, sıkıntılarını göz
önüne alarak yani işsizliğe bakarak, istihdama bakarak, üretimdeki düşmeye bakarak
ve ülkedeki ihracatın azaldığına bakarak Türkiye'nin bu yönde gelişmesi,
çalışmalarını bu yönde yapması noktasında çalışmaların öncelikle yapılması ve
Türkiye'nin hem dünya bazında hem Türkiye içinde insanlarına güven verecek,
dünyaya güven verecek bir atmosferi bir an önce yaratması gerekmektedir. Eğer
bunu yaratmazsak, bu oluşumu sağlamazsak, aynı şekilde gerginliği artıracak,
kutuplaşmayı artıracak ve ülke içindeki sıkıntıları artıracak çalışmaları
sürdürmeye devam edersek gelecekte Türkiye’de çok daha zorlu günleri birlikte
yaşayacağımızı belirtmek istiyorum. 
Hepinize
çok teşekkür ediyorum, saygılar sunuyorum. (CHP sıralarından alkışlar) 
BAŞKAN
– Teşekkür ederim Sayın Arslan.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 446 sıra sayılı Emekli Sandığı Kanunu
ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı’nın 32’nci maddesinde geçen “1/1/2019” ibaresinin “1 Ocak 2019”
şeklinde değiştirilmesini arz ve teklif ederiz.
Mehmet
Erdoğan (Muğla) ve arkadaşları
BAŞKAN
– Komisyon okunan önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge üzerinde Muğla Milletvekili Sayın Mehmet Erdoğan konuşacak.
Buyurun
Sayın Erdoğan. (MHP sıralarından alkışlar) 
MEHMET
ERDOĞAN (Muğla) – Sayın Başkan, değerli milletvekilleri; 446 sıra sayılı Kanun
Tasarısı’nın 32’nci maddesi üzerinde vermiş olduğumuz değişiklik önergesi
hakkında Milliyetçi Hareket Partisi Grubu adına söz almış bulunmaktayım. Bu
vesileyle yüce heyetinizi saygıyla selamlıyorum. 
Ülkemizi
kaosa sürüklemek için birlikte hareket eden bütün terör şebekelerini
lanetliyorum. Allah hepsini kahretsin. Dün Diyarbakır’da polislerimize haince
saldırarak 4 polisimizi şehit etmişlerdir. Dün şehit olan 4 polisimize ve bütün
şehitlerimize Cenab-ı Allah’tan rahmet diliyorum. 
Yine
dün İstanbul’da, yılbaşını kana bulayan caniyi canlı olarak yakalayan İstanbul
Emniyetini tebrik ediyorum. İnşallah bundan sonra terörle mücadelede yeni bir
çığır açılmasına bu durum vesile olur.
Görüşmekte
olduğumuz 32’nci madde, Hazinenin veya Devlet Su İşleri Genel Müdürlüğünün
mülkiyetinde veya devletin hüküm ve tasarrufu altında bulunan deniz ve iç
sularda veya bu yerlerdeki sulak alanlarda balık üretimiyle ilgili alanların ve
su kaynaklarının kiralanmasını düzenleyen maddedir. Burada geçici hüküm iki yıl
daha ertelenmektedir. Bu iki yıl erteleme, bir yıl erteleme gibi geçici
düzenlemelerle milletin kafasını karıştırmaya gerek yoktur. Bu maddeyle ilgili
olarak bundan sonra yetkinin Hazinede mi yoksa Tarım ve Köyişleri Bakanlığında
mı olacağına dair hususun açıklığa kavuşturulması ve bu geçici düzenlemelerden
uzaklaşılması gerektiğini ifade etmek istiyorum. Bu vesileyle önergemize
desteklerinizi bekliyorum.
Tabii,
burada şunu ifade etmek isterim ki Türkiye'deki kültür balıkçılığının aşağı
yukarı yüzde 70’i Muğla ilimizde yapılmaktadır. Sektör ciddi manada ihracat
yapmaktadır. Ülkemizin içinde bulunduğu ekonomik darboğaz da dikkate alınırsa
üreticilerin sorunlarına biraz daha yakından bakarak üretimin, istihdamın ve ihracatın
artırılması konusunda üreticimize imkân sağlanması gerektiği açıktır. 
Sayın
Bakan, üreticilerimizin kendilerine göre çok önemli ve karşılanması gereken
talepleri var. Bu üreticilerimizin kendi dilinden bu talepleri bu vesileyle
sizlere iletmek istiyorum. 
Üreticilerimizin
en önemli talepleri, hem denizde hem toprak havuzlarda hem de nehirler üzerinde
tatlı su balıkçılığı yapan bütün üreticilerimizin en önemli sorunu girdi
maliyetlerinin yüksekliğidir. Zaman zaman balık fiyatları düştüğü zaman üreticilerimiz
balıklarına yem almakta bile zorlanmaktadır. Bu hususta desteklerinizi
beklemektedir üreticilerimiz. 
Yine,
denizde üretim yapan kültür balıkçılarının mazotlarından ÖTV alınmamakta fakat
toprak havuzlarda üretim yapan kültür balıkçılarının mazot alımlarında ÖTV
uygulanmaktadır. Bu adaletsizliğin giderilmesi gerekmektedir. Toprak havuzda
üretim yapan balıkçılarımızın da kullandığı mazottan ÖTV alınmaması muhakkak
sağlanmalıdır. Toprak havuzlarda üretim yapan balıkçılardan kaynak suları
kullanma harcı alınmaktadır. Hâlbuki bu havuzlarda kullanılan sular, zaten
yavan ve tuzlu sulardır, bu sular içme ve kullanma suyu değildir. Bu sebeple,
balıkçılarımızdan kaynak suları kullanma harcı alınmaması gerekmektedir.
Sayın
Bakan, yine, ette KDV oranı yüzde 1’e düşürülmüştür. Balıktaki KDV oranıysa
yüzde 8’dir. Balıktaki KDV oranının da yüzde 1’e indirilmesi hem haksız
rekabeti ortadan kaldıracak hem de vatandaşlarımızın daha sağlıklı beslenmesine
vesile olacaktır. 
Denizdeki
balık havuzlarının planlaması yapılırken turizmcilerin ve çevrenin bu işten
zarar görmemesi için iki tarafı da mağdur etmeyecek iyi bir planlamanın
muhakkak yapılması gerekmektedir. 
Yine,
Milas ilçemizde -ki bizim denizde ve havuzlardaki balıkçılık konusunda en
önemli ilçemizdir- Güllük ve Kazıklı bölgesi arasında uygun görülecek bir yerde
balıkçılarımızın ihtiyaç duyduğu lojistik destek iskelesinin mutlaka kurulması
gerekmektedir. Bu iskele kurulmadığı için zaman zaman turizmciler ile
balıkçılar karşı karşıya gelmektedir. 
Üretilen
balığın çok önemli bir kısmı, başta AB ülkeleri olmak üzere yurt dışına ihraç
edilmektedir. Balık ihracatında Türk Hava Yollarının kargo fiyatlarında indirim
yapılması ve ihracatçımıza bu konuda kolaylık sağlanması da üreticilerimizi
rahatlatacaktır. Bu konuda da desteklerinizi bütün üreticilerimiz
beklemektedir. 
Sayın
Bakan, bu konudaki ilgi ve desteklerinizi bekler, yüce heyetinizi saygıyla
selamlarım. (MHP sıralarından alkışlar) 
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Sayın
milletvekilleri, 33’üncü maddede üç adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 446 sıra sayılı Emekli Sandığı Kanunu
ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı’nın 33’üncü maddesinde geçen “1/1/2019” ibaresinin “1 Ocak
2019”, “1/1/2020” ibaresinin “1 Ocak 2020” şeklinde değiştirilmesini arz ve
teklif ederiz.
 İsmail Faruk Aksu Mustafa
Kalaycı Mevlüt Karakaya
 İstanbul Konya Adana
 Emin Haluk Ayhan Deniz
Depboylu Arzu Erdem
 Denizli Aydın İstanbul
 Ahmet Selim Yurdakul
 Antalya
BAŞKAN – Sayın milletvekilleri, şimdi okutacağım iki
önerge aynı mahiyette bulunduğundan önergeleri birlikte işleme alacağım.
Şimdi aynı mahiyetteki önergeleri okutuyorum:
Türkiye Büyük Millet Meclisi
Başkanlığına
Görüşülmekte olan 446 sıra sayılı Kanun Tasarısı’nın
33’üncü maddesinin tasarı metninden çıkarılmasını arz ve teklif ederiz.
 Ahmet Yıldırım Mehmet
Emin Adıyaman Osman Baydemir
 Muş Iğdır Şanlıurfa
 Mahmut Toğrul Berdan
Öztürk 
 Gaziantep Ağrı 
Aynı mahiyetteki diğer önergenin imza sahipleri:
 Mehmet Bekaroğlu Lale
Karabıyık Zekeriya Temizel
 İstanbul Bursa İzmir
 Bihlun Tamaylıgil Kadim
Durmaz Utku Çakırözer
 İstanbul Tokat Eskişehir
 Musa Çam Veli
Ağbaba
 İzmir Malatya
BAŞKAN
– Aynı mahiyetteki önergelere Komisyon katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Aynı mahiyetteki önergeler üzerinde ilk olarak Malatya Milletvekili Sayın
Veli Ağbaba konuşacak.
Buyurun
Sayın Ağbaba. (CHP sıralarından alkışlar)
VELİ
AĞBABA (Malatya) – Sayın Başkan, değerli milletvekilleri; hepinizi saygıyla
selamlıyorum.
Malum,
bugünlerde Meclisin gündemi Anayasa değişikliği ama AKP geçmiş tecrübesine
dayanarak bu değişikliği, açık bir rejim değişikliği olmasına rağmen farklı bir
isimle seslendiriyor: “Cumhurbaşkanlığı sistemi.” Meclisin iradesi yok
ediliyor, Türkiye’nin bütün kurumları baştan aşağıya geriye götürülüyor,
Anayasa’nın ilk 4 maddesinin değiştirileceği dillendiriliyor, partili
cumhurbaşkanlığı geliyor, açıkça rejim değiştiriliyor ama buna iktidar ne
diyor? “Cumhurbaşkanlığı sistemi.” Hani geçmişten tecrübe var ya değerli
milletvekilleri, Hükûmet geçmişte Öcalan’la görüşüyordu, ne diyordu?
“İmralı’yla görüşüyorum.” Kuzey Irak’ta PKK yöneticileriyle pazarlıklar
yapılıyordu, Hükûmet ne diyordu? “Kandil’le görüşüyorum.” Değerli arkadaşlar,
Hükûmeti, AKP’yi tebrik etmek lazım; dünyada dağla ve adayla konuşabilmeyi
başarabilen tek parti sizsiniz, sizi tebrik ediyorum. (CHP sıralarından
alkışlar) Yine, geçmişte, beş altı yıldan beri “Esed, Esed, Esed…” diyorlar,
Esad’la görüşüyorlar ama ne diyorlar? “Suriye rejimiyle görüşüyoruz.” diyorlar.

Değerli
arkadaşlar, bakın, partili cumhurbaşkanlığı aslında altı çizilmesi gereken bir
şey. Bizim tarihimizde padişahlar var, yöneticilerimiz var ama bakın,
padişahlar bile partili değil. Hatırlayın geçmişimizi, bir tane partili padişah
var mı? (CHP sıralarından alkışlar) 
YILMAZ
TUNÇ (Bartın) – Hâkimiyet milletin.
OSMAN
AŞKIN BAK (Rize) – Acayip bir yaklaşım ya(!) 
BÜLENT
TURAN (Çanakkale) – Toparla, toparla, olmadı.
OSMAN
AŞKIN BAK (Rize) – Toparla, dağıldı.
VELİ
AĞBABA (Devamla) - Değerli arkadaşlar, bakın, “Başkomutan” diyorsunuz,
muhtemelen Cumhuriyet Halk Partisinden biri seçilirse bu yasa geçtiğinde siz
başkomutanın bir siyasi partili olmasına ne diyeceksiniz bilmiyorum. 
Aşkın,
sana geleceğim, dur, acele etme. 
OSMAN
AŞKIN BAK (Rize) – Bana gelme. Niye geliyorsun?
SÜREYYA
SADİ BİLGİÇ (Isparta) – Ağbaba, dağıldın.
OSMAN
AŞKIN BAK (Rize) – Dağıldın. Konuya gel, konuya.
VELİ
AĞBABA (Devamla) - Şimdi, değerli arkadaşlar, bu Anayasa değişikliği neler
getiriyor, esas amaç ne, bakın, ben size anlatayım. Bakın, bu Anayasa
değişikliğiyle mülkiyet hakkı bile elden alınacak. 
YILMAZ
TUNÇ (Bartın) – Nereden çıkarıyorsun? Yok öyle bir şey.
VELİ
AĞBABA (Devamla) - Bakın, bugünlerde, geçmişte yandaş olan, beraber yürüdüğünüz
insanların malına el koyuyorsunuz ya, siz de yarın eğer reisle ayrı düşerseniz
sizin de mal varlığınıza el konulabilir; bunun altını çizmek istiyorum. Bakın,
birçoğunuzun durumu iyi, maşallah, zenginsiniz, ciplere biniyorsunuz, Audi’ye
biniyorsunuz, dikkat edin kendinize, o nedenle biraz gözden geçirin kararınızı
verirken. (CHP sıralarından alkışlar) 
YILMAZ
TUNÇ (Bartın) – Hadi oradan ya!
OSMAN
AŞKIN BAK (Rize) – Allah Allah. 
AYŞE
SULA KÖSEOĞLU (Trabzon) – Siz niyet okuyorsunuz.
SALİH
CORA (Trabzon) – Senin arabanın modeli ne?
YILMAZ
TUNÇ (Bartın) – Ne kadar cip varsa hep “CHP” plakalı. 
VELİ
AĞBABA (Devamla) - Değerli arkadaşlar, bir de milletvekili sayısı 550’den 600’e
çıkıyor. Vallahi billahi anlayabilmiş değilim, bu milletvekili sayısı 550’den
600’e niye çıkıyor, niye ihtiyaç var, hangi şeyle milletvekili sayısı
artırılıyor, ben bilmiyorum. 
SALİH
CORA (Trabzon) – Veli Ağbaba, sen nerede oturuyorsun?
YILMAZ
TUNÇ (Bartın) – Otoparkta ne kadar cip varsa hepsinde “CHP” yazıyor ya. 
VELİ
AĞBABA (Devamla) – Bir düşünün arkadaşlar, bakın, Meclis kapatılıyor, yetkileri
elinden alınıyor, kolu kanadı kırılıyor, hem de vekil sayısı artırılıyor.
Bakanlar Kurulu artık içimizden çıkmayacak. 
Değerli
arkadaşlar, Meclisin denetim yetkileri azaltılıyor ama milletvekili sayısı
artırılıyor. Benim aklıma hiçbir şey gelmedi, ama bir şey geldi aklıma değerli
arkadaşlar: Bu, Meclise rüşvettir, rüşvet, rüşvettir Meclise.
YILMAZ
TUNÇ (Bartın) – Ne alakası var? Saçma sapan konuşma ya, saçmalıyorsun. 
AYŞE
SULA KÖSEOĞLU (Trabzon) – Avrupa Birliği standartlarına yaklaşıyoruz. 
VELİ
AĞBABA (Devamla) – 50 milletvekili size rüşvet veriliyor. Bunu tekrar
değerlendirmenizi sizden rica ediyorum.
Bakın
değerli arkadaşlar, ayrıca beş yıla yükseltiliyor.
AYŞE
SULA KÖSEOĞLU (Trabzon) – Temsili yaygınlaştırıyoruz. 
VELİ
AĞBABA (Devamla) – 50 milletvekilinin Türkiye’ye maliyeti, beş yıllık maliyeti,
tam olarak, değerli arkadaşlar, 184 milyon 500 bin lira ek yük getiriyor. 
Değerli
arkadaşlar, bakın, eğer bu değişiklik geçerse milletvekiline ihtiyaç
kalmayacak.
AYŞE
SULA KÖSEOĞLU (Trabzon) – Vekil olayının para boyutuna bakan tek kişi sizsiniz
herhâlde. Yapmayın ama ya, 50 kişinin maliyeti mi var yani? Bunu mu hesap
ettiniz?
VELİ
AĞBABA (Devamla) – Artık insanlar dertlerini, dermanlarını, Ayşe Hanım, Meclise
değil, kime anlatacak? Saraya. Örneğin, artık saraydaki jöleli viskisini
yudumlarken “Ayşe Hanım, şunu yap.” diyecek. Aşkın laf atıyor bize, dili
yoruldu. Aşkın’a diyecek ki jöleli sarayda viskisini yudumlarken “Aşkın, laf
at.” 
BÜLENT
TURAN (Çanakkale) – Ayıp, ayıp!
OSMAN
AŞKIN BAK (Rize) – Sen merak etme, biz millet için konuşuruz; sen merak etme,
millet için konuşuruz. 
VELİ
AĞBABA (Devamla) – Değerli arkadaşlar, bakın, yine, Saray’dan yönetileceksiniz
Saray’dan. Hani yalılarda oturan gazeteciler var ya yalılarda, kızı başka
gazetede, oğlu başka gazetede çalışan, hanımı da televizyonda program yapan
adamlar var ya…
YILMAZ
TUNÇ (Bartın) – Konuştukça batıyorsun, konuştukça. 
OSMAN
AŞKIN BAK (Rize) – Toparla, toparla. Biz millet için konuşuruz. 
AYŞE
SULA KÖSEOĞLU (Trabzon) – Biz temsili yaygınlaştırıyoruz, temsili. 
VELİ
AĞBABA (Devamla) – …hani yalıda viski içiyor ya yalıda, o viskisini içecek,
Osman, Veli Ağbaba’ya laf atacak.
OSMAN
AŞKIN BAK (Rize) – Biz millet için konuşuruz, kimse için konuşmayız, millet
için konuşuruz. 
VELİ
AĞBABA (Devamla) – Aşkın, oy verme; Ayşe Hanım, oy verme.
YILMAZ
TUNÇ (Bartın) – Ya, CHP nerelere düşmüş. Bu adam Genel Başkan Yardımcısı. 
VELİ
AĞBABA (Devamla) – Örneğin, Doğan Kubat… Doğan Kubat burada sabaha kadar
çalışacak, koşturacak, ülkeyi kim yönetecek, ülkeyi, ülkeyi?
OSMAN
AŞKIN BAK (Rize) – Ya oylar düşüyor, Malatya’da yüzde 21’di oy, 15’e düştü;
şimdi 10’a düşecek sayende. İyi ki senin gibi Genel Başkan Yardımcıları var
CHP’de, Allah razı olsun. 
VELİ
AĞBABA (Devamla) – Ülkeyi jöleliler yönetecek, ülkeyi… 
BAŞKAN
– Sayın milletvekilleri, anlamıyorum konuşmacının ne dediğini.
VELİ
AĞBABA (Devamla) – Değerli arkadaşlar, bakın, siz bir siyasi hareketten
geliyorsunuz, o siyasi harekete katılmıyorum ama bugün yandaş gazete
köşelerinde yazıp para kazananlara, malı götürenlere bir bakın, malı
götürenlere bakın.
OSMAN
AŞKIN BAK (Rize) – Ya CHP’nin oyu ne oldu Malatya’da, onu söyle sen.
VELİ
AĞBABA (Devamla) – Onlar kim? Ecevit zamanında Ecevitçi, Demirel zamanında
Demirelci, Mesut Yılmaz zamanında Mesut Yılmazcı, şimdi de Recep Tayyip
Erdoğancı. 
AYŞE
SULA KÖSEOĞLU (Trabzon) – Bu kadar ucuz siyaset yapmaya gerek yok. 
VELİ
AĞBABA (Devamla) – Değerli arkadaşlar, AKP’li vekiller; en önce siz oy
vermeyin; siz oy verirseniz -geçmişte emeğiniz var, mücadeleniz var- saray
gelecek saray.
YILMAZ
TUNÇ (Bartın) – Sen konuştun, oyumuz artacak. 
OSMAN
AŞKIN BAK (Rize) – Oyumuz artacak. 
VELİ
AĞBABA (Devamla) – Jöleliler, yalıdaki gazeteciler yönetecekler; onlar
yüksekten hükmedecek, siz de, Aşkın Bak orada oturacak, bağırıp duracak. 
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ederim. 
BÜLENT
TURAN (Çanakkale) – Sayın Başkan…
BAŞKAN
- Sayın Turan, buyurun.
OSMAN
AŞKIN BAK (Rize) – Merak etme sen, biz millet için konuşuruz, millet için. 
YILMAZ
TUNÇ (Bartın) – CHP Genel Başkan Yardımcısı olmuş; mahalle başkanı bile
yapmayız senin gibi adamı. 
BAŞKAN
- Sayın milletvekilleri, Grup Başkan Vekiliniz söz istedi. Lütfen...
MEHMET
METİNER (İstanbul) – Herkese cevap verme, her adama cevap verme.
BÜLENT
TURAN (Çanakkale) – Vermeyeceğim, vermeyeceğim.
OSMAN
AŞKIN BAK (Rize) – Millet için...
YILMAZ
TUNÇ (Bartın) – Mahalle başkanı bile olmaz senden ya, mahalle başkanı.
BAŞKAN
– Sayın milletvekilleri...
BÜLENT
TURAN (Çanakkale) – Sayın Başkan...
BAŞKAN
– Efendim?
BÜLENT
TURAN (Çanakkale) – Allah, Veli Ağbaba’yı CHP yönetiminden eksik bırakmasın.
(AK PARTİ sıralarından “Bravo!” sesleri, alkışlar)
OSMAN
AŞKIN BAK (Rize) – Bravo, bravo, bravo!
ÖZGÜR
ÖZEL (Manisa) – Amin, amin... Allah başımızdan eksik etmesin.
BAŞKAN
– Aynı mahiyetteki önergeler üzerinde ikinci olarak... 
OSMAN
AŞKIN BAK (Rize) – Malatya’da oylar yüzde 21’den 15’e düştü Başkanım ya, Malatya’ya
yazık oluyor vallahi.
BAŞKAN
– Sakin ol, sakin, sakin, sakin... Sakin, Sayın Bak...
VELİ
AĞBABA (Malatya) – Aşkın, Yiğit var ya Yiğit, saçları jöleli, içecek malt
viskisini...
BAŞKAN
– Ağbaba, siz de sakin olun lütfen.
OSMAN
AŞKIN BAK (Rize) – Ben her zaman buradayım, her zaman.
BÜLENT
TURAN (Çanakkale) – Sayın Başkan, konu iş sağlığıydı...
OSMAN
AŞKIN BAK (Rize) – Ben her zaman buradayım. Yüzde 76, Rize.
BAŞKAN
– Sayın Ağbaba ile Sayın Bak’ı kulise davet ediyorum sohbet etmeleri için,
tamam mı?
VELİ
AĞBABA (Malatya) – Ben Aşkın’ın haklarını koruyorum Sayın Başkan, vallahi
Aşkın’ın haklarını koruyorum.
OSMAN
AŞKIN BAK (Rize) – Yüzde 76 Rize’de, 3-0.
BAŞKAN
– İkiniz de konuşuyorsunuz, hiçbir şey anlaşılmıyor, onu da söyleyeyim yalnız,
Sayın Bak ile Sayın Ağbaba. 
Aynı
mahiyetteki diğer önergede Ağrı Milletvekili Sayın Berdan Öztürk konuşacak.
Buyurun
Sayın Öztürk. (HDP sıralarından alkışlar) 
BERDAN
ÖZTÜRK (Ağrı) – Sayın
Başkan, değerli milletvekilleri; 446 sıra sayılı torba tasarının 33’üncü
maddesi üzerine grubum adına söz almış bulunmaktayım. Genel Kurulu saygıyla
selamlıyorum.
Aslında konuşulacak, değerlendirilecek çok konu var ama
bu maddenin önemine binaen madde üzerinde konuşmam gerekiyor. Emekçileri
ilgilendiren bir madde, bu açıdan önem arz etmektedir.
Şimdi, 33’üncü maddeyle yapılan düzenlemede, 2012 tarihli
6331 sayılı İş Sağlığı ve Güvenliği Kanunu’nun geçici 4’üncü maddesinin
(1)’inci fıkrasında yer alan “1/1/2017” ibaresi “1/1/2019” ve “1/1/2018”
ibaresi de “1/1/2020” şeklinde değiştirilmiştir.
Daha önceden, hatırlanacağı üzere, AKP iktidarının
çıkardığı torba yasalarla, 6331 sayılı Kanun’da yer alan, çok tehlikeli iş
yerlerinde görevlendirilmesi gereken (A) sınıfı iş güvenliği uzmanlarının
yetersizliği gerekçe gösterilerek (B) sınıfı iş güvenliği uzmanları
görevlendirilmiş, tehlikeli iş yerlerinde görevlendirilmesi gereken (B) sınıfı
iş güvenliği uzmanlarının yetersizliği
gerekçe gösterilerek (C) sınıfı iş güvenliği uzmanları görevlendirilmişti. Bu
maddeyle bu yetersizlikler gideriliyor mu? Hayır, giderilmiyor. Yeterli uzman
yetiştirilip istihdam sağlanabilmiş mi? Hayır, bu da sağlanamamış. Peki, ne
yapılıyor? Yasanın yürürlüğe girmesi ertelenmektedir. Bu, hiçbir şekilde kabul
edilebilecek bir durum değildir. 
Sayın
Başkan, değerli milletvekilleri; iş sağlığı ve güvenliği konusunda uzun
yıllardır mücadele eden, adalet arayan işçi ailelerine destek amacıyla gönüllü
hukukçular ve Adalet Arayana Destek Grubu tarafından hazırlanan İş Cinayetleri
Almanağı’nda iş kazası şu şekilde tanımlanıyor: “İşçiyi işle ilgili bir sürecin
dâhilinde bedenen veya ruhen özre uğratan olay” olarak tanımlanıyor. Her yıl
çıkarılan İş Cinayetleri Almanağı verilerine göre, iş cinayetlerinin en çok
yaşandığı sektörler, sırasıyla, inşaat, maden ve tarım sektörleridir. Bu sektörlere
baktığımız zaman aslında bir şeyin dikkatimizi çekmesi lazım. AKP’nin kalkınma
retoriği ve iş birikim modelinde palazlandırılan ve oluk oluk para akıtılan
sektörlerin ilk sırasında, ilk 2 sırada inşaat ve maden sektörünün olması
tesadüfi değildir. Kendi burjuvasını yaratma konusunda, ilk 2 sektördeki iş
cinayetleri “palazlandırılan şirketlerin diyeti” olarak değerlendirilen bir
iktidarla karşı karşıyayız. 
Sayın
Başkan, değerli milletvekilleri; Türkiye, iş cinayetlerinde dünya ülkeleri
arasında 3’üncü, Avrupa’da 1’inci sıradadır. İşçi Sağlığı ve İş Güvenliği
Meclisi verilerine göre, Türkiye’de 1 Ocak-30 Aralık 2016 tarihleri arasında
toplam 1.956 işçi çeşitli iş cinayetlerinde hayatını kaybetmiştir. AKP’nin
iktidara geldiği 2002 yılından beri 17 binden fazla işçinin yaşamını yitirdiği
Türkiye’de, en fazla iş cinayeti de 2016 yılında yaşanmıştır. Görülüyor ki AKP
iktidarı, Türkiye’yi, sermayenin kâr hırsı için tam bir işçi kıyımının
yaşandığı bir ülkeye dönüştürmüş durumdadır. 2012’de çıkarılan 6331 sayılı
Yasa, AKP tarafından göstermelik şekilde çıkartılmıştır. Uygulamada işçi
sağlığı ve güvenliğini sağlayacak hiçbir tedbir alınmadığı gibi, bu maddenin
konusu olan yasanın uygulanmasını sermaye lehine sürekli olarak ertelemektedir.
Bu maddenin kati suretle tasarı metninden çıkarılması gerekmektedir. İş sağlığı
ve güvenliğini sağlayacak -gerekli istihdamı sağlayarak- iş güvenliği
uzmanlarının yetiştirildiği bir düzenleme, iktidarın en önemli gündemlerinden
biri olmalıdır. 
Uzmanlar
ve hukukçular, yasal mevzuatta belirlenen işçi sağlığı ve iş güvenliği
tedbirleri alındığı takdirde, iş kazaları ve meslek hastalıklarının yüzde 98
oranında önlenebileceğini belirtiyor. Önleyemiyorsanız sorumlusunuz,
önleyemiyorsanız bunun adı kaza değil cinayettir, önleyemiyorsanız suç
ortağısınız demektir. 
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim. 
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Önergeler kabul edilmemiştir. 
Diğer
önergeyi okutuyorum:
Türkiye
Büyük Millet Meclisi Başkanlığına
Görüşülmekte olan 446 sıra sayılı Emekli
Sandığı Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 33’üncü maddesinde geçen “1/1/2019”
ibaresinin “1 Ocak 2019”, “1/1/2020” ibaresinin “1 Ocak 2020” şeklinde
değiştirilmesini arz ve teklif ederiz.
Ahmet Selim Yurdakul (Antalya) ve arkadaşları 
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkanım.

BAŞKAN
– Hükûmet? 
MALİYE
BAKANI NACİ AĞBAL (Bayburt) – Katılmıyoruz Sayın Başkanım. 
BAŞKAN
– Önerge üzerinde Antalya Milletvekili Sayın Ahmet Selim Yurdakul konuşacak. 
Buyurun
Sayın Yurdakul. (MHP sıralarından alkışlar)
AHMET
SELİM YURDAKUL (Antalya) – Sayın Başkan, değerli milletvekilleri; 446 sıra
sayılı Kanun Tasarısı’nın iş güvenliği uzmanlığıyla ilgili bir düzenleme
getiren 33’üncü maddesi üzerine Milliyetçi Hareket Partisi adına söz aldım. 
Düzenlemeyle,
iş ve risk analizi yapan uzmanların sahip oldukları yetki belgeleriyle bir üst
risk grubu içinde gözlem ve değerlendirme yapma yetkisinin süresi uzatılıyor.
Belli ki düzenleme bir mecburiyet olarak bugün görüşülüyor. (A) grubu riskli
bir iş yerini (B)grubu iş güvenliği uzmanı 2020’ye kadar denetleyebilecek.
Şimdi,
bu durumda akla iki soru geliyor: 
Birincisi,
ülkemizde yeterince iş güvenliği uzmanı yok mu?
İkincisi
ise iş konularında risk gözlemi yapan iş güvenliği uzmanları gerçekten ve
hakkıyla gözlem yapabiliyor mu?
Bu
iki soru neden önemli biliyor musunuz? Ülkemizde iş kazalarında binlerce kişi
hayatını kaybediyor veya sakat kalıyor. Sadece 2015 yılında iş kazası sonucu
hayatını kaybeden 1.252 vatandaşımız var; 1.252 can, 1.252 aile. Sadece 2015
yılında 3.443 vatandaşımız, geçirdiği iş kazaları nedeniyle sürekli iş
göremezlik maaşı almaya başladı. 
Hem
terör hem de iş kazalarında evlatlarımızı tek tek maalesef kaybediyoruz. Biz,
gelişmekte olan bir ülkeyiz ama istatistiklerimiz resmen Orta Çağ’a ait. Ne
yazık ki 2002 yılından itibaren hayatlarımız daha da büyük bir risk altında.
Yanlış güvenlik ve dış politika kararlarının bedelini yüce Türk milleti ödüyor.
Her gün kahraman şehitlerimizi toprağa veriyoruz. Dün 4 kahraman polisimiz
Diyarbakır’da şehit oldu. Şüphesiz, onlar ölü değiller. Hepsinin ruhları şad,
mekânları cennet olsun ancak Hükûmetin şu andan itibaren kandırılma lüksü
yoktur. Zaten, tarih önünde hiçbir iktidar “Kandırıldık.” gibi bir açıklamayla
kendisini aklayamaz. 
Muhterem
milletvekilleri, sayın Hükûmet üyeleri, Türk milleti muhakkak ki tevekkül
sahibidir. Bunu kimse istismar unsuru yapmamalıdır. Bırakın, insanlar
demokratik düşüncelerini ifade etsinler; bırakın, ülkemizin ve Türk milletinin
refaha ulaşması için liyakat sahibi insanlar Türk milletine hizmet etme şansı
yakalasın. Sırf birilerini tanıyor diye anahtar pozisyonlara getirilenler
konusunda Hükûmeti yıllarca uyardık, “Bakın, bunun vebali var.” dedik. Bu
millete layığıyla hizmet eden insanları daha iktidara gelmenizin üzerinden
birkaç ay bile geçmeden görevden aldınız. 
Velhasıl,
bugün, Orta Doğu’daki yanlış politikalar nedeniyle ülkemiz terörden en çok
etkilenen ülkelerden biri hâline geldi. Türk komutanlarının ve Mustafa Kemal
Atatürk’ün önderliğinde yedi düvelle alnının akıyla mücadele eden bir ülkeydik,
alnımızın akıyla özgürlüğümüzü kazandık. Sonraki yıllarda da tüm yaptırımlara
rağmen, Türk milletinin Hatay ve Kıbrıs da dâhil olmak üzere tüm çıkarları
korundu. Bugün bakıyoruz, her cephede bizzat Hükûmetin yanlış kararlarının
ceremesini çekiyoruz. 
Allah
tüm şehitlerimizin yüzü suyu hürmetine Türk milletini korusun. Allah büyük Türk
milletini ayaklarındaki prangalardan kurtarsın ve Türk milletine gerçek adalete
ve doğruya yürüme iradesi versin.
Son
olarak şunu söylemek istiyorum: Hiç kimse bu ülkenin Kuvayımilliye ve birlik,
beraberlik ruhunu hafife almasın. İç ve dış mihraklar sabrımızı taşırmaya asla
yeltenmesinler, dünyayı başlarına yıkmayı çok iyi biliriz. 
Hepinizi
sevgi ve saygılarımla selamlıyorum. (MHP sıralarından alkışlar)
BAŞKAN
– Teşekkür ederim Sayın Yurdakul.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Sayın
milletvekilleri, 34’üncü maddede iki adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 446 sıra sayılı Türkiye Cumhuriyeti
Emekli Sandığı Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı’nın çerçeve 34’üncü maddesinin
aşağıdaki şekilde değiştirilmesini arz ve teklif ederiz.
 
 Mehmet Naci Bostancı Mehmet
Doğan Kubat Ramazan Can
 Amasya İstanbul Kırıkkale
 Mehmet Demir Osman
Aşkın Bak Osman Mesten
 Kırıkkale Rize Bursa
"MADDE 34- 18/10/2012 tarihli ve 6356 sayılı
Sendikalar ve Toplu İş Sözleşmesi Kanununun 54 üncü maddesinin birinci
fıkrasında yer alan "başkanlarından en kıdemli olanının
başkanlığında;" ibaresi "başkanları arasından başkanlık süresi en
fazla olanın başkanlığında;" şeklinde değiştirilmiştir."
Türkiye
Büyük Millet Meclisi Başkanlığına
Görüşülmekte olan 446 sıra sayılı "Türkiye
Cumhuriyeti Emekli Sandığı Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı”nın 34'üncü
maddesinin aşağıdaki şekilde değiştirilmesini arz ve teklif ederiz.
Saygılarımızla.

 Bihlun Tamaylıgil  Kadim
Durmaz Musa Çam
 İstanbul Tokat İzmir
 Zekeriya Temizel  Lale
Karabıyık Utku Çakırözer
 İzmir Bursa Eskişehir
 Yakup Akkaya Mehmet
Bekaroğlu 
 İstanbul İstanbul
“MADDE
34-18/10/2012 tarihli ve 6356 sayılı Sendikalar ve Toplu İş Sözleşmesi
Kanununun 54 üncü maddesinin birinci fıkrası aşağıdaki şekilde
değiştirilmiştir.
"(I)
Yüksek Hakem Kurulu, Yargıtay'ın bu Kanundan doğan uyuşmazlıklara bakmakla
görevli dairelerinin başkanları arasından başkanlıkta süresi en fazla olanın
başkanlığında;" 
BAŞKAN
– Okunan son önergeye Komisyon katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım. 
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde İstanbul Milletvekili Sayın Yakup Akkaya konuşacak. 
Buyurun
Sayın Akkaya. (CHP sıralarından alkışlar)
YAKUP
AKKAYA (İstanbul) – Sayın Başkan, değerli milletvekilleri; öncelikle hepinizi
saygıyla selamlıyorum. 
Esasen,
bu madde görüşülürken Adalet Bakanının burada olması çok uygun olurdu çünkü
tipik bir parti devleti uygulamasının bir örneği bu getirilen önerge,
düzenleme. 
Biliyorsunuz,
6356 sayılı Sendikalar ve Toplu İş Sözleşmesi Kanunu’nun Yüksek Hakem Kurulunun
“Kuruluşu” başlıklı 54’üncü maddesinin (1)’inci fıkrasında değişiklik
öneriliyor. Nedir bu Yüksek Hakem Kurulu? Yüksek Hakem Kurulu işçi-işveren
arasında köprü vazifesi gören bir kuruluş; işçi, işveren ve devletin olduğu bir
kuruluş. Görevi, eğer sendikalar toplu iş sözleşmesini yapamıyorlarsa, grev
ertelemesi varsa ya da ertelenmişse ya da işçiler valiliğe başvurup grev
ertelemesi istiyorlarsa Yüksek Hakem Kurulu devreye giriyor ve sonuçta işçiler
adına toplu sözleşmeyi yapıyor. Yüksek Hakem Kurulunun vermiş olduğu kararlar kesin
kararlardır.
Şimdi,
değerli arkadaşlar, yapılan değişiklikle, Yüksek Hakem Kurulunun Başkanı olarak
görev yapan Yargıtay üyesinin burada nitelikleri değişiyor. Mevcut durumda,
Yargıtayda iş davalarına bakan daireler arasında en kıdemli olan daire başkanı
Yüksek Hakem Kurulu Başkanı olarak atanıyor, görev yapıyor. Şimdi önümüze
getirilen değişiklikle, süre olarak en fazla daire başkanlığı görevinde
bulunanın Yüksek Hakem Kurulu Başkanı olması önerilmektedir. Normalde,
“liyakat” dediğimiz şey, meslekte deneyim ve tecrübe anlamına gelmektedir.
Yüksek Hakem Kurulunun Başkanı olacak hakemin belirlenmesinde objektif bir
kriter getirilmiştir. Çalışma yaşamıyla ilgili görev yapan yüksek yargı
mensuplarından seçilmesi ve bunların arasından da hâkimlik mesleğinde en fazla
kıdemli olanının seçilmesi 54’üncü maddenin (1)’inci fıkrasıyla düzenlenmiştir.
Peki, bunun anlamı nedir? Bunun anlamı şudur: Yargıtay’ın 3 dairesi vardır; 7.
Hukuk Dairesi, 9. Hukuk Dairesi ve 22. Hukuk Dairesi. 2016 yılına kadar 9.
Hukuk Dairesi Başkanı Yüksek Hakem Kurulu Başkanlığını yapıyordu. Ümran Sayış
emekli olunca, yasa gereği yerine hâkimlikte en kıdemli olan 7. Hukuk Dairesi
Başkanı Ömer Hicri Tuna’nın atanması gerekiyordu. Bu atama yapılmamıştır,
54’üncü maddenin (1)’inci fıkrası ihlal edilmiştir. Hakkı yenen 7. Hukuk
Dairesi Başkanı Ömer Hicri Tuna Danıştayda bu yönetmelikle ilgili dava açtı.
Danıştay yürütmeyi durdurma kararı verdi, bu da taraflara tebliğ edildi. Burada
olması gereken, normal hukuk devletinde, 7. Hukuk Dairesi Başkanı Ömer Hicri
Tuna’nın Yüksek Hakem Kurulu Başkanı olmasıydı ama burası AKP Türkiyesi.
Yargıtay Birinci Başkanlık Kurulu bir kararıyla 7. Hukuk Dairesinin
kapatılmasına karar verdi, gerekçe olarak da “İş gücünün hafiflemesinden.”
dedi. 
Değerli
arkadaşlar, Yargıtayın 3 dairesi de iş hukukuyla ilgili yılda en az ortalama 25
bin dosyaya bakıyordu ve iş yükünden dolayı da işini yetiştiremediği için de
zorunlu arabuluculuk sistemi, Adalet Bakanlığının önümüzdeki günlerde Meclise
getirmek için hazırladığı bir sistem. Yani, şimdi, bu önümüze gelen yasa
değişikliğiyle, liyakat esasına göre en kıdemsiz, Yüksek Hakem Kurulu Başkanı
olmayacak olan 22. Hukuk Dairesi Başkanını atayabilmek için yasa değişikliği
yapılmaktadır. Bu değişiklik âdeta adrese teslim bir değişikliktir. Yani,
önümüze getirilen yasal düzenlemenin hikâyesi budur.
6356
sayılı Yasa’nın 56’ncı maddesine göre de, ayrıca, Yüksek Hakem Kurulu
üyelerinin siyasi parti organlarında görev yapmaları yasaktır. Şimdi, bir atama
yapıldı, Sayın Uğur Kızılca, işçi veya işveren örgütlerini temsil etmiyor,
üniversite öğretim üyesi de değil, Yargıtayda daire başkanlığı veya Çalışma
Genel Müdürlüğü de söz konusu değil. Ancak Yüksek Hakem Kurulu üyeliğine atanan
Sayın Uğur Kızılca’nın, 29 Eylül 2016 tarihinde AKP’nin internet sitesine
baktığımızda, Adalet ve Kalkınma Partisinin Ankara İl Yönetim Kurulu Üyesi
olduğunu görüyoruz. Yani bu hukuki değildir, ahlaki değildir, yasaya uygun
değildir. Bir hukuk devletinde böyle bir şey olmaz, olmamalıdır ama burası
Türkiye ve burada AKP var. Tam bir parti devleti hükmünde bütün kurumlara parti
üyelerini, parti yöneticilerini yerleştirmek için elinden geleni yapıyor.
Biz,
bu düzenlemeyi bu şekliyle kabul etmiyoruz.
Hepinize
saygı ve sevgiler sunuyorum.
Teşekkür
ederim. (CHP sıralarından alkışlar)
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Kabul etmeyenler.. .Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 446 sıra sayılı Türkiye Cumhuriyeti Emekli Sandığı Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı’nın
çerçeve 34’üncü maddesinin aşağıdaki şekilde değiştirilmesini arz ve teklif
ederiz.
Mehmet
Naci Bostancı (Amasya) ve arkadaşları
"MADDE
34- 18/10/2012 tarihli ve 6356 sayılı Sendikalar ve Toplu İş Sözleşmesi
Kanununun 54 üncü maddesinin birinci fıkrasında yer alan "başkanlarından
en kıdemli olanının başkanlığında;" ibaresi "başkanları arasından
başkanlık süresi en fazla olanın başkanlığında;" şeklinde
değiştirilmiştir."
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Takdire bırakıyoruz Sayın
Başkanım. 
BAŞKAN
– Hükûmet? 
MALİYE
BAKANI NACİ AĞBAL (Bayburt) - Katılıyoruz Sayın Başkanım. 
BÜLENT
TURAN (Çanakkale) – Gerekçe Sayın Başkan. 
BAŞKAN
- Gerekçeyi okutuyorum: 
Gerekçe:

446
sıra sayılı Türkiye Cumhuriyeti Emekli Sandığı Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın çerçeve
34’üncü maddesiyle 6356 sayılı Kanun’un 54’üncü maddesinin (1)’inci fıkrasında
bir ibare değişikliği amaçlanmasına karşın, bütün fıkranın değiştirilmesini
öngörecek biçimde sehven yazılmıştır. 
Önergeyle
yazımı teknik olarak düzenlemedeki amacına uygun olacak hâle getirilmesi
amaçlanmıştır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir. 
35’inci
maddede üç adet önerge vardır, okutuyorum: 
Türkiye Büyük Millet Meclisi
Başkanlığına
Görüşülmekte olan 446 sıra sayılı Emekli Sandığı Kanunu
ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı’nın 35’inci maddesiyle eklenen ek madde 23’ün aşağıdaki şekilde
değiştirilmesini arz ve teklif ederiz. 
 İsmail Faruk Aksu Mustafa
Kalaycı Mevlüt Karakaya
 İstanbul Konya Adana

 Emin Haluk Ayhan  Deniz
Depboylu Arzu Erdem
 Denizli Aydın İstanbul
 Kamil
Aydın
 Erzurum
“Ek
Madde 23- Ekli (1) sayılı listede yer alan öğretim elemanlarına ait kadrolar
ihdas edilerek bu Kanun Hükmünde Kararnameye bağlı cetvellerin Recep Tayyip
Erdoğan Üniversitesine ait bölümüne eklenmiştir.”
Türkiye Büyük Millet Meclisi Başkanlığına
Görüşülmekte
olan 446 sıra sayılı Türkiye Cumhuriyeti Emekli Sandığı Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı’nın
35’inci maddesinin aşağıdaki şekilde değiştirilmesini arz ve teklif ederiz. 
Saygılarımızla.

Madde
35-2/9/1983 tarihli ve 78 sayılı Yükseköğretim Kurumları Öğretim Elemanlarının
Kadroları Hakkında Kanun Hükmünde Kararnameye aşağıdaki ek madde ilave
edilmiştir. 
“Ek
Madde 23- Recep Tayyip Erdoğan Üniversitesinde kullanılmak üzere ekli (1)
sayılı listede yer alan öğretim elemanlarına ait kadrolar ihdas edilerek bu
Kanun Hükmünde Kararnameye bağlı cetvellerin anılan üniversiteye ait bölümüne
eklenmiştir.”
 Bihlun Tamaylıgil Kadim
Durmaz Musa Çam
 İstanbul Tokat İzmir
 Utku Çakırözer Lale
Karabıyık Mehmet Bekaroğlu
 Eskişehir Bursa İstanbul
 Zekeriya
Temizle
 İzmir
Türkiye Büyük Millet Meclisi Başkanlığına
Görüşülmekte olan 446 sıra sayılı Kanun Tasarısı’nın
35’inci maddesinin tasarı metninden çıkarılmasını arz ve teklif ederiz.
 Ahmet Yıldırım Mehmet
Emin Adıyaman Osman Baydemir
 Muş 
Iğdır Şanlıurfa
 Berdan Öztürk Mahmut
Toğrul
 Ağrı Gaziantep
BAŞKAN
– Okunan son önergeye Komisyon katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Gaziantep Milletvekili Sayın Mahmut Toğrul konuşacak.
Buyurun
Sayın Toğrul. (HDP sıralarından alkışlar)
MAHMUT
TOĞRUL (Gaziantep) – Teşekkürler Sayın Başkan.
Değerli
milletvekilleri, bu vesileyle Genel Kurulu saygıyla selamlıyorum.
Değerli
milletvekilleri, bu torba kanunun 35’inci maddesi ne hikmetse adı “Recep Tayyip
Erdoğan Üniversitesi” olan üniversiteye KHK’ya ek bir madde eklenerek 230 adet
kadro veriyor.
Değerli
arkadaşlar, bilimsel, demokratik, özerk bir yapıda olması beklenen
üniversitelerin adlarının bile böyle siyasi mekanizmalara dâhil edilmesi
aslında, Türkiye'de üniversite eğitimi açısından ne durumda olduğumuzun açık
bir örneğidir.
Değerli
arkadaşlar, biliyorsunuz, ülkemizde üniversite kadrolarını dağıtan
Yükseköğretim Kurulu var ama ne hikmetse burada özel bir durum eklenmiş. 
Üniversite
özerkliği UNESCO’ya göre, değerli arkadaşlar, şu şekilde tarif ediliyor:
Akademik topluluğun başkalarının siyasi, felsefi veya epistemolojik inanç ve
düşüncelerine bağımlı olmaksızın ve kendi fikirlerine göre bilimsel araştırma
yapabilmeleri, bilimsel çalışmalarının kontrolünün üniversite dışı kurumlar
yerine bilim insanlarınca bilimsel ölçütler kullanılarak yapılması anlamına gelmektedir.
Değerli
arkadaşlar, hepinizi biliyorsunuz ki bugüne kadar üniversitelerimizde 20
Temmuz-31 Aralık tarihleri arasında toplam 3.850 akademik personelin, 947 idari
personelin işine son verilmiş. Bunların, işine son verilen akademisyenlerin
140’tan aşkını barış için, demokrasi için bildiriyi imzalayan ve ömürleri
Fetullahçı Cemaat’le mücadeleyle geçen akademisyenler.
Değerli
arkadaşlar, üniversitelerimizin bugüne kadar onlarca sorunu var.
Üniversitelerimizin en temel sorunlarının başında gelen yandaş kadrolaşmadır.
Biliyorsunuz, bugün üniversitelerin idari, teknik ve akademik ölçütlerine
baktığımızda, yandaşlığın tamamen esas alındığını, liyakatin tamamen devre dışı
bırakıldığını görüyoruz maalesef. Akademik aşamaların tümünde iktidara
yakınlık, cemaatsel yakınlık veya rektörün himayesinde olma şartı aranıyor. 
Değerli
arkadaşlar, yine, üniversitenin her aşamasında maalesef, iltimas ve
kayırmacılık almış başını gidiyor. iltimas ve kayırmacılık sadece kadro
verilmesinde değil; aynı zamanda, üniversitelerin örneğin inşaat işleri yandaş
firmalara veriliyor, kantin, döner sermaye, gelir getiren işleri yine yakınlık
esas alınarak yakın kurumlara, yakın kişilere verilmektedir.
Değerli
arkadaşlar, üniversitelerde bıktır-kaçır yani mobbing almış başını gidiyor. 
Yine,
üniversitelerde üniversitenin asli bileşenleri olan idari ve teknik kadrolara,
tamamen yandaş bir sendika aracılığıyla yine yandaşlık esas alınarak kadro
dağıtımı yapılmaktadır ve idari, teknik kadrolarda görevde yükselme sınavları
yapılmamakta, tamamen liyakatsiz bir şekilde -dediğim gibi- siyasi, cemaatsel
yakınlık esas alınmaktadır.
Üniversitelerde
üniversitenin temel taşlarından biri olan, yine araştırmanın temeli sayılan
araştırma görevlileri bugün aynı işi yapmalarına rağmen iki ayrı kadroda istihdam
edilmektedir: 33/A ve 50/D. Özellikle 50/D’yle atanan araştırma görevlileri,
doktoraları bittikten sonra, eğer siyasal yakınlık söz konusu değilse kapı
önüne bırakılmaktadır. 50/D kadrosuyla doktorasını bitirenlere kadro,
kesinlikle ve kesinlikle, tamamen rektörün iki dudağı arasında, “İhtiyaç
vardır, atıyorum.”, “İhtiyaç yoktur, kapı önüne koyuyorum.” şeklinde
işletilmektedir.
Yine,
üniversitelerin en önemli bileşenlerinden olan öğrenciler, maalesef, bugün
artık neredeyse üniversiteler için tehlikenin başı olarak gösterilmekte,
kendilerini ifade etmeleri, potansiyellerini ortaya koymaları mümkün
olmamaktadır. Yurt ve barınma sorunları tamamen cemaatlerin yurtlarına sevk
edilmekte ve cemaatler aracılığıyla bu ihtiyaç karşılanmaya çalışılmaktadır. 
Taşeronlaşma
almış başını gidiyor. Üniversitenin özellikle güvenlik ve diğer temizlik
hizmetleri taşeronlara verilmekte…
(Mikrofon
otomatik cihaz tarafından kapatıldı)
MAHMUT
TOĞRUL (Devamla) – …ve bu taşeron firmalar kendilerine yakındır ama aynı
zamanda kimin çalışacağını da yine bunlar belirlemektedir. 
BAŞKAN
– Teşekkür ederim Sayın Toğrul. 
MAHMUT
TOĞRUL (Devamla) – Üniversitelerimiz sorun yumağı olmuştur. 
Bu
vesileyle Genel Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederim.
Önergeyi
oylarınıza sunuyorum…
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Sayın Başkan, yoklama istiyoruz.
BAŞKAN
– Yoklama istiyorsunuz, peki.
Sayın
Özel, Sayın Ağbaba, Sayın Basmacı, Sayın Akar, Sayın Bektaşoğlu, Sayın
Karabıyık, Sayın Hürriyet, Sayın Tanal, Sayın Arslan, Sayın Gürer…
OSMAN
AŞKIN BAK (Rize) – Dışarıdan geldiler efendim. 
BAŞKAN
– Sayın Tümer, Sayın Durmaz…
OSMAN
AŞKIN BAK (Rize) – Evet, sayı yok, dışarıdan geliyorlar.
BAŞKAN
– Şu anda kim varsa ayakta 20 kişiyi tamamlaması gerekiyor, lütfen ekleme
yapmayalım. 
Sayın
Gaytancıoğlu, Sayın Kayışoğlu, Sayın Kuşoğlu, Sayın Yıldız, Sayın Yedekci,
Sayın Çam, Sayın Çakırözer, Sayın Bakan. 
VELİ
AĞBABA (Malatya) – Bizde öyle hile falan da olmaz. Yani, naylon adam da
kullanmayız biz. Bizde olmaz. Geçen, vekil diye kavası gösteriyorlardı. 
BAŞKAN
– Sayın Ağbaba, lütfen…
Yoklama
için üç dakika süre veriyorum ve süreyi başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1. Türkiye Cumhuriyeti Emekli Sandığı
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/796) ile Plan ve Bütçe Komisyonu Raporu (S. Sayısı: 446)
(Devam)
BAŞKAN – Önergeyi oylarınıza sunuyorum:
Kabul edenler... Kabul etmeyenler... Önerge kabul edilmemiştir. 
Diğer önergeyi okutuyorum: 
Türkiye Büyük Millet Meclisi
Başkanlığına
Görüşülmekte
olan 446 sıra sayılı Türkiye Cumhuriyeti Emekli Sandığı Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı’nın
35’inci maddesinin aşağıdaki şekilde değiştirilmesini arz ve teklif ederiz. 
Saygılarımızla.

Madde
35-2/9/1983 tarihli ve 78 sayılı Yükseköğretim Kurumları Öğretim Elemanlarının
Kadroları Hakkında Kanun Hükmünde Kararnameye aşağıdaki ek madde ilave
edilmiştir. 
“Ek
Madde 23- Recep Tayyip Erdoğan Üniversitesinde kullanılmak üzere ekli (1)
sayılı listede yer alan öğretim elemanlarına ait kadrolar ihdas edilerek bu
Kanun Hükmünde Kararnameye bağlı cetvellerin anılan üniversiteye ait bölümüne
eklenmiştir.”
Lale Karabıyık (Bursa) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Bursa Milletvekili Sayın Lale Karabıyık konuşacak.
Buyurun
Sayın Karabıyık. (CHP sıralarından alkışlar)
LALE
KARABIYIK (Bursa) – Teşekkürler Sayın Başkan.
Değerli
milletvekilleri, bu maddede Recep Tayyip Erdoğan Üniversitesine kadro tahsis
edilmekte. Çok doğal, normal, tahsis edilecek tabii ki ama ben Plan ve Bütçe
Komisyonunda bu madde geçerken bir şey teklif etmiştim Sayın Bakana basının
karşısında, o da şuydu: Bildiğiniz gibi, kapanan vakıf üniversitelerinin 2.600
küsur öğretim üyesi şu anda açıkta. Onlar hiçbir yerde istihdam edilmiyor,
güvenlik soruşturmasına da tabi olmadılar. Herhangi bir rektör, kadrosuna da
onları almak istemiyor çünkü “FETÖ’cüleri korudu.” diye suçlanır diye korkuyor.
Şu anda, YÖK Başkanı Başbakandan bekliyor. Bu konuda bir atılım olup olmayacağı
da belli değil ama gelin bu insanları ayrıştırın. Akademisyen kolay yetişmiyor.
Burada defalarca da söylemiştim. Onları ayrıştırdıktan sonra, bir güvenlik
soruşturmasından geçirdikten sonra, gelin, önce bu üniversitenin kadrolarına
atamaya başlayın, diğer rektörlere örnek olun ve bir kapı açılsın.
Evet,
sayın vekiller -belki cumaya kadar konuşma fırsatım olmaz, onun için söylemek
istedim- cuma günü sevgili öğrencilerimiz karnelerini alacaklar ve bir sömestir
tatili olacak. Onlara başarılı sömestirler diliyorum, iyi tatiller diliyorum,
hepsini kucaklıyorum.
Bu
arada, karne demişken tabii, iktidar partisinin karnesinden de söz etmeden
olmaz diye düşündüm. Evet, sayın vekiller, şimdi ben size birkaç rakam
okuyayım. Ama, eğer kızarsanız o zaman TÜİK’e “yalancı” diyorsunuz diyeceğim
çünkü TÜİK’ten okuyorum.
AYŞE
SULA KÖSEOĞLU (Trabzon) – Bize karneyi vatandaş veriyor Sayın Vekilim, karneyi
vatandaş veriyor.
LALE
KARABIYIK (Devamla) – Karneyi vatandaş, bakalım, ne kadar verecek. İsterseniz
dinleyin.
Evet
sayın vekiller, 2002’den bu yana protestolu senet tutarı sayenizde 11 kat
artmış. 2002’de icradaki dosya sayısı 2 milyon iken 24 milyona çıkmış.
Tüketicilerin borcu 60 kat artmış, tarım sektörünün borcu 15 kat artmış, dış
borcumuz 3 kat artmış. Sizin söyleyeceğinizi hemen ben söyleyeyim: “Ama IMF’ye
borcumuzu bitirdik.” diyorsunuz. Evet, IMF’ye borcumuz… Zaten artık, kimse
IMF’ye borçlanmıyor sayın vekiller. “Küresel sermaye” diye bir şey var
biliyorsunuz.
HAYDAR
AKAR (Kocaeli) – Onu da dışarıdan alıp ödemişler zaten, borç alıp ödemişler.
LALE
KARABIYIK (Devamla) – Herkes yatırımcıyı ülkesine çekerek yatırımcıyı alıyor ve
IMF’ye borçlanmıyor da yabancı tasarrufçulara borçlanıyorsunuz, torunlarınıza
kadar da maalesef, borçlu yaşamak zorunda kalıyorsunuz.
AYŞE
SULA KÖSEOĞLU (Trabzon) – İşte, maharet… Eskiden kimse borçlanmazken CHP borçlanıyordu.

LALE
KARABIYIK (Devamla) – Onun için “IMF’ye borçlanmadık.” demek bir marifet değil,
siz söylemeden ben söyleyeyim.
MUSTAFA
ILICALI (Erzurum) – Nereden…
LALE
KARABIYIK (Devamla) – Bu rakamlardan anlıyorum. Ben sosyal politikalardan
sorumluyum ama bir finansçıyım. Ne yapalım? Yapacak bir şey yok, anlıyorum
yani.
Yani
sayın vekiller, aile gelirinin borca oranını 2002’de yüzde 4,7 devralmışsınız,
şu anda yüzde 57,1; borçlu bir toplum yaratmışsınız. “İşsizler” diyorsunuz, bir
çözüm aramaya çalışıyorsunuz ama bir çözüm göremiyoruz.
Bakın
“gençler” diyorsunuz ama 8,3’ten aldığınız işsizliği, bir kere, 11,3’e
çıkardınız. Genç işsizliğini ise 13,1’den devraldınız, 19,9’a geldi şu anda.
2000’de
asgari ücretle 9 tane çeyrek altın alınabiliyordu, bugün 5 çeyrek altın
alınabiliyor ve açlık sınırı arttı, yoksulluk sınırı arttı. 
MUSTAFA
ILICALI (Erzurum) – Nüfus artışını da söyleyin. 
LALE
KARABIYIK (Devamla) – Bende daha çok veri var ama sanırım siz bunlarla pek
ilgilenmiyorsunuz, şu anda başkanlık sistemi sizin için çok önemli. 
Şimdi,
sayın vekiller, ne isterseniz yapıyorsunuz ama sorunları görerek, çözüm
üreterek değil maalesef. Sadece, ne yapıyorsunuz: İşte bu torba yasada olduğu
gibi rahatlatma çalışmaları yani kesin çözümler, iyileştirmeler değil, rahatlatma
çalışmaları yapıyorsunuz. E tamam, böyle gidiyorsunuz da…
Ya
bir şey sormak istiyorum, şu Millî Eğitimin müfredatıyla niye oynuyorsunuz?
Millî Eğitimin müfredatı değiştirilebilir, iyileştirilebilir de yani Atatürk’ü,
Kemalizmi müfredattan niye kaldırıyorsunuz? Ne istiyorsunuz? (AK PARTİ
sıralarından gürültüler) 
NAZIM
MAVİŞ (Sinop) – Yanlış bilgi veriyorsunuz, kaldırılmıyor. 
LALE
KARABIYIK (Devamla) – Yani, diyorsunuz ki: “Atatürk sizin için önemli olduğu
kadar bizim için de önemli.” Yani, müfredattan kaldırdığınız zaman “Nefret mi
ediyorsunuz, korkuyor musunuz?” diye sorarlar insana. Neden değiştirdiniz,
müfredattan niye kaldırıyorsunuz? Ama, müfredata şunu yerleştirdiniz… 
NAZIM
MAVİŞ (Sinop) – Kaldırılmıyor Hanımefendi, yanlış bilgi veriyorsunuz, yanlış. 
YILMAZ
TUNÇ (Bartın) – Nereden duydunuz? 
LALE
KARABIYIK (Devamla) – Bakın, artık, müfredatta Atatürk çok daraltıldı, yok ama
çocuk gelinler var. “Çocuk gelin” kavramını, “küçük gelin” kavramını çok yerde
kullanıyorsunuz. Bu müfredat gerçekten hayırlı olmaz. Bu nedenle, bunun bir
kere daha altını çizmek isterim. 
Son
olarak zamanım varsa şunu da vurgulayayım, her şey söylendi Anayasa çalışmaları
içerisinde ama şunu ifade etmek isterim: Bakın, sendikal hakların en güvenceli
olduğu 13 ülkenin 11’inde parlamenter rejim geçerli. Başkanlık sistemi
uygulamaları, sendikal hakların en kötü olduğu ülkeler arkadaşlar. Bunu da bir
köşeye lütfen yazın. 
Teşekkür
ediyorum. (CHP sıralarından alkışlar) 
BAŞKAN
– Teşekkür ederim Sayın Karabıyık. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 446 sıra sayılı Emekli Sandığı Kanunu
ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı’nın 35’inci maddesiyle eklenen ek madde 23’ün aşağıdaki şekilde
değiştirilmesini arz ve teklif ederiz. 
Kamil
Aydın (Erzurum) ve arkadaşları
“Ek
Madde 23- Ekli (1) sayılı listede yer alan öğretim elemanlarına ait kadrolar
ihdas edilerek bu Kanun Hükmünde Kararnameye bağlı cetvellerin Recep Tayyip
Erdoğan Üniversitesine ait bölümüne eklenmiştir.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Erzurum Milletvekili Sayın Kamil Aydın konuşacak.
Buyurun
Sayın Aydın. (MHP sıralarından alkışlar)
KAMİL
AYDIN (Erzurum) – Sayın Başkan, değerli milletvekilleri; ben de 446 sıra sayılı
Kanun Tasarısı’nın 35’inci maddesi üzerinde konuşmak üzere Milliyetçi Hareket
Partisi adına söz almış bulunmaktayım. Yüce heyetinizi saygıyla selamlıyorum.
Sözlerime
başlamadan önce Selçuklu ve Artuklu’nun binlerce yıllık hatırası ve bugüne
kadar yetiştirdiği büyük değerleriyle hafızalarımızda yer etmiş Diyarbakır
Sur’da dün yine canlarımız yandı, 4 şehidimiz var. Onlara Allah’tan rahmet
diliyoruz, yaralılarımıza acil şifalar diliyoruz. 
Yine
hatırlatmakta çok önemli bir beis gördüğüm diğer bir şey ise sanki Türkiye
Cumhuriyeti’nin bölünüp, parçalanıp bittiğini zannettikleri bir anda Ortaköy’de
özel bir gün seçilerek eylem yapılmıştı ve o eylemin kanlı katili dün sağ salim
yakalandı. Buradan bu üstün başarıyı sağlayan kolluk kuvvetlerimizi tebrik
ediyorum, onların Allah yardımcıları olsun diyorum.
Saygıdeğer
milletvekilleri, yüksek vizyonu ve misyonu olan ülkelerin vazgeçilmez en önemli
ayağı nedir, biliyor musunuz? Üniversitelerdir, araştırma kurumlarıdır. Türkiye
Cumhuriyeti devleti de gerçekten yüksek misyon ve vizyon sahibi bir kalkınma
modeli olduğuna göre, öncelikle eğitim kurumlarını ve -vurguyla söylüyorum-
üniversiteleri göz ardı etmemeli diye düşünüyorum. 
Saygıdeğer
milletvekilleri, bakın, üniversiteler deyince üç önemli paydaş geliyor
aklımıza: Bir tarafta öğrencilerimiz var, bir tarafta öğretim üyelerimiz var,
bir de işte ikisinin ortasında bulunan velilerimiz, toplumumuz ve devletin
aracılığını yaparak istihdam sağlayan birimlerimiz söz konusu. Öğrencilerimiz
açısından bugüne kadar çeşitli vesilelerle sorunlarını ifade ettik.
Öğrencilerimizin öncelikli olarak istedikleri gerçekten sağlıklı barınma
ortamları, çok donanımlı bir eğitim kurumu, iyi bir malzeme temini ve
bölümlerinde yetkin öğretim üyesi kadrolarıydı, bir de tabii her şeyden önce
güvenlik, huzur; öğretim üyelerinin ise yine çok sağlıklı çalışma ortamları,
özlük hakları ve en önemlisi de kadro sıkıntılarıydı. Bunları birazcık açmak
gerekirse, ilgili madde de biraz onunla bağlantılı: Şimdi, 15 Temmuz darbe girişimi
sonrası birçok kurumumuz sekteye uğradığı gibi eğitim kurumlarımız da bundan
olumsuz anlamda etkilendi. Çünkü hiçbirimizin öngörüsünde olmayan, hiçbirimizin
hesap edemediği hain bir girişimdi malumunuz.
Dolayısıyla,
bu darbe girişimi sonrası bazı devlet üniversitelerindeki açığa alma ve göreve
son verme olayları, kapatılan vakıf üniversiteleri ve yeni açılan devlet
üniversitelerinin mevcut ihtiyaçlarının karışlanmaması hâli ortaya çıkınca
birazcık gerçekten dikkatli davranmak zorundayız diye düşünüyoruz. Bunu
söylerken neyi kastediyorum? Bakın, Türkiye’de hâlihazırda 180 küsur
üniversitemiz var, sanıyorum 65 vakıf hâlihazırda, 118 de devlet üniversiteimiz
var ve bu üniversitelerimizin hemen hemen hepsinde bir tıkanıklık söz konusu,
bir kadro sıkıntısı söz konusu. Ama, bunlardan böyle cımbızla çekip bir
tanesini öne çıkarmak gerçekten diğer üniversitelerdeki öğretim üyesi
arkadaşlarımızı birazcık üzdü. Elbette ki Recep Tayyip Erdoğan Üniversitemiz de
gerçekten genç, dinamik, gelişmekte olan bir üniversite, bölgesinde gerçekten
iyi işler yapmaya çalışan bir üniversite. Bir akademisyen olarak bunu itiraf
etmek zorundayım. Buraya mutlaka kadro temini yapılmalı öncelikli olarak. Ama,
onunla beraber yeni kurulan birçok üniversitemiz var ve kapatılan vakıf üniversitelerinin
yanı sıra birçok vakıf üniversitesinden de ayrılan öğretim üyeleri var. Bütün
bunları dikkate alarak gerçekten üniversiteler siyasetin en son girmesi
gerektiği yerlerdir. Hatta cübbelilerin olduğu hiçbir yerde siyasetin olmaması
gerekir yani yargıda da olmaması gerekir, üniversitede de olmaması gerekir,
kışlada da olmaması gerekir. Ama, geçmişten biraz ders çıkararak ne olur
üniversitelere dokunmadan, gerçekten “Hattı müdafaa değil sathı müdafaa.” deyip
üniversitelerin hepsine, özellikle kalkınmakta olan üniversitelere bu kadroları
bir an önce tahsis edelim. “230 birine, diğerine hiç.” mantığı çok doğru bir
mantık değil. Bunu bir an önce Mecliste tekrar gündeme getirip hep birlikte,
“Birlikten kuvvet doğar.” mantığıyla diğer üniversitelerin de ihtiyaçlarını
dikkate alıp bu yeniden dirilişi sağlayalım diyorum, gecenin bu saatinde
hepinizi iyi geceler diliyorum. (MHP ve AK PARTİ sıralarından alkışlar)
BAŞKAN
– Teşekkür ederim Sayın Aydın. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
Sayın
milletvekilleri, 36’ncı madde üzerinde iki adet önerge vardır. Önergeler aynı
mahiyette olduğundan önergeleri birlikte okutacağım ve birlikte işleme
alacağım. 
Önergeleri
okutuyorum: 
Türkiye
Büyük Millet Meclisi Başkanlığına
Görüşülmekte olan 446 sıra sayılı Türkiye Cumhuriyeti
Emekli Sandığı Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısının 36’ncı maddesinin tasarı
metninden çıkarılmasını arz ve teklif ederiz.
Saygılarımızla.
 Bihlun Tamaylıgil Kadim
Durmaz Musa Çam
 İstanbul  Tokat İzmir
 Utku Çakırözer Zekeriya
Temizel Lale Karabıyık
 Eskişehir İzmir Bursa
 Mehmet Bekaroğlu
 İstanbul
Aynı
mahiyetteki diğer önergenin imza sahipleri:
 İsmail Faruk Aksu Mustafa
Kalaycı Mevlüt Karakaya
 İstanbul Konya Adana
 Emin Haluk Ayhan Deniz
Depboylu Arzu Erdem 
 Denizli Aydın İstanbul
BAŞKAN
– Aynı mahiyetteki önergelere Komisyon katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Aynı mahiyetteki önergeler üzerinde ilk olarak İstanbul Milletvekili Sayın
Mehmet Bekaroğlu konuşacak. 
Buyurun
Sayın Bekaroğlu. (CHP sıralarından alkışlar) 
MEHMET
BEKAROĞLU (İstanbul) – Sayın Başkan, değerli milletvekilleri; önce, bu madde,
36’ncı madde ve ayrıca 6, 12, 13, 14, 15 ve 29’uncu maddelerin Anayasa’nın 87’nci
maddesine göre işlem görmesi gerekir. Dolaylı da olsa af niteliğinde bir
değişiklik yapılıyor ve nitelikli çoğunluk aranması gerekir Sayın Başkanım.
Değerli
arkadaşlarım, bu maddede yapılan düzenleme Adalet ve Kalkınma Partisinin bir
takıntısıyla ilgili, gemilerle ilgili bir madde. Gerekçe şu: “Türkiye'nin kara
sularında çok sayıda yabancı bayraklı gemiler dolaşıyor, özellikle yat, kotra,
tekne ve gezinti gemileri, 6 bin filan. Bunlar Türk Bayrağı açsın.” Bu, bu
şekilde, masumane bir şekilde takdim ediliyor. Böyle değil değerli
arkadaşlarım. Bu 6 bin kişi kim? Niye yabancı bayrakla dolaşıyorlar ve
diğerleri niye Türk Bayrağı’yla dolaşıyor? Yapılan bu değişiklikle, sadece bu
şekilde, kotra, yat, tekne ve gezinti gemileri değil -bu kalemlere bakarsanız-
yük ve yolcu gemileri, suda yüzen her tür taşıt aynı işleme tabi tutulacak. Kim
bunlar, kim? Türkiye tersanelerinde gemi yaptırıp Malta bandırası alan kim,
değerli arkadaşlarım? Lütfen Adalet ve Kalkınma Partisi milletvekilleri bu
soruyu sorsunlar. BMZ Grubun kaç tane böyle gemisi var? Türk tersanelerinde
yaptırılıp yabancı bandırayla, Malta bandırası ya da başka ülkelerin
bandırasıyla dolaşan kaç tane gemi var?
Değerli
arkadaşlarım, bu düzenleme şahsa özel, kişilere özel yapılan bir düzenlemedir.
Bu kişiler sıradan kişiler değildir değerli arkadaşlar; bu ülkeyi yöneten, en
üst düzeyde yöneten insanların birinci derece yakınlarıdır değerli
arkadaşlarım. Bunu bilin, bunun ötesinde bir şey söylemeyeceğim. 
Değerli
arkadaşlarım, Adalet ve Kalkınma Partisinin ciddi bir problemi var, problem şu:
“Adalet” ismiyle geldiniz, adalet arayışıyla geldiniz ama bundan önce
eleştirmiş olduğunuz iktidar yapma biçimi, siyaset yapma biçiminin aynısını
yapıyorsunuz. Daha evvel bu kürsüden ifade etmiştim, siz de siyaseti birikim ve
tahakküm aracı olarak görüyorsunuz. Sizin için de siyaset yapmak, dolayısıyla
devlete gelmek, devlet imkânlarını kullanarak kendisi ve yakınlarını bir adım
öne geçirmek, öne geçtikten sonra geride kalan insanlara tahakküm etmek.
Maalesef, bu şekilde bir siyaset yapıyorsunuz. Bunu bu şekilde bilelim. (CHP
sıralarından alkışlar)
Değerli
arkadaşlarım, bu Hükûmet, sizin Hükûmetiniz sürekli olarak 2002’yle 2016
karşılaştırması yapar, 2017 karşılaştırması yapar, der ki: “Biz geldiğimizde
2002’de asgari ücret bu kadardı, şimdi şu kadar oldu.”, “Kişi başına millî
gelir bu kadardı, şu kadar oldu.” Arkadaşlar, bilirsiniz, mutlaka
biliyorsunuzdur, 1 trilyon dolara yakın kaynak kullandınız. Bu paralar içeride
üretilmedi, 500 milyar doları zaten cari açıkla gitti, hepsi borç alındı bu
paraların. Ne yaptınız bu paraları değerli arkadaşlarım? Şimdi, ekonomi bohça,
yama tutmuyor diyoruz; her gün, her gün ekonomiyi düzeltmek için birtakım acil,
panik hâlinde tedbirler alıyorsunuz, torba yasalar çıkarıyorsunuz. Peki, ne oldu
bu paralar? Şimdi diyeceksiniz ki: “Yollar yaptık, duble yollar.” Kaç lira?
İşte, “Havaalanı yapıyoruz.” Evet, yapıyorsunuz, ne de güzel yapıyorsunuz, iyi
yapıyorsunuz ama ne kadar? Arkadaşlar, siz bu paraları tüketime yani
yabancılardan aldığımız parayı yine yabancıların mallarının tüketimine
harcadınız ve daha başka bir şeye de harcadınız; inşaata, betona döktünüz. 
“Beton”
deyip geçmeyin değerli arkadaşlarım, sizin bir de medeniyet iddianız var,
medeniyet. Daha evvel de söylemiştim, dışarıdan birisi gelse baksa, elli sene
sonra incelese, tarihe baksa nasıl bir medeniyet? Adalet ve Kalkınma Partisinin
medeniyet iddiası var ya; medeniyeti diriltme, inşa etme, nasıl bir medeniyet?
Beton arkadaşlar, beton. Buna bizim tıpta da, başka yerlerde de “gigantomani” diyorlar
arkadaşlar. Şu demek, daha evvel başka ülkelerde de görülmüş: Gücün simgesi
olarak yüksek binaları göstermek. Siz böyle bir şey yapıyorsunuz ama siz başka
bir şey daha yapıyorsunuz; sizden öncekilerin yaptığı, eleştirmiş olduğunuz
iktidarların yaptığı başka bir şeyi daha yapıyorsunuz: Siz maalesef lobilere
çalışıyorsunuz, güçlülere çalışıyorsunuz, güçlülerin istediklerini
yapıyorsunuz. Bu gelen pakette 10 milyar TL civarında bir kaybı var hazinenin,
devletin ama bunun ancak onda 1’i garibanlara gidiyor, diğerlerinin tamamı tuzu
kurulara gidiyor, kotraları olanlara gidiyor, tekneleri olanlara gidiyor. Kim
bunlar, bir daha soruyorum, bir daha soruyorum değerli arkadaşlarım: Türkiye
tersanelerinde gemi yaptırıp Malta bandırası alanlar kimdir? Siz bunlara hizmet
ediyorsunuz.
Saygılarımla.
(CHP sıralarından alkışlar)
BAŞKAN
– Teşekkür ederim.
ÖZGÜR
ÖZEL (Manisa) – Sayın Başkan, kısa bir söz talebim var.
BAŞKAN
– Buyurun, bir dakika…
VI.- AÇIKLAMALAR (Devam)
32.- Manisa Milletvekili Özgür Özel’in, 446
sıra sayılı Kanun Tasarısı’nın bazı maddelerinde af niteliğinde düzenlemeler
olması nedeniyle nitelikli çoğunluk aranması gerektiğine ve bu düzenlemelerin
oylamasının yarına bırakıldığı takdirde anayasal bir eksiklik olmayacağına
ilişkin açıklaması
ÖZGÜR ÖZEL (Manisa) – Sayın Başkan, biraz önce sayın
hatibin de söylediği gibi, 6, 12, 13, 14, 15, 29 ve 36’ncı maddelerde bazen
doğrudan, bazen dolaylı olarak af niteliğinde düzenlemeler var. Bu konuda,
geçmişte Anayasa Mahkemesinin sadece hürriyeti bağlayıcı cezalarda Meclisin af
yetkisini kullanırken nitelikli çoğunluk aramasıyla ilgili bir kararı var.
Ancak, bu saydığım maddelerin bazılarında kovuşturma dışı bırakılan, yürümekte
olan dava varsa düşürülen, kesinleşmiş dava varsa yok sayılanlar içinde
hürriyeti bağlayıcı cezaların olduğu -dolaylı olarak- suçları da kapsıyor. Bu
nedenle, bu nitelikli çoğunluk dediğimiz 330; kanunun son iki maddesindeyiz,
hatta son maddeye kadar da gelebiliriz ama bu nitelikli çoğunluk gereken
düzenlemelerin oylaması yarına bırakıldığı takdirde hiç olmazsa anayasal bir
eksiklik yapılmamış olacak. Anayasa Mahkemesinin verdiği karar motamot, tam
olarak doğru ve burada hiç hürriyeti bağlayıcı ceza olmasa dahi bir diğer
başvuruda Anayasa Mahkemesinin o tek kararındaki fikrini devam ettireceğinin de
bir garantisi yok. Mecliste nitelikli çoğunlukla ilgili, iktidar partisinin bu
süreçte bir sıkıntısı da yokken oylamanın yarına bırakılması, hatta, 6, 12, 13,
14, 15, 29 ve 36’ncı maddelerde tekririmüzakere yapılırsa eğer CHP Grubu olarak
konuşmacı koymayacağımızı ve sadece oylamanın yenilenmesiyle bu konuda, hiç
olmazsa, nitelikli çoğunluk aranmasının önünü açacağımızı ifade ediyorum. 
Takdir yönetim olarak sizindir, eğer bu yönde bir
takdir kullanırsanız çok doğru olur. İktidar partisinin de bu konuya karşı
çıkmayacağını düşünüyorum.
Teşekkür ederim.
BAŞKAN – Ben teşekkür ederim.
IV.- OTURUM BAŞKANLARININ KONUŞMALARI
(Devam)
6.- Oturum Başkanı TBMM Başkan Vekili Ayşe
Nur Bahçekapılı’nın, 446 sıra sayılı Kanun Tasarısı’nın 6’ncı ve 36’ncı
maddelerinin af ihtiva ettiğinden bahisle oylamada nitelikli çoğunluğun
gerektiğine dair bir itiraz olduğuna, bu maddelerin ceza hukuku anlamında bir
af içermediğine ve bu nedenle nitelikli çoğunluk aramaya gerek olmadığına
ilişkin açıklaması
BAŞKAN
– Sayın Özgür Özel, geçmişte de böyle tartışmalarımız olmuştu. Ben şimdi size
bir açıklama yapayım, düşüncem de aynı yöndedir. Evet, 446 sıra sayılı Kanun
Tasarısı’nın 6’ncı ve 36’ncı maddelerinin oylamasında bu maddelerin af ihtiva
ettiğinden bahisle oylamada nitelikli çoğunluğun gerektiğine dair bir itiraz
olmuştur, Sayın Özel de bu konuda bir açıklama yaptı aynı mahiyette.
Şunu
açıklamak ve vurgulamak isterim ki görüşülmekte olan tasarının 6’ncı ve 36’ncı
maddelerinin içeriğine bakıldığında ceza indirimi veya cezanın genel affı
olarak bir durum olmadığı, 6’ncı maddede fazla ve yersiz ödenen ve geri
alınması gereken tutarlar ile bunlardan doğan faizlerin terkinine, 36’ncı
maddede ise yabancı bayrak çekilmiş olan yat, kotra, tekne ve gezinti
gemilerinin Türk Bayrağı’na geçişine ilişkin istisnalar düzenlenmiş, bu işlemin
gümrük vergisi dâhil her türlü vergi, resim, harç, fon ve paylardan müstesna
olduğu hükme bağlanmıştır. Her iki maddede de ekonomik istisnanın söz konusu
olduğu, ceza hukuku anlamında bir af olmadığı görülmektedir. Bu nedenle,
Anayasa’nın 87’nci maddesinde ve İç Tüzük’ün 92’nci maddesinde öngörülen
nitelikli çoğunluklu bir kabul şartına bakmak uygun değildir.
Konuya
ilişkin, Anayasa Mahkemesinin 22/11/2007 tarihinde yayımlanan 22/12/2006
tarihli 120 sayılı Karar’ında Anayasa’nın 87’nci maddesinde düzenlenen genel af
ve özel af kapsamının maddi ceza hukukuyla sınırlı olarak anlaşılması
gerektiği, “genel af” ve “özel af” kavramlarının ceza hukukuna özgü kavramlar
olduğu, ceza hukuku alanı dışında kullanılmadığı, bu kavramların tanımlarının,
hüküm ve sonuçlarının da ceza hukukunca düzenlendiği açıklanmıştır. Bu nedenle,
yapılan bu işlemin geçmiş uygulamalarla uyumlu olduğu da görülmektedir.
Nitekim, Genel Kurulun 9/11/2016 tarihli 18’inci Birleşiminde ve 4/11/2004
tarihli 14’üncü Birleşiminde de ertelemeye ve şartlı salıvermeye ilişkin
maddelerin oylamalarında nitelikli çoğunluk aranmamıştır. 
Bu
nedenlerden dolayı itirazlara ilişkin Başkanlığımızın yapacağı herhangi bir
işlem olmadığını bildiriyorum ve işlemlerimize kaldığımız yerden devam
ediyoruz.
ÖZGÜR
ÖZEL (Manisa) – Teşekkür ederim.
Mutabakatımız
yok. Konu usul tartışmasına esastır ancak fikrinizin değişmeyeceğini de bir
nevi ihsasırey de yaparak ifade ettiniz. 
Teşekkür
ediyorum, sağ olun.
BAŞKAN
– Rica ederim.
ÖZGÜR
ÖZEL (Manisa) – Konuyu Anayasa Mahkemesine götüreceğiz tabii ki.
BAŞKAN
– Sayın Elitaş.
MUSTAFA
ELİTAŞ (Kayseri) – Sayın Başkan, gerçekten, Anayasa Mahkemesinin 2006 tarihinde
aldığı, 2007’de yayımlanan kararını çok net bir şekilde ifade ettiniz, onun
için söz hakkımdan vazgeçiyorum. Biz de Başkanlık Divanının görüşüne
katılıyoruz.
BAŞKAN
– Teşekkür ederim.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1. Türkiye Cumhuriyeti Emekli Sandığı
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/796) ile Plan ve Bütçe Komisyonu Raporu (S. Sayısı: 446)
(Devam)
BAŞKAN
– Evet, Sayın Mehmet Bekaroğlu’nun konuştuğu önergeyi oylarınıza sunuyorum:
Kabul edenler… Kabul etmeyenler… Önerge kabul edilmemiştir.
Aynı
mahiyetteki diğer önergenin gerekçesini okutuyorum:
Gerekçe:
Haksız
rekabete ve yasa yoluyla kişisel avantajlara zemin hazırlayacağı düşüncesiyle
maddenin taslaktan çıkarılması öngörülmektedir.
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
37’nci
maddede iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 446 sıra sayılı Türkiye Cumhuriyeti Emekli Sandığı Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı’nın
37’nci maddesinin birinci fıkrasının (a) bendinde geçen “ve 32 nci maddesi”
ibaresinin “32 nci ve 33 üncü maddesi” şekilde değiştirilmesini arz ve teklif
ederiz.
 Mehmet Naci Bostancı Mehmet
Doğan Kubat Ramazan Can
 Amasya İstanbul Kırıkkale
 Mehmet Demir Osman
Aşkın Bak Osman Mesten
 Kırıkkale Rize Bursa
Türkiye Büyük Millet Meclisi Başkanlığına
Görüşülmekte
olan 446 sıra sayılı Türkiye Cumhuriyeti Emekli Sandığı Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı’nın
37’nci maddesinin aşağıdaki şekilde değiştirilmesini arz ve teklif ederiz.
Saygılarımızla
 Bihlun Tamaylıgil Kadim
Durmaz Mehmet Bekaroğlu
 İstanbul Tokat İstanbul
 Musa Çam Zekeriya
Temizel Lale Karabıyık
 İzmir İzmir Bursa
 Utku Çakırözer Oğuz
Kaan Salıcı
 Eskişehir İstanbul
MADDE
37- (1) Bu Kanunun;
a)
10’uncu maddesiyle 3065 sayılı Kanun’a eklenen geçici 37’nci madde, 17’nci,
18’inci, 28’inci maddesiyle 5520 sayılı Kanun’a eklenen geçici 9’uncu madde ve
32’nci maddesi 1/1/2017 tarihinden itibaren geçerli olmak üzere yayımı tarihinde,

b)
Diğer hükümleri ise yayımı tarihinde,
yürürlüğe
girer.
BAŞKAN
- Okunan son önergeye Komisyon katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) - Katılmıyoruz Sayın Başkan.
BAŞKAN
- Hükûmet?
MALİYE
BAKANI NACİ AĞBAL (Bayburt) - Katılmıyoruz Sayın Başkanım.
BAŞKAN
– Önerge üzerinde İstanbul Milletvekili Sayın Oğuz Kaan Salıcı konuşacak.
Buyurun
Sayın Salıcı. (CHP sıralarından alkışlar)
OĞUZ
KAAN SALICI (İstanbul) – Sayın Başkan, değerli milletvekilleri; ben aslında
37’nci madde üzerine değil de güncel tartışmalar üzerine görüşlerimi ifade
etmek istiyorum çünkü bu konu bugün gece boyunca çok fazla konuşuldu, kanundaki
maddeler.
Şimdi,
değerli arkadaşlar, Adalet ve Kalkınma Partisinin bir kuruluş felsefesi vardı,
bir kuruluş anlayışı vardı. 2002 yılında sizi iktidara getiren, yüzde 34 oy
almanıza neden olan bir anlayış vardı, bu da sizin parti programınızda
somutlaşmış olan bir anlayıştı. Takdir edersiniz ki parti programları, siyasi
partilerin ortak fikrinin tartışıldıktan sonra yazıldığı ve o partiyi
kuranların, daha sonra üye olanların üzerine mutabık kaldığı programlardır.
Dolayısıyla, parti programları her bir siyasi parti için önemlidir ama siz uzun
zamandan beri ne kuruluş programınızdan ne kuruluş felsefenizden, hatta kuruluşta
dile getirmiş olduğunuz sloganlardan da bahsetmiyorsunuz, hatta bazı
kurucularınızdan da kurtulmuş durumdasınız. Örneğin, bugün bazı kurucularınızın
da içinde yer aldığı birçok eski milletvekili sizin şu anda Anayasa değişikliği
konusunda yapmış olduğunuz hatalarla ilgili ya da devlet yönetiminde yapmış
olduğunuz hatalarla ilgili bir bildiri yayımladılar, hepinize tavsiye ederim,
bir ara bakın çünkü önemli tespitler var orada. Sizin aranızdan çıkmış
arkadaşların olmuş olmasının da ekstra bir ehemmiyeti var diye düşünüyorum.
Değerli
arkadaşlar, bugün iktidara geldiğinizden daha fazla yoksulluk var Türkiye'de,
daha fazla yoksul var. Bir zamanlar bırakın yoksulluğu, açlık sınırının 1.405
lira olduğu bir ülkede şu anda asgari ücret net 1.404 liraya tekabül ediyor.
Yasaklardan yani sizin başlangıçtaki sloganlarınızdan birisi olan “Yasaklardan
kurtulacağız.” bölümünden hiç bahsetmeye bile gerek duymuyorum. Birçok yasayı
buradan jet hızıyla geçirmeye çalışıyorsunuz. Soruyoruz “Nedir aceleniz?” diye,
sizden aldığımız somut bir cevap yok. Kimse duymasın diye Meclis Televizyonu
yayın yapmıyor. Sayenizde bazı arkadaşlarımız canlı yayın konusunda teknik
uzmana dönüştüler. Bizim arkadaşlarımız kendi yayınlarını yapıyor. Bununla
ilgili de doyurucu ve somut bir cevap alamıyoruz. 
Sizin
o başlangıçtaki kuruluş felsefenizi ifade eden programdan bazı alıntılar
yapacağım. Şu anda bulunduğumuz durumla çok alakalı. Eminim sizler de
okumuşsunuzdur kendi programınızı. Örneğin, arkadaşlar, programınızda “Partimiz
toplumsal düzenin teminatı olan adalet sistemine azami ölçüde güvenin tesisini
sağlayacaktır.” deniyor. Adalet mekanizmasına güven şu anda yüzde 2,5.
Araştırmalar bunu gösteriyor. “Cumhuriyetin temel nitelikleri korunarak devlet
yönetiminin esas hükümlerine yer verilecektir.” deniyor. Bu kürsüden, Bursa
Milletvekili, Anayasa Komisyonu üyesi İsmail Aydın ilk 4 maddenin
değiştirilebileceğini ifade etti. Sayın Başbakan çıktı, bununla ilgili bir
açıklama yaptı ama yapmış olduğu açıklama “Ya İsmail, bu kadar kritik bir
zamanda böyle bir açıklama yapılır mı?” türünde bir açıklamaydı. (CHP
sıralarından alkışlar) Anladığım kadarıyla, Anayasa sürecindeki ortağınızın da
sıkıştırmasıyla geldi bu açıklama. Ama mesela, şu andaki Meclis Başkanı -kendisine
de acil şifalar diliyorum- Sayın Binali Yıldırım, Sayın Davutoğlu ve daha
önceki başbakan zamanlarında defalarca laikliğin Anayasa’dan çıkarılmasını
gündeme getirdi. Sıradan birisi değildir, partinizin önemli isimlerinden bir
tanesidir. Ne Sayın Binali Yıldırım ne Sayın Davutoğlu, hiçbiri bu konuyla
ilgili bir cevap verme ihtiyacını duymadı çünkü kritik bir zamanda değildi, bir
oylama zamanında değildi. Diyorsunuz ki arkadaşlar programınızda: “Yasama,
yürütme ve yargı erkleri arasındaki ilişkiler açık, net ve anlaşılabilir bir
biçimde belirtilecektir.” Şimdi, bu konuda hakkınızı yemeyelim. Gerçekten
yasama ile yürütme arasındaki ilişkiyi çok net açıklamışsınız, hepsini
toplamışsınız, toptan başkan seçilecek kişiye bağlamışsınız. “Kuvvetler ayrımı
ilkesi hassasiyetle uygulanacaktır.” diyorsunuz. Kuvvetler ayrımı ilkesi net
bir biçimde kuvvetler birliğine dönüşmüş. “Yasama, yürütme ve yargı güçleri
arasında denge ve denetim sağlanacaktır.” demişsiniz. Denge de yok, denetim de
yok; dengesiz ve denetimsiz bir değişiklik ortaya çıkmış. “Parlamentonun yasa
çıkarmada, denetimde etkin, bağımsız ve verimli olması için gerekli
düzenlemeler yapılacaktır.” demişsiniz. Parlamento baypas edilmiş, 550
milletvekili çıkmış 600’e. Yani o milletvekillerinin hiçbir etkisi yok. Emin
olun, bu değişiklik geçerse, bir sonraki dönem seçilecek olan 600 tane
milletvekili herhâlde telefon etse Çankaya nüfus müdürü o kişinin telefonuna
çıkma ihtiyacı duymaz çünkü yürütmeyle ilgili elinde hiçbir şey yok, tamamı
bakanlıklarda olacak ki sayın bakan da zaten buradan seçilmiş olmayacak.
Dolayısıyla, ortada Türkiye'nin içinde bulunduğu duruma uymayan, yönetilemez
bir yapı ortaya çıkacak.
Hepinize
teşekkür ediyorum. (CHP sıralarından alkışlar)
BAŞKAN
– Teşekkür ederim Sayın Salıcı. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 446 sıra sayılı Türkiye Cumhuriyeti Emekli Sandığı Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı’nın
37’nci maddesinin birinci fıkrasının (a) bendinde geçen “ve 32 nci maddesi”
ibaresinin “32 nci ve 33 üncü maddesi” şekilde değiştirilmesini arz ve teklif
ederiz.
Osman Aşkın Bak (Rize) ve arkadaşları
BAŞKAN
–Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Takdire bırakıyoruz Sayın
Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılıyoruz Sayın Başkanım.
BAŞKAN
– Önerge üzerinde Rize Milletvekili Sayın Osman Aşkın Bak konuşacak. 
Buyurun
Sayın Bak. (AK PARTİ, CHP ve MHP sıralarından alkışlar) 
Muhalefetten
de alkış aldınız, iktidardan da. Bravo, tebrik ederim sizi.
Buyurun.
VELİ
AĞBABA (Malatya) – Çok seviyoruz Sayın Aşkın Bak’ı. Laf atma imamı.
OSMAN
AŞKIN BAK (Rize) – Teşekkür ederim Sayın Başkan.
ÖZGÜR
ÖZEL (Manisa) – Sataşma imamı, sataşma.
OSMAN
AŞKIN BAK (Devamla) - Değerli milletvekilleri, 446 sıra sayılı Kanun
Tasarısı’nın 37’nci maddesinde grubumuzun önergesi üzerinde söz aldım, yüce
heyetinizi saygıyla selamlıyorum.
HAYDAR
AKAR (Kocaeli) - Bu da Meclisin laf atma imamı. 
MUSTAFA
ELİTAŞ (Kayseri) – Örnek alın… Örnek alın…
OSMAN
AŞKIN BAK (Devamla) – Kanun Tasarısı’nın 37’nci maddesi bir yürürlük maddesi
olarak düzenlenmiştir ama ben 35’inci maddeyle ilgili konuşacağım.
VELİ
AĞBABA (Malatya) – Arkadaşlar, Aşkın’a asla laf atmayın(!)
MELİKE
BASMACI (Denizli) – Başkanım, laf atmıyoruz Osman Bey’e(!)
OSMAN
AŞKIN BAK (Devamla) – 35’inci maddede Recep Tayyip Erdoğan Üniversitesine 230
tane kadro veriliyor. Tabii, Recep Tayyip Erdoğan Üniversitesi Rize’de 2006
yılında kuruldu ve gelişmekte olan, yine genç, dinamik bir üniversite. Kadro
ihtiyacımız var. 
Kimse
böyle bir ayrıcalık yapıldığını düşünmesin çünkü Recep Tayyip Erdoğan
Üniversitesine kurulurken emsallerine göre eksik kadro verilmiş.
VELİ
AĞBABA (Malatya) – Aşkın, şu gruba bak, gruba.
MELİKE
BASMACI (Denizli) – Hiç laf atmıyoruz (!)
BAŞKAN
– Sayın milletvekilleri…
MUSTAFA
ELİTAŞ (Kayseri) – Sayın Başkan, hiç dikkate almayın onlar konuşsun. Osman çok
güzel konuşuyor. 
OSMAN
AŞKIN BAK (Devamla) – Dolayısıyla, burada bu eksiklik gideriliyor. Bu
eksikliğin giderilmesinde yüce Meclisimize teşekkür ediyoruz. Recep Tayyip
Erdoğan Üniversitesi, bölgesinde bilimsel çalışmalara imza atacak, önemli
gelişmelere imza atacak bir üniversite. Tabii, Rize, üniversitesiyle gurur
duyuyor, ismiyle de gurur duyuyor. (AK PARTİ sıralarından “Bravo!” sesleri,
alkışlar) Recep Tayyip Erdoğan Üniversitesi, Sayın Cumhurbaşkanımızın ismi ve
seçimlerde de Rize bize her zaman 3-0; 3 milletvekili veriyor, yüzde 76 oy
veriyor, Türkiye birincisi yapıyor. 
KAMİL
AYDIN (Erzurum) – Üniversiteye siyaset sokma Osman.
OSMAN
AŞKIN BAK (Devamla) - Ben burada, Rize halkı adına, Rize milletvekilleri adına,
sizlere teşekkür ediyorum. Recep Tayyip Erdoğan Üniversitesi camiası adına
hepinize teşekkür ediyorum. Bu kanunun hayırlı olmasını temenni ediyorum. 
Hepinize
saygı ve sevgilerimi sunuyorum. (AK PARTİ sıralarından alkışlar) 
BAŞKAN
– Teşekkür ederim. 
ÖZGÜR
ÖZEL (Manisa) – Sayın Başkan, Mecliste laf atmak, dozunu kaçırmadıkça bir
ritüel. Osman Arkadaşımız bazen kaçırsa da bu işi çok iyi yapıyor diye
biliyorduk ama Osman’ın laf atıp da üç buçuğuncu dakikada kürsüden
indirebildiği hiçbir CHP milletvekili yok. (CHP sıralarından alkışlar) 
OSMAN
AŞKIN BAK (Rize) – Sayın Başkanım, sataşma var. (CHP sıralarından gülüşmeler)
Ben
bir tamamlayayım isterseniz. Bir dakika verin, ben tamamlayacağım.
BAŞKAN
– Sataşmadan; gel, bir dakika. 
NURHAYAT
ALTACA KAYIŞOĞLU (Bursa) – Aynı şeyleri söyleyeceksin, biliyoruz. 
IX.- SATAŞMALARA İLİŞKİN KONUŞMALAR (Devam)
7.- Rize Milletvekili Osman Aşkın Bak’ın,
Manisa Milletvekili Özgür Özel’in, yerinden sarf ettiği bazı ifadeleri
sırasında şahsına sataşması nedeniyle konuşması 
OSMAN
AŞKIN BAK (Rize) – Bir dakika konuşacağım. (Gürültüler)
BAŞKAN
– Sayın milletvekilleri bir dakika… Lütfen…
OSMAN
AŞKIN BAK (Rize) – Sayın Başkan, değerli milletvekilleri; tabii, gece geç,
sabah saatlerine doğru yaklaşıyoruz. Ben, tabii, iyi konuşurum ama konuşunca
da… 
NURHAYAT
ALTACA KAYIŞOĞLU (Bursa) – Tamam, ne söyleyeceğini biliyoruz zaten. 
OSMAN
AŞKIN BAK (Devamla) - Şimdi siz seçim sonuçlarını hatırlarsınız, üzülürsünüz,
moraliniz bozulur, onun için oralara girmedim. (AK PARTİ sıralarından alkışlar,
CHP sıralarından gürültüler) Biliyorsunuz, 11 seçimde hep kaybettiniz, AK PARTİ
bütün seçimleri kazandı.
NURHAYAT
ALTACA KAYIŞOĞLU (Bursa) – Millet bizi seçmiyor(!) Cümleler aynı. Ezberledik
Osman söylediklerini, ezberledik. 
OSMAN
AŞKIN BAK (Devamla) - Ben Rize’den örnek verdim ama bu zamana kadar girdiğiniz
bütün seçimleri kaybettiniz, yüzde 25’i aşamadınız. Biraz daha çalışmanız
lazım. (AK PARTİ sıralarından “Bravo!” sesleri, alkışlar) Anayasa değişikliği
için, bence referandum için siz şimdiden dolaşmaya başlayın, çalışın, burada
konuşmakla olmuyor. Vatandaşa giderek anlatmanız lazım Anayasa değişikliğini.
(CHP sıralarından gürültüler) 
NURHAYAT
ALTACA KAYIŞOĞLU (Bursa) – Osman, ya şu kelimeleri bir değiştir Allah aşkına.
MELİKE
BASMACI (Denizli) – Bir bak yerdeki yaprağa, bir zamanlar o da yukarıdan
bakardı toprağa. 
BAŞKAN
– Sayın milletvekilleri, ayıp oluyor ama artık. Tamam.
OSMAN
AŞKIN BAK (Devamla) – Bana göre iyi okumamışsınız, iyi anlamamışsınız bu
Anayasa değişikliğini. 
BAŞKAN
– Her şeyi dozunda bırakalım, lütfen. 
NURHAYAT
ALTACA KAYIŞOĞLU (Bursa) – Hep aynı şeyleri söylüyor. Hep aynı; aynı kelime,
aynı cümle. 
OSMAN
AŞKIN BAK (Devamla) – Bu, Türkiye’de bir değişimi ifade ediyor. CHP’ye şunu
söylüyorum: Çok çalışmanız lazım bize yetişmeniz için. 
Teşekkür
ediyorum. (AK PARTİ sıralarından alkışlar)
BAŞKAN
– Teşekkür ederim. 
ÖZGÜR
ÖZEL (Manisa) – Sayın Başkan…
BAŞKAN
– Hayır, hayır… Hayır arkadaşlar…
ÖZGÜR
ÖZEL (Manisa) – Hayır, hayır, cevap vermeyeceğim, tutanağa geçsin sadece.
Aslında,
tutanağa geçmiş bir şeyden bahsediyorum. Osman laf atarken de aynı sözleri
söylüyor, kürsüde de olsa aynı sözleri söylüyor. (CHP sıralarından alkışlar, AK
PARTİ sıralarından “İstikrarlı, istikrarlı” sesleri) 
OSMAN
AŞKIN BAK (Rize) – Olsun… Bütün seçimleri de kazanıyor.
BAŞKAN
– Demek ki çok inandığı şeyler, çok doğru şeyler, her yerde tekrar ediyor.
Hemşehrim…
ÖZGÜR
ÖZEL (Manisa) – 64, İç Tüzük 64.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1. Türkiye Cumhuriyeti Emekli Sandığı
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/796) ile Plan ve Bütçe Komisyonu Raporu (S. Sayısı: 446)
(Devam)
BAŞKAN
- Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir. 
Kabul
edilen önerge doğrultusunda maddeyi oylarınıza sunuyorum: Kabul edenler...
Kabul etmeyenler... Madde kabul edilmiştir. 
38’inci
maddede bir adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 446 sıra sayılı Türkiye Cumhuriyeti
Emekli Sandığı Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı’nın 38'inci maddesinin aşağıdaki
şekilde değiştirilmesini arz ve teklif ederiz.

 Bihlun Tamaylıgil Kadim
Durmaz Musa Çam
 İstanbul Tokat İzmir
 Zekeriya Temizel Lale
Karabıyık Bülent Kuşoğlu
 İzmir Bursa Ankara
 Mehmet Bekaroğlu Utku
Çakırözer Eren Erdem
 İstanbul Eskişehir İstanbul
MADDE
38- Bu Kanun hükümleri Bakanlar Kurulu tarafından yürütülür.
BAŞKAN
– Komisyon okunan önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde İstanbul Milletvekili Sayın Eren Erdem konuşacak.
Buyurun
Sayın Erdem. (CHP sıralarından alkışlar) 
EREN
ERDEM (İstanbul) – Sayın Başkan, değerli arkadaşlar; bugün Kurtuluş
Savaşı’mızın ismi bilinmeyen kahramanlarından biri olan Derviş Paşa’nın vefat
yıldönümü. Hayatının sonuna kadar Mustafa Kemal Atatürk’ün yanında mücadele
etmiş bir isimden bahsediyoruz. 
Arkadaşlar,
Derviş Paşa’nın bir özelliği var: Namazgâhını siper edinerek birinci
antiemperyalist Kurtuluş Savaşı’mızda öncülük etmiş, akabinde çıkmış olan bütün
isyanları da bastırma görevinde bulunmuştur. Cumhuriyeti görmüştür, Millî
Savunma Bakanlığı Müsteşarı olarak görev yapmıştır ve seksen beş yıl önce bugün
hayatını kaybetmiştir. 
Arkadaşlar,
bu topraklar Derviş Paşa gibi böyle askerler de görmüştür, 15 Temmuzda kendi
halkına kurşun sıkan askerler de görmüştür, asker kılıklı teröristler de
görmüştür. Ama onun bir özelliği vardır beni etkileyen: Bir elinde mavzer, bir
elinde de yüreği vardır ve arkadaşlar, Derviş Paşa secdegâhını defaatle
gözyaşlarıyla ıslatmasıyla bilinir. O günlerde secdeye kapanarak halkı aldatan
derviş kılıklı meczupların iş tuttuğu emperyalistlerle çarpışma onurunu başının
üstünde taşımıştır değerli arkadaşlar. (CHP sıralarından alkışlar) 
Aynı
şekilde, cumhuriyetin de faziletlerini yaymaya çalışmıştır. O günlerde
kendisini “zıllullah filarz” yani “yeryüzünde Allah’ın gölgesi” addeden
iradenin de karşısında İlayıkelimetullah’ın “şûra ve meşveret” ilkesini
savunmuştur yani cumhuriyeti savunmuştur, cumhuriyetin yanında olmuş ve
mücadele etmiştir değerli arkadaşlar. 1923’te iradenin saraydan alınıp halka
verilmesinde Derviş Paşa gibi isimlerin çok büyük emeği olmuştur değerli
arkadaşlar. O günlerde kimileri İngiliz emperyalizmiyle iş tutuyor, sözde
hilafet getirmek için özde İngiliz şansölyelerinin kılıçlarındaki masum kanının
üzerine saltanat inşa etmeye çalışıyordu değerli arkadaşlar. İşte o güruha,
benim defaatle üzerine tefekkür etme imkânı bulduğum -ki bugünlerde onun
eksikliğini yaşadığımızı da ifade etmeliyim, şu yoğunluk nedeniyle bize belki
de bu tefekkür imkânını vermiyor Parlamento bugünlerde; buradaki herkes eminim
böyle bir problem yaşıyordur- Kur’an işte o güruha “Allah ile aldatanlar” diyor
değerli arkadaşlar. 
Derviş
Paşa inançlı biriydi, dindar biriydi, Allah ile aldatmaya da karşıydı, Fatır
suresinin 5’inci ayetinde geçen Allah ile aldatmaya da karşıydı, Allah’ın
“eşrefi mahluk” dediği o yaratılmışların en yücesinin egemenliğini savunuyordu;
onun için cumhuriyetin yanında durdu. Bizler de arkadaşlar, bugün onun ardından
yüreklerimizi birleştirip Fatiha okuyabiliyoruz. O yüzden ben diyorum ki
değerli arkadaşlar: Gelin, Derviş Paşa’nın kemiklerini sızlatmayalım, Derviş
Paşa bizim değerimizdir. 
Değerli
arkadaşlar, Derviş Paşa’yı anlattıktan sonra… Bir de tabii bir realitemiz var:
O günlerde sahte dervişler vardı, üçkâğıtçı mollalar vardı, Kur’an’ı mızrak
ucuna takanların iradesini savunanlar vardı; aynı şekilde, yoksulun ve
horlanmışın değil, istifleyenin, biriktirenin, imtiyaz sahibi olmaya
çalışanların yanında olanlar vardı; zorbalığın, zulmün yanında duranlar vardı
arkadaşlar. O gün Derviş Paşa’nın yapmaya çalıştığı şeyin adı, arkadaşlar
“millî egemenliği tesis etmek”ti ama onun karşısında, yeniden o egemenliği alıp
saraylara sokuşturmak isteyenler vardı. 
Değerli
arkadaşlar, bakınız, bizler burada sadece kendi çocuklarımız için değil,
sizlerin çocukları için mücadele ediyoruz. Siz belki buna inanmayacaksınız ama
biz sizlerin çocuklarını çok seviyoruz değerli arkadaşlar, sizlerin de bizlerin
çocuklarını sevdiğinizden en ufak bir tereddüt dahi duymuyoruz. Ama diyoruz ki
değerli arkadaşlar, bakın: Gelin, bu işi bir kişiye teslim etmeyelim.
Unutmayalım, bugünkü sarayda bir ifade kullanılmıştı, “Tarih anlayışımızın
1919’dan itibaren yazılmasına karşıyım.” denmişti. Değerli arkadaşlar, 1919
demek, 15 yaşındaki çocukların yalın ayakla birinci antiemperyalist Kurtuluş
Mücadelesi’ne katkı sunması demektir. Bugün “Doksan yıllık reklam arası.” diye
küçümsediğimiz bu süreç hepimizin mihenk taşıdır, hepimizin namusudur,
hepimizin iradesidir. Demin bir milletvekili arkadaşımız dedi ki: “Benim dedem
Çanakkale’de şehit oldu.” Bundan kimsenin şüphesi olabilir mi? Buradaki herkes
o antiemperyalist Kurtuluş Savaşı’nda mücadele etti. 
O
yüzden, arkadaşlar, görevlerimizi hatırlayalım. Yapmamız gereken şey, Derviş
Paşalar gibi; tıpkı bu ülkeye kanını dökmüş, evlatlarını siper etmiş,
namazgâhını siper etmiş, secdegâhını siper etmiş olan o irade gibi çelikten o
gömleği giyinip millî egemenliği saraylara değil, milletin iradesinin
tecelligâhı olan Meclise teslim etmektir değerli arkadaşlar. 
Tekrar
teşekkür ediyorum, sağ olun. (CHP sıralarından alkışlar) 
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
Sayın
milletvekilleri, böylelikle, ikinci bölümde yer alan maddelerin oylamaları
tamamlanmıştır. 
Tasarının
tümünü oylamadan önce, İç Tüzük’ün 86’ncı maddesi gereğince oyunun rengini
belli etmek üzere, lehte, Elâzığ Milletvekili Ejder Açıkkapı’yı kürsüye davet
ediyorum. 
Buyurun
Sayın Açıkkapı. (AK PARTİ sıralarından alkışlar) 
EJDER
AÇIKKAPI (Elâzığ) – Sayın Başkan, kıymetli milletvekilleri; 446 sıra sayılı
Kanun Tasarısı hakkında lehte söz almış bulunuyorum. Bu vesileyle yüce
Meclisimizi saygıyla, hürmetle selamlıyorum.
Önceki
gün, Diyarbakır’da şahadete yürüyen 4 polis kardeşimizi kaybettik. Yüce
Allah’tan polis kardeşlerimize rahmet diliyorum, ailelerine ve milletimize
sabırlar diliyorum. 
Ayrıca,
Reina saldırısında 39 kişiyi katleden saldırgan dün yakalandı. Ben bu vesileyle
de güvenlik güçlerimize bu başarılarından dolayı teşekkür ediyorum.
AK
PARTİ, kurulduğu günden bu yana, yüce milletimizin özlem duyduğu, gıpta ettiği,
hayalini kurduğu ihtiyaç ve beklentileri ne ise bu beklentileri ve ihtiyaçları
karşılamaya yönelik olarak her türlü düzenlemeyi millî iradenin tecelligâhında
görüşerek önemli kanunlar çıkarmış ve çıkarmaya devam edecektir. AK PARTİ
olarak on beş yıl boyunca necip milletimizin gönlünü fetheden çalışma
anlayışıyladır ki bugünlere geldik. Bu çalışmaların bir sonucu olarak ortaya
koyduğumuz hizmetleri ve çalışmalarımızı görmezden gelip görmek istemeyenler,
anlamak istemeyenler, hafife almak isteyenler olabilir. Ancak yaptığımız
hizmetleri gören ve bugüne kadar ak kadroları iktidara taşıyan çok şükür ki
asil bir milletimiz var. 
Milletimize
herkes güven duysun, kararlarına herkes saygı göstersin ve iradesini hiç kimse
ama hiç kimse hafife almasın. Hele hele “Halk her zaman doğru karar veremez.”
gibi bir yanlışa sakın ama sakın hiç kimse düşmesin. Bu millet, her zor dönemde
iradesini sandıklara yansıtarak o zor dönemlerden çıkışın anahtarı olmuştur.
Milletimizi hiç kimse hafife almasın. Bu millet, 15 Temmuzda ülkesine,
vatanına, demokrasisine, iradesine ve cumhuriyetimize sahip çıkmıştır; güvendiği,
inandığı, onda kendisini gördüğü kurucu lideri Sayın Recep Tayyip Erdoğan’a,
Başbakanımız Sayın Binali Yıldırım’a ve onun yol arkadaşlarıyla birlikte bugün
bu yüce Meclis çatısı altında bulunan bütün siyasi partilere sahip çıkmıştır.
Alçaklara, vatan hainlerine, maşalara, maşaların ağababalarına bu coğrafyada
hiçbir zaman geçit vermeyeceğiz. (AK PARTİ sıralarından alkışlar) Hakk’a
yürüyerek şehadete koşan şehitlerimizi unutmayacağız. Bugüne kadar zaferleriyle
övündüğümüz muzaffer ceddin torunları olduklarını 15 Temmuz gecesi bütün
dünyaya göstermiştir bu millet. Senaristlerin oyunlarını bugüne kadar bozduk,
bundan sonra da bozmaya devam edeceğiz. Taşeron örgütler FETÖ’ye, PKK’ya,
DAEŞ’e, PYD-YPG’ye, DHKP-C’ye ve türevlerine karşı milletimizin asil evlatlarıyla,
Ömer Halisdemirlerle, Fethi Sekinlerle ve tüm güvenlik güçlerimizle hak
ettikleri cezayı mutlaka vereceğiz. 
“Marmaray’ı
yapmayın, üçüncü havalimanını yapmayın, nükleer enerji santrallerini yapmayın,
Kanal İstanbul’u yapmayın.” diyenlere inat hizmetlerimize devam edeceğiz. Bu
asil millet her türlü hizmeti fazlasıyla hak ediyor. 2016 yılının son aylarında
dünyanın gıptayla izlediği devasa projeler olan Osman Gazi Köprüsü, Yavuz
Sultan Selim Köprüsü, Avrasya Tüneli ve Ilgaz 15 Temmuz İstiklal Tüneli’ni
hizmete açtık. 
Her
türlü engellemelere, ihanetlere, tırmandırılmaya çalışılan terör olaylarına,
ekonomimize kurulmaya çalışılan her türlü kumpasa rağmen, daha pek çok proje ve
hizmetlerle ülkemizi ve milletimizi buluşturacağımızı ifade ediyor, millî iradenin
tecelligâhı yüce Meclisimizi ve milletimizi bir kez daha saygıyla, hürmetle
selamlıyorum. (AK PARTİ sıralarından alkışlar)
BAŞKAN
– Teşekkür ederim.
Tasarının
aleyhinde İzmir Milletvekili Sayın Musa Çam konuşacak.
Buyurun
Sayın Çam. (CHP sıralarından alkışlar)
MUSA
ÇAM (İzmir) - Sayın Başkan, Türkiye Büyük Millet Meclisinin saygıdeğer üyeleri;
gecenin ilerleyen saatlerinde sizleri çok fazla tutmak istemiyorum.
446
sıra sayılı Emekli Sandığıyla ilgili Kanun Tasarısı’nın aleyhinde söz almış
bulunuyorum. Tabii ki torba kanunların en önemli meselesi… “Bu torba kanunun,
38 maddenin tümü kötüdür.” demek mümkün değil. İçinde gerçekten bizim de
desteklediğimiz, hem Plan ve Bütçe Komisyonunda hem de Genel Kurulda grup
başkan vekilimizin altına imza atmış olduğu önergeler var. Ama torba kanunların
en kötü şeyi -zaman zaman Özgür Özel ve diğer arkadaşlarımın da söylediği gibi-
şu: Bir elma şekeri düşünün, elma şekerinin dışı şekerli, yaladığınızda son
derece büyük bir keyif verir ama içinde gerçekten zehirli maddeler de var
arkadaşlar; torba kanunların en dezavantajlı olayı budur. Bu torba kanunun
içerisinde, vatandaşımız için, çiftçimiz için, köylümüz için, efendim KOBİ’ler
için, inanlarımız için son derece yararlı şeyler var ama kotrasından, yatından
bilmem neyine varıncaya kadar, kamu arazilerinin ve binalarının birtakım
insanlara tahsis edilmesine varıncaya kadar akıl almaz dezavantajlar da var. 
Şimdi,
burada arkadaşlar, 12 Aralık 2016 tarihi itibarıyla hâlen ödenmemiş karşılıksız
çeki olan 566.116 kişi, 31/10/2016 tarihi itibarıyla kredi kartı nedeniyle
yasal takip borcu bulunan 2 milyon 233 bin 188 kişi, 31/10/2016 tarihi
itibarıyla tüketici kredileri ve diğer bireysel kredilerden yasal takip borcu
bulunan 1 milyon 729 bin 846 kişi, 31/10/2016 tarihi itibarıyla ticari
kredilerden yasal takip borcu bulunan 535.379 şahıs şirketi ile 99.929 sermaye
şirketi bu düzenlemeden faydalanacak arkadaşlar; toplam 4 milyon 166 bin 458
kişi bu düzenlemeden faydalanacak. Yine, bu düzenlemeden arkadaşlar,
karşılıksız çek borçlusu 198 bin kişi, bireysel müşteri kredi kartından dolayı
3 milyon 975 bin kişi, tüketici kredisi ve diğer bireysel kredi müşterisinden 2
milyon 858 bin kişi, ticari nitelikli kredisini ödeyenlerden de 1 milyon 573
bin kişi olmak üzere, toplam 8 milyon 728 bin kişi; genel toplam olarak
baktığımızda bu düzenlemelerden 13 milyon 302 bin kişi faydalanacak arkadaşlar.
Kötü bir şey mi? Değil.
Biz
bunu 4, 5, 6 Ocakta görüştük. 6 Ocakta çoğunluğunuz yoktu, geri kaldı ve bugüne
kaldı. Peki, bizim bunu 4, 5, 6 Ocakta görüştükten sonra normalde 8, 9’unda
görüşmemiz gerekirken bunu bir tarafa bıraktınız, neyi getirdiniz? Anayasa
değişikliğini getirdiniz. Peki, Anayasa değişikliği 1 kişiyi ilgilendiren bir
konu. 
HÜSNÜYE
ERDOĞAN (Konya) – 80 milyon insanı ilgilendiriyor.
YILMAZ
TUNÇ (Bartın) – 80 milyon, 80 milyon.
MUSA
ÇAM (Devamla) – Burada, 13 milyon kişiyi ilgilendiren bir konuyu bıraktınız, 1
kişi için yasal düzenleme yaptınız arkadaşlar. Burada yanlış olan şudur; biz
söyledik: 1 kişi için yasal düzenleme yapıyorsunuz, 1 kişinin geleceği için
yasal düzenleme yapıyorsunuz, 13 milyon kişiyi bir tarafa bıraktınız, gecenin
bu saatinde burada bunları konuşuyoruz ama 1 kişi için geçtiğimiz hafta
içerisinde bizi sabah üçlere, dörtlere kadar çalıştırdınız, altılara kadar çalıştırdınız.
Bizim karşı çıktığımız budur arkadaşlar. Kişiler gelip geçer ama 13 milyon
kişiyi ilgilendiren bir konuyu bizim geçtiğimiz hafta bitirip, hemen
Cumhurbaşkanı tarafından onaylanıp, Resmî Gazete’de yayımlanıp bu
vatandaşlarımızın bundan faydalanması gerekirken on gün ertelendi arkadaşlar,
neden? 
YILMAZ
TUNÇ (Bartın) – Sayenizde.
OSMAN
AŞKIN BAK (Rize) – Sayenizde ertelendi ya, sayenizde.
MUSA
ÇAM (Devamla) – Sadece 1 kişinin geleceği, onun ihtirasları, onun Köşk’teki
başkanlık hevesleridir arkadaşlar. 
OSMAN
AŞKIN BAK (Rize) – Önerge veriyorsunuz. Vatandaş biliyor ne olduğunu.
MUSA
ÇAM (Devamla) – Bizim karşı çıktığımız ve inatla söylediğimiz olay da budur
arkadaşlar. Dolayısıyla, geçtiğimiz hafta içerisinde yapılmış olan tutum ve
davranış doğru değildir. Bizim çıkarmamız gereken kanun buydu arkadaşlar. 
OSMAN
AŞKIN BAK (Rize) – Çıkardık işte.
MUSA
ÇAM (Devamla) – Biz de bu nedenle gerek Plan ve Bütçe Komisyonunda ve gerekse
burada ilgili maddelerin tamamını destekliyoruz, veriyoruz, oy verdik arkadaşlar
ama şimdi, on gün sonra bunu buraya getirmek doğru değildir. Vatandaş on gündür
bekliyor, 13 milyon kişi on gündür bekliyor arkadaşlar. 
YILMAZ
TUNÇ (Bartın) – Sayenizde. Yoklama istemeyin, yoklama.
MUSA
ÇAM (Devamla) – Siz bunları ertelediniz.
OSMAN
AŞKIN BAK (Rize) – Sayenizde.
MUSA
ÇAM (Devamla) – 1 kişi için burada bizleri gece yarılarına kadar çalıştırdınız;
bunu kabul etmek mümkün değildir.
SÜREYYA
SADİ BİLGİÇ (Isparta) – “Kabul” oyu verecek misin Sayın Çam? “Kabul” oyu
verecek misin?
OSMAN
AŞKIN BAK (Rize) – “Kabul” oyu verecek misin? 
MUSA
ÇAM (Devamla) – Arkadaşlar, şunu söylememiz gerekiyor...
OSMAN
AŞKIN BAK (Rize) – Yoklama istediniz kapattırdınız, önerge verdiniz
kapattırdınız.
MUSA
ÇAM (Devamla) – Aşkın... Aşkın... Aşkın... Aşkın... Aşkın... Aşkın... (CHP
sıralarından alkışlar)
BAŞKAN
– Sayın Çam... Sayın Çam... Sayın Çam... Lütfen, siz de laf atmayın.
MUSA
ÇAM (Devamla) – Değerli arkadaşlar, dolayısıyla, bu torba kanun içerisinde
bizim desteklediğimiz, oy verdiğimiz maddeler vardır ama geneli olarak biz
torba kanunlara prensip olarak karşıyız. 
OSMAN
AŞKIN BAK (Rize) – “Evet” verecek misiniz?
MUSA
ÇAM (Devamla) – Burada temel kanun olarak değil, bütün kanun tasarı ve
tekliflerin ilgili komisyonlarda görüşülmesi, ilgili komisyonlarda görüşüldükten
sonra Türkiye Büyük
Millet Meclisi Genel Kuruluna gelmesi gerekiyor. Yoksa 40 kez Plan ve Bütçe
Komisyonu toplanmış; İçişleri Komisyonu toplanmamış, bilmem o komisyon
toplanmamış, bu komisyon toplanmamış.
OSMAN
AŞKIN BAK (Rize) – “Evet” verecek misiniz?
MUSA
ÇAM (Devamla) – Sadece
bir tane araştırma komisyonu toplanmış arkadaşlar. 
(Mikrofon otomatik cihaz tarafından kapatıldı) 
BAŞKAN
– Teşekkür ederim. 
MUSA
ÇAM (Devamla) – Bu doğru değil diyorum ve bu tasarıya kırmızı oy vereceğimizi
de burada ilan ediyorum. 
Teşekkür
ediyorum. (CHP sıralarından alkışlar) 
BAŞKAN
– Sayın Çam, teşekkür ederim. 
OSMAN
AŞKIN BAK (Rize) – Bak, ne oldu 13 milyon kişiye? “Evet” verecek misin? Yok,
“Ret” veriyorsun değil mi? 
YILMAZ
TUNÇ (Bartın) – 13 milyona ret veriyorsun. 
BÜLENT
TURAN (Çanakkale) – Anayasa değişikliği 1 kişi için değil, bu milletin geleceği
içindir. 
BAŞKAN
– Sayın milletvekilleri, tasarının tümü açık oylamaya tabidir. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir. 
Oylama
için üç dakika süre vereceğim. 
Ayrıca,
vekâleten oy kullanacak sayın bakanlar var ise hangi bakana vekâleten oy
kullandığını, oyun rengini ve kendisinin ad ve soyadı ile imzasını da taşıyan
oy pusulasını yine oylama için öngörülen üç dakika içinde Başkanlığa
ulaştırmalarını rica ediyorum.
Oylama
işlemini başlatıyorum. 
(Elektronik
cihazla oylamaya başlandı)
OSMAN
AŞKIN BAK (Rize) – Esnaf bekliyor, CHP “Hayır.” diyor; tutanaklara geçsin. 
(Elektronik
cihazla oylamaya devam edildi)
BAŞKAN
– 267…
BÜLENT
TURAN (Çanakkale) – CHP vermemiş mi Sayın Başkan?
BAŞKAN
– Bu durumda vermemiş gözüküyor. 
BÜLENT
TURAN (Çanakkale) – Özgür nerede?
ÖZGÜR
ÖZEL (Manisa) – CHP burada.
BÜLENT
TURAN (Çanakkale) – Ne oldu hani “Esnaf bekliyor.” diyordunuz.
ÖZGÜR
ÖZEL (Manisa) – Musa Bey biraz önce anlattı. Dışına şeker koyuyorsunuz, içinde
zehir var elma şekerinin; biz onu yemeyiz. Başbakanın, Cumhurbaşkanının çok
sevdiklerinin gemileri ile esnafın menfaati şekerleme; olmaz. 
BAŞKAN
– Sayın milletvekilleri sonucu açıklıyorum:




“Kullanılan oy sayısı


:


267








Kabul


:


236








Ret


:


31(x)



















Kâtip Üye
Emre Köprülü
Tekirdağ



Kâtip Üye
Sema Kırcı
Balıkesir”




BAŞKAN
– Tasarı kabul edilmiş ve kanunlaşmıştır. (AK PARTİ sıralarından alkışlar) 
Hayırlı
olsun. 
Birleşime
on dakika ara veriyorum. 
Kapanma Saati:01.52
YEDİNCİ OTURUM
Açılma Saati: 02.00
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Emre KÖPRÜLÜ (Tekirdağ), Sema KIRCI (Balıkesir)
----- 0 -----
BAŞKAN – Sayın milletvekilleri, Türkiye Büyük Millet
Meclisinin 60’ıncı Birleşiminin Yedinci Oturumunu açıyorum. 
2’nci sırada bulunan, 447 sıra sayılı Kanun Teklifi ile
Anayasa Komisyonu Raporu’nun ikinci görüşmelerine başlıyoruz.
2.- Adalet ve Kalkınma Partisi Genel
Başkanı İzmir Milletvekili Binali Yıldırım ve Grup Başkanvekilleri Kayseri
Milletvekili Mustafa Elitaş, Amasya Milletvekili Mehmet Naci Bostancı, Aksaray
Milletvekili İlknur İnceöz, Çanakkale Milletvekili Bülent Turan ve İstanbul
Milletvekili Mehmet Muş ile 310 Milletvekilinin Türkiye Cumhuriyeti
Anayasasında Değişiklik Yapılmasına Dair Kanun Teklifi (2/1504) ve Anayasa
Komisyonu Raporu (S. Sayısı: 447 ve 447’ye 1’inci Ek)
BAŞKAN – Komisyon? Yok.
Ertelenmiştir.
3’üncü sırada bulunan, 443 sıra sayılı Kanun Tasarısı
ile Sanayi, Ticaret, Enerji, Tabii Kaynaklar, Bilgi ve Teknoloji Komisyonu
Raporu’nun görüşmelerine başlıyoruz.
3.- Serbest Bölgeler Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı
(1/666) ile Sanayi, Ticaret, Enerji, Tabii Kaynaklar, Bilgi ve Teknoloji
Komisyonu Raporu (S. Sayısı: 443)
BAŞKAN
– Komisyon? Yok.
Ertelenmiştir.
Bundan
sonra da komisyonların bulunamayacağı anlaşıldığından, kanun tasarı ve
teklifleri ile komisyonlardan gelen işleri sırasıyla görüşmek için 18 Ocak 2017
Çarşamba günü, alınan karar gereğince, saat 14.00’te toplanmak üzere birleşimi
kapatıyorum; bizi bekleyen arkadaşlarımıza da çok teşekkür ediyorum. 
Kapanma Saati: 02.01




(x) ) 446 S. Sayılı Basmayazı 4/1/2017
tarihli 50’nci Birleşim Tutanağı’na eklidir.


(x) Açık oylama kesin sonuçlarını
gösteren tablo tutanağa eklidir.




