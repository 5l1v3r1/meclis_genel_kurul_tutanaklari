



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 15’inci
Birleşim
 7
Kasım 2019 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER

I.- GEÇEN TUTANAK ÖZETİ
II.- GELEN KÂĞITLAR
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün, Aksaray ili
Mehmetçik İlkokulunda otizmli çocuklarla ilgili vicdanları yaralayan olayın
münferit bir hadise olarak kalması ve toplumumuzun bu konuda bilinçlendirilmesi
gerektiğine ilişkin konuşması
2.- Oturum Başkanı TBMM Başkan Vekili Levent Gök’ün, Dünyaya gelen
çocuğundan dolayı Sivas Milletvekili Ulaş Karasu’yu tebrik ettiğine ilişkin
konuşması 
3.- Oturum Başkanı TBMM Başkan Vekili Levent Gök’ün, Plan ve Bütçe
Komisyonunda Bütçe Kanunu Teklifi üzerinde yapılan görüşmelerde Batman
Milletvekili Necdet İpekyüz’ün yaşadıklarının dilekçeyle Meclis Başkanlığına
iletilmesi hâlinde gerekli tahkikatın yapılacağına ilişkin konuşması
4.- Oturum Başkanı TBMM Başkan Vekili Levent Gök’ün, TBMM’de 4/D
statüsünde çalışan personelin mağduriyetiyle ilgili konuyu Meclis Başkanına
tekrar hatırlatacağına ilişkin konuşması
5.- Oturum Başkanı TBMM Başkan Vekili Levent Gök’ün, Aksaray ili
Mehmetçik İlkokulunda yaşanılan olayla ilgili gerekli soruşturmanın yapılıp
kamuoyu vicdanının rahatlatılması gerektiğine ilişkin konuşması
6.- Oturum Başkanı TBMM Başkan Vekili Levent Gök’ün, vefat eden 24’üncü
Dönem Mersin Milletvekili Ali Rıza Öztürk’ün annesi ile AK PARTİ Grup Başkan
Vekili Muhammet Emin Akbaşoğlu’nun annesine Allah’tan rahmet dilediğine ilişkin
konuşması

IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Kahramanmaraş Milletvekili İmran Kılıç’ın, Mevlid-i Nebi Haftası’na
ilişkin gündem dışı konuşması
2.- Samsun Milletvekili Bedri Yaşar’ın, Samsun-Sivas demir yolu hattına
ilişkin gündem dışı konuşması
3.- Hatay Milletvekili Serkan Topal’ın, Hatay ilinde yaşanılan sorunlara
ilişkin gündem dışı konuşması

V.- AÇIKLAMALAR
1.- Manisa Milletvekili Özgür Özel’in, bir ilin sorunları
araştırılacaksa yaşanılan güvenlik zaafiyetleri ve bölgenin içinde bulunduğu
kritik durum nedeniyle Hatay ilinin bunu fazlasıyla hak ettiğine ilişkin
açıklaması
2.- İzmir Milletvekili Mehmet Ali Çelebi’nin, muharip gazilerimizin
mağduriyetlerinin giderilmesi gerektiğine ilişkin açıklaması
3.- Kocaeli Milletvekili İlyas Şeker’in, ekim ayında “Kentleşme ve Mutlu
Şehir” başlığı altında 3’üncüsü düzenlenen Kartepe Zirvesi’ne ilişkin
açıklaması
4.- Bartın Milletvekili Aysu Bankoğlu’nun, Cumhurbaşkanına hakaretten
yargılanan şehit annesi Pakize Akbaba’nın beraat ettiğine ilişkin açıklaması
5.- Osmaniye Milletvekili Mücahit Durmuşoğlu’nun, Çin'den yola çıkan
“China Railway Express”in Marmaray'ı kullanarak Avrupa'ya geçen ilk yük treni
olarak tarihe geçtiğine ve Mevlid-i Nebi Haftası’na ilişkin açıklaması
6.- Sivas Milletvekili Ulaş Karasu’nun, çiftçilerin bankalara ve tarım
kredi kooperatiflerine olan borçlarının yapılandırılması ve ertelenmesiyle
ilgili bir çalışmanın olup olmadığını Tarım ve Orman Bakanından öğrenmek
istediğine ilişkin açıklaması
7.- Afyonkarahisar Milletvekili Burcu Köksal’ın, Afyonkarahisar Sağlık
Bilimleri Üniversitesine bağlı başta Onkoloji Hastanesi olmak üzere
hastanelerdeki personel eksikliğinin giderilebilmesi için yetkilileri göreve
davet ettiğine ilişkin açıklaması
8.- Tekirdağ Milletvekili İlhami Özcan Aygun’un, Süleyman Şah
Türbesi’nin 22 Temmuz 2015 tarihinde neden Türk topraklarından kaçırıldığını,
neden gereken müdahalenin yapılmayarak IŞİD terör örgütüne teslim edildiğini,
Sakarya ilindeki Tank Palet Fabrikasının kâr garantili ve ihalesiz olarak BMC
firmasına verildiğinin doğru olup olmadığını, ihale ilanının nerede
yayımlandığını, 15 Temmuz şehit ve gazilerine yardım için kurulan vakfın
adresini, yönetim kurulunda kimlerin olduğunu ve yardım için toplanılan 309
milyon Türk lirasının akıbetini kamuoyu adına öğrenmek istediğine ilişkin
açıklaması
9.- Niğde Milletvekili Ömer Fethi Gürer’in, bankalara ve kredi
kooperatiflerine olan borçlarını ödeme güçlüğü çeken çiftçilerimizin borç
batağından kurtarılabilmesi için önlemler alınması gerektiğine ilişkin açıklaması

10.- Mersin Milletvekili Ali Cumhur Taşkın’ın, Mevlid-i Nebi Haftası’na
ilişkin açıklaması
11.- Burdur Milletvekili Mehmet Göker’in, Burdur ili Yeşilova ilçesine
bağlı Salda Gölü’ne sahip çıkılması gerektiğine ilişkin açıklaması
12.- Kütahya Milletvekili Ali Fazıl Kasap’ın, çini atölyelerinin kapanma
tehlikesiyle karşı karşıya kaldığına, iç pazar ve uluslararası pazarda rekabet
gücününün azalmaması için Kütahya çinisinden alınan KDV oranının düşürülmesi
gerektiğine ilişkin açıklaması
13.- Trabzon Milletvekili Ahmet Kaya’nın, 3-9 Kasım Organ Bağışı Haftası
vesilesiyle tüm milletvekillerini ve milletimizi organlarını bağışlayarak hayat
kurtarmaya davet ettiğine ilişkin açıklaması
14.- Mersin Milletvekili Hacı Özkan’ın, daha yeşil bir Türkiye için
“Geleceğe Nefes Ol” kampanyasına destek verilmesi gerektiğine ilişkin
açıklaması
15.- Bursa Milletvekili Nurhayat Altaca Kayışoğlu’nun, şehit anaları
sehven yargılandığına, Atatürk Koşusu sehven duyurulup çocuklar engellendiğine
göre o koltuklarda da sehven mi oturulduğunu öğrenmek istediğine ilişkin
açıklaması
16.- Mersin Milletvekili Olcay Kılavuz’un, Mevlit Kandili’nin Türk İslam
âlemine hayırlar getirmesini niyaz ettiğine, 15 Temmuz darbesine iştirak eden
herkesin mahkeme önünde hesap vermesi, suçlu ile suçsuzun birbirinden
ayrılması, askerî okulların kapatılması sonucu mağdur olan öğrencilerin
durumlarının yeniden gözden geçirilmesi gerektiğine ilişkin açıklaması
17.- Manisa Milletvekili Bekir Başevirgen’in, Türkiye'nin 6’ncı büyük
ilçesi Turgutlu’da araç muayene istasyonu kurulabilmesi için Ulaştırma
Bakanlığının harekete geçmesini talep ettiklerine ilişkin açıklaması
18.- Gaziantep Milletvekili İmam Hüseyin Filiz’in, Gaziantep ili Araban
ilçesi ekonomisinin itici gücü olacağı düşünülen Çat Boğazı Barajı Projesi’nin
tamamlanması gerektiğine ilişkin açıklaması
19.- Manisa Milletvekili Ahmet Vehbi Bakırlıoğlu’nun, Soma maden
işçilerinin eylemlerinin olumlu sonuç verdiğine ve verilen sözlerin takipçisi
olacaklarına ilişkin açıklaması
20.- Mersin Milletvekili Baki Şimşek’in, çok sayıda vatandaşın
cezaevlerinde tahliye kararını, devlet memurlarının 3600 ek göstergeyi,
primini doldurup emekli olamayan vatandaşların da en azından sağlık
hizmetlerinden faydanabilmeyi beklediğine ilişkin açıklaması
21.- Adıyaman Milletvekili Abdurrahman Tutdere’nin, tarım kredi
kooperatiflerinin çiftçiye verdikleri kredilerin tarımsal kredi statüsünde
değerlendirilmesi ve kooperatiflere borcu olan çiftçilerin korunması
gerektiğine ilişkin açıklaması
22.- Kocaeli Milletvekili Lütfü Türkkan’ın, geçirdiği trafik kazası
sonucu hayatını kaybeden İYİ PARTİ Yozgat İl Başkanı Seyfi Bayrak ile Yozgat İl
Başkan Yardımcısı Ahmet Şükrü Karabacak’a
Allah’tan
rahmet dilediğine, Cumhurbaşkanına hakaretten yargılanan şehit annesi Pakize
Akbaba’nın beraat ettiğine, 29 Ekim Cumhuriyet Bayramı kutlamalarında
öğrencileriyle birlikte Türk bayrağıyla yaptığı gösteri sebebiyle hedef
gösterilen öğretmen Seçil Yıldız’ın koruma altına alınması, polis, öğretmen,
hemşire ve din görevlilerimize verilen 3600 ek gösterge sözünün yerine
getirilmesi, EYT sorunu ile atanamayan öğretmenlerin sorunlarına çözüm
bulunması gerektiğine, Cumhurbaşkanı Recep Tayyip Erdoğan’ın 15 Kasımda ABD
Başkanı Donald Trump’la yapacağı görüşmenin ülkemiz için hayırlara vesile
olmasını Cenab-ı Allah’tan niyaz ettiğine ilişkin açıklaması
23.- Sakarya Milletvekili Muhammed Levent Bülbül’ün, Aksaray ili
Mehmetçik İlkokulunda eğitim gören otizmli çocukların yaşadığı talihsiz olayla
ilgili soruşturmanın başlatıldığına ve konunun takipçisi olacaklarına, adli
kolluk görevlilerinin yararlandığı ekonomik ve sosyal haklardan mahrum olan
orman muhafaza memurlarının emniyet hizmetleri sınıfına dâhil edilmeleri
hâlinde mağduriyetlerinin giderileceğine ve Milliyetçi Hareket Partisi olarak
bu konuda gereken çalışmaları başlattıklarına, 8 Kasım Cuma günü idrak edilecek
olan Mevlit Kandili’nde hayırlı duaların kabul olmasını temenni ettiğine
ilişkin açıklaması
24.- İstanbul Milletvekili Hakkı Saruhan Oluç’un, İstanbul ili Fatih
ilçesinde cereyan eden 4 kardeşin toplu intihar olayının ülkede yoksulluğun,
işsizliğin geldiği noktayı gösterdiğine, Aksaray ili Mehmetçik İlkokulunda
eğitim gören otizmli çocukların yaşadığı talihsiz olayın organize olup
olmadığının, okul yönetiminin buna dâhil olup olmadığının ortaya çıkarılması
gerektiğine, her çocuğun olduğu gibi otizmli bireylerin de eğitim alma hakkının
anayasal bir hak olduğuna ve hiçbir kurum, kuruluş veya aile tarafından bu
hakkın engelenemeyeceğine, Cumhurbaşkanı Recep Tayyip Erdoğan’ın cezaevindeki
IŞİD’li sayısına dair paylaştığı rakamlara, Plan ve Bütçe Komisyonunda Bütçe
Kanunu Teklifi üzerinde yapılan görüşmelerde konuşma yapan Batman Milletvekili
Necdet İpekyüz’ün sözlerinin sansürlendiğine ilişkin açıklaması
25.- Manisa Milletvekili Özgür Özel’in, Aksaray ili Mehmetçik
İlkokulunda eğitim gören otizmli çocukların ve ailelerinin karşılaştıkları kötü
muameleyi otizm farkındalığına dönüştürebilmek için katkı sağlayacaklarına, 7
Kasım İlhan Erdost’un ölümünün 39’uncu, 12 Eylül Anayasası’nın halkoyuna
sunulmasının 37’nci yıl dönümüne, iktidar partisinin af konusuna hassasiyetle
yaklaşması gerektiğine, Batman Milletvekili Necdet İpekyüz’ün Plan ve Bütçe
Komisyonunda yaşadıklarına yönelik TBMM Başkan Vekili Levent Gök’ün
açıklamalarından memnuniyet duyduklarına, TBMM’de 4/D statüsünde çalışan
personelin mağduriyetinin giderilmesi gerektiğine, Mevlit Kandili’ni
kutladıklarına ve bu mübarek günde “Bu toplum nereden geldi nereye gidiyor, biz
kimiz, hangi değerlerimiz aşındı, gelir adaletsizliğine nasıl sessiz kalıyoruz?”
sorularına Meclisin tüm üyelerinin cevap aramasının en faydalı ibadet olacağına
ilişkin açıklaması
26.- İstanbul Milletvekili Mehmet Muş’un, Mevlit Kandili’ni tebrik
ettiğine, Aksaray ili Mehmetçik İlkokulunda eğitim gören otizmli çocuklara
yönelik muameleyi kabul etmelerinin mümkün olmadığına ve gerekli tahkikatın
başlatıldığına, Manisa Milletvekili Özgür Özel’in yaptğı açıklamasındaki
Cumhurbaşkanlığı hükûmet sistemiyle ilgili ifadelerine ilişkin açıklaması
27.- Manisa Milletvekili Özgür Özel’in, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması
28.- İstanbul Milletvekili Mehmet Muş’un, Manisa Milletvekili Özgür
Özel’in yaptığı açıklamasındaki bazı ifadelerine, her zaman memleketin,
milletin hayrına durduklarına ve milletvekillerine karşı kullanılan dile,
üsluba dikkat edilmesi gerektiğine ilişkin açıklaması
29.- Kocaeli Milletvekili Lütfü Türkkan’ın, grup başkan vekillerinin
birbirlerine cevap vermelerinin demokratik bir tavır olduğuna ama bunun
karşılıklı hâle getirilmesinin kanun yapmak üzere, denetleme yetkisini
kullanmak üzere burada bulunan milletvekillerine haksızlık olduğuna ilişkin
açıklaması 
30.- Manisa Milletvekili Özgür Özel’in, işin kaba kuvvet değil akıl, söz
ve yürek olduğuna ilişkin açıklaması 
31.- İstanbul Milletvekili Mehmet Muş’un, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
32.- Aksaray Milletvekili Ayhan Erel’in, Aksaray ili Mehmetçik
İlkokulunda yaşanılan olayın 2 veli arasındaki tartışmadan ibaret olduğuna,
otizimli çocuklarımıza karşı antisempatik bir durumun söz konusu olmadığına,
Aksaray Valisi ile Millî Eğitim Müdürünün olayın takipçisi olduklarına ilişkin
açıklaması
33.- Kocaeli Milletvekili Lütfü Türkkan’ın, vefat eden 24’üncü Dönem Mersin
Milletvekili Ali Rıza Öztürk’ün annesi ile AK PARTİ Grup Başkan Vekili Muhammet
Emin Akbaşoğlu’nun annesine Allah’tan rahmet dilediğine ilişkin açıklaması
34.- Sakarya Milletvekili Muhammed Levent Bülbül’ün, vefat eden 24’üncü
Dönem Mersin Milletvekili Ali Rıza Öztürk’ün annesi ile AK PARTİ Grup Başkan
Vekili Muhammet Emin Akbaşoğlu’nun annesine Allah’tan rahmet dilediğine ilişkin
açıklaması
35.- İstanbul Milletvekili Hakkı Saruhan Oluç’un, vefat eden 24’üncü
Dönem Mersin Milletvekili Ali Rıza Öztürk’ün annesi ile AK PARTİ Grup Başkan
Vekili Muhammet Emin Akbaşoğlu’nun annesine Allah’tan rahmet dilediğine ilişkin
açıklaması
36.- Manisa Milletvekili Özgür Özel’in, vefat eden 24’üncü Dönem Mersin
Milletvekili Ali Rıza Öztürk’ün annesi ile AK PARTİ Grup Başkan Vekili Muhammet
Emin Akbaşoğlu’nun annesine Allah’tan rahmet dilediğine ilişkin açıklaması
37.- İstanbul Milletvekili Mehmet Muş’un, vefat eden 24’üncü Dönem
Mersin Milletvekili Ali Rıza Öztürk’ün annesi ile AK PARTİ Grup Başkan Vekili
Muhammet Emin Akbaşoğlu’nun annesine Allah’tan rahmet dilediğine ilişkin
açıklaması
38.- Konya Milletvekili Abdulkadir Karaduman’ın, vefat eden 24’üncü
Dönem Mersin Milletvekili Ali Rıza Öztürk’ün annesi ile AK PARTİ Grup Başkan
Vekili Muhammet Emin Akbaşoğlu’nun annesine, İstanbul ili Fatih ilçesinde
intihar eden 4 kardeşe Saadet Partisi adına Allah’tan rahmet dilediğine,
intiharın geride kalanlara yöneltilmiş ağır bir suçlama olduğuna ve gelecekten
ümidini kesmiş gençliğin devlet için beka sorunu hâline geldiğine ilişkin
açıklaması 
39.- Sakarya Milletvekili Muhammed Levent Bülbül’ün, Hatay Miletvekili
Suzan Şahin’in 117 sıra sayılı Kanun Teklifi’nin 10’uncu maddesiyle ilgili
önerge üzerinde yaptığı konuşmasında Milliyetçi Hareket Partisinin “hayır”
oylarıyla LÖSANTE Hastanesine ilişkin araştırma önergesinin reddedildiğini
ifade ettiğine ve özür dilemesi gerektiğine ilişkin açıklaması
40.- İstanbul Milletvekili Mehmet Muş’un, LÖSANTE Hastanesiyle ilgili
sorunun cari mevzuatımız ile LÖSANTE Hastanesinin fiziki durumu arasındaki
uyuşmazlıktan kaynaklandığına ve meselenin takipçisi olacaklarına ilişkin
açıklaması
41.- Manisa Milletvekili Özgür Özel’in, Sakarya Milletvekili Muhammed
Levent Bülbül’ün yaptığı açıklamasındaki bazı ifadelerine ilişkin açıklaması
42.- Sakarya Milletvekili Muhammed Levent Bülbül’ün, Hatay Miletvekili
Suzan Şahin’in 117 sıra sayılı Kanun Teklifi’nin 10’uncu maddesiyle ilgili
önerge üzerinde yaptığı konuşmasındaki ifadelerinden dolayı özür dilemesini
talep ettiklerine, LÖSANTE Hastanesiyle ilgili meselenin hâlli için iyi niyetli
çalışmalara dâhil olduklarına fakat araştırma önergelerinin toplumu
ilgilendiren hassas meselelerde siyasi malzeme hâline getirildiğine ilişkin
açıklaması
43.- Manisa Milletvekili Özgür Özel’in, Milliyetçi Hareket Partisinin
lösemili çocuklar için, EYT’liler için getirecekleri önergelere Cumhuriyet Halk
Partisi olarak “evet” oyu vermeye hazır olduklarına ilişkin açıklaması
44.- Sakarya Milletvekili Muhammed Levent Bülbül’ün, Bingöl Milletvekili
Erdal Aydemir’in 117 sıra sayılı Kanun Teklifi’nin 10’uncu maddesiyle ilgili
önerge üzerinde yaptığı konuşmasındaki bazı ifadelerine ilişkin açıklaması 
45.- İstanbul Milletvekili Mehmet Muş’un, Bingöl Milletvekili Erdal
Aydemir’in 117 sıra sayılı Kanun Teklifi’nin 10’uncu maddesiyle ilgili önerge
üzerinde yaptığı konuşmasındaki bazı ifadelerine ve Türkiye Cumhuriyeti
devletinin resmî dilinin Türkçe olduğuna, AK PARTİ iktidarı olarak bütün yerel
dillerde propaganda serbestliğini getirdiklerine, televizyon kurulmasının, özel
okullar ile kursların açılmasının önünü açtıklarına ilişkin açıklaması
46.- İstanbul Milletvekili Hakkı Saruhan Oluç’un, İstanbul Milletvekili
Mehmet Muş’un yaptığı açıklamasındaki bazı ifadelerine, farklı ana dillerin
olmasının zenginlik olduğuna ve insanların ana dillerini konuşmasına, ana
dillerinde eğitim talep etmesine itiraz edilmemesi gerektiğine, yapılan
suçlamaları reddettiklerine ilişkin açıklaması
47.- Amasya Milletvekili Mustafa Levent Karahocagil’in, Mevlit
Kandili’ni tebrik ettiğine ilişkin açıklaması
48.- Adana Milletvekili Müzeyyen Şevkin’in, Adana ili Saimbeyli
ilçesindeki mahkeme binasının kapatılması nedeniyle bölge halkının mağduriyet
yaşadığına ilişkin açıklaması
49.- Hatay Milletvekili Suzan Şahin’in, bölge halkının tarım ve
hayvancılık açısından önemli potansiyeli bulunan Hatay ili Arsuz ilçesine
tarıma dayalı ihtisas organize sanayi bölgesi kurulmasını talep ettiğine
ilişkin açıklaması
50.- Antalya Milletvekili Hasan Subaşı’nın, İstanbul ili Fatih ilçesinde
cereyan eden 4 kardeşin toplu intiharı olayının sorunlarımızın medya gücüyle
örtülecek boyutları aştığını gösterdiğine, Hükûmetin ve tüm yerel yönetimlerin
insana, topluma, sosyal devlet projelerine sarılması gerektiğine ilişkin
açıklaması
51.- Mersin Milletvekili Rıdvan Turan’ın, 7’nci Uluslararası Narenciye
Festivali düzenlenen Mersin ilindeki birinci sınıf tarım alanlarının kentsel
servis alanına dönüştürülerek yok edildiğine ilişkin açıklaması
52.- Şanlıurfa Milletvekili Aziz Aydınlık’ın, Şanlıurfa ili Hilvan
ilçesinin içme suyu, kanalizasyon ve ulaşım sorunlarının devam ettiğine ilişkin
açıklaması
53.- Denizli Milletvekili Gülizar Biçer Karaca’nın, ülke genelinde
olduğu gibi Denizli çiftçilerinin de ağırlaşan tarımsal girdi maliyetleri
altında ezildiğine ilişkin açıklaması
54.- Edirne Milletvekili Okan Gaytancıoğlu’nun, öğretmenlerin Kamu
Personeli Seçme Sınavı puanının geçerlilik süresinin bir yıla indirilerek
atanamayan öğretmenlerin gelir kapısı yapılmaya çalışıldığına ilişkin
açıklaması
55.- Antalya Milletvekili Rafet Zeybek’in, Türk çiftçisinin ve tarımının
yanında olması gereken Toprak Mahsulleri Ofisine sınırsız ithalat izni verilmek
istenmesinin AK PARTİ’nin tarım politikasının resmî iflası olduğuna ilişkin
açıklaması
56.- İzmir Milletvekili Kani Beko’nun, İzmir Aliağa Belediyesinde
ekonomik kriz bahanesiyle işçiler işten çıkarılırken memurların da sürgüne
gönderildiğine ilişkin açıklaması
57.- Kırklareli Milletvekili Türabi Kayan’ın, kurtuluş günü
kutlamalarının 1 Kasımda Kırklareli ili Vize ilçesinde başladığına ilişkin
açıklaması
58.- İzmir Milletvekili Mehmet Ali Çelebi’nin, gazilerimizin
mağduriyetlerinin giderilmesi gerektiğine ilişkin açıklaması
59.- İstanbul Milletvekili Oya Ersoy’un, Artvin ili Hopa ilçesi Atatürk
Ortaokulunda oynanması düşünülen “Anlatılan Senin Hikâyendir” oyununun Hopa
Kaymakamlığı tarafından uygun olmadığı gerekçesiyle engellendiğine ilişkin
açıklaması
60.- Kahramanmaraş Milletvekili Sefer Aycan’ın, YÖK’ün yeni meslekler
için program açmasını doğru bulmadıklarına ve plansız açılan okulların her
meslekte fazlalık oluşturduğuna ilişkin açıklaması
61.- Bingöl Milletvekili Feyzi Berdibek’in, devlete, vatana, millete
bağlı olan Zazaların mertliğinin, cömertliğinin takdire şayan olduğuna, AK
PARTİ iktidarının üniversitelerde Zaza enstitüleri oluşturduğuna ilişkin
açıklaması
62.- Hatay Milletvekili İsmet Tokdemir’in, uluslararası kültür ve
medeniyetler şehri olan Hatay ilindeki yetersiz uçak seferleriyle ilgili
Ulaştırma ve Altyapı Bakanını göreve davet ettiğine ilişkin açıklaması
63.- Afyonkarahisar Milletvekili Ali Özkaya’nın, Müslümanların Mevlit
Kandili’ni tebrik ettiğine, Suriye’de Türk Silahlı Kuvvetleri tarafından
öldürülen YPG/PKK’lı bir teröristin daha önce Türkiye Büyük Millet Meclisine
getirilip basın toplantısı düzenlenmesi olayını kınadığına ilişkin açıklaması
64.- Mersin Milletvekili Baki Şimşek’in, MHP Genel Başkanı Devlet
Bahçeli’nin ortaya koyduğu birleştirici siyasetle dini, dili, ırkı, mezhebi,
etnik kökeni ne olursa olsun bu ülkede yaşayan her bir vatandaşı
kucakladıklarına ilişkin açıklaması
65.- Afyonkarahisar Milletvekili İbrahim Yurdunuseven’in, İslam âleminin
Mevlit Kandili’ni tebrik ettiğine ilişkin açıklaması
66.- Şanlıurfa Milletvekili İbrahim Özyavuz’un, gerek ekonomik kriz
gerekse Barış Pınarı Harekâtı nedeniyle zor durumda olan Şanlıurfa ili Akçakale
ve Ceylanpınar ilçeleri esnaf ve çiftçilerinin BAĞ-KUR ve SGK prim yükünün
hafifletilmesi, elektrik faturalarında düşük fiyatlar uygulanması, Ziraat
Bankası ve kooperatiflere olan borçlarının faizleri kaldırılarak
yapılandırılması gerektiğine ilişkin açıklaması
67.- Artvin Milletvekili Uğur Bayraktutan’ın, noterlerin yargı paketinde
kendilerine de yeşil pasaport verilebilmesi için gerekli düzenlemelerin
yapılması beklentisi içinde olduklarına ilişkin açıklaması
68.- Mersin Milletvekili Olcay Kılavuz’un, Çiftçi Kayıt Sistemine
kayıtlı pamuk üreticilerinin Ziraat Bankası ve tarım kredi kooperatiflerine
olan borçlarının ertelenmesi gerektiğine ilişkin açıklaması
69.- Çanakkale Milletvekili Özgür Ceylan’ın, süt üreticilerinin
mağduriyetine ve yem fiyatları artarken süt fiyatlarının gerilediği bir başka
ülkenin olup olmadığını öğrenmek istediğine ilişkin açıklaması
70.- Niğde Milletvkili Ömer Fethi Gürer’in, Niğde ilindeki engelli ve 65
yaş aylığı alan yurttaşların maaşlarının neden kesildiğine ilişkin sorularının
yanıtlanması yönünde Meclis Başkanlığınca girişimde bulunulmasını talep
ettiğine ilişkin açıklaması
71.- İstanbul Milletvekili Mahmut Tanal’ın, polislere 3600 ek gösterge
verilebilmesi için hazırladıkları kanun teklifleriyle ilgili Meclis Başkanlığından
destek beklediklerine ilişkin açıklaması

VI.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Malatya Milletvekili Bülent Tüfenkci ile 74 Milletvekilinin Ödeme ve
Menkul Kıymet Mutabakat Sistemleri, Ödeme Hizmetleri ve Elektronik Para
Kuruluşları Hakkında Kanun ile Bazı Kanunlarda Değişiklik Yapılmasına Dair
Kanun Teklifi (2/2272) ile Plan ve Bütçe Komisyonu Raporu (S. Sayısı: 117) 
2.- Türkiye Büyük Millet Meclisi Başkanı Tekirdağ Milletvekili Mustafa
Şentop’un Kullanılmış Yakıt İdaresinin ve Radyoaktif Atık İdaresinin Güvenliği
Üzerine Birleşik Sözleşmeye Türkiye Cumhuriyeti’nin Beyanlarla Birlikte
Katılmasının Uygun Bulunduğuna Dair Kanun Teklifi (2/1801) ve Dışişleri Komisyonu
Raporu (S. Sayısı: 88)
3.- Türkiye Büyük Millet Meclisi Başkanı İzmir Milletvekili Binali
Yıldırım'ın Türkiye Cumhuriyeti ile Gürcistan Arasındaki Serbest Ticaret
Anlaşması Tarafından Kurulan Ortak Komite'nin Türkiye Cumhuriyeti ile Gürcistan
Arasındaki Serbest Ticaret Anlaşması'nın ‘Menşeli Ürünler’ Kavramının Tanımı ve
İdari İşbirliği Yöntemleri Hakkında Protokol II'sini Değiştiren 1/2016 Sayılı
Kararının Onaylanmasının Uygun Bulunduğuna ve Anlaşmanın Protokoller ve
Eklerine İlişkin Değişikliklerin Cumhurbaşkanınca Doğrudan Onaylanmasına Dair
Yetki Verilmesine İlişkin Kanun Teklifi (2/1364) ve Dışişleri Komisyonu Raporu
(S. Sayısı: 33)

VII.- YAZILI SORULAR VE CEVAPLARI
1.- İstanbul Milletvekili Mustafa Sezgin Tanrıkulu'nun, yurt dışı
görevlendirme ve yurt dışı ziyaretlerine ilişkin sorusu ve Türkiye Büyük Millet
Meclisi Başkan Vekili Süreyya Sadi Bilgiç’in cevabı (7/18482)
2.- İzmir Milletvekili Murat Bakan'ın, havalimanlarındaki aletli iniş
sistemlerine ilişkin sorusu ve Ulaştırma ve Altyapı Bakanı Mehmet Cahit
Turhan’ın cevabı (7/19609)
3.- İstanbul Milletvekili Saliha Sera Kadıgil Sütlü'nün, faturası TBMM
tarafından ödenen milletvekili GSM hatlarına ilişkin sorusu ve Türkiye Büyük
Millet Meclisi Başkan Vekili Süreyya Sadi Bilgiç’in cevabı (7/19764)
4.- Adana Milletvekili Ayhan Barut'un, Meclis Haber Dergisi'ne ilişkin
sorusu ve Türkiye Büyük Millet Meclisi Başkan Vekili Süreyya Sadi Bilgiç’in
cevabı (7/19766)
7 Kasım 2019 Perşembe
BİRİNCİ OTURUM
Açılma Saati: 14.03
BAŞKAN: Başkan Vekili Levent GÖK
KÂTİP ÜYELER: Mustafa AÇIKGÖZ (Nevşehir), İsmail OK (Balıkesir), 
-----0-----
BAŞKAN
– Türkiye Büyük Millet Meclisinin 15’inci Birleşimini açıyorum.
Toplantı
yeter sayısı vardır, görüşmelere başlıyoruz.
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün, Aksaray ili
Mehmetçik İlkokulunda otizmli çocuklarla ilgili vicdanları yaralayan olayın
münferit bir hadise olarak kalması ve toplumumuzun bu konuda bilinçlendirilmesi
gerektiğine ilişkin konuşması
BAŞKAN
– Değerli milletvekilleri, gündeme geçmeden önce 3 sayın milletvekilimize
gündem dışı söz vereceğim ama benim de kısa bir değerlendirmem olacak.
Bugün
sabah duyduğum bir haberle canım acıdı. Olayın üzüntüsünü ve acısını hâlâ
yaşıyorum. Aksaray’da bir okulda otizmli öğrencilerimizle ilgili yaşanan sorun
beni derinden üzdü. Meclisimizin tüm partilerinin otizmli çocuklarımız, diğer
engelli yurttaşlarımızla ilgili ne denli duyarlı olduğunu biliyorum ama
anlaşılıyor ki toplumumuzda daha yapacağımız çok işler var. 
Değerli
milletvekilleri, bizim ülkemiz, özellikle engelli yurttaşlar konusunda bütün
yurttaşlarımızın tam bir vicdani birlik içerisinde hepsine yardımcı olması
üzerine güzel gelenekleri ve değerlendirmeleri olan bir ülkedir. Aksaray’da
yaşanan bu olayın münferit bir hadise olarak kalmasını ve toplumumuzun bu konuda
daha fazla eğitimi konusunda hepimizin çok daha fazla çalışması gerektiğini
düşünüyorum. 
Otizmli
çocuklarımızın ailelerine seslenmek istiyorum. Sizler yalnız değilsiniz,
Türkiye Büyük Millet Meclisi bütün milletvekilleriyle sizin yanınızdadır. O
çocuklar hepimizin çocuklarıdır. Diğer ailelerin de yarattığı olumsuz tabloyu
gidermek hepimizin görevidir. Bu konu bir eğitim ve bilinçlenme politikasıyla
da çözülmesi gereken bir konudur ve mutlaka çözülmesi gereken bir konudur. Bu
olay belki de farkındalık yaratmak açısından yeni açılımlara da neden olabilir.

Umuyorum
ve diliyorum ki bu tür olaylar tekrarlanmaz ve hiçbir otizmli çocuğa sahip
aile, engelli ailelerimiz kendilerini yalnız hissetmezler. Türkiye Büyük Millet
Meclisi 600 milletvekiliyle arkanızdadır. (Alkışlar)
Değerli
milletvekilleri, gündem dışı ilk söz, Mevlit Kandili nedeniyle söz isteyen
Kahramanmaraş Milletvekilimiz Sayın İmran Kılıç’a aittir. 
Buyurun
Sayın Kılıç. (AK PARTİ sıralarından alkışlar) 
Süreniz
beş dakika.
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Kahramanmaraş Milletvekili İmran Kılıç’ın, Mevlid-i Nebi Haftası’na
ilişkin gündem dışı konuşması
İMRAN
KILIÇ (Kahramanmaraş) – Sayın Başkanım, değerli milletvekilleri, aziz
milletimiz; Peygamber’imiz (SAV) Efendimiz’in dünyayı teşriflerinin 1.448’inci
yıl dönümü olan Mevlid-i Nebi’yi ve takip eden Mevlid-i Nebi Haftası’nı
kutluyor, hepinizi saygıyla sevgiyle selamlıyorum. (AK PARTİ sıralarından
alkışlar) 
Peygamber’imiz
de bir insandı. Mekke’de doğmuştur. Altmış üç yıl yaşayıp bir insanın başına
gelebilecek her türlü şeyler onun da başına gelmiş olarak dünyasını
değişmiştir. Bir insan olmasının yanında, aynı zamanda kendisinden önceki Âdem,
İbrahim, Musa, İsa ve diğer peygamberler gibi bir peygamberdir ve aynı zamanda
son peygamberdir. Gönderiliş amacını kendisi, güzel ahlakı tamamlamak olarak
nitelemiştir. En büyük mucizesi Kur’an’dır. Kur’an bütün insanlara bir öğüttür.
Bizden önce gelip geçmiş milletlerin kıssaları, çağdaşlarımızın uyduklarında
mutlu olacakları hayat prensipleri ve düsturları ve bizden sonra gelecek olan
insanların da bir kısım haberleri mevcuttur Kur’an’da. Kur’an’daki bir ayette
şöyle buyruluyor: “Aklı al, iyiliği teşvik et, cahillikten ve cahillerden yüz
çevir.” Peygamber’imiz (SAV) Efendimiz bizlere bir hayat yaşayarak model olmuş
ve uyduğumuzda mutlu olacağımız düsturlar söylemiştir. O, iyi niyetli olmamızı,
harama helale, hakka hukuka riayet etmemizi, kendimize ve başkalarına zarar
vermekten kaçınmamızı, boş sözleri, boş işleri ve faydasız davranışları terk
etmemizi tavsiye etmiştir. Aynı zamanda, ortaya koymuş olduğu en önemli
düsturlar birlik, kardeşlik, eşitlik, adalet, yardımlaşma ve dayanışma
düsturlarıdır. Bu düsturlar üzerinde, onun ümmeti Müslümanlar, geçmişte bütün
insanlığa örnek olacak güzel tablolar sergilemişler, güzel yaşayışlar
yaşamışlardır. Fakat en sonunda kendi içimizden kaynaklanan ve bir kısmı da
dışımızdan dayatılan birçok olumsuzluklarla yüz yüze kalmışız hem de birkaç
asırdan beri süren olumsuzluklar, sorunlarla. Bu sorunların başında ırk ayrımı
gelmektedir; kadın-erkek ayrımı gelmektedir; insan haklarına, kadın haklarına,
hayvan haklarına, çevreye karşı duyarsızlıklarımız ve olumsuzluklarımız da
gelmektedir. Hâlbuki onun ortaya koymuş olduğu prensipler yaratıcıya itaat,
yaratılmışlara şefkat üzerine dayanmaktadır. Allah’la barış içerisinde olmak,
hemcinslerimiz olan insanlarla barış içerisinde olmak, doğayla, tabiatla barış
içerisinde olmak, bitkilerle, hayvanlarla barış içerisinde olmak, müsalemet
üzere yaşamak prensiplerini ortaya koymuştur. Hâlbuki biz İslam dünyası olarak
genelde bütün bu prensiplerin epeyce uzağındayız ve bu prensiplerin uzağında
olmamızın da sıkıntılarını yaşamaktayız, sorunlarını yaşamaktayız. 
Mevlid-i
Nebi Haftası’nın her yıl bir teması olduğu gibi bu yılki teması da aileydi. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Kılıç. 
İMRAN
KILIÇ (Devamla) – Aileyle ilgili de Peygamber Efendimiz birçok mutluluk
prensipleri ortaya koymuştur ve kendisinin de bir ailesi vardır, ailesi
ehlibeytidir, Hatice’dir, Aişe’dir, Ali’dir, Fatıma’dır, Hasan’dır,
Hüseyin’dir. Kendi ailesi içerisindeki bütün aile bireylerine, fertlerine karşı
davranışları ve tavırları kıyamete kadar gelecek olan mutlu aile prensiplerinin
de nasıl olduğunu ortaya koymuştur. 
Bu
duygularla, Mevlid-i Nebi Haftası’nı ve Mevlit Kandili’ni tebrik ediyor,
hepinizi saygıyla sevgiyle selamlıyorum. (AK PARTİ sıralarından alkışlar) 
BAŞKAN
– Gündem dışı ikinci söz, Samsun-Sivas (Kalın) demir yolu hattıyla ilgili söz
isteyen Samsun Milletvekilimiz Sayın Bedri Yaşar’a aittir. 
Buyurun
Sayın Yaşar. (İYİ PARTİ sıralarından alkışlar) 
Süreniz
beş dakika. 
2.- Samsun Milletvekili Bedri Yaşar’ın, Samsun-Sivas demir yolu hattına
ilişkin gündem dışı konuşması
BEDRİ
YAŞAR (Samsun) – Sayın Başkan, değerli milletvekilleri; yenileme çalışmaları
dört yıldır süren ve bir türlü tamamlanamayan Samsun-Sivas demir yolu hattıyla
ilgili gündem dışı söz almış bulunuyorum. Bu vesileyle yüce heyetinizi saygıyla
selamlıyorum. 
Yine,
yüce Türk milletinin ve İslam âleminin Mevlit Kandili’ni tebrik ediyorum. 
Değerli
milletvekilleri, Samsun-Sivas demir yolu tarihi çok eskilere dayanmaktadır. Bu
demir yolunun yapımı 12 Eylül 1924 tarihinde Gazi Mustafa Kemal Atatürk’ün ilk
kazmayı vurmasıyla birlikte başlamıştır. Samsun’dan başlayarak Sivas’ın Yıldızeli
ilçesinin Kalın köyüne kadar uzanan 378 kilometrelik demir yolu hattı 30 Eylül
1931 tarihinde tamamlanmış ve Gazi Mustafa Kemal Atatürk tarafından yolcu ve
yük taşımacılığına açılmıştır. Böylece, Karadeniz Bölgesi ile Anadolu
arasındaki ilk yolcu ve yük taşımacılığı da başlamıştır. Hükûmet ve Avrupa
Birliği tarafından ortaklaşa alınan kararla bu güzergâh üzerinde 24 Haziran
2014 tarihinde yenileme çalışmaları başlatılmıştır. Bu amaçla, 12 Haziran 2015
tarihinde Ulaştırma ve Denizcilik Bakanlığı ile ihaleyi alan girişimci firma
arasında yenileme çalışmalarının hangi şartlarda ve ne şekilde yapılacağına
dair sözleşme imzalanmıştır. Dönemin Ulaştırma, Denizcilik ve Haberleşme Bakanı
imza töreninde yapmış olduğu konuşmada, projenin 220 milyon avroluk kısmının
Avrupa Birliği fonlarından hibe olarak karşılanacağını belirtmiştir. Ulaştırma
Bakanı, çalışmanın 39 milyon avroluk bölümünün kendi öz kaynaklarımızdan
karşılanacağını açıklamıştır. Bakan, ayrıca, yenileme çalışmalarının 2017
yılının sonunda tamamlanarak hattın bu tarihte hizmete açılacağını da
duyurmuştur. Böylece, Samsun-Sivas demir yolu hattında seksen sekiz yıl aradan
sonra yenileme çalışmaları başlamış ve hat 29 Eylül 2015 tarihinde ulaşıma kapatılmıştır.

Sayın
Başkan, değerli milletvekilleri; 2015 yılında “Kuzeyi güneye, Türkiye’yi
geleceğe taşıyoruz.” sloganıyla başlatılan ve 2017 yılı sonunda tamamlanması
planlanan yenileme çalışmaları üzerinden bugüne kadar dört yıl geçmesine rağmen
hat bir türlü trafiğe açılamamıştır. Yenileme çalışmaları uzadıkça uzamış,
açılış günü ve tarihi iyice şaşmıştır. Yapılan açıklamalara rağmen hattın
açılışı ağustos ve eylül aylarında da ne yazık ki yapılamamıştır. Böylece,
Samsun-Sivas demir yolu hattının açılışı neredeyse yılan hikâyesine dönmüştür. 
Değerli
milletvekilleri, cumhuriyetin ilk yıllarında her türlü imkânsızlık ve
yoklukların yaşandığı, teknolojinin neredeyse hiç bulunmadığı bir dönemde
kazmayla kürekle yedi yılda yolcu ve yük taşımacılığına açılan demir yolu
hattının bu dönemde her türlü imkân ve ekipmanlara rağmen dört yıl gibi uzunca
bir sürede yenilenerek hizmete açılmayışı ülkemiz adına büyük bir talihsizlik
olmuştur. Yenileme çalışmalarının uzaması yalnızca bu hat üzerinde yapılan
yolcu taşımacılığını etkilememiştir; gecikme, yolcu taşımacılığının yanı sıra
bu güzergâh üzerindeki bütün ticari faaliyetleri de etkilemiştir. Kara yolu
taşımacılığı, demir yolu taşımacılığına göre daha pahalı olduğundan bu güzergâh
üzerinde neredeyse ticaret bitme noktasına gelmiştir. Ticaretin yeniden
canlanması ve eski günlerine kavuşması, kapsamlı bir çalışmanın yanında çok
güçlü bir hükûmet desteğine kalmıştır. 
Ayrıca,
burada yaşanan gecikmeden yalnızca Samsun ekonomisi değil, aynı zamanda Türkiye
ekonomisi de büyük zarar görmüştür. Bu hat, Karadeniz’in Anadolu’ya açılan iki
demir yolu hattından biridir. Demir yolu hattı daha fazla gecikme yaşanmadan
bir an önce hizmete açılmalı ve bugüne kadar meydana gelen ekonomik zararlar
telafi edilmelidir. Bilindiği gibi, Samsun, Türkiye ekonomisi içerisinde ilk 10
sıradayken bugün 36’ncı sıraya düşmüştür. 
Demir
yollarının kentler üzerindeki gelişmelerini anlatmayla bitiremeyiz. Bugün
sadece Kars hattına baktığınız zaman Doğu Ekspresin’de bir ay süreyle biletler
neredeyse doludur. Dolayısıyla, özellikle Karadeniz Bölgesi’nde sadece ve
sadece Samsun’un demir yoluyla bağlantısı vardır; bu hattın bir an önce
bitirilmesi de elzemdir. Bırakın bir an önce bitirmeyi, 2015 yılında hat
trafiğe kapatılmış, 2015 yılından bu tarafa da herhangi bir taşımacılık
faaliyeti olmamıştır. 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Yaşar. 
BEDRİ
YAŞAR (Devamla) – Teşekkür ederim Sayın Başkan. 
Ümit
ediyorum ki; 2019 yılı bitmeden Samsun-Sivas demir yolu açılır, Samsun da eski
şöhretli günlerine geri döner diyor, hepinizi saygıyla selamlıyorum. (İYİ PARTİ
sıralarından alkışlar) 
BAŞKAN
– Gündem dışı üçüncü söz, Hatay’ın sorunları hakkında söz isteyen Sayın Serkan
Topal’a aittir.
Buyurun
Sayın Topal. (CHP sıralarından alkışlar) 
Süreniz
beş dakika. 
3.- Hatay Milletvekili Serkan Topal’ın, Hatay ilinde yaşanılan sorunlara
ilişkin gündem dışı konuşması
SERKAN
TOPAL (Hatay) – Teşekkür ediyorum Sayın Başkan.
Değerli
milletvekili arkadaşlarım, hepinize saygılarımı sunuyorum.
Değerli
arkadaşlar, bugün günlerden ne? Elbette bugün günlerden Hatay. Yüzyıllardır
bütün ülkelerin, bütün medeniyetlerin, bütün uygarlıkların her günü aslında
Hatay’la geçiyor çünkü bugün dahi Suriye’nin kuzeyini ve Irak’ın kuzeyini
sömürmek isteyen emperyalist güçlerin bile gününde yine Hatay var. Bugün bütün
terör örgütlerinin de hedefinde yine Hatay var ama yüzyıllardır her bir
Hataylının, Hatay’ın 15 ilçesinde yaşayan her bir Hataylının şu bileğini
kestiğinizde, o damarı kestiğinizde o fışkıran kan barış yazar, dostluk yazar,
kardeşlik yazar, vatan yazar, Türkiye yazar, Mustafa Kemal Atatürk yazar. (CHP
sıralarından alkışlar) İşte, o emperyal güçlerin, teröristlerin aşamadığı güç
Hatay halkıdır. Evet, bizler de her zaman milletvekilleri olarak AK PARTİ’li
arkadaşlarla da bir araya geliyoruz, kardeşliğin simgesi Hataylılar olarak bir
araya geliyoruz, Hatay’ın sorunlarını çözmeye çalışıyoruz. Sağ olsunlar,
ellerinden geleni yapıyor AK PARTİ’li arkadaşlar ama onlara yetki vermiyor
yönetim; Hükûmet onlara yetki vermiyor, ellerinde bir şey yok. 
Hatay’ın
sorunlarını bu kürsüde defalarca dile getirdim, çözülünceye kadar defalarca
dile getirmeye devam edeceğim ve Hatay’da bulunan bütün kamu personeline, bütün
polis arkadaşlara, asker arkadaşlara, bütün Hatay halkına, kaymakamlara,
belediye başkanlarına ve Değerli Valimize buradan selamlarımı, saygılarımı
iletiyorum; kendilerine de başarılar diliyorum ama bu kardeşliğe, bu barışa
Hükûmet ne yapıyor? El uzatmıyor, görmezlikten geliyor. Diyorlar ki: “Biz yol yaptık,
yol yaptık.” 
Şimdi,
bakın değerli arkadaşlar, Suriye savaşından en çok etkilenen il Hatay, terör
örgütlerinden en çok etkilenen il Hatay. Sınır kapıları kapandı, ekonomi çöktü,
ciddi anlamda işsizlik sorunu var ama bu soruna çözüm üretemeyen bir Hükûmet
var. Şimdi bu eleştiriyi burada yaptığım zaman tabii ki bazı arkadaşlarımız
hakikaten doğru söylemediğimi söyleyebilirler. (CHP sıralarından alkışlar)
MAHMUT
TANAL (İstanbul) – Hep doğruları söylüyorsun. 
SERKAN
TOPAL (Devamla) - Ben de buradan şunu söylüyorum: Gerçekten gelin -bunu
defalarca dile getirdik- Hatay’ın sorunlarını araştırabilecek bir komisyon
kuralım ve Hatay’ın sorunlarını birlikte çözelim.
Değerli
arkadaşlar, bakın, Hatay’da 400 bin Suriyeli var ve bu 400 bin Suriyeli
yüzünden gerçekten şu anda her 3 kişiden 1’i işsiz. Yani işsizlik o sanıldığı
gibi yüzde 15’lerde, 16’larda falan değil, Hatay’daki işsizlik değerli
arkadaşlar, yüzde 35, samimi bir şekilde söylüyorum. 
Değerli
arkadaşlar, bakın, Hatay’da özellikle ovada bir sıkıntı var. Şimdi, çiftçinin
Ziraat Bankasındaki kredi borçlarının ötelenmesi noktasında söz verildi ama
yerine getirilmedi. Bakın, pamukta rekolte düştü, pamuk 3 liraya düştü ve
girdiler çoğaldı, mazot 7 lira oldu. Yani oraya giden bakan arkadaşlarımız sağ
olsunlar geliyorlar, ziyaret ediyorlar, hoş gelirler ama pamuk üreticisine,
çiftçimize tamamen bir çözüm bulamıyorlar ve şu anda çiftçimiz gerçekten
perişan durumda. Mesela Altınözü’nde, zeytin üreticisi gerçekten çok zor
durumda. İhracat nedeniyle Afrin’den gelen zeytinler maalesef iç piyasada
tüketiliyor ve oradaki bizim zeytin üreticisi zor durumda kalıyor. 
Değerli
arkadaşlar, sınır kapıları kapalı, biz defalarca dile getirdik bunu. Şimdi,
Yayladağı Sınır Kapısı, sadece ticaret kapısı değil, sadece gönül kapısı değil,
barış kapısı değil Orta Doğu’ya uzanan. Gerçekten, bütün dünya da Türkiye de
Hatay halkı da o kapının bir an önce açılmasını istiyor, biz de buradan bir
daha talep ediyoruz. 
Değerli
arkadaşlar, her ilçemizin ayrı ayrı sorunları var beş dakikaya sığdıramayacağım.
Mesela Samandağ’da duble yol hâlâ bitirilemedi, Samandağ’da çevre yolu
bitirilemedi; Antakya-Altınözü duble yolu bitirilemedi; Antakya-Reyhanlı yoluna
beton asfalt yapılacaktı, yapılamadı; Antakya-Yayladağı duble yolu hâlâ
bitirilemedi. Bir de şimdi, Hükûmet her defasında açıklama yapıyor “Biz Hatay’a
yatırım yaptık." diye.
Değerli
arkadaşlar, Hatay’a hangi yatırımı yaptınız? Mesela, Hatay’da şu ana kadar son
on yedi yıldır bir tane fabrika var mı?
(Mikrofon
otomatik cihaz tarafından kapatıldı) 
MAHMUT
TANAL (İstanbul) – Yok.
BAŞKAN
– Tamamlayın Sayın Topal.
SERKAN
TOPAL (Devamla) – Çok teşekkür ediyorum Sayın Başkanım.
Mesela,
Hatay’da şu ana kadar bir tane fabrika kurulmadı, istihdam sağlayacak bir tane
fabrika yok değerli arkadaşlar. 
MAHMUT
TANAL (İstanbul) – Cezaevi açıldı.
SERKAN
TOPAL (Devamla) – Bakın, değerli arkadaşlar, İskenderun’da bir limanımız var
ama oraya... 
MAHMUT
TANAL (İstanbul) – Anguslar geliyor.
SERKAN
TOPAL (Devamla) – ...Anguslar geliyor, koku çıkıyor Sayın Tanal’ın dediği gibi.
Yani geliri başka illere gidiyor maalesef.
Değerli
arkadaşlar, burada yine hazine arazileri sorunu var.
Ayrıca,
Reyhanlı Gültepe Mahallesi Muhtarımız Sayın Hüseyin Bey beni aradı, Toprak
Mahsulleri Ofisinin bir arsası var, Millî Eğitime hibe edilmesini istiyor.
Buradan kendilerine selam gönderiyoruz, bütün Reyhanlı’ya, bütün ilçelerimize.
Değerli
arkadaşlar, son olarak şunu söylemek istiyorum: Hatay’da çok ciddi sıkıntılar
var, Hatay’ın sorunları çözülünceye kadar burada dile getirmeye devam edeceğim.
Gelin, bir komisyon kuralım ve 2020 yılının bütçesinde ek bir bütçe, ek bir
ödenek, bütün 15 ilçeye ayrım yapmaksızın bunu yapalım.
Hepinize
teşekkür ediyorum, saygılarımı sunuyorum. (CHP sıralarından alkışlar) 
ÖZGÜR
ÖZEL (Manisa) – Sayın Başkanım, bir cümle kurmam mümkün mü?
BAŞKAN
– Buyurun Sayın Özel.
V.- AÇIKLAMALAR
1.- Manisa Milletvekili Özgür Özel’in, bir ilin sorunları
araştırılacaksa yaşanılan güvenlik zaafiyetleri ve bölgenin içinde bulunduğu
kritik durum nedeniyle Hatay ilinin bunu fazlasıyla hak ettiğine ilişkin
açıklaması
ÖZGÜR
ÖZEL (Manisa) – Sayın Başkanım, bugün grup önerilerimiz yok. Ayrıca, grup
önerileri geldiğinde iktidar partisi bir şartlı refleks olarak muhalefetten
gelen bütün grup önerilerini reddediyor ama zaman zaman bu tip öneriler,
partilerin milletvekilleri ve grupları arasında görüşüldüğünde daha kolay
şekilde bu araştırma komisyonları kurulabiliyor. 
Herhâlde
bir ilin sorunları konuşulacaksa ve araştırılacaksa Hatay bunu çok hak ediyor
hem yaşadığı çeşitli güvenlik zafiyetlerinden hem de içinde bulunduğu kritik
bölgeden dolayı. Biz buradan bütün partilerin Hatay milletvekillerine bir
çağrıda bulunalım. Kendileri bir araya gelsinler, olgunlaştırsınlar, biz de
iktidar partisinin sayın grup başkan vekilleriyle ve diğer partilerimizle temas
edelim ve daha sonra belki yine sizin bir nöbetinizde böylesine hayırlı bir
komisyonu kurma imkânı olur. 
Teşekkür
ediyorum. (CHP sıralarından alkışlar) 
BAŞKAN
– Teşekkür ederiz. 
Değerli
milletvekilleri, şimdi sisteme giren değerli milletvekillerimizin söz
taleplerini, daha sonra da grup başkan vekillerimizin söz taleplerini
karşılayacağım. 
İlk
söz, Sayın Çelebi’nin. 
2.- İzmir Milletvekili Mehmet Ali Çelebi’nin, muharip gazilerimizin
mağduriyetlerinin giderilmesi gerektiğine ilişkin açıklaması
MEHMET
ALİ ÇELEBİ (İzmir) – Teşekkürler Sayın Başkan. 
Muharip
gazilerimiz bizlere kırgın, sorunlarının düzeltilmesini bekliyorlar. Şeref
aylıkları, sosyal güvenceleri olup olmamasına göre farklı yatmakta; ayırt
edilmeden hepsine tam yatmalıdır ve bu aylık artırılmalıdır. Diğer gazilerimiz
gibi faizsiz konut kredisinden faydalanma imkânı, evi olmayan muharip
gazilerimiz için yaratılmalıdır. Orduevlerinde yeme içme imkânları var ama
konaklama imkânları yok, konaklama imkânı sağlanmalıdır. Kıbrıs Barış Harekâtı’na
dair muharip gazilerimize Aile, Çalışma ve Sosyal Hizmetler Bakanlığımızca
verilmesi planlanan madalyaların yarısı teslim edilmişti, bu eksiklikler
tamamlanmalı diyorum, yüce Meclisi saygıyla selamlıyorum. 
BAŞKAN
– Sayın Şeker…
3.- Kocaeli Milletvekili İlyas Şeker’in, ekim ayında “Kentleşme ve Mutlu
Şehir” başlığı altında 3’üncüsü düzenlenen Kartepe Zirvesi’ne ilişkin
açıklaması
İLYAS
ŞEKER (Kocaeli) – Teşekkür ediyorum Sayın Başkan. 
Seçim
bölgem Kocaeli’de Karamürsel Alp’in fethettiği Samanlı Dağlarının eteğinde ve
Sapanca Gölü’ne manzaralı Kartepe’de Kocaeli Büyükşehir Belediyesinin
düzenlediği ve entelektüel dünyanın yeni buluşma adresi Uluslararası Kartepe
Zirvesi’nin 1’incisi 2017 yılında “15 Temmuz ve Darbeler”, 2’ncisi 2018 yılında
“Göç, Mültecilik ve İnsanlık” temasıyla yapıldı. Zirvelerin sonuç
deklarasyonları Birleşmiş Milletlerin gündeminde. Kartepe Zirvesi’nin 3’üncüsü
“Şehircilik ve Mutlu Şehir” temasıyla ekim ayında yapıldı.
Konu
“mutlu şehir” olunca Hacı Bayram Veli’yi anmadan geçmek olmaz. Hacı Bayram Veli
der ki: “İnsan, şehri inşa ederken aslında taşın toprağın arasında kendini inşa
eder. Gönülde her ne var ise şehir olarak görünür. Gönlü taş olanın şehri taş;
gönlü aşk ile dolu olanın şehri gülistan olur.”
Mutlu
şehirlerin çoğalması dileğiyle Genel Kurulu saygıyla selamlıyorum. 
BAŞKAN
– Sayın Bankoğlu…
4.- Bartın Milletvekili Aysu Bankoğlu’nun, Cumhurbaşkanına hakaretten
yargılanan şehit annesi Pakize Akbaba’nın beraat ettiğine ilişkin açıklaması
AYSU
BANKOĞLU (Bartın) – Türkiye’de yaklaşık 20 bin vatandaşımız Cumhurbaşkanına
hakaretten yargılanıyor. Bugün de bir şehit annesi Pakize ana Cumhurbaşkanına
hakaret ettiği için hâkim karşısına çıktı ve suç unsuru oluşmadığı için ilk
duruşmada beraat etti. Cumhurbaşkanlığı avukatı sehven şikâyet edildiğini
söyledi ama bakın Pakize ana ne diyor: “Hakkımı helal etmiyorum, susmuyorum,
daha çok konuşacağım. Yalakalık mı yapayım?” Ve devam ediyor “Ben bir
cumhuriyet kadınıyım.” diyor. Bakın, Türkiye bu tabloyu hak etmiyor, biz bunu
hak etmiyoruz. Bu utanç tablosu bir an önce sona ermeli diyorum. Bugün bir
şehit annesini Cumhurbaşkanına hakaret ettiği için adliye koridorlarına
getirenlere yazıklar olsun diyorum. Pakize anne Türkiye'dir. (CHP sıralarından
alkışlar)
BAŞKAN
– Sayın Durmuşoğlu…
5.- Osmaniye Milletvekili Mücahit Durmuşoğlu’nun, Çin'den yola çıkan
“China Railway Express”in Marmaray'ı kullanarak Avrupa'ya geçen ilk yük treni
olarak tarihe geçtiğine ve Mevlid-i Nebi Haftası’na ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan. 
Çin’den
yola çıkıp Kazakistan, Azerbaycan, Gürcistan ve Kars üzerinden Türkiye'ye giriş
yapan, toplam uzunluğu 820 metre olan, 42 konteyner yüklü vagonla hareket eden
“China Railway Express” Çin Demiryolları ekspres treni, Marmaray’ı kullanarak
Avrupa'ya geçen ilk yük treni olarak tarihe geçti. 
2
kıta, 10 ülke, 2 denizi aşarak, 11.483 kilometrelik yolu on iki günde katederek
kıtaları birleştiren bu dev projede emeği geçen başta Cumhurbaşkanımız Sayın
Recep Tayyip Erdoğan’ı, dönemin Ulaştırma Bakanı ve Başbakanımız Sayın Binali
Yıldırım’ı, dönemin Türkiye Cumhuriyeti Devlet Demiryolları Genel Müdürü Sayın
Süleyman Karaman’ı ve şu an görevde olan Genel Müdürümüz Sayın Ali İhsan Uygun
Bey’i tebrik ediyor, teşekkürlerimi sunuyorum. 
8
Kasım günü idrak edeceğimiz Mevlid-i Nebi’nin kardeşliğimizin güçlenmesine ve
insanlığın huzuruna vesile olması dileğiyle milletimizin ve İslam âleminin
Mevlid-i Nebi haftasını tebrik ediyor, Genel Kurulu saygıyla selamlıyorum. 
BAŞKAN
– Sayın Karasu…
6.- Sivas Milletvekili Ulaş Karasu’nun, çiftçilerin bankalara ve tarım
kredi kooperatiflerine olan borçlarının yapılandırılması ve ertelenmesiyle
ilgili bir çalışmanın olup olmadığını Tarım ve Orman Bakanından öğrenmek
istediğine ilişkin açıklaması
ULAŞ
KARASU (Sivas) – Teşekkür ediyorum Sayın Başkan. 
Avrupa
Birliğinin aday ve potansiyel aday ülkelere destek amacıyla yürüttüğü katılım
öncesi yardım aracı IPARD programı dâhilinde Sivas ili Şarkışla ilçesinde çok
sayıda üretici 2014-2020 dönemini içeren programa dâhil olmuştur. Bu kapsamda,
süt üretimini artırmak için bugüne kadar Şarkışla’da 76 damızlık hayvan
çiftliği kurulmuştur. Yüzde 40 hibe desteğiyle kurulan bu çiftliklerin
üreticiye maliyeti 5-6 milyon TL arasında değişmektedir. Ancak, büyük umutlarla
atılan adım bir süre sonra hüsrana dönmüş, döviz kuru, girdi maliyetleri ve
kurulum ücretlerinin yükselmesiyle birlikte çiftçilerimiz ardı ardına iflas
açıklamıştır. 
Tarım
ve Orman Bakanı Bekir Pakdemirli’ye soruyorum: Çiftçilerimizin bankalara ve
tarım kredi kooperatiflerine olan borçlarının yapılandırılması ve
ertelenmesiyle ilgili bir çalışma yapacak mısınız? 
III.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Levent Gök’ün, Dünyaya gelen
çocuğundan dolayı Sivas Milletvekili Ulaş Karasu’yu tebrik ettiğine ilişkin
konuşması 
BAŞKAN
– Değerli milletvekilleri, az önce konuşan Sivas Milletvekilimiz Sayın Ulaş
Karasu’nun kısa bir süre önce güzel bir çocuğu dünyaya geldi. Sevgili yavrumuza
Allah'tan uzun ömürler diliyorum. (Alkışlar) Sizlere anneyle beraber,
çocuğunuzla beraber mutlu, güzel, sağlıklı bir yaşam diliyorum ve sizi
kutluyorum. İyi ki doğdun Deniz Cömert. (Alkışlar) 
Sayın
Köksal…
V.- AÇIKLAMALAR (Devam)
7.- Afyonkarahisar Milletvekili Burcu Köksal’ın, Afyonkarahisar Sağlık
Bilimleri Üniversitesine bağlı başta Onkoloji Hastanesi olmak üzere
hastanelerdeki personel eksikliğinin giderilebilmesi için yetkilileri göreve
davet ettiğine ilişkin açıklaması
BURCU
KÖKSAL (Afyonkarahisar) – Teşekkürler Sayın Başkan.
Seçim
bölgem Afyonkarahisar ilinde Afyonkarahisar Sağlık Bilimleri Üniversitesine
bağlı başta Onkoloji Hastanesi olmak üzere, hastanelerde ciddi anlamda temizlik
personeli ve güvenlikçi eksiği vardır. Bu konudaki personel yetersizliği gerek
Üniversite Rektörü gerekse Başhekim tarafından ilgili yerlere iletilmiş
olmasına rağmen hâlâ bu sorun giderilememiştir. Bu durumda da tedavi için gelen
hemşehrilerimiz, hastalar mağdur olmaktadır. Bu sıkıntının en kısa sürede
giderilerek temizlik ve güvenlik personeli alımı yapılması hem hastane için
sorunu çözecek hem hasta mağduriyetini önleyecek hem de iş bekleyen bir sürü
Afyonkarahisarlı hemşehrimiz için de iş kapısı olacaktır. Yetkilileri bu konuda
göreve davet ediyoruz.
BAŞKAN
– Sayın Aygun…
8.- Tekirdağ Milletvekili İlhami Özcan Aygun’un, Süleyman Şah
Türbesi’nin 22 Temmuz 2015 tarihinde neden Türk topraklarından kaçırıldığını,
neden gereken müdahalenin yapılmayarak IŞİD terör örgütüne teslim edildiğini,
Sakarya ilindeki Tank Palet Fabrikasının kâr garantili ve ihalesiz olarak BMC
firmasına verildiğinin doğru olup olmadığını, ihale ilanının nerede
yayımlandığını, 15 Temmuz şehit ve gazilerine yardım için kurulan vakfın
adresini, yönetim kurulunda kimlerin olduğunu ve yardım için toplanılan 309
milyon Türk lirasının akıbetini kamuoyu adına öğrenmek istediğine ilişkin
açıklaması
İLHAMİ
ÖZCAN AYGUN (Tekirdağ) – Teşekkür ediyorum Sayın Başkanım. 
Kamuoyunun
da cevaplarını merak ettiği aşağıdaki soruların cevabını yürütmeden acil olarak
bekliyorum.
Süleyman
Şah Türbesi 22 Şubat 2015 tarihinde neden Türk topraklarından kaçırılmış ve
neden gereken müdahale yapılmamış ve IŞİD terör örgütüne teslim edilmiştir. 
Yine,
Sakarya’da ordumuza ait Tank Palet Fabrikası hangi ihaleyle BMC firmasına
verilmiş, ihale ilanı nerede yayınlanmıştır? Tank Palet Fabrikasının kâr
garantili, ihalesiz olarak BMC firmasına verildiği doğru mudur?
Yine,
15 Temmuz şehit ve gazilerimize yardım için kurulan vakfın adresi nerededir?
Yönetim kurulunda kimler vardır? Yardım için toplanan 309 milyon Türk lirası ne
oldu? Harcandıysa kimlere ve nerelere harcandı? Bunları merakla bekliyoruz.
Acil olarak cevaplarını istiyoruz.
Teşekkür
ederim Başkanım.
BAŞKAN
– Sayın Gürer…
9.- Niğde Milletvekili Ömer Fethi Gürer’in, bankalara ve kredi
kooperatiflerine olan borçlarını ödeme güçlüğü çeken çiftçilerimizin borç
batağından kurtarılabilmesi için önlemler alınması gerektiğine ilişkin
açıklaması 
ÖMER
FETHİ GÜRER (Niğde) – Teşekkürler Sayın Başkan.
Çiftçilerimiz
bankalara ve kredi kooperatiflerine olan borçlarını ödeme güçlüğü içindedirler.
Çiftçiler ve besicilerin borçları ertelenmelidir, faizler bir an önce
silinmelidir. Tohum, gübre, ilaç, yem fiyat artışları, elektrik ve mazot
zamları çiftçinin, besicinin belini bükmüştür. Çiftçi destekleri yetersizdir.
2018 destekleri 2019 yılında kısmen ödense de destekler zamanında
verilmemektedir. Destekler zamanında verilmelidir. Çiftçi, besici borç
sarmalıyla icralıktır. Çiftçi nüfusu giderek yaşlanmakta, genç nüfus tarımdan
uzaklaşmaktadır. Bu gidiş, gidiş değildir. İthale dayalı tarımla üretici tükenmektedir.
Bu süreçte üretici daha pahalı ürüne mecbur kalacaktır. Üretim düşerken, tarım
alanları daralırken çiftçiyi borç batağından kurtarmak, önlemler almak
iktidarın görevidir. Bunu yerine getirmelidir.
Teşekkür
ediyorum. (CHP sıralarından alkışlar) 
BAŞKAN
– Sayın Taşkın…
10.- Mersin Milletvekili Ali Cumhur Taşkın’ın, Mevlid-i Nebi Haftası’na
ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan. 
Yarın
gece, âlemlere rahmet olarak gönderilen Peygamber Efendimiz’in dünyayı teşriflerinin
seneidevriyesini idrak edeceğiz. Bu vesileyle milletimizin ve İslam âleminin
Mevlit Kandili’ni tebrik ediyorum. 
Mevlit
Kandili münasebetiyle her yıl Diyanet İşleri Başkanlığımız tarafından organize
edilen Mevlid-i Nebi Haftası’nda bu sene “Peygamberimiz ve Aile” teması
işleniyor. Aile, bir toplumun temeli ve geleceğidir. Geleceğini düşünen
milletler aile kurumuna önem vermelidir. Yüce dinimiz İslam, ailede adaletin,
ahlakın, fedakârlığın, sorumluluk bilincinin, karşılıklı anlayışın hâkim
kılınmasını, eşlerin birbirine güven duymasını ve bağlılık göstermesini, sevinç
ve kederlerinin paylaşılmasını istemektedir. Daha iyi bir hayat için muhtaç
olduğumuz temel değerler öncelikle ailede hayat bulacak, oradan topluma ve
dünyaya huzur katacaktır. Sevgili Peygamber’imizin hayatı aile konusunda da
bizim için çok güzel örnek olacaktır diyor, Genel Kurulu saygıyla selamlıyorum.

BAŞKAN
– Sayın Göker…
11.- Burdur Milletvekili Mehmet Göker’in, Burdur ili Yeşilova ilçesine
bağlı Salda Gölü’ne sahip çıkılması gerektiğine ilişkin açıklaması
MEHMET
GÖKER (Burdur) – Sayın Başkanım, iki milyon yılda oluşagelen Salda Gölü
maalesef iki yılda TOKİ eliyle yok edilmek istenmekte. Çevrenin, çevre
korumasının partilerüstü ve siyasetüstü olduğu gerçeğinden hareketle, ilimiz Yeşilova
ilçesine bağlı Salda Gölü’nün Kayadibi Mahallesi, kenarları ve kıyısıyla imara
açılmak istenecek ve imarı kolaylaştıracak bir halk oylamasına götürülmek
istenmekte. Burdur Valiliğinin “olur”larıyla Yeşilova Kayadibi Mahallesi,
yapılacak halk oylamasıyla mahalle statüsünden çıkarılıp köy statüsüne
çevrilmek üzere. Bu anlamda Kayadibi mahallelilerine söylüyorum: Geleceğe
mirasımız olan Salda Gölü’ne sahip çıkın, iktidarın yapmak istediği bu
katakulliye geçit vermeyin. Oyunuzu “ret” olarak kullanın. (CHP sıralarından
alkışlar) 
Teşekkür
ediyorum.
BAŞKAN
– Sayın Kasap…
12.- Kütahya Milletvekili Ali Fazıl Kasap’ın, çini atölyelerinin kapanma
tehlikesiyle karşı karşıya kaldığına, iç pazar ve uluslararası pazarda rekabet
gücününün azalmaması için Kütahya çinisinden alınan KDV oranının düşürülmesi
gerektiğine ilişkin açıklaması
ALİ
FAZIL KASAP (Kütahya) – Teşekkürler Sayın Başkanım.
Doğal
gaza yüzde 32, elektriğe yüzde 30 zam yapıldı. Avrupa Birliğinin geleneksel el
sanatlarındaki KDV oranı yüzde 5’tir. Kütahya çinisinden alınan KDV oranı ise
yüzde 18’dir. İç pazar ve uluslararası pazarda rekabet gücünü azaltmaktadır.
KDV oranının çinide en az yüzde 8, gerekirse yüzde 5’e indirilmesi
gerekmektedir. Yüzde 18 KDV oranı pazar kaybına ve kayıt dışı üretime sebep olmaktadır.
Çini atölyeleri kapanma tehlikesi altındadır. 
Çini
sektörünün en önemli halkalarından biri olan Kütahya’da çini üretimi 14’üncü
yüz yıldan beri kesintisiz olarak devam etmektedir. 417 atölye ve 48 Kültür ve
Turizm Bakanlığı sanatçısı mevcuttur, 6 bine yakın kişi ve 800 ustanın ekmek
kapısıdır. KDV oranının en kısa zamanda yüzde 5’e düşürülmesi gerekmektedir. 
Teşekkür
ederim.
BAŞKAN
– Sayın Kaya…
13.- Trabzon Milletvekili Ahmet Kaya’nın, 3-9 Kasım Organ Bağışı Haftası
vesilesiyle tüm milletvekillerini ve milletimizi organlarını bağışlayarak hayat
kurtarmaya davet ettiğine ilişkin açıklaması
(CHP
sıralarından “Bir Bağış, Bir Hayat” yazılı pankartlar açılması) 
AHMET
KAYA (Trabzon) – Teşekkürler Sayın Başkan.
Bu
hafta, Organ Bağışı Haftası. Bizim ya da sevdiklerimizden birinin organ nakline
ihtiyacı olsa ne yaparız, hiç düşündük mü? Bir gün daha yaşaması için her
şeyimizi feda ederiz değil mi? Bugün ülkemizde binlerce insanımız organ nakli
bekliyor fakat organ bağışı yaygın olmadığı için bulamıyor. Bunu
değiştirebiliriz. Organ nakli bekleyen gözü yaşlı insanlarımıza umut olabilir,
organlarımızı bağışlayarak hayatlarını kurtarabiliriz. (CHP sıralarından
alkışlar) 
Milletimize
birçok konuda öncülük eden Meclisimiz, bu hayati konuya da öncülük edebilir. Bir
hayatı kurtarmanın bütün insanlığı kurtarmak olduğunu bilen bizler kendimize
şunu sormalıyız: Umutla bekleyen insanlarımıza can olmak varken, onca insanımız
organ nakli beklerken biz sağlıklı organlarımızı nasıl olur da toprağa gömeriz?

Ben,
buradan, tüm organlarımı bağışladığımı açıklıyorum ve tüm milletvekili
arkadaşlarımı ve milletimizi hayat kurtarmaya, organlarını bağışlamaya davet
ediyorum.
Teşekkür
ediyorum. (CHP sıralarından alkışlar) 
BAŞKAN
– Sayın Özkan…
14.- Mersin Milletvekili Hacı Özkan’ın, daha yeşil bir Türkiye için
“Geleceğe Nefes Ol” kampanyasına destek verilmesi gerektiğine ilişkin
açıklaması
HACI
ÖZKAN (Mersin) – Teşekkürler Sayın Başkan.
Türkiye’de
ağaç ve orman sevgisini geliştirmek, toplumun çevreye olan duyarlılıklarına
katkı sağlamak, özellikle son aylarda çıkan orman yangınları sonucu zarar gören
alanların yeniden ağaçlandırılması ve çevre konusunda farkındalığı artırmak
amacıyla 81 ilde eş zamanlı olarak öğrencilerden askerî birliklere, sivil
toplum örgütlerinden kamu kurum ve kuruluşlarına, esnafından işçisine, kısacası
yediden yetmişe toplumun tüm kesimlerinden katılacak vatandaşlarımızın
katkılarıyla 11 Kasımda ülke genelinde 11 milyon adet fidanı toprakla
buluşturacağız. Daha yeşil bir Türkiye için “Geleceğe Nefes Ol” kampanyasına
destek verelim. 
Tarım
ve Orman Bakanlığımız başta olmak üzere bu etkinliğin gerçekleştirilmesinde
emeği geçenlere teşekkür ediyor, hayırlı kandiller diliyor, Genel Kurulu
saygıyla selamlıyorum. 
BAŞKAN
– Sayın Kayışoğlu…
15.- Bursa Milletvekili Nurhayat Altaca Kayışoğlu’nun, şehit anaları
sehven yargılandığına, Atatürk Koşusu sehven duyurulup çocuklar engellendiğine
göre o koltuklarda da sehven mi oturulduğunu öğrenmek istediğine ilişkin
açıklaması
NURHAYAT
ALTACA KAYIŞOĞLU (Bursa) – Teşekkür ediyorum Sayın Başkan. 
Bugün
Pakize annenin duruşmasında Erdoğan’ın avukatı “Katılma dilekçesini sehven
vermişiz.” diyerek şikâyetinden vazgeçti ve milletin vicdanında zaten suçlu
olmayan Pakize Akbaba beraat etti. Ne tesadüftür ki yine bugün Bursa Osmangazi
İlçe Millî Eğitim Müdürü, on üç yıldır Atletizm Federasyonuyla düzenlenen ve
her yıl okullara duyuru için bildirdiği koşuyu bu yıl “10 Kasım Atatürk’ü Anma
Koşusu” olduğu için son dakika okullara yazı yazarak ilk duyuruyu sehven
yaptığını bildirip koşuya hazırlanan çocukları hayal kırıklıklarıyla evlerine
gönderdi. Soruyorum: Her işi sehven yaptığınıza göre, şehit analarını sehven
yargıladığınıza göre, Atatürk Koşusu’nu sehven duyurup çocukları son anda
sehven engellediğinize göre o koltuklarda da sehven mi oturuyorsunuz? (CHP
sıralarından alkışlar) 
BAŞKAN
– Sayın Kılavuz…
16.- Mersin Milletvekili Olcay Kılavuz’un, Mevlit Kandili’nin Türk İslam
âlemine hayırlar getirmesini niyaz ettiğine, 15 Temmuz darbesine iştirak eden
herkesin mahkeme önünde hesap vermesi, suçlu ile suçsuzun birbirinden
ayrılması, askerî okulların kapatılması sonucu mağdur olan öğrencilerin
durumlarının yeniden gözden geçirilmesi gerektiğine ilişkin açıklaması
OLCAY
KILAVUZ (Mersin) – Sayın Başkan, değerli milletvekilleri; yarın idrak edeceğimiz
Mevlit Kandili’nin Türk İslam âlemine hayırlar getirmesini niyaz ediyorum. 
15
Temmuz hain darbe girişimi sonrasında 669 sayılı KHK’yle askerî okullarından
çıkarılan, masumiyetleri anlaşıldığı hâlde haklarına kavuşamayan askerî
öğrencilerin ve ailelerin feryatları ortadayken Ergenekon, Balyoz gibi
davalarda birçok değerli ismi hedef gösteren, toprağın bile kabul etmeyeceği
Nazlı Ilıcak, Mehmet ve Ahmet Altan gibi hain FETÖ’cülerin dışarıda olması
millî vicdanları sızlatmaktadır, şehitlerimizin, gazilerimizin ve milletimizin
ahı alınmaktadır. Darbeye iştirak eden herkesin mahkemeler önünde hesap vermesi
en büyük beklentimizdir. Ancak suçlu ile suçsuzun birbirinden ayrılması da
hukukun temelidir. Askerî okulların kapatılması sonucu mağduriyet yaşayan KHK’li
askerî öğrencilerin durumları yeniden gözden geçirilmelidir.
BAŞKAN
– Sayın Başevirgen…
17.- Manisa Milletvekili Bekir Başevirgen’in, Türkiye'nin 6’ncı büyük
ilçesi Turgutlu’da araç muayene istasyonu kurulabilmesi için Ulaştırma
Bakanlığının harekete geçmesini talep ettiklerine ilişkin açıklaması
BEKİR
BAŞEVİRGEN (Manisa) – Teşekkür ederim Sayın Başkanım.
Turgutlu
Trafik Şube Müdürlüğü verilerine göre 1 Ekim 2019 tarihi itibarıyla ilçemizde
64 bin motorlu taşıt bulunduğu tespit edilmiştir. Turgutlu’da TÜVTÜRK araç
muayene istasyonu bulunmadığından vatandaşlarımız araç muayeneleri için Manisa
merkez ve Salihli ilçelerimize gitmek zorunda kalmaktadır. Bu durum hem
vatandaşımızın zaman kaybetmesine hem gidilen şubelerde yoğunluk olmasına hem
de verilen hizmet kalitesinden azalma yaşanmasına neden olmaktadır. İlçemizde
ticari ya da hususi maksatla taşımacılık yapan otomobil, kamyon, otobüs gibi
araçların akaryakıta gelen yüksek zamlardan sonra neredeyse bütün günlerini
çevre istasyonlara giderek harcamaları, yüksek oranda maddi kayıp ve zaman
kaybı yaşatmaktadır. 190 bin nüfusla Türkiye'nin 6’ncı büyük ilçesi olan
Turgutlu’da bir TÜVTÜRK araç muayene istasyonu kurulması zorunlu hâle
gelmiştir. Turgutlu Şoförler ve Otomobilciler Esnaf Odamız ve Turgutlu halkı olarak
Ulaştırma Bakanlığının bir an önce bu konuyla ilgili olarak harekete geçmesini
talep ediyoruz.
BAŞKAN
– Sayın Filiz…
18.- Gaziantep Milletvekili İmam Hüseyin Filiz’in, Gaziantep ili Araban
ilçesi ekonomisinin itici gücü olacağı düşünülen Çat Boğazı Barajı Projesi’nin
tamamlanması gerektiğine ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan.
Seçim
bölgem Gaziantep’in Araban ilçesinde vatandaşlarımız ilçenin ekonomisinin itici
gücü olacağını düşündükleri Çat Boğazı Barajı Projesi’nin tamamlanmasını ve
inşaat çalışmalarının bir an önce başlamasını istiyor. Araban ilçesinde tek
gelir kaynaklarının tarım olduğunu dile getiren vatandaşlar Türkiye'nin en
kaliteli makarnalık sert buğdayını, sarımsağını, karpuzunu ve kavununu ürettiklerini
belirterek bu üretimlerin sağlıklı bir şekilde devam edebilmesi için bölgenin
sulu tarıma kavuşturulması çağrısında bulunmaktadır. Çat Boğazı mevkisine
yapılması planlanan barajın bir an önce inşaatına başlanarak hayata
geçirilmesi, Araban Ovası’nda kuru tarım yapılan 137.280 dönüm arazinin
sulanmasını ve yılda 2 ürün alınmasını sağlayarak çiftçimize ve yöre insanına
nefes aldıracaktır. 
Tarım
ve Orman Bakanlığı ve Devlet Su İşleri Genel Müdürlüğüne duyuruyor, Genel
Kurulu saygılarımla selamlıyorum.
BAŞKAN
– Sayın Bakırlıoğlu…
19.- Manisa Milletvekili Ahmet Vehbi Bakırlıoğlu’nun, Soma maden
işçilerinin eylemlerinin olumlu sonuç verdiğine ve verilen sözlerin takipçisi
olacaklarına ilişkin açıklaması
AHMET
VEHBİ BAKIRLIOĞLU (Manisa) – Teşekkür ederim Sayın Başkan.
Soma
maden faciasından sonra işten atılan madencilerimiz otuz üç gün boyunca
sürdürdükleri eylemlerine dün son verdiler. Beş yıl boyunca tazminatlarını
alamayan işçilerin Bakanlıkla yaptıkları son görüşmeden mutabakat çıktı. Buna
göre Eynez Ocağı’nda çalışıyorken işten çıkarılan ve bugüne kadar
tazminatlarını alamayan işçilere alacakları TKİ tarafından faiziyle birlikte,
en geç şubat ayına kadar ödenecek. Ayrıca, Işıklar, Atabacası gibi redevansla
işletilen ocaklardan alacağı olan madencilerle ilgili gereken yasal düzenleme
en kısa sürede hazırlanacak. 
Ben,
öncelikle, otuz üç gün boyunca zor şartlarda kararlılıkla eylem yapan
işçilerimizi bu onurlu mücadelelerinden dolayı kutluyorum. Ayrıca, bu sürece
katkı veren tüm milletvekillerimize ve Bakanlık çalışanlarına teşekkür ediyor,
verilen sözlerin ve konunun sonuna kadar takipçisi olacağımızı belirtiyorum.
Genel
Kurulu saygıyla selamlarım. (CHP sıralarından alkışlar) 
BAŞKAN
– Sayın Şimşek…
20.- Mersin Milletvekili Baki Şimşek’in, çok sayıda vatandaşın
cezaevlerinde tahliye kararını, devlet memurlarının 3600 ek göstergeyi,
primini doldurup emekli olamayan vatandaşların da en azından sağlık
hizmetlerinden faydanabilmeyi beklediğine ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan.
Sayın
Başkan, Meclisin gündemi ne olursa olsun çarşıda pazarda, köyde kentte
vatandaşın gündemi aynıdır. Yüz binlerce vatandaş cezaevlerinde tahliye
beklemektedir, şartlı ceza indiriminin acilen Meclis gündemine alınmasını
beklemektedir. 
Öğretmen,
polis, imam ve sağlık çalışanları 3600 ek gösterge beklemektedir; yalnız, bütün
devlet memurlarının da bu kapsama alınmasını beklemektedir; sadece öğretmen,
polis ve sağlık çalışanlarıyla sınırlı kalmamasını beklemektedir. Emeklilikte
yaşa takılan, primini doldurup emekli olamayan vatandaşlarımızın acilen en
azından sağlık hizmetlerinden faydalanmaları sağlanmalıdır. Çok sayıda kanser
hastası, diyabet hastası vatandaş primini doldurmasına rağmen emekli olamadığı
için sağlık hizmetlerinden de faydalanamamakta ve tedavisini yaptıramamaktadır.
Bu vatandaşlarımız için acilen bir orta yol bulunmalı, bu sorun kökten
çözülmelidir.
Teşekkür
ediyor, saygılar sunuyorum.
BAŞKAN
– Son olarak, Sayın Tutdere…
21.- Adıyaman Milletvekili Abdurrahman Tutdere’nin, tarım kredi
kooperatiflerinin çiftçiye verdikleri kredilerin tarımsal kredi statüsünde
değerlendirilmesi ve kooperatiflere borcu olan çiftçilerin korunması
gerektiğine ilişkin açıklaması
ABDURRAHMAN
TUTDERE (Adıyaman) – Teşekkür ederim Sayın Başkanım. 
İşsizlik
ve yoksulluk nedeniyle toplu intiharların yaşandığı ülkemizde çiftçilerimiz ve
tarım sektöründe çalışan milyonlarca kişi de zor günler geçirmektedir.
Ülkemizde uygulanan yanlış tarım politikaları ve krizin yanında bir de tarım
kredi kooperatiflerinin uygulamaları çiftçileri mağdur etmektedir. Tarımı
geliştirmek, üretimi artırmak için kurulan kooperatifler son günlerde çiftçinin
kâbusu olmaya başladı. Kooperatifler çiftçilere kullandırdıkları kredilerde
ticari krediler seviyesinde faiz uygulamaktadır. 
Buradan
ilgili bakanlığa ve Cumhurbaşkanlığına çağrıda bulunuyorum: Tarım kredi
kooperatiflerinin çiftçiye verdikleri kredilerin tarımsal kredi statüsünde
değerlendirilmesi için gelin hep birlikte bir çalışma yapalım, kooperatiflere
borcu olan çiftçilerimizi koruyalım. 
Teşekkür
ediyorum.
BAŞKAN
– Değerli milletvekilleri, şimdi değerli grup başkan vekillerimizin söz
taleplerini karşılayacağım.
İlk
söz İYİ PARTİ Grubu adına Grup Başkan Vekili Sayın Türkkan’da.
22.- Kocaeli Milletvekili Lütfü Türkkan’ın, geçirdiği trafik kazası
sonucu hayatını kaybeden İYİ PARTİ Yozgat İl Başkanı Seyfi Bayrak ile Yozgat İl
Başkan Yardımcısı Ahmet Şükrü Karabacak’a Allah’tan rahmet dilediğine,
Cumhurbaşkanına hakaretten yargılanan şehit annesi Pakize Akbaba’nın beraat
ettiğine, 29 Ekim Cumhuriyet Bayramı kutlamalarında öğrencileriyle birlikte
Türk bayrağıyla yaptığı gösteri sebebiyle hedef gösterilen öğretmen Seçil
Yıldız’ın koruma altına alınması, polis, öğretmen, hemşire ve din
görevlilerimize verilen 3600 ek gösterge sözünün yerine getirilmesi, EYT sorunu
ile atanamayan öğretmenlerin sorunlarına çözüm bulunması gerektiğine,
Cumhurbaşkanı Recep Tayyip Erdoğan’ın 15 Kasımda ABD Başkanı Donald Trump’la
yapacağı görüşmenin ülkemiz için hayırlara vesile olmasını Cenab-ı Allah’tan
niyaz ettiğine ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; dün sizlerle
paylaşmıştım, geçirdikleri bir trafik kazası sonucu Yozgat İl Başkanımız Seyfi
Bayrak kardeşimizi olay yerinde, kaza anında ağır yaralanan Yozgat il yöneticimiz
Ahmet Şükrü Karabacak kardeşimizi de daha sonra kaybettik. Bugün toprağa
verdiğimiz kardeşlerimize Cenab-ı Allah’tan rahmet diliyorum; ailelerine,
sevenlerine, yol arkadaşlarımıza sabrıcemil niyaz ediyorum; ruhları şad,
mekânları cennet olsun. Aynı kazada yaralanan arkadaşlarımıza da Allah’tan acil
şifalar diliyorum. 
2017
yılında davet edildiği bir toplantıda yaptığı konuşma nedeniyle, dört yıl hapis
istemiyle hakkında dava açılan Şehit Anaları Derneği Başkanı Pakize Akbaba’nın
ilk duruşması bugün Ankara Adliyesinde yapıldı. Sayın Genel Başkanımız Meral
Akşener ve milletvekili arkadaşlarımız da bugün Pakize anayla beraber Ankara
Adliyesindeydiler. Atatürk’e hakaret edenlerin yargılanmak bir yana âdeta
taltif edildiği, itibar gördüğü günümüz Türkiyesinde yargıçlar şehit annesini
yargılıyorlar. 5. Asliye Ceza Mahkemesinde görülen davada, bugün Sayın
Cumhurbaşkanının şikâyet dilekçesini geri almasıyla Pakize Akbaba’nın davası da
beraatle sonuçlanmış oldu. Genç yaştaki aslan gibi evladını vatan ve bayrak
uğruna güneydoğuda şehit vermiş bir anne için verilen bu kararın bizi oldukça
mutlu ettiğini ifade etmek istiyorum. Biraz empati yapmanızı istiyorum. Bizim
aramızda şehit anası bir milletvekili arkadaşımız daha var, Oya Eronat. Oya
Eronat’ın yarın öbür gün bir mahkemede böyle bir şekilde…
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Türkkan.
LÜTFÜ
TÜRKKAN (Kocaeli) – …sanık sandalyesinde oturması bizim vicdanlarımızı çok
rahatsız eder. Biliniz ki öyle bir şey olduğu anda biz Oya Eronat’ın arkasında
heykel gibi dikiliriz kıpırdamadan Allah’ın izniyle.
Ana
sınıfı öğretmeni Seçil Yıldız Şırnak’ın İdil ilçesinde 29 Ekim Cumhuriyet
Bayramı kutlamalarında öğrencileriyle birlikte Türk Bayraklı bir gösteri
yapıyor. Bunun için de sosyal medyada kendini gazeteci diye tanıtan kripto
terör örgütü mensupları tarafından linç ediliyor, hedef gösteriliyor. Seçil
öğretmen Türk kadınının, Türk öğretmeninin bayraklaştırılmış hâlidir. Çocuklara
bayrak taşıttı diye bu kadar açıktan tehdit edilirken Hükûmetimiz güneydoğuda
cesurca vatan görevi yapan bu öğretmenlerimizi mutlaka koruma altına almalıdır.
Daha önce şehit verdiğimiz öğretmenlerimiz var, canlarımız var.
(Mikrofon
otomatik cihaz tarafından kapatıldı)
BAŞKAN
– Devam edin, tamamlayalım.
LÜTFÜ
TÜRKKAN (Kocaeli) - Onların kayıpları yüreğimizi fazlasıyla yakmıştır. Bizim
hain PKK terörüne verecek yeni bir cana daha tahammülümüz yoktur.
AK
PARTİ, seçim beyannamesinde polis, öğretmen, hemşire ve din görevlilerimize ek
gösterge imkânı vereceğini açıklamıştı, bunu bütün partiler seçim
beyannamelerine koymuşlardı. Seçimin üzerinden on yedi ay geçti ama bu konuyla
ilgili en ufak bir adım dahi atılmadı. Oysa on yedi aylık süre iktidar olan bir
partinin 3600 ek göstergeyi çıkarması için fazlaca mümkün bir zamandır. Oy
isterken hepimizin ağzından çıkan bu sözler iktidar olunca unutuluyorsa bunun
adı vatandaş kandırmaktır. Süreci daha fazla uzatmayın, Meclise gelecek ilk
torba yasaya 3600 ek göstergeyi koyun, bunu yasalaştıralım. Sözlerimizi
tutalım, memurları da rahatlatalım.
(Mikrofon
otomatik cihaz tarafından kapatıldı)
BAŞKAN
– Tamamlayalım.
LÜTFÜ
TÜRKKAN (Kocaeli) – Sayın Başkan, bugün yoracağım sizi, kusura bakmayın.
Aynı
şekilde, emeklilikte yaşa takılanlar konusu var. Emeklilikte yaşa takılanların
yakarışları da çığ gibi büyümeye devam ediyor. Milyonlarca vatandaşımızı
ilgilendiriyor bu emeklilikte yaşa takılanlar konusu. Bunun da bir an önce
Meclise getirilmesi ve insanların haklarının iade edilmesi gerekiyor. 
Biz
İYİ PARTİ olarak milletimizin menfaatine olan her şeye destek vermeye ve
verdiğimiz sözlerin, verdiğiniz sözlerin takipçisi olmaya yılmadan devam
edeceğiz. 
Geçtiğimiz
günlerde Millî Eğitim Bakanı Sayın Selçuk öğretmenler için tasarlanan beyaz
önlükleri tanıttı. Sayın Selçuk’un eğitim camiasından gelmesi öğretmenlerin
sorunlarına, öğrencilerin sorunlarına çok güzel çözümler bulacağı konusunda
bizleri ciddi anlamda umutlandırmıştı ama Bakanlık koltuğuna oturduğundan kısa
bir süre sonra baktık ki Sayın Selçuk da devrin adamı olmuş, bu konuda yapılacak
olumlu hiçbir adımı atmamaya devam etmiştir, bula bula en sonunda eğitimde
devrim olarak beyaz önlüğü bulmuştur.
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Türkkan.
LÜTFÜ
TÜRKKAN (Kocaeli) – Ya, Türkiye 21’inci yüzyılda OECD ülkeleri arasında
eğitimde son sıralarda bulunurken Sayın Ziya Selçuk’un eğitimde devrim diye
bulduğu beyaz önlük devrim değil, olsa olsa makamda oturmanın yolunu aramaktır,
vakit geçirmektir, beyhude zaman harcamaktır. Oysa sayıları yarım milyona
ulaşan atanamayan öğretmenler var, sözleşmeli öğretmenlerin sorunları var,
bunlarla uğraşmak yerine beyaz önlüğe sıra geldiyse eğitimin vay hâline.
Sayın
Cumhurbaşkanının Amerika seyahati var 13 Kasımda, “Gidecek mi, gitmeyecek mi?”
diye ciddi anlamda kamuoyunda tartışılmaya başlanmıştı. Sayın Cumhurbaşkanı dün
Trump’la yaptığı görüşme sonrasında Amerika’ya gitmeye karar vermiştir. Bu
seyahatin ülkemiz için hayırlara vesile olmasını Cenab-ı Allah’tan niyaz
ediyorum.
(Mikrofon
otomatik cihaz tarafından kapatıldı)
BAŞKAN
– Tamamlayalım.
LÜTFÜ
TÜRKKAN (Kocaeli) – Ama soykırım tasarısının Meclisten geçmesinden sonra,
ekonomik ve Sayın Cumhurbaşkanına yönelik yaptırımların akabinde bu seyahatin
olması bizi bir anlamda tedirgin de etmektedir. Sayın Cumhurbaşkanına tehdit
manasında çıkarılan bu tasarıların Sayın Cumhurbaşkanının önüne uzatılması
hâlinde Cumhurbaşkanından birer taviz istenmesi durumunda biliniz ki Türk
milleti Sayın Cumhurbaşkanının arkasında olacaktır. Bu tavizi vermeden -asla ve
kata- uzatılan bu tehdit kararlarının masadan muhatabına iade edilmesini Sayın
Cumhurbaşkanımızdan talep ediyoruz. Zira, orada verilecek her taviz Türkiye
Cumhuriyeti devletinin yüz yılını götürebilecek bir taviz olacaktır. Bu konuda,
Sayın Cumhurbaşkanının kendisinden talep edilen bu tavizler noktasında dik
durmasını özellikle salık vermek istiyoruz. 
Teşekkür
ediyorum Sayın Başkan.
BAŞKAN
– Söz sırası Milliyetçi Hareket Partisi Grubu adına Grup Başkan Vekili Sayın
Bülbül’de.
23.- Sakarya Milletvekili Muhammed Levent Bülbül’ün, Aksaray ili
Mehmetçik İlkokulunda eğitim gören otizmli çocukların yaşadığı talihsiz olayla
ilgili soruşturmanın başlatıldığına ve konunun takipçisi olacaklarına, adli
kolluk görevlilerinin yararlandığı ekonomik ve sosyal haklardan mahrum olan
orman muhafaza memurlarının emniyet hizmetleri sınıfına dâhil edilmeleri
hâlinde mağduriyetlerinin giderileceğine ve Milliyetçi Hareket Partisi olarak
bu konuda gereken çalışmaları başlattıklarına, 8 Kasım Cuma günü idrak edilecek
olan Mevlit Kandili’nde hayırlı duaların kabul olmasını temenni ettiğine
ilişkin açıklaması
MUHAMMED
LEVENT BÜLBÜL (Sakarya) – Teşekkür ederim Sayın Başkan.
Sayın
Başkan, değerli milletvekilleri; Aksaray Merkez Mehmetçik İlkokulunda özel
eğitim gören otizmli çocuklar okul çıkışında yuhalanmış ve okul içerisinde ufak
çaplı arbede meydana gelmiştir. Otizm, bir hastalık değil rehabilite edilebilen
bir davranış bozukluğudur. Türkiye’de şu anda çok basit testlerle tespit
edilebilen bu vakalar, doğru rehabilitasyon programlarıyla tedavi edilebilmekte
ve evlatlarımız hayata adapte olabilmektedirler. Aksaray’da yaşanan bu talihsiz
olayla alakalı Millî Eğitim Müdürlüğümüz, Valilik ve Millî Eğitim Bakanlığı
incelemeleri başlatmıştır. Soruşturmanın tüm detaylarıyla, derinlemesine
yapılması en büyük arzumuzdur. Konunun bu noktada takipçisi olacağımızı buradan
bildirmek istiyorum.
Sayın
Başkan, orman muhafaza memurları, Tarım ve Orman Bakanlığı bünyesinde 657
sayılı Devlet Memurları Kanunu kapsamında koruma, sınırlandırma ve yangınla
mücadele görevinin yanında Tarım ve Orman Bakanlığı iç çalışma sistematiğinde
tanımlanmamış pek çok görevde, mesai mevhumu olmadan 7/24 esasıyla çalışan
cefakâr devlet memurlarıdır. Ormanlarımızın yasa dışı faaliyetlerden korunması,
işletilmesi ve her türlü muhafazasından sorumlu olup en zor arazi şartlarında
ve her türlü tehlikeye karşı cansiparane görev yapmaktadırlar. Gerek orman
yangınlarıyla mücadele gerekse kaçakçılık ve diğer kanun dışı girişimleri
önleme adına bugüne kadar orman muhafaza memurları onlarca şehit vermişlerdir.
6831 sayılı Orman Kanunu’nun 77’nci maddesi gereğince silah taşımaya yetkili
orman muhafaza memurları, Ceza Muhakemeleri Kanunu’nun 164’üncü maddesi
gereğince de adli kolluk görevlisi olarak tanımlanmaktadırlar. 
(Mikrofon
otomatik cihaz tarafından kapatıldı)
BAŞKAN
– Devam edelim. 
MUHAMMED
LEVENT BÜLBÜL (Sakarya) – Ancak, çalışma ortamı ve şartlar gereği adli kolluk
görevi verilen orman muhafaza memurları, diğer adli kolluk hizmetlilerinin
yararlandığı ekonomik ve sosyal haklardan mahrumdurlar. Bu emekçilerimizin
çalışma şartları ve mesai saatleri dikkate alındığında 657 sayılı Devlet
Memurları Kanunu’nun 36’ncı maddesinin yedinci fıkrası gereğince emniyet
hizmetleri sınıfına dâhil edilmesi hem ekonomik hem de sosyal açıdan
sıkıntıları giderecektir. 
Milliyetçi
Hareket Partisi olarak orman muhafaza memurlarımızın sıkıntılarının çözümü
noktasında takipçisi olduğumuzu ve bu konunun bir an önce çözülmesi için
gereken çalışmaları başlatmış olduğumuzu söylemek istiyorum. 
(Mikrofon
otomatik cihaz tarafından kapatıldı) 
BAŞKAN
– Devam edelim. 
MUHAMMED
LEVENT BÜLBÜL (Sakarya) – Sayın Başkan, 8 Kasım Cuma günü yani yarın Mevlit
Kandili’ni idrak edeceğiz. Dünyaya güzel ahlakı tamamlamak üzere gönderilmiş
olan Peygamber Efendimiz (SAV)’ın dünyayı şereflendirdiği bu günde edilen bütün
hayırlı duaların, niyazların kabul olmasını temenni ediyor, bütün insanlığın
onun ahlakıyla ahlaklanmasını diliyorum. 
Saygılar
sunarım. 
BAŞKAN
– Söz sırası Halkların Demokratik Partisi Grubu adına Grup Başkan Vekili Sayın
Oluç’a aittir. 
Buyurun.

24.- İstanbul Milletvekili Hakkı Saruhan Oluç’un, İstanbul ili Fatih
ilçesinde cereyan eden 4 kardeşin toplu intihar olayının ülkede yoksulluğun,
işsizliğin geldiği noktayı gösterdiğine, Aksaray ili Mehmetçik İlkokulunda
eğitim gören otizmli çocukların yaşadığı talihsiz olayın organize olup
olmadığının, okul yönetiminin buna dâhil olup olmadığının ortaya çıkarılması
gerektiğine, her çocuğun olduğu gibi otizmli bireylerin de eğitim alma hakkının
anayasal bir hak olduğuna ve hiçbir kurum, kuruluş veya aile tarafından bu
hakkın engelenemeyeceğine, Cumhurbaşkanı Recep Tayyip Erdoğan’ın cezaevindeki
IŞİD’li sayısına dair paylaştığı rakamlara, Plan ve Bütçe Komisyonunda Bütçe
Kanunu Teklifi üzerinde yapılan görüşmelerde konuşma yapan Batman Milletvekili
Necdet İpekyüz’ün sözlerinin sansürlendiğine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan. 
Sayın
vekiller, dün de biraz üzerinde durdu değişik partilerden vekiller, Fatih’te 4
kardeşin intihar etmesinden söz etmek istiyorum. On beş yıldır aynı evde
oturdukları söylenen, yaşları 45 ile 60 arasında değişen 4 kardeş maalesef
intihar etti. Çok elim bir durumla karşı karşıyayız. Ve ortaya çıktı ki ölü
bulunan 4 kardeşin bakkaldaki veresiye defterinde 2.260 lira borçları varmış,
bir de 607 lira elektrik borçları varmış ve üstelik de evi geçindiren, işi olan
tek kardeşin de maaşına haciz konulmuş. 
Yine
-yani hakikaten insan söylerken bile sıkıntı duyuyor- BEDAŞ yani elektrik
şirketi ekipleri geliyor, olay yeri inceleme ekiplerinin hemen ardından 607
liralık elektrik faturasının iki aydır ödenmediği gerekçesiyle elektriği
kesiyor. Son derece vahim bir tabloyla karşı karşıyayız ve Fatih’te 4 kardeşin
geçinemedikleri için intihar etmesi bu ülkede yoksulluğun ve işsizliğin geldiği
korkunç noktayı göstermektedir. 2 emekçinin bulunduğu bir ailedir ve özellikle
dar gelirlilerin, emekçilerin, işçilerin, işsizlerin ne tür sorunlarla, nasıl
bir ruh hâli içinde bulunduğunu gösteren çok vahim bir tabloyla karşı
karşıyayız. İnsanların bu ülkede yaşamaya dair umudunu yitirdiğini gösteren bir
örnektir esas itibarıyla ve yani elbette ki iktidarın ekonomi politikalarına
bakmak gerekiyor bu konuları tartıştığımız zaman. Yani, dedim ya, 4 cenazenin
olduğu bir evin elektriğini “Borcu var.” diye kesmek de utanç verici bir
durumdur. Tek örnek değildir, son günlerde çok yaşanıyor bu tür örnekler.
(Mikrofon
otomatik cihaz tarafından kapatıldı) 
BAŞKAN
– Buyurun Sayın Oluç. 
HAKKI
SARUHAN OLUÇ (İstanbul) – Çocuğuna istediği kıyafeti alamadığı için intihar
eden baba örneğini yaşadık, kanun hükmünde kararnameyle sivil ölü hâline
getirilen ve intihara sürüklenen insanları yaşadık, Güvenpark’ta kendini
yakmaya çalışan bir işçiyi yaşadık. Bu sayıların ve vakaların bu kadar fazla
olması tesadüfi değil ve giderek daha sık görmeye başladığımız bu intihar
vakalarının ortak noktası -dediğim gibi- yokluk ve yoksulluktur. Bu da
iktidarın ekonomi politikalarından kaynaklanmaktadır. Buna bir kez daha işaret
etmek istiyoruz. 
İkinci
değinmek istediğim konu Aksaray’daki otizmli çocukların yuhalanmasıyla ilgili.
Bir ilkokulda otizmli çocuklarla aynı binada eğitim gören diğer çocukların
velilerinin otizmli çocukları yuhaladığına dair haberler çıktı. Daha vahim
olanı okul müdürünün de bu korkunç tepkiyi desteklediği iddia edildi. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Oluç. 
HAKKI
SARUHAN OLUÇ (İstanbul) – Bu vahim durumun organize olup olmadığı, okul
yönetiminin buna dâhil olup olmadığı acilen ortaya çıkarılmalıdır. Her çocuğun
olduğu gibi otizmli bireylerin de eğitim alma hakkı başta Anayasa olmak üzere
yasalarımızca düzenlenmiştir. Hiçbir kurum, kuruluş veya aile tarafından bu hak
engellenemez. Bu tutum insanlık açısından da çok vahim bir tabloyu ortaya
koymuştur, gerçekten, büyük bir şuursuzluk vardır. Şimdi, bunları biz
söylüyoruz, biraz sonra iktidar partisi “Valilik açıklama yaptı, böyle bir şey
yokmuş.” diyecek. Valilik, aynı açıklamasında “Konuyla ilgili gerekli inceleme
de başlatılmıştır.” diyor yani böyle bir olay yoksa niye aynı açıklamada
gerekli incelemenin başlatıldığını söylüyor; o da bilinmez bir durumdur. Bizim
talebimiz, Millî Eğitim Bakanlığı konuyla ilgili derhâl inceleme başlatmalıdır,
okul müdürünün, bu duruma dâhil olup olmadığı konusunda bir soruşturma
başlatılmalıdır.
(Mikrofon
otomatik cihaz tarafından kapatıldı) 
BAŞKAN
– Tamamlayalım. 
HAKKI
SARUHAN OLUÇ (İstanbul) - Cumhurbaşkanı Erdoğan, bugün, Macaristan ziyareti
öncesinde bir basın toplantısı yapmıştır ve IŞİD’lilere dair bazı rakamlar
paylaşmıştır, demiştir ki: “Bugüne kadar Türkiye’ye giriş yasağı konulan
DEAŞ’lıların sayısı 76 bin, sınır dışı edilenlerin sayısı 7.550,
hapishanelerimizde şu anda 1.149 militan var.” Cumhurbaşkanı Erdoğan, 10 Ekim
tarihinde bir konuşma yapmıştır -yani bundan yaklaşık yirmi küsur gün önce-
orada da “Cezaevindeki IŞİD’li sayısı 5.500.” demiştir. Şimdi, yirmi küsur gün
arayla yapılan bu iki açıklamadaki rakamların farklılığı son derece büyük bir
çelişkidir. Hangisi doğrudur yani şu anda cezaevlerinde 1.149 IŞİD’li mi
vardır, yoksa 5.500 IŞİD’li mi vardır? Bu rakamların hangisinin doğru olduğunu
gerçekten merak ediyoruz. 
(Mikrofon
otomatik cihaz tarafından kapatıldı) 
BAŞKAN
– Tamamlayalım.
HAKKI
SARUHAN OLUÇ (İstanbul) – Bu yanlış bilgileri Cumhurbaşkanına verenler
kimlerdir acaba? Bunların, bu çelişkili durumu ortaya çıkaranların da kimler
olduğunu çok merak ediyoruz. 
Son
bir noktaya kısaca değinmek istiyorum. Plan ve Bütçe Komisyonunda görüşmeler
sürüyor ve Batman Milletvekilimiz Necdet İpekyüz’ün dün başına gelmiş bir
olayla ilgili bir durumun kayıtlara geçmesi için konuşmak istiyorum. Meclis
tutanakları elimizdedir ve aynı zamanda, Meclis TV’nin verdiği video
önümüzdedir. Çok tuhaf bir şekilde Meclis tutanaklarında olan bazı cümleler
Meclis TV’nin verdiği videoda yer almamaktadır. Biz bunu sorduk, Meclis TV’deki
yetkili kişiler tam o sırada bir kaset değiştirme olayının olduğunu söylediler
fakat çok tuhaf bir şekilde, o kadar isabetli bir şekilde kesilmiş ki cümleler,
cümlenin başı kesilmiş, bir de cümlenin sonu kesilmiş.
(Mikrofon
otomatik cihaz tarafından kapatıldı) 
HAKKI
SARUHAN OLUÇ (İstanbul) – Bitiriyorum.
BAŞKAN
– Tamamlayın Sayın Oluç.
HAKKI
SARUHAN OLUÇ (İstanbul) – Yani biz bunun bir sansür adımı olduğunu düşünüyoruz.
Plan ve Bütçe Komisyonunda konuşma yapan bir vekilin konuşmasının bu şekilde
sansürlenmesinin asla kabul edilebilecek bir yanı yoktur. Dolayısıyla, bu
konuda gerekli hassasiyetin gösterilmesi gerekiyor. Bir kaset değişimiyle
alakası olmadığı kanaatindeyiz çünkü cümle de rahatsız edici bir cümledir
iktidar açısından, onun için kesilmiş olduğunu düşünüyoruz. Bunun da kayıtlara
geçmesini istiyorum.
Teşekkür
ederim. 
III.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Levent Gök’ün, Plan ve Bütçe
Komisyonunda Bütçe Kanunu Teklifi üzerinde yapılan görüşmelerde Batman
Milletvekili Necdet İpekyüz’ün yaşadıklarının dilekçeyle Meclis Başkanlığına
iletilmesi hâlinde gerekli tahkikatın yapılacağına ilişkin konuşması
BAŞKAN
– Sayın Oluç, bu konudaki talebinizi Meclis Başkanlığına bir dilekçeyle lütfen
başvurun, ben de Meclis Başkanımıza konuyu arz eder, o konuda gerekli tahkikatı
yapıp sizlere bilgi veririz.
HAKKI
SARUHAN OLUÇ (İstanbul) – Teşekkürler.
BAŞKAN
- Söz sırası Cumhuriyet Halk Partisi Grubu adına Grup Başkan Vekili Sayın Özel’de.
V.- AÇIKLAMALAR (Devam)
25.- Manisa Milletvekili Özgür Özel’in, Aksaray ili Mehmetçik
İlkokulunda eğitim gören otizmli çocukların ve ailelerinin karşılaştıkları kötü
muameleyi otizm farkındalığına dönüştürebilmek için katkı sağlayacaklarına, 7
Kasım İlhan Erdost’un ölümünün 39’uncu, 12 Eylül Anayasası’nın halkoyuna
sunulmasının 37’nci yıl dönümüne, iktidar partisinin af konusuna hassasiyetle
yaklaşması gerektiğine, Batman Milletvekili Necdet İpekyüz’ün Plan ve Bütçe
Komisyonunda yaşadıklarına yönelik TBMM Başkan Vekili Levent Gök’ün
açıklamalarından memnuniyet duyduklarına, TBMM’de 4/D statüsünde çalışan
personelin mağduriyetinin giderilmesi gerektiğine, Mevlit Kandili’ni
kutladıklarına ve bu mübarek günde “Bu toplum nereden geldi nereye gidiyor, biz
kimiz, hangi değerlerimiz aşındı, gelir adaletsizliğine nasıl sessiz
kalıyoruz?” sorularına Meclisin tüm üyelerinin cevap aramasının en faydalı
ibadet olacağına ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan. 
Öncelikle,
Aksaray’da otizmli çocuklara yapılan ve hepimizi üzen, utandıran muameleye
değinerek başlamak isterim. Tabii, bütün Aksaray halkını, Aksaraylıları töhmet
altında bırakmak doğru olmaz ancak yurdun neresinde, dünyanın neresinde olursa
olsun böylesine aşağılık bir davranışın tasvip edilmesi mümkün değildir. Bu
konudaki soruşturmayı yakından takip edeceğimizi, konuyla ilgili Meclisin
kurmuş olduğu komisyonda görevlendirdiğimiz arkadaşların meseleyi yakından
takip ettiklerini ve otizmli çocukların ve ailelerinin karşılaştıkları bu kötü
muameleyi, onların yaşadıkları sorunların farkındalığına dönüşebilecek bir
imkâna çevirmek için bir toplumsal duyarlılığın yaratılmasına katkı
sağlayacağımızı açıkça ifade etmek isterim. 
Bugün
7 Kasım, İlhan Erdost’un ölümünün yıl dönümü. 12 Eylül faşist darbesinin
gerçekleşmesinden elli beş gün sonra Onur Yayınlarının ve İlkyaz Basımevinin
sahibi İlhan Erdost kardeşi Muzaffer Erdost’la birlikte gözaltına alındı. Mamak
Cezaevinde A Bloktan C Bloka götürüleceği 200 metrelik mesafede yirmi beş otuz
dakika araç içinde tutuldu, dövüldü ve koğuşuna konulduktan sonra da hayatını
kaybetti. Buradan kendisini bir kez daha saygıyla, rahmetle anıyoruz. O günden
bugüne o personelin yargılanması ve ceza alması mümkün olmamıştı. Bu cezasızlık
kültürü 12 Eylül döneminden sonra yerleşti ve hâlen daha, maalesef, on yedi
yıllık AKP iktidarında da devam etmektedir. 
Ne
acı bir tesadüftür ki aynı zamanda 7 Kasım, 12 Eylül faşist darbesinin
dayattığı Anayasa’nın halk oylamasının da yıl dönümüdür. 
(Mikrofon
otomatik cihaz tarafından kapatıldı) 
BAŞKAN
– Devam edelim.
ÖZGÜR
ÖZEL (Manisa) – 7 Kasım 1982 günü yapılan halk oylamasında yüzde 91,3 “evet”
oyu almıştır 12 Eylül Anayasası. Bugün, o Anayasa’ya “Evet.” diyen hemen hemen
hiç kimse o Anayasa’yı ve verdiği “evet” oyunu savunamamaktadır. Rejime
kasteden Anayasa değişikliğiyle 16 Nisanda, yüzde 91,3’le değil yüzde 50’nin
biraz üzerinde bir oyla ve halkı, olağanüstü hâl koşullarında, referandumun
öncesinde, sırasında ve sonrasındaki olanca hukuksuzlukla ve çok küçük bir
farkla verilen “evet”i, bu kararı milletin verdiği… “O yüzden partili
Cumhurbaşkanlığına devam, o yüzden bakansız Meclise devam, o yüzden hesap
sorulamayan milletin değil sarayın bakanlarına devam.” diyenler, emin olun,
nasıl 12 Eylül Anayasası yüzde 91,3’le “evet” oyu almışsa ama bugün kimse
savunamıyorsa…
(Mikrofon
otomatik cihaz tarafından kapatıldı) 
BAŞKAN
– Devam edelim.
ÖZGÜR
ÖZEL (Manisa) – …16 Nisanın rejime kasteden Anayasa değişikliğini -ki bugün
yapılan anketler, yüzde 70’le partili Cumhurbaşkanlığına milletimizin artık
“Hayır.” dediğini ortaya koymaktadır- ilerleyen günlerde hiç kimse bunu
savunamayacaktır. 
Sayın
Başkan, Cumhurbaşkanlığı Sözcüsü İbrahim Kalın’ın pazartesi günü yaptığı
toplantıdan anlıyoruz ki büyük bir beklenti hâline dönüşmüş olan af ya da yargı
indirimi ya da infaz düzenlemesiyle ilgili çalışmalar ikinci yargı paketinde de
yer almayacak. Oysa yargı paketleri, önce 24 Haziran seçimlerinin istismar
konusu yapılmış -af beklentisi- sonra 23 Haziranda İstanbul’un -hukuksuzca ve Anayasa’ya
aykırı şekilde- tekrarlanan seçiminde de bir beklenti olarak istismar
edilmiştir. Bugüne gelindiğinde o yargı paketindeki af beklentisi birincide
olduğu gibi ikincide de boşa çıkmaktadır. 
(Mikrofon
otomatik cihaz tarafından kapatıldı) 
BAŞKAN
– Tamamlayalım. 
ÖZGÜR
ÖZEL (Manisa) – Af konusu bir toplumsal mutabakat meselesidir. Bunun aranması
gerekirken, yetmiş beş gün Meclisi tatile sokup, nereye gidiyorsunuz dememize
rağmen buradan ayrılıp gidenler yetmiş beş günü de boşa geçirmişler. Meclis
açıldığından beri bugüne kadar, bu otuz beş, otuz altı günlük sürede de
toplumun önüne somut hiçbir şey koymamışlardır. “Biz yaptık oldu.” diye infaz
değişikliği olmaz, af beklentisi bir toplumsal mutabakattır. Suçtan zarar
görenin de düşünülmesi, suç işleyenlerin, şu anda içeride olanların ve kader
kurbanlarının ailelerinin de düşünülmesi gerekir. Bu konuya iktidar partisinin
hassasiyetle yaklaşması, yarattığı bu beklentiyi boşa çıkarmanın vicdan
muhasebesini de yapması gerekmektedir. 
Sayın
Başkan, Türkiye Büyük Millet Meclisinde, sizin yönettiğiniz bir oturumda dile
getirmek çok uygun olacak; biraz önce Plan ve Bütçede yaşananları takip
edeceğinizi söyledik, o konuyu tekraren dile getirmiyorum. 
(Mikrofon
otomatik cihaz tarafından kapatıldı) 
BAŞKAN
– Devam edelim. 
Tamamlayalım.

ÖZGÜR
ÖZEL (Manisa) – Yapmış olduğunuz açıklamadan da memnuniyet duyuyoruz.
Ancak
Türkiye Büyük Millet Meclisinde 4/D’li personeller var ve bunların sorunları
var. TBMM’de farklı statüde çalışan personelin sorunları TBMM’de çalışırken
taşerondan 4/D statüsüne geçirildikleri için oluyor. Ciddi problemler var, en
başta ücret adaletsizliği var. Türkiye Büyük Millet Meclisi Başkanı Mustafa
Şentop bu yönde çözüm için çalışma yaptıklarını söylemiştir. Geçen bunca zamana
rağmen hiçbir iyileşme olmamıştır. 4/D’li personeller, aynı işi yaptıkları
kadrolu personelin neredeyse üçte 1’i kadar maaş almakta, 4/B’li personelin
neredeyse yarısı kadar ücret almakta, daha yüksek fiyatlara yemek yemekte ve
kıyafet parası gibi ödemeleri alamamaktadırlar. Mağduriyet ve eşitsizliğin
yanında ayrıca sorun sanki kendilerindeymiş gibi onlardan kurtulmak için
amirleri tarafından mobbinge uğramaktadırlar. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen. 
ÖZGÜR
ÖZEL (Manisa) – Biz 4/D’li personele Meclis Başkanının nasıl bir çözüm
üreteceğinin takipçisiyiz. Onu da sizin demokrat, adil yaklaşımınızla takip
edeceğinize ve bu sorunu en kısa zamanda çözüme kavuşturacağınıza inanıyoruz
Sayın Başkan. 
Son
olarak, yarın İslam âleminin Mevlit Kandili. Kandili şimdiden kutluyoruz.
Mevlit “doğum zamanı” demek. Her peygamberin ümmeti peygamberinin doğum gününü
kutlar. İslamiyet açısından da bu son derece önemli bir gecedir. Bu gece için
din adamları, bu gecenin nasıl geçirilmesi gerektiğini soranlara elbette Kur'an
okunmasını, elbette bol bol ibadet edilmesini, eksik namazların tamamlanmasını
salık verirler ve bu geceye ilişkin en önemli tavsiyelerden, önerilerden bir
tanesi de bu gecede tefekkür etmektir. 
BAŞKAN
– Tamamlayın Sayın Özel. 
ÖZGÜR
ÖZEL (Manisa) – Bu gecede elbette Kur'an okumak, elbette namaz kılmak, her
türlü ibadeti yapmak, küskünleri barıştırmak ve yapılabilecek en iyi şeyleri
yapmak ve hissetmek önemlidir. İslam âlimleri der ki: “Bu gecedeki en iyi
ibadetlerden biri de tefekkürdür.” Tefekkür “Ben kimim, nereden geldim, nereye
gidiyorum?” sorularına cevap aranmasıdır. Bu aranacaksa bugün Aksaray’da
yaşananları, dün konuştuğumuz, hepimizin vicdanını yaralayan 4 kardeşin
siyanürle intiharını, bu kardeşlerin açlığını, yokluğunu, sefaletini,
ölümlerinden iki saat sonra borçtan dolayı elektriklerinin kesilmesini,
yoksulluk içinde kıvranıp, bu acıya dayanamayıp, 4 kardeşin toplu hâlde
intiharını düşünüp bu Meclis “Bu toplum nereden geldi, nereye gidiyor? Biz
kimiz? Hangi değerlerimiz aşındı?”
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Son bir cümle…
BAŞKAN
– Tamamlayın lütfen. 
ÖZGÜR
ÖZEL (Manisa) – “Biz ne kadar para kazanıyoruz? Bizim ne kadar paramız var,
varlığımız var? İnsanlar ne durumda? Toplumun en zengin yüzde 1’i yüzde 90’ı,
geri kalan yüzde 99,9 yüzde 10’u nasıl paylaşıyor? Biz bu gelir adaletsizliğine
nasıl sessiz kalıyoruz? Biz milletvekilleri olarak memleket bu hâldeyken nasıl
duruma tahammül edebiliyoruz.”u? yarın akşam bu Meclisin tüm üyelerinin düşünmelerinin
hepimiz için de toplum için de en faydalı ibadet olacağını düşünüyor, Meclisi
saygıyla selamlıyorum. (CHP sıralarından alkışlar) 
III.- OTURUM BAŞKANLARININ KONUŞMALARI (Devam)
4.- Oturum Başkanı TBMM Başkan Vekili Levent Gök’ün, TBMM’de 4/D statüsünde
çalışan personelin mağduriyetiyle ilgili konuyu Meclis Başkanına tekrar
hatırlatacağına ilişkin konuşması
BAŞKAN
– Sayın Özel, Meclis personeliyle ilgili ifade ettiğiniz hususlar Başkanlık
Divanının değişik toplantılarında bütün siyasi partilerdeki temsilci
arkadaşlarımız tarafından da dile getirildi. Sayın Meclis Başkanımızın da bu
konuda duyarlı olduğunu biliyorum çünkü kendisinin konuşmalarına da tanık
olduk. Ben, Sayın Başkanımızın Maliye Bakanlığı ve diğer kurumlarla yapılacak
görüşmelerle bir çözüm bulma konusunda bir irade sergilemeyi düşündüğünü
biliyorum. Sayın Başkanımız bugün itibarıyla yurt dışında, geldiği zaman
kendisine tekrar bu konuyu hatırlatır ve umarım olumlu bir sonuca da
ulaştırabiliriz.
Şimdi,
söz sırası Adalet ve Kalkınma Partisi Grubu adına Grup Başkan Vekili Sayın
Muş’ta.
V.- AÇIKLAMALAR (Devam)
26.- İstanbul Milletvekili Mehmet Muş’un, Mevlit Kandili’ni tebrik
ettiğine, Aksaray ili Mehmetçik İlkokulunda eğitim gören otizmli çocuklara
yönelik muameleyi kabul etmelerinin mümkün olmadığına ve gerekli tahkikatın
başlatıldığına, Manisa Milletvekili Özgür Özel’in yaptğı açıklamasındaki
Cumhurbaşkanlığı hükûmet sistemiyle ilgili ifadelerine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; ben de İslam âleminin
kavuşacağı Mevlit Kandili’ni şimdiden tebrik ediyorum, mübarek olsun diyorum. 
Aksaray
ilinde yaşanan otizmli öğrencilere yönelik muameleyi kabul etmemiz mümkün
değildir. İnsan olan hiç kimsenin buna gözlerini kapaması söz konusu olamaz.
Zaten devletin ilgili kurumları gerekli tahkikatı, gerekli idari soruşturmaları
başlatmış durumdalar. Biz de AK PARTİ Grubu olarak oradaki gelişmeleri yakından
takip edeceğimizi Genel Kurulda ifade etmek isteriz.
Çok
fazla sözlerimi uzatmayacağım. “Cumhurbaşkanlığı hükûmet sistemiyle alakalı
destek yüzde 30’a düştü, yüzde 70 bunun karşısında şu an.” denildi, kamuoyu
yoklamaları varmış. Bunu söyleyen mevkidaşıma şunu söylerim: Gözünüz aydın,
böyle bir durum varsa hiç beklemeyin, hemen anayasa taslağınızı getirin. 1982
Anayasası’na da zaten toplumda belli bir alerji var, siz de hemen anayasanızı
işbu fırsat getirin, yüzde 70’le getirdiğiniz anayasa vatandaş tarafından
onaylanır, siz de muradınıza ermiş olursunuz. Bunu defaatle söylememize rağmen
hâlen getirmediler. Bekliyoruz, getirin taslağınızı, sunun Parlamentoya;
milletvekilleri burada değerlendirsin, kararı millet versin, madem böyle yüzde
70’lik bir desteği arkanıza almışsınız.
Bir
ana muhalefet düşünün, daha elinde iddiasını doğrulayacak, ortaya koyabileceği
bir metni yok, konuşuyor. Ne konuşuyorsun? Konuştuğunun bir karşılığı var mı?
Yok, sırf laf. Bir şeyi ortaya koyması lazım ana muhalefetin. Madem bu iddianız
var, getirirsin anayasanı. Ne düşünüyorsun üniter sistemle alakalı, Türkiye’nin
geleceğiyle alakalı, temel hak ve hürriyetlerle alakalı eleştirileriniz var ya,
yazarsınız eleştirilerinizi, getirirsiniz.
(Mikrofon
otomatik cihaz tarafından kapatıldı) 
BAŞKAN
– Devam edin.
MEHMET
MUŞ (İstanbul) – “Efendim, burada toplumsal mutabakat lazım.” Şimdi, bu toplumsal
mutabakat nasıl oluşacak? Metninizi ortaya çıkaracaksınız, millete gideceksiniz
anlatacaksınız, orada mutabakat oluşturacaksınız yoksa her gün aynı yerden,
otomatik sayar gibi “Yüzde 70 bunun karşısında, destek yüzde 30’a indi.”
Efendim “Millet bundan memnun değil. 1982 Anayasası da şöyleydi.” Getirebiliyor
musunuz? Getiremezsiniz. Bakın buradan söylüyorum, iddia ediyorum: Cumhuriyet
Halk Partisi böyle bir şey getiremez, yapamaz, böyle bir kabiliyeti yok.
Teşekkür
ederim. (AK PARTİ sıralarından alkışlar) 
ÖZGÜR
ÖZEL (Manisa) – Sayın Başkan...
BAŞKAN
– Sayın Özel, Sayın Muş’un son cümlesine herhâlde bir atıfta bulunacaksınız.
Buyurun.
27.- Manisa Milletvekili Özgür Özel’in, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkanım, kongreye gidiyorduk, AK PARTİ’den bir
milletvekili arkadaş dedi ki: “Yahu siz nasıl partisiniz, partinin genel
başkanına rakip çıkan parti mi olur?” Böyle döndüm baktım tamam mı! Yahu
demokrasi anlayışı... Şimdi, demokrasiye AK PARTİ’nin varoluşu, yükselişi ve
devamı olarak baktıkları için varoluşsal bir sorun yaşıyorlar. Mesela çoklu
seçmeli yarışları bir dezavantaj olarak görüyorlar çünkü diyorlar ki: “Olmaz.”
Mesela partinin Başbakanı, il başkanı, ilçe başkanı atama yetkisiyle ilgili
yetkilerinin elinden alındığını görünce gidiyor; o Başbakanı, yüzde 49 oy almış
Başbakanı ensesinden tutup kapı önüne koyuyorlar, hep beraber bir başkasını
seçiyorlar, bir tek adam ne derse o oluyor. 
Şimdi,
bu anlayış “Anayasa nasıl yapılır?” dediğinde de şöyle diyor: “Anayasa’nın
nasıl yapılacağını topluma sormazlar…”
(Mikrofon
otomatik cihaz tarafından kapatıldı)
MEHMET
MUŞ (İstanbul) – Kime sorarlar? 
BAŞKAN
– Sayın Özel, tamamlıyoruz. 
MEHMET
MUŞ (İstanbul) – Halk kendisi mi oturup yazacak?
ÖZGÜR
ÖZEL (Manisa) – “Anayasa’nın nasıl yapılacağı topluma sorulmaz, akademiye
sorulmaz, hukuk insanlarına sorulmaz, sivil topluma sorulmaz, bize bile
sorulmaz. Biz neyiz? Biz parmak askeriz. Bize derler ki: ‘Metin bu, virgülüne
dokundurtmayacağız.’ Ondan sonra pul verirler elimize, oraya sabit koyarız,
onlara göstere göstere oy atarız -ki liderimiz bile güvenmiyor- her birimiz bu
Anayasa’ya karşı çıkıyor olabiliriz, Allah korusun, kripto kripto FETÖ’cü
olabiliriz.” Orada bile onları yalnız bırakmazlar. 
BAŞKAN
– Tamamlayalım lütfen. 
ÖZGÜR
ÖZEL (Manisa) – Bunlar böyle anayasa yaptıkları için bizden de öyle hazırlanmış
anayasa metni… 
Şimdi
size söylüyorum: İki noktası var Sayın Başkan.
MEHMET
MUŞ (İstanbul) – Evet… 
BAŞKAN
– Lütfen toparlayın. 
ÖZGÜR
ÖZEL (Manisa) – Bir: 16 Nisan rejime kasteden Anayasa değişikliğini geri
alacak, yetmeyecek; 12 Eylülle hesaplaşacak, 12 Eylülün tortularını kazıyacak,
yetmeyecek…
MEHMET
MUŞ (İstanbul) – Evet, ne zaman…
ÖZGÜR
ÖZEL (Manisa) – …kadını, engelliyi…
(Mikrofon
otomatik cihaz tarafından kapatıldı)
BAŞKAN
– Son sözlerinizi alıyorum Sayın Özel, lütfen… 
MEHMET
MUŞ (İstanbul) – Ne getireceksiniz?
ÖZGÜR
ÖZEL (Manisa) – Sen konuşurken ben bıdı bıdı yapsam. “İnsicamı bozuyorsun…”
BAŞKAN
– Değerli arkadaşlar, birbirinizin… Hiç gerek yok bunlara. 
MEHMET
MUŞ (İstanbul) – Bak, bıdı bıdı sen konuşuyorsun. 
ÖZGÜR
ÖZEL (Manisa) – Sayın Başkanım, istiyorlar, diyor ki: “Bir metin getir.” Bizim
metnimiz 16 Nisanla da 12 Eylülle de hesaplaşan, doğayı, çevreyi, dezavantajlı
grupları gören gerçek bir uzlaşı metni olacak. Kiminle? Milletle. Nasıl?
Bugünkü senin şu beklentini biliyorum ben: “CHP getiremez.” Neden? Aman aman,
getirsek, 50+1’den bunları kurtaracak bir metin olsa balıklama atlayacaklar,
balıklama. (CHP sıralarından alkışlar) Neden? Çünkü mevcut Anayasa onları
iktidar olmaktan menetti. Hangi vadeye? İlk seçime kadar. İlk seçim yapılacak,
Mehmet Muş’a bay bay, Recep Tayyip Erdoğan’a bay bay. (CHP sıralarından
alkışlar) Onu bildiği için bir metin istiyor hararetle. 
BAŞKAN
– Tamamlayın Sayın Özel. 
ÖZGÜR
ÖZEL (Manisa) – Metin, milletle beraber, millet için, milletin en menfaatine
olduğu gün gelecek, sen 16 Nisanda verdiğin oydan, nasıl Recep Tayyip Erdoğan
12 Eylül oyundan utanıyorsa utanacaksın “Ben vermemiştim.” diyeceksin.
Teşekkür
ederim. (CHP sıralarından alkışlar)
MEHMET
MUŞ (İstanbul) – Sayın Başkan… 
BAŞKAN
– Bir saniye Sayın Muş.
Değerli
arkadaşlar… 
ÖZGÜR
ÖZEL (Manisa) – 12 Eylülde hepiniz “evet” oyu verdiniz. 
BAŞKAN
– Sayın Özel, Sayın Özel…
ÖZGÜR
ÖZEL (Manisa) – Yemin edin vermedik diye…
BAŞKAN
– Değerli arkadaşlar, değerli arkadaşlarım…
İSMAİL
BİLEN (Manisa) – Yüzde 90’ın içinde solcular var mıydı, yok muydu?
ÖZGÜR
ÖZEL (Manisa) – Hepsi vardı. 
BAŞKAN
– Değerli arkadaşlarım… 
İSMAİL
BİLEN (Manisa) – Yüzde 90’ın içinde?
ÖZGÜR
ÖZEL (Manisa) – Hepsi “hayır” dedi. 
BAŞKAN
– Değerli arkadaşlarım, Sayın Özel…
İSMAİL
BİLEN (Manisa) – Yüzde 10’mu solcular bu ülkede? Cumhuriyet Halk Partililer
yüzde 10 mu? 
BAŞKAN
– Değerli arkadaşlar….
İSMAİL
BİLEN (Manisa) – Yüzde 10 mu? 
ÖZGÜR
ÖZEL (Manisa) – Gitmediler, gitmediler!
İSMAİL
BİLEN (Manisa) – Yüzde 10 mu? Solcular, CHP’liler yüzde 10 mu? 
BAŞKAN
– Değerli arkadaşlar… 
MEHMET
MUŞ (İstanbul) – Sayın Başkan… 
ÖZGÜR
ÖZEL (Manisa) – Hepiniz “evet”… İsmail Bilen, yemin et “hayır” oyu verdiğine.
12 Eylül Anayasası’na “evet” oyu verdin sen, aynen Recep Tayyip Erdoğan gibi. 
MEHMET
MUŞ (İstanbul) – Sayın Başkan… 
BAŞKAN
– Sayın Özel… 
Sayın
Muş’a söz veriyorum. 
İSMAİL
BİLEN (Manisa) – Yüzde 10’muydunuz, yüzde 10 musunuz? Bunu mu kabul
ediyorsunuz? 
MEHMET
MUŞ (İstanbul) – Sayın Başkan, lütfen…
BAŞKAN
– Sayın Özel, rica ediyorum. 
ÖZGÜR
ÖZEL (Manisa) – 12 Eylüle “evet” verdiniz. 
BAŞKAN
– Sayın Muş, buyurun. 
MEHMET
MUŞ (İstanbul) – Sayın Başkan…
ÖZGÜR
ÖZEL (Manisa) – Kenan Evren’in çocukları!
BAŞKAN
– Sayın Muş…
MEHMET
MUŞ (İstanbul) – Sayın Başkan…
BAŞKAN
– Sayın Muş…
MEHMET
MUŞ (İstanbul) – Kenan Evren’in askeri! 
BAŞKAN
– Sayın Muş, toparlayalım. 
MEHMET
MUŞ (İstanbul) – Kenan Evren’in askerisin sen!
ÖZGÜR
ÖZEL (Manisa) – Kenan Evren’in çocuklarısınız!
MEHMET
MUŞ (İstanbul) – Kenan Evren’in askerisin sen!
ÖZGÜR
ÖZEL (Manisa) – Kenan Evren’in…
MEHMET
MUŞ (İstanbul) – Sıkıştığın zaman böylesin! Getiremiyorsun değil mi? Yüreğiniz
yetmez sizin ya! Faşist! 
BAŞKAN
– Değerli arkadaşlar, kanun teklifi bekliyor. Lütfen toparlayın; bitirelim
artık. 
MEHMET
MUŞ (İstanbul) – Ağzından çıkan kelimeleri duyacaksın Özgür Özel. Anlatabiliyor
muyum? 
ÖZGÜR
ÖZEL (Manisa) – 12 Eylüle verdiğiniz oyu savunamıyorsunuz. 
MEHMET
MUŞ (İstanbul) – Ağzından çıkan lafı duyacaksın Kenan Evren’in askeri!
ÖZGÜR
ÖZEL (Manisa) – Sen duyacaksın!
MEHMET
MUŞ (İstanbul) – Kenan Evren’in askerisin sen!
BAŞKAN
– Sayın Muş…
ÖZGÜR
ÖZEL (Manisa) – Kenan Evren’in evlatları!
MEHMET
MUŞ (İstanbul) – Sen Kenan Evren’in askerisin. Faşist!
ÖZGÜR
ÖZEL (Manisa) – “Vermedi” de, “Recep Tayyip Erdoğan ‘hayır’ oyu verdi.” de.
Hepiniz “evet” oyu verdiniz. 
BAŞKAN
– Sayın Muş...
MEHMET
MUŞ (İstanbul) – Kemal Bey’e git sor, ne vermiş? 
ÖZGÜR
ÖZEL (Manisa) – Hepiniz “evet” oyu verdiniz. 
MEHMET
MUŞ (İstanbul) – Git, Kemal Bey’e sor önce. 
BAŞKAN
– Bakın…
İSMAİL
BİLEN (Manisa) – Siz yüzde 10 muydunuz? 
ÖZGÜR
ÖZEL (Manisa) – Siz Amerikan donanmasının karşısında secde duran adamlarsınız!
MEHMET
MUŞ (İstanbul) – Git, önce Genel Başkanına sor, ne vermiş?
BAŞKAN
– Sayın Muş, böyle… 
MEHMET
MUŞ (İstanbul) – Genel Başkanından öğren ne verdiğini. 
BAŞKAN
– Sayın Muş, lütfen siz Genel Kurula hitap edin, karşılıklı tartışmaya gerek
yok. Siz açıklamalarınızı yapın ama sizlerden de ricam, yani kanun teklifinin
görüşülmesine fırsat verecek bir ortam yaratalım.
Toparlayın
lütfen.
Buyurun.

28.- İstanbul Milletvekili Mehmet Muş’un, Manisa Milletvekili Özgür
Özel’in yaptığı açıklamasındaki bazı ifadelerine, her zaman memleketin,
milletin hayrına durduklarına ve milletvekillerine karşı kullanılan dile,
üsluba dikkat edilmesi gerektiğine ilişkin açıklaması
MEHMET
MUŞ (İstanbul) – Sayın Başkan, şimdi, biz gayet seviyeli bir şekilde
cevaplarımızı söylüyoruz. 
Şimdi,
hem bir taraftan sistemi eleştireceksiniz… O zaman biz de size şunu söyleriz:
Eleştiriyorsanız karşısını getirin Parlamentoya, görelim ne istiyorsunuz. Ne
istediğiniz belli değil. Ondan sonra efendim “Donanmaya secde etmişler.” Ya,
onları siz bilirsiniz; siz esas duruşa geçmeyi de bilirsiniz, secde etmeyi siz
bilirsiniz. Onlar bizim kitabımızda yok. Biz her zaman memleketin, milletin
hayrına dururuz. 
Kenan
Evren’in çocukları burada değil kendi içinizdedir. Kenan Evren’e selam çakan da
ona askerlik yapan da sizlersiniz. Ağzından çıkanı bir daha iyi duy Özgür Özel!

İkincisi,
meseleleri şahsileştirip arkadaşlarımıza böyle kişisel olarak saldırı yapmasını
da anlayabilmiş değilim.
ÖZGÜR
ÖZEL (Manisa) – O saldırınca… 
MEHMET
MUŞ (İstanbul) - Her sıkıştığın yerde meseleyi çıkartıp… 
ÖZGÜR
ÖZEL (Manisa) – Hemşehrim benim. 
MEHMET
MUŞ (İstanbul) - …insanların şahsiyetine saldırma. Haddini bil!
ÖZGÜR
ÖZEL (Manisa) – O saldırınca ben de ona saldırdım. 
İSMAİL
BİLEN (Manisa) – Saldırmadım.
ÖZGÜR
ÖZEL (Manisa) – Saldırdın. 
BAŞKAN
– Değerli arkadaşlar… 
MEHMET
MUŞ (İstanbul) – İlla kimin ne oy vereceğini… 
BAŞKAN
– Sayın Muş, toparlayın lütfen. 
MEHMET
MUŞ (İstanbul) – Bir saniye Sayın Başkan…
BAŞKAN
– Toparlayın. 
MEHMET
MUŞ (İstanbul) - Bir saniye Sayın Başkan, lütfen…
BAŞKAN
– Ben kanuna geçmek istiyorum.
Toparlayalım
lütfen. 
MEHMET
MUŞ (İstanbul) – Haddini bilecek bu arkadaş. 
BAŞKAN
– Toparlayın. 
MEHMET
MUŞ (İstanbul) - Politikalarına bir şey demiyoruz, fikirlerine bir şey
demiyoruz ama burada herhangi bir arkadaşımıza şahsileştirerek gelirsen haddini
öğretiriz sana.
ÖZGÜR
ÖZEL (Manisa) – Hadi öğretin!
MEHMET
MUŞ (İstanbul) – İkinci konu şu: Efendim, “Sen ne oy verdin?” Git, Genel
Başkanından başla, genel başkan yardımcılarına kadar parti grubuna sor, ne
vermişler öğren onlardan. Bizim ne yaptığımızı, bizim politikalarımızı
milletimiz biliyor, görüyor. Git babana sor, o ne oy vermiş? İki de bir
milletvekillerine, Genel Başkanımıza “Siz hangi oyu verdiniz?” Sen kendi
ailenden başla, arkadaşlarından başla, Genel Başkanından başla, sor bakalım ne
oy vermişsiniz? Eczacılar Birliğinde beraber çalıştığın arkadaşlarına sor,
hangi oyu vermişler, onlardan öğren.
Sayın
Başkan, değerli milletvekilleri; diğer bir konu, burada şunu ifade etmek
isterim: Milletvekillerimize karşı, arkadaşlarımıza karşı kullandığınız dile,
üsluba dikkat edin, sizi buradan bir daha uyarıyorum.
Politikalarla
alakalı bir şey söylediğimiz yok ama insanın bir sabrı var, sabrımızı taşırma
Özgür Özel, haddini bil! (AK PARTİ sıralarından alkışlar) 
LÜTFÜ
TÜRKKAN (Kocaeli) – Sayın Başkanım…
ÖZGÜR
ÖZEL (Manisa) – Bir dakika Sayın Başkanım…
LÜTFÜ
TÜRKKAN (Kocaeli) – Müsaadenle…
ÖZGÜR
ÖZEL (Manisa) – Ama bana sataşıldı. 
BAŞKAN
– Bir saniye…
ÖZGÜR
ÖZEL (Manisa) – Başkan, şunun cevabını vereyim şimdi.
RECEP
ÖZEL (Isparta) – Ne cevabı ya! Cevap verecek hâl mi kaldı sende?
BAŞKAN
- Değerli arkadaşlarım…
LÜTFÜ
TÜRKKAN (Kocaeli) – Müsaade eder misiniz.
BAŞKAN
- Sayın grup başkan vekilleri, bakın, dünden beri yaptığımız tartışmalarda,
Başkanlık Divanının olağanüstü çabasına rağmen belki bugün bitmesi gereken
kanun teklifinin daha 3’üncü, 4’üncü maddelerindeyiz. Meclisimiz bir yasama
faaliyeti yaparken aynı zamanda elbette tartışma yapacak ama bunları makul bir
düzeyde bırakmamız da gerekiyor. Ben özellikle konuşmalarda, karşılıklı
sataşmayı doğurmadan cevap verilmesinin en uygun yöntem olduğunu düşünüyorum,
bunları size öneriyorum. Yani elbette konuşmalarınızın içeriğine katılamam ama
bu Meclisin bir de yürüteceği işlemler var. Şimdi, doğal olarak hem iktidar
partisine hem de diğer milletvekillerimize, grup başkan vekillerimize önemli
sorumluluklar düşüyor.
Şimdi,
son kez birer dakikalık söz verip ondan sonra bir ara vereceğim, kanuna
başlamamız gerekiyor.
ÖZGÜR
ÖZEL (Manisa) – Sayın Başkanım, bu laflara cevap vermeden olmaz.
BAŞKAN
– Bir saniye Sayın Özel, söz vereceğim ama sizden önce Sayın Türkkan söz
istemişti, Sayın Türkkan’a söz vereceğim.
Buyurun
Sayın Türkkan.
29.- Kocaeli Milletvekili Lütfü Türkkan’ın, grup başkan vekillerinin
birbirlerine cevap vermelerinin demokratik bir tavır olduğuna ama bunun karşılıklı
hâle getirilmesinin kanun yapmak üzere, denetleme yetkisini kullanmak üzere
burada bulunan milletvekillerine haksızlık olduğuna ilişkin açıklaması 
LÜTFÜ
TÜRKKAN (Kocaeli) – Sayın Başkanım, sayın grup başkan vekillerinin birbirlerine
cevap vermeleri çok demokratik bir tavırdır. Bunun da doğru olduğuna inanıyorum
ama bunun cevap verme noktasından çıkıp orta oyunundaki bir tuluata
çevrilmesine de şiddetle karşı çıkıyoruz. Yani bu, Meclisi meşgul etmektir.
Bunun, diğer milletvekillerine kanun yapmak üzere, denetleme yetkisini
kullanmak üzere burada bulunan milletvekillerine bir haksızlık olduğunu
düşünüyorum. Netice itibarıyla her Meclis toplantısı başladığında bunu
karşılıklı olarak seyrediyoruz. Bunun bir an önce sona ermesi konusunda bir
talebimiz var. Bu artık cevap vermekten çıkıp bir orta oyununa dönmeye başladı.
Bu da bizleri rahatsız etmeye başladı, istirham ediyorum. 
Bunun
dışında bir talebim daha olacak. Aksaray’da cereyan eden bu son hadiseyle
alakalı kamuoyunda farklı bilgiler var. Aksaray Milletvekilimiz bölgede yaptığı
görüşmeler neticesinde Meclisi birkaç cümleyle bilgilendirmek istiyor eğer
müsaade ederseniz. Bu konuda Aksaray Milletvekilimize de söz vermenizi talep
ediyorum. 
BAŞKAN
– Vereceğim. 
Değerli
milletvekilleri, şimdi sizlerden ricam, tartışmayı bitirecek şekilde
cümlelerinizi söylemenizdir ve ondan sonra diğer yasama faaliyetlerine
başlayacağız.
Sayın
Özel, buyurun. 
30.- Manisa Milletvekili Özgür Özel’in, işin kaba kuvvet değil akıl, söz
ve yürek olduğuna ilişkin açıklaması 
ÖZGÜR
ÖZEL (Manisa) – Sayın Başkan, Sayın Mehmet Muş konuşurken dakikalarca dinledim.
Tutanaklar ortada, sizin gözünüz gözümüzün üstünde, bir kelime etmedim. 
Bizimle
girdiği tartışmalarda nasıl bir psikolojiye giriyorsa, söz bana geldikten sonra
-hatta kendisi de söyledi- bir yandan vıdı vıdı vıdı sürekli konuşarak beni
tahrik etmeye çalışıyor. Bir yandan da diğer arkadaşları bu meseleyle ilgili
ayrı ayrı laf attılar. Ha, laf atınca cevabı alırsın.
Sen,
1980 öncesi, solcu gençler “6’ncı Filo defol!” derken, solcu gençlere saldıran,
sonra da seccadeyi serip 6’ncı Filoyu kıble yapıp ona karşı namaz kılan bir
ekolden geldiğin için, o lafı duyduktan sonra da vücudundaki adrenalin düzeyi
arttı, ne dediğini şaşırdın. Had bildirmekse en iyisini yaparız; seni terbiyeye
davet etmekse en iyisini yaparız.
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Özel, bu tartışmayı artık sonlandıralım. 
ÖZGÜR
ÖZEL (Manisa) - Sözle baş edemeyip de kaba kuvvete başvurmaksa 300
milletvekilinle saldırdığın zamanları da biliriz, arkadan saldırdığın zamanları
da biliriz. İş, kaba kuvvet değil; iş, akıldır. İş, sözdür; iş, yürektir. Biz
sizin gibi Amerikan emperyalizmine secde durmuş bir siyasi geleneğe pabuç
bırakacak adamlar değiliz, Kuvayımilliyecileriz biz. (CHP sıralarından
alkışlar)
RECEP
ÖZEL (Isparta) – Böyle bir üslup var mı ya!
MEHMET
MUŞ (İstanbul) – Sayın Başkan, ben de toparlayacağım. 
BAŞKAN
– Sayın Muş, lütfen siz de toparlayın, bundan sonra söz vermeyi düşünmüyorum
değerli arkadaşlar. Başkanlık Divanının bir iyi niyeti de bir yere kadar, bunu
sizlerin de sürdürmesi gerekiyor. 
ÖZGÜR
ÖZEL (Manisa) – Sataşırsa cevabını alır Başkanım. 
BAŞKAN
– Tartışmayı fazla sürdürmeyelim Sayın Muş. 
Buyurun.

31.- İstanbul Milletvekili Mehmet Muş’un, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, dikkat ederseniz, biz tartışmanın sürdürülmesi
tarafında değiliz, biz politikayla alakalı fikirlerimizi söylüyoruz. Çünkü
bakıyorum “vicious cycle” diye bir şey vardır, boş döngü. Gerçekten
olabildiğince onun içerisine girmemeye gayret ediyoruz. Biz burada çok medeni
şekilde, Anayasa değişikliğiyle alakalı ortaya koyduğumuz bir kanaatten dolayı
gelen eleştirilere cevabımızı veriyoruz. Fakat bu oradan alınıp 6’ncı Filoya
secde etmelerdi… Bak, orada Lütfü Türkkan oturuyor, Grup Başkan Vekili. 1980
öncesinde neler olduğunu o çok iyi bilir. Çıkışta arkada Lütfü Bey size
anlatsın neler olmuş 1980 öncesinde. Ben 1982 doğumluyum. Onları yaşamış birisi,
bir sor bakalım neler olmuş anlatsın sana. 
ÖZGÜR
ÖZEL (Manisa) – 1960 darbesini de sen MHP’yle otur konuş. 1960 darbesini de
MHP’yle konuş o zaman. 
MUHAMMED
LEVENT BÜLBÜL (Sakarya) – Yok, sizinle de konuşabilir.
MEHMET
MUŞ (İstanbul) – Onu da sizin 2’nci şefinize sormak lazım, 1960 darbesini. 
BAŞKAN
– Sayın Muş, toparlayalım, lütfen. 
MEHMET
MUŞ (İstanbul) – Bizim burada tepki gösterdiğimiz diğer bir konu şu: Fikriyle
alakalı hiçbir şey söylemedim ama sürekli milletvekillerimizin şahsiyeti hedef
alındığı vakit gerekeni, karşılığını bizden alacaktır. 
(Mikrofon
otomatik cihaz tarafından kapatıldı)
BAŞKAN
– Toparlayın. 
MEHMET
MUŞ (İstanbul) – “Efendim, arkadan vurdular bana, 300 kişiyle saldırdılar.”
Sayın Özel, merak etme, sana kimse burada saldırmaz, ona tenezzül etmez; sen
zaten milletin vicdanında gereken yeri almışsın. Tekraren söylüyorum, burada
fikrinizi ortaya koyun ama ne zamanki bu işi şahsiyete çevirirseniz,
milletvekillerimizin şahsıyla uğraşmaya başlarsanız size karşılığımız çok sert
olur, bunu bilmenizi bir kere daha arzu ederim.
Genel
Kurulu saygıyla selamlıyorum. 
BAŞKAN
– Sertlikten uzak müzakere en iyi yoldur diye herkesi uyarmak istiyorum.
Müzakere yapılsın, konuşmalar yapılsın. Bizim Mecliste varacağımız en iyi nokta
diyalog ve tartışmadır değerli arkadaşlarım, bunun ötesinde başka bir yol
olmaz.
Sayın
Erel, ben size bir söz vereyim bu konuda, Aksaray’la ilgili; ondan sonra kısa
bir ara vereceğim. 
Buyurun.

32.- Aksaray Milletvekili Ayhan Erel’in, Aksaray ili Mehmetçik
İlkokulunda yaşanılan olayın 2 veli arasındaki tartışmadan ibaret olduğuna,
otizimli çocuklarımıza karşı antisempatik bir durumun söz konusu olmadığına,
Aksaray Valisi ile Millî Eğitim Müdürünün olayın takipçisi olduklarına ilişkin
açıklaması
AYHAN
EREL (Aksaray) – Sayın Başkanım, çok teşekkür ediyorum.
“Maharet,
güzeli görebilmektir/ Sevmenin sırrına erebilmektir/ Cihan, âlem, herkes bilsin
ki şunu/ En büyük ibadet sevebilmektir./” diyen Yunus Emre’nin sevgisinin,
Mevlâna’nın hoşgörüsünün, Somuncu Baba’nın bereketinin egemen olduğu
Aksaray’da, aslı astarı olmayan bir hadise, maalesef, görsel medyada ve sanal
âlemde değişik boyutlara kadar ulaşmıştır. Sayın Valimizden ve Millî Eğitim
Müdürümüzden aldığım bilgilere göre beş yıldır bu çocuklar birlikte eğitim ve
öğretim yapmaktadırlar. Özel eğitimli çocuklarla diğer çocuklar beş yıldır
kardeşçe eğitim ve öğretimine devam etmekteyken… 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Erel.
AYHAN
EREL (Aksaray) – …2 veli arasında meydana gelen bir hadisenin tüm Aksaray
halkına mal edilmesi, bizce yanlış bir tutumdur. Başta zatıaliniz olmak üzere
Mecliste grubu bulunan tüm partiler, bu olayın gerçeğini iyice kavrayıp bununla
beraber bir açıklama yapmış olsalar daha verimli olacağı inancındayım. Bu
vesileyle bir kez daha diyorum ki Aksaray’da bugüne kadar 400 bini aşkın
nüfusuyla, engellisi, engelsizi hep birlikte kardeşçe yaşamışlardır. O çocuklar
hepimizin çocuklarıdır. 
Sayın
Valimiz, Millî Eğitim Müdürümüz olaya el koymuştur. Ben videoları takip ettim,
kesinlikle bir yuhalama, o çocuklarımıza karşı antisempatik bir durum söz
konusu değildir. Sadece arz ettiğim gibi, 2 veli arasındaki tartışma, koskoca
Aksaray’a mal edilmiştir. Olayın aslı bundan ibarettir. Arz ettiğim gibi, o
çocukların tamamı bizim çocuklarımızdır. Oradaki veliler de olaya bu gözle
bakmaktadır. 
Çok
teşekkür ediyorum, saygılar sunuyorum. 
III.- OTURUM BAŞKANLARININ KONUŞMALARI (Devam)
5.- Oturum Başkanı TBMM Başkan Vekili Levent Gök’ün, Aksaray ili
Mehmetçik İlkokulunda yaşanılan olayla ilgili gerekli soruşturmanın yapılıp
kamuoyu vicdanının rahatlatılması gerektiğine ilişkin konuşması
BAŞKAN
– Sayın Erel, Aksaray’ımızın bu konuda en ufak bir dahli yoktur. Soruşturma bir
an önce yapılıp kamuoyu vicdanı da rahatlatılmalıdır. Bütün çocuklar bizimdir,
bütün veliler bizimdir. Konuşma yapan tüm konuşmacılar, son derece dikkatli bir
şekilde konuyu gündeme getirdiler ve özellikle soruşturmanın bir an önce
yapılması konusunda da herkes hemfikir. Verdiğiniz bilgiler için teşekkür
ederiz. Herkes soruşturmanın sonucunu bir an önce beklemeli ve kamuoyu vicdanı
az önce dediğim gibi, tatmin edilmelidir. 
Birleşime
on dakika ara veriyorum. 
Grup
başkan vekillerini odama bekliyorum. 
Kapanma
Saati: 15.33
İKİNCİ OTURUM
Açılma Saati: 15.48
BAŞKAN: Başkan Vekili Levent GÖK
KÂTİP ÜYELER: Mustafa AÇIKGÖZ (Nevşehir), İsmail OK (Balıkesir), 
-----0-----
BAŞKAN
– Türkiye Büyük Millet Meclisinin 15’inci Birleşiminin İkinci Oturumunu
açıyorum.
6.- Oturum Başkanı TBMM Başkan Vekili Levent Gök’ün, vefat eden 24’üncü
Dönem Mersin Milletvekili Ali Rıza Öztürk’ün annesi ile AK PARTİ Grup Başkan
Vekili Muhammet Emin Akbaşoğlu’nun annesine Allah’tan rahmet dilediğine ilişkin
konuşması
BAŞKAN
– Değerli milletvekilleri, önceki dönem milletvekillerimizden, Mersin
Milletvekilimiz Sayın Ali Rıza Öztürk’ün annesinin vefatını üzüntüyle öğrendik.
Ali Rıza Öztürk kardeşimize ve ailesine başsağlığı diliyorum, annesine de
Allah’tan rahmet diliyorum. 
Bugün,
az önce aldığımız bir haberle de AK PARTİ Grup Başkan Vekili Sayın Muhammet
Emin Akbaşoğlu’nun annesinin vefat ettiğini üzüntüyle öğrendik. Cenaze programı
daha henüz kesinleşmemekle beraber… Sayın Akbaşoğlu’nun da ailesine, kendisine
başsağlığı dileklerimi iletiyorum, Allah’tan rahmet diliyorum. 
Her
iki arkadaşımın da üzüntülerini paylaşıyorum. 
MUHAMMED
LEVENT BÜLBÜL (Sakarya) – Başkanım, müsaadenizle biz de bir başsağlığı
dileyebilirsek…
BAŞKAN
– Sayın grup başkan vekillerimizin de başsağlığı dileklerini alalım. 
Sayın
Türkkan…
V.- AÇIKLAMALAR (Devam)
33.- Kocaeli Milletvekili Lütfü Türkkan’ın, vefat eden 24’üncü Dönem
Mersin Milletvekili Ali Rıza Öztürk’ün annesi ile AK PARTİ Grup Başkan Vekili
Muhammet Emin Akbaşoğlu’nun annesine Allah’tan rahmet dilediğine ilişkin
açıklaması
LÜTFÜ
TÜRKKAN (Kocaeli) – Sayın Başkan, 24’üncü Dönemde birlikte görev yaptığımız Ali
Rıza kardeşimizin annesinin ahirete intikal ettiğini öğrendik. Cenab-ı
Allah’tan rahmet diliyoruz. Ailesine, sevenlerine başsağlığı diliyorum. 
Yine,
Muhammet Emin Akbaşoğlu kardeşimiz, annesini kaybetmiş, Allah’tan rahmet diliyoruz.
Annesini çok yakın bir zamanda kaybeden bir adam olarak, bir erkek çocuğu için
-yaşı kaç olursa olsun- annesinin ne kadar önemli olduğunu hâlâ yüreğinde
hisseden bir adam olarak arkadaşlarımıza sabır niyaz ediyorum. Anneler insan
hayatında çok önemli, erkeklerin hayatında çok daha önemli. Kızlar hep böyle
annelerine çok düşkün gibi görünürler ama erkek evlatlar annelerinden sonra
kolay kolay toparlayamazlar. Arkadaşlarımıza sabır niyaz ediyorum. Acılarını
yakın bir zamanda çok daha fazla hissedeceklerini de buradan hatırlatmak
istiyorum. Rahmet diliyorum, mekânları cennet olsun.
BAŞKAN
– Sayın Bülbül…
34.- Sakarya Milletvekili Muhammed Levent Bülbül’ün, vefat eden 24’üncü
Dönem Mersin Milletvekili Ali Rıza Öztürk’ün annesi ile AK PARTİ Grup Başkan Vekili
Muhammet Emin Akbaşoğlu’nun annesine Allah’tan rahmet dilediğine ilişkin
açıklaması
MUHAMMED
LEVENT BÜLBÜL (Sakarya) – Sayın Başkan, değerli milletvekilleri; 24’üncü Dönem
Mersin Milletvekilimiz Sayın Ali Rıza Öztürk’ün ve Adalet ve Kalkınma Partisi Grup
Başkan Vekili Çankırı Milletvekilimiz Sayın Muhammet Emin Akbaşoğlu’nun
validelerinin vefat haberini almış bulunuyoruz. Milliyetçi Hareket Partisi
Grubu olarak merhumelere Allah’tan rahmet dilerken sayın milletvekillerimize,
ailelerine, sevenlerine ve camialarına başsağlığı dileklerimizi iletiyoruz.
Saygılar
sunuyorum.
BAŞKAN
– Sayın Oluç…
35.- İstanbul Milletvekili Hakkı Saruhan Oluç’un, vefat eden 24’üncü
Dönem Mersin Milletvekili Ali Rıza Öztürk’ün annesi ile AK PARTİ Grup Başkan
Vekili Muhammet Emin Akbaşoğlu’nun annesine Allah’tan rahmet dilediğine ilişkin
açıklaması
HAKKI
SARUHAN OLUÇ (İstanbul) – Teşekkür ederim.
Sayın
Başkan, hem geçmiş dönem Mersin Milletvekili Ali Rıza Öztürk’ün hem de şimdi
birlikte çalıştığımız AK PARTİ Grup Başkan Vekili Sayın Muhammet Emin
Akbaşoğlu’nun annelerinin vefat ettiğini üzülerek öğrendik. Hem merhumelere
Allah’tan rahmet diliyoruz hem de kendilerine, ailelerine ve sevenlerine
başsağlığı ve sabır diliyoruz.
BAŞKAN
– Sayın Özel…
36.- Manisa Milletvekili Özgür Özel’in, vefat eden 24’üncü Dönem Mersin
Milletvekili Ali Rıza Öztürk’ün annesi ile AK PARTİ Grup Başkan Vekili Muhammet
Emin Akbaşoğlu’nun annesine Allah’tan rahmet dilediğine ilişkin açıklaması
ÖZGÜR
ÖZEL (Manisa) - Sayın Başkan, Mersin Milletvekilimiz Ali Rıza Öztürk’ün
annesinin vefat haberini ve AK PARTİ Grup Başkan Vekili Sayın Muhammet Emin
Akbaşoğlu’nun annesinin vefat haberini birkaç dakika arayla öğrendik. Her iki
milletvekilimize ve ailelerine sabır diliyoruz, değerli annelerine Allah’tan
rahmet diliyoruz. Daha önce annesini kaybetmiş olan herkesin yüreğindeki
duygulara Sayın Lütfü Türkkan tercüman oldu. Yaşayan annelerin herkes kıymetini
bilsin. Annelerin üzülmemesi, gözlerinden yaş akmaması bütün Meclisimizin
sorumluluğundadır. İkisinin de mekânı cennet olsun.
Teşekkür
ederim.
BAŞKAN
– Sayın Muş…
37.- İstanbul Milletvekili Mehmet Muş’un, vefat eden 24’üncü Dönem
Mersin Milletvekili Ali Rıza Öztürk’ün annesi ile AK PARTİ Grup Başkan Vekili
Muhammet Emin Akbaşoğlu’nun annesine Allah’tan rahmet dilediğine ilişkin
açıklaması
MEHMET
MUŞ (İstanbul) – Sayın Başkan, değerli milletvekilleri; AK PARTİ Grup Başkan
Vekilimiz, yol arkadaşımız Sayın Muhammet Emin Akbaşoğlu’nun muhterem annesi
ebediyete irtihal etti, Rahmetirahman’a kavuştu. AK PARTİ camiasının başı sağ
olsun, Muhammet Emin Bey’in başı sağ olsun, merhumenin mekânı cennet olsun. 
Aynı
şekilde, Cumhuriyet Halk Partisi Milletvekili Ali Rıza Öztürk Bey’in de
anneleri, Rahmetirahman’a kavuşmuş, onun da haberini aldık. Hem Ali Rıza Öztürk
Bey’e hem de Cumhuriyet Halk Partisine başsağlığı dileklerimizi iletiyoruz,
acılarını paylaşıyoruz. Merhumeye Cenab-ı Hak’tan rahmet diliyorum, mekânları
cennet olsun. 
BAŞKAN
– Değerli milletvekilleri, kanun tekliflerine geçmeden önce Sayın Karaduman’ın
bir söz talebi var. Saadet Partisi temsilcisi olarak kendisinin mikrofonunu
açıyorum.
Buyurun.

38.- Konya Milletvekili Abdulkadir Karaduman’ın, vefat eden 24’üncü
Dönem Mersin Milletvekili Ali Rıza Öztürk’ün annesi ile AK PARTİ Grup Başkan
Vekili Muhammet Emin Akbaşoğlu’nun annesine, İstanbul ili Fatih ilçesinde
intihar eden 4 kardeşe Saadet Partisi adına Allah’tan rahmet dilediğine,
intiharın geride kalanlara yöneltilmiş ağır bir suçlama olduğuna ve gelecekten
ümidini kesmiş gençliğin devlet için beka sorunu hâline geldiğine ilişkin
açıklaması 
ABDULKADİR
KARADUMAN (Konya) – Teşekkür ederim.
Ben
de öncelikle, Saadet Partisi adına Sayın Öztürk ve Sayın Akbaşoğlu’nun vefat
eden annelerine Allah’tan rahmet diliyorum ve milletvekillerimize de sabır
niyaz ediyorum.
Tabii,
dün Fatih’te 4 kardeş, yoksulluk sebebiyle intihar etti. Öncelikle, yine onlara
da Allah’tan rahmet diliyorum. Ancak, unutulmamalıdır ki intihar, geride
kalanlara yöneltilmiş ağır bir suçlamadır. Bu hadise, açıklanan tek haneli
enflasyon rakamları ile sokağın gerçekliklerinin örtüşmediğinin en bariz
göstergesi olmuştur. Yine, bu acı hadise ortadayken hâlâ ekonominin iyiye
gittiğini iddia etmek, en büyük yalan ve en büyük aldatmaca olmaktadır. 
Bir
ülkede intihar ile yoksulluk doğru orantılıdır. Son dönemlerde artan intihar
vakaları, derinleşen ve büyüyen yoksulluğa işaret etmektedir. Bir ülkede büyüme
oranındaki aslan payı hangi sektördeyse, o, devletin bizatihi politikasıdır.
Bugünkü öncü sektörler bankacılık ve inşaat sektörleridir. Bu demektir ki
devletin politikası, faiz ve rant politikasıdır. Bu hâlde, yoksulluğa kurban
verdiğimiz hayatların failleri, gelir dağılımında adaleti sağlamak yerine
faizci ve rantiyeci düzeni devam ettirenlerdir. 
Yine,
diğer taraftan, TÜİK verilerine göre, iktidarın belirlediği genç işsizlik oranı
yüzde 27’ye dayanmış, her 4 gencimizden 1’isi işsiz durumdadır. Bir ekonomi
için, üretmeye yatkın, dinamik nüfusunun 4’te 1’inin işsiz olması hezimettir.
Gelecekten ümit kesmiş bir gençlik, devlet için en büyük beka sorunudur.
“Gençler
iş beğenmiyor.” deniyor ama bunları söyleyenler, sokağın gerçekliklerinden
habersizdir. Eğer sokağa çıkarsanız üniversite mezunu gençlerin garson, çaycı
ve kasiyer olarak çalıştığını göreceksiniz.
“Herkes
iş bulacak diye bir şey yok.” diyorsunuz. Anayasa’mızın 49’uncu maddesi aynen
şunu ifade etmektedir: “Çalışma, herkesin hakkı ve ödevidir. Devlet,
çalışanların hayat seviyesini yükseltmek, çalışma hayatını geliştirmek,
çalışanları korumak, çalışmayı desteklemek ve işsizliği önlemeye elverişli
ekonomik bir ortam oluşturmak için gerekli tedbirleri alır.” 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Karaduman.
ABDULKADİR
KARADUMAN (Konya) – Buradan hareketle ve özetle ifade ettiğimiz hakikat şudur
ki: Hukuk tanımaz iktidarınızın geleceği elbette ki yoktur. Ama gençlik bu
ülkenin geleceğidir ve politikaların özellikle bu kapsamda tatbik edilmesi
gerektiğini buradan bir kere daha ifade etmek istiyorum.
Teşekkür
ediyorum.
BAŞKAN
– Değerli milletvekilleri, gündemin “Kanun Teklifleri ile Komisyonlardan Gelen
Diğer İşler” kısmına geçiyoruz.
1’inci
sırada yer alan Malatya Milletvekili Bülent Tüfenkci ile 74 Milletvekilinin
Ödeme ve Menkul Kıymet Mutabakat Sistemleri, Ödeme Hizmetleri ve Elektronik
Para Kuruluşları Hakkında Kanun ile Bazı Kanunlarda Değişiklik Yapılmasına Dair
Kanun Teklifi ile Plan ve Bütçe Komisyonu Raporu’nun görüşmelerine kaldığımız
yerden devam edeceğiz.
VI.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Malatya Milletvekili Bülent Tüfenkci ile 74 Milletvekilinin Ödeme ve
Menkul Kıymet Mutabakat Sistemleri, Ödeme Hizmetleri ve Elektronik Para
Kuruluşları Hakkında Kanun ile Bazı Kanunlarda Değişiklik Yapılmasına Dair
Kanun Teklifi (2/2272) ile Plan ve Bütçe Komisyonu Raporu (S. Sayısı: 117) (x)
BAŞKAN
– Komisyon? Yerinde. 
Geçen
birleşimde İç Tüzük’ün 91’inci maddesine göre temel kanun olarak görüşülen 117
sıra sayılı Kanun Teklifi’nin birinci bölümünde yer alan 3’üncü maddesi kabul
edilmişti.
Şimdi
4’üncü maddede verilen önerge işlemlerinden devam edeceğiz.
Sayın
milletvekilleri, 4’üncü madde üzerinde 3 önerge vardır, ilk okutacağım 2 önerge
aynı mahiyettedir. Önergeleri okutup birlikte işleme alacağım:
Türkiye Büyük Millet Meclisi Başkanlığına
Görüşülmekte
olan Ödeme ve Menkul Kıymet Mutabakat Sistemleri, Ödeme Hizmetleri ve
Elektronik Para Kuruluşları Hakkında Kanun ile Bazı Kanunlarda Değişiklik
Yapılmasına Dair Kanun Teklifi’nin 4’üncü maddesinin birinci fıkrasında yer
alan “eklenmiştir” ibaresinin “ilave edilmiştir” ibaresiyle değiştirilmesini arz
ve teklif ederiz.
 İmam
Hüseyin Filiz Bedri Yaşar Ayhan Erel
 Gaziantep Samsun Aksaray
 Feridun
Bahşi Hasan Subaşı
 Antalya Antalya
Aynı
mahiyetteki diğer önergenin imza sahipleri:
 Bülent
Kuşoğlu Orhan Sümer Emine Gülizar Emecan
 Ankara Adana İstanbul
 Sevda
Erdan Kılıç Lale Karabıyık
 İzmir Bursa
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılmıyoruz
Sayın Başkanım.
BAŞKAN
– Önergeler üzerinde söz isteyen Aksaray Milletvekilimiz Sayın Ayhan Erel. (İYİ
PARTİ sıralarından alkışlar) 
Süreniz
beş dakika Sayın Erel.
AYHAN
EREL (Aksaray) – Sayın Başkan, değerli milletvekilleri, yüce Türk milleti;
görüşmekte olduğumuz kanun teklifinin 4’üncü maddesi üzerine partim İYİ PARTİ adına
söz almış bulunmaktayım. Yüce heyetinizi saygıyla selamlıyorum.
6493
sayılı Kanun’a eklenen ek 1’inci maddeyle ödeme ve elektronik para
kuruluşlarının kendi aralarındaki müşterek ihtiyaçlarının karşılanmasını,
mesleki faaliyetlerinin kolaylaştırılmasını, mesleğin genel faaliyetlere uygun
olarak gelişmesinin sağlanmasını, meslek mensuplarının birbirleriyle ve ödeme
hizmeti kullanıcılarıyla olan ilişkilerinde dürüstlüğün ve güvenin hâkim
kılınmasını, mesleki disiplin ve ahlakın korunmasını teminen oluşturulan ve
üyeliğin zorunluğu kılındığı Türkiye ödeme ve elektronik para kuruluşlarının
birliği bu maddeyle kurulmaktadır. Biz bu maddeyi desteklemekteyiz.
Sayın
Başkan, değerli milletvekilleri; şimdi, iktidardan milletvekili arkadaşlarımız
kürsüye gelerek diyecekler ki: “Önemine gönülden inandığımız bu kanun, Türkiye
için çok önemli.” Milletin Meclisinde görüştüğümüz bu kanunun millette ne
karşılığı var? Açıkçası ben de anlamış değilim, sokaktaki vatandaş da çok
anlamış değil. Şurada yoldan geçene soralım, kanunu sorun, anlamadıkları gibi
diyecekleri de bir şey yok. Millet ekonomik krizle, işsizlikle, yoksullukla
boğuşuyor. Gelir adaletsizliği başını almış gidiyor. Kış gelmiş, son olarak
doğal gaza, elektriğe yılda 10 kez zam yapılmış. Vatandaşlar yüzde 50’ye
yaklaşan bu zamlarla, gelecek doğal gaz zammını, elektrik parasını, su parasını
nasıl ödeyeceklerini düşünüyor. Ekim ayı enflasyonu siparişle, ısmarlamayla
8,55 olarak açıklanmış. Artık ekonomi uzmanı olan, asgari ücretle geçinmeye
çalışan kardeşlerimiz soruyor: “Enflasyon 8,55 olarak açıklanmasına rağmen bu
zamlar neden yüzde 50’lere varmaktadır? Temel tüketim malları zamlandığı hâlde
enflasyon nasıl düşmektedir? Enflasyonu neye göre, kime göre hesap
etmektesiniz? Acaba sizlerle bizler farklı memleketlerde, farklı ülkelerde mi
yaşamaktayız? Esnaf, market sizlere ayrı fatura, bizlere ayrı fatura mı
sunmaktadır?” Açıkçası, bilemiyoruz. Mademki enflasyon 8,55 neden vergilere,
cezalara, harçlara yaptığınız zammı 8,55 olarak değil de 22,8 oranında
yapıyorsunuz? Vatandaşla dalga mı geçiyorsunuz? Asgari ücret, memur ve emekli
maaş zamlarını düşük yapmak için mi enflasyonu bu oranda düşürmeye
çalışıyorsunuz? Vatandaşımız da açıklanan enflasyon rakamlarından şüphe etmekte
çok haklı çünkü vatandaş enflasyonu iliklerine kadar yaşamaktadır. İşsiz sayısı
4,5 milyonun üzerindedir. İşsizlik son aylarda sürekli -geçen yılın aynı
dönemine göre 1 milyon kişi civarında- artmaktadır. 2004’te 97.545 olan
üniversite mezunu işsiz sayısı artık günümüzde 1 milyon 34 bine yükselmiştir.
Bu da üniversite mezunu işsiz sayısının on beş yılda 9,6 kat arttığı anlamına
gelmektedir, artış oranı yüzde 960’tır. 
Sayın
Başkan, değerli milletvekilleri; Çanakkale’de 250 gencimiz kanlarıyla,
canlarıyla cumhuriyetin ön sözünü yazarak gençliklerini, hayatlarını feda
etmişlerdir, heba etmişlerdir. Günümüzde yaklaşık 1,5 milyon gencimiz
üniversite mezunu olduğu hâlde maalesef iş bulamamaktadır. Anasının babasının
yüzüne gözüne bakamaz hâle gelmiştir. Yani 1,5 milyon gencimizin enerjisi,
sinerjisi, okuduğu, aldığı eğitimi öğretimi maalesef heba olmaktadır. Gelin,
Cumhurbaşkanlığı kararnamesiyle, yönetmeliklerle düzenlenecek olan mevzuatı bir
tarafa bırakalım, toplumun, milletin gerçek sorunlarını ele alalım. Atanamayan
öğretmenlerin yaşadığı hadiselere, atanamayan ortaöğretim mezunu hemşirelerin
çektiği çilelere, atanamayan mühendislerin yaşadığı ıstıraplara sorunlarına
çözüm yollarını hep birlikte tartışalım. 
Yine,
çiftçilerimizin hâli perişan. Geçen burada AK PARTİ’li Grup Başkan Vekili
arkadaşımız çiftçilerin hâlinden memnun olduğunu söyledi. Bir vatandaşımız
diyor ki: “Biz kara sabanla tarım yaptığımızda daha mutluyduk, dışarıdan hiçbir
şey almıyorduk, her şeyimizi üretiyorduk ama AK PARTİ iktidarıyla beraber artık
tarlamızı ekemez, traktörümüzü çalıştıramaz hâle geldik.”
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Erel.
AYHAN
EREL (Devamla) – Ve yine aynı arkadaşımız diyor ki: “Vatandaşın evinde
traktörleri son model.” Doğrudur, çoğunun kapısında traktör son model ama traktörünün
üzerinde rehin, tarlasındaysa ipotek vardır. Bu ipotek ve rehinden dolayı gece
gözüne uyku giremez bir hâle gelmiştir.
Yine
söylüyorum, herhâlde AK PARTİ’li milletvekilleri ile bizlerin yaşadığı
memleketler veya gezdiği çarşı pazar farklı diyor, hepinize sevgi ve saygılar
sunuyorum. (İYİ PARTİ sıralarından alkışlar)
BAŞKAN
– Aynı mahiyetteki önerge üzerinde söz isteyen Adana Milletvekilimiz Sayın
Burhanettin Bulut. (CHP sıralarından alkışlar)
Süreniz
beş dakika Sayın Bulut.
BURHANETTİN
BULUT (Adana) – Sayın Başkan, değerli milletvekilleri; yüce Meclisimizi
saygıyla selamlıyorum.
Meclisin
en önemli görevlerinden biri bütçeye onay vermektir. Meclise böyle bir görev
verilir, anayasal bir görevdir. Hatta bu görev verilirken de Anayasa’nın
73’üncü maddesinde de bu bütçeyi nasıl yapacağımızı da tarifler. Tarif de
şöyle: Anayasa’nın “Vergi ödevi” başlıklı 73’üncü maddesi “Kamu giderleri için
mali güce göre vergi alınız.” der. Peki, bugün gündemimizde olan, Plan ve Bütçe
Komisyonunun bir orada, bir Komisyonda yaptığı çalışmalarda önümüze gelen bütçe
böyle bir bütçe mi? Hayır, değil. 2018’de getirilen bütçe de böyle değildi,
2019’daki bütçe de böyle değildi, 2020 de böyle değil. Yani, uzun sözün kısası,
bu bütçe yine hiç kimseye fayda sağlamayacak bir teklif hâlinde önümüze gelmiş
durumda. 
Neden
bütçe önemli diyoruz? Çünkü böylesi bir krizin olduğu bir dönemde çıkartılan
bütçeyi tüm toplumların kucaklaması gerekiyor, tüm toplumların bu konuda bir
onay vermesi gerekiyor. Baktığımızda sarayın 5 müteahhidi bile bu krizden
etkileniyor. Sarayın 5 müteahhidinin aldığı krediler ödenemez hâle gelmiş
durumda. Çünkü bugünkü kriz 2001’deki krizden farklı, 1994’teki krizden de
farklı. 1994’teki kriz daha çok kamuyla alakalıydı, 2001’deki daha çok
bankacılıkla alakalıydı. Ama bugünkü kriz, 2018’deki kriz çoğunlukla özel
sektörün aşırı borçlanmasından kaynaklı. Hâl böyle olunca da kurdaki artış
özellikle kamuyu, özellikle özel sektörü müthiş derecede etkiledi. Peki,
bununla kamunun ne alakası var diye baktığımızda, bu Hükûmetin özellikle son
dönemde sürekli dile getirdiği kamu-özel ortaklığı planlaması çıkıyor ortaya;
hasta garantili şehir hastanesi, geçiş garantili köprü, yolcu garantili
havalimanı, ödeme garantili finans merkezleri bu kamu-özel ortaklığının
örnekleridir. Tabii, kur bu kadar artınca hâliyle bu ödenemez hâle geldi. Bunun
yanında da işte Varlık Fonu’nun 1 milyar 650 milyon lirayla Finans Merkezine
ortaklıkları ya da Sanayi Bakanlığının 220 milyon lirayla Sağlık Bakanının eski
hastanesine verdiği teşvikler de var. Peki, bu bütçe bunlara aktarılırken
kimden alınıyor diye baktığımızda, en önemli iki kesim var. Bir tanesi
esnaflar, 1 milyon 800 bin kişiyi bulan esnaflar. Bunların durumu nedir diye
baktığımızda, sadece rakamsal olarak gittiğimizde, geçen yıl ile bu yıl arasında
KOBİ borçlarının, ertelenen borçların 2 katına çıktığını, ödenemeyen borçların
da 2 katına çıktığını görüyoruz.
Diğer
önemli kesim kim? İşçiler. 14 milyonu bulan işçilere baktığımızda, bunun 10
milyonu fakirlik sınırının altında. Yani zaten geçinmekte zorlanan işçi
kesiminden bunlar alınıyor. Peki, bunlar nasıl alınıyor? Direkt kesintinin
yanında, sizlerin sürekli “haram” diye ifade ettiğiniz sigara ve alkolden,
ÖTV’den, cezalardan. Yani bu bütçenin içeriğinde istihdama yönelik, ticaret
yapanlara yönelik hiçbir şekilde bir katkı yok, aksine, onlardan sürekli alıp
bu biraz önce bahsettiğim kesime kaynak aktarmanın üzerine gidiyor. 
Bu
bütçenin, ekonominin belkemiği olan, yüzde 80’lik ekonomiyi ayakta tutan esnafa
ilişkin mutlaka yeni ilaveler, yeni ekler getirmesi gerekiyor. Neler mi? En
önce, yapacağımız vergi sisteminin çağdaş ve adil olması gerekiyor. Bir diğeri,
biraz önce bahsettiğim gibi, büyük bir kesimin, açlık sınırının altında yaşayan
bu kesimin asgari ücretlerinden alınan verginin oranını düşürmek gerekiyor.
Esnafa ilişkin de en önemli sorun, Çek Yasası’nı değiştirmek gerekiyor çünkü
sicil affı getiremediğimiz durumda borcunu ödeyemeyen vatandaşı hapse atacağız,
borcunu alma ihtimalimiz de kalmayacak. Dolaylı vergileri bir an önce düşürmek
gerekiyor. Esnafa kredi vermemiz gerekiyor. Her şeyden önce esnafa, en azından
KOBİ’lere, sosyal güvenlik açısından, yanında çalıştırdıkları işçi açısından
katkı vermek gerekiyor; en azından 1 işçiyi devletin finanse etmesi gerekiyor. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen. 
BURHANETTİN
BULUT (Devamla) – Son söz olarak, bu bütçenin, sarayın etrafındaki üç beş
müteahhidin bütçesi değil, halkın bütçesi olması gerektiğini, bu yüce Meclisin
de bu konuda irade göstermesi gerektiğini ifade ediyor, hepinize saygılar
sunuyorum. (CHP sıralarından alkışlar)
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 117 sıra sayılı Kanun Teklifi’nin 4’üncü maddesinde bulunan “Birliğini”
ibaresinin “Birliği’ni” olarak değiştirilmesini arz ve teklif ederiz. 
 Oya
Ersoy  Mahmut Toğrul  Garo Paylan 
 İstanbul
 Gaziantep  Diyarbakır
 Zeynel
Özen Rıdvan Turan Mehmet Ruştu Tiryaki 
 İstanbul
 Mersin  Batman 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan. 
BAŞKAN
– Önerge üzerinde söz isteyen İstanbul Milletvekilimiz Sayın Oya Ersoy. (HDP
sıralarından alkışlar)
Süreniz
beş dakika Sayın Ersoy. 
OYA
ERSOY (İstanbul) – Değerli milletvekilleri, bugün Türkiye'nin gerçek sorunu,
Fatih’te 4 kardeşin birlikte intihar etmesidir. Aylardır ödeyemedikleri
faturalar ve yaşanan maaş hacizleri nedeniyle intihar etti bu 4 kardeş. Bu
herhangi bir olay değil, bu herhangi bir intihar vakası değil; bu, AKP
iktidarının Türkiye toplumunu getirdiği noktayı gösteriyor. Bu bir intihar
değil, bu bir cinayet, bu açıktan bir cinayet ve bu cinayet göz göre göre
geldi.
Bakın,
senelerdir özellikle İşçi Sağlığı ve İş Güvenliği Meclisinin açıkladığı veriler
var: 2013’te 15, 2014’te 25, 2015’te 59, 2016’da 90, 2017’de 89, 2018’de 73
yani toplam 351 emekçi geçim sıkıntısı, borç ve işsizlik nedeniyle yaşamına son
verdi. 
Şimdi,
cenazelerin evden çıkmasının hemen ardından, cinayet mahalline BEDAŞ gitti ve
607 liralık bir elektrik borcu nedeniyle elektriği kesmeye gitti. BEDAŞ’ın
sahibi kim? Cengiz Holding ve Kolin İnşaat. AKP döneminde sermayesine sermaye
katan ve ülkenin dört bir yanında, Cerattepe’den üçüncü havalimanına kadar
bütün yağma ve talan projelerinin altından çıkan, milletin anasına küfreden
Cengiz Holding. Yağma ihalelerinde iktidarın göz bebeği olan ve girdiği
ihalelerin çoğuna da Kolin ve Limakla birlikte giren, hiç zorlanmadan aldığı
ihaleler nedeniyle sermaye çevrelerinde “ihale kralı” olarak adlandırılan
Cengiz Holding. AKP ile Cengiz Holdingin dostluğu sadece ihalelerde kendini
göstermiyor, biz bunu aynı zamanda, vergi indirimlerinde, affedilen o vergi
borçlarında da görüyoruz.
Değerli
milletvekilleri, sürekli artan faturalar, kredi kartı ve banka borçları bu
hayatı halk için çekilmez kılıyor, artık yaşanamaz oluyor ve tencereler
kaynamaz, evler ısınmaz hâle geldi. Bakın, bir yılda elektriğe yüzde 100, doğal
gaza yüzde 53,8; otoyola, köprülere, PTT’ye yüzde 20 zam yapıldı. Peki, bu
zamlar kimin yararına? Bu zamlarla enerji şirketlerinin borçları halka fatura
ediliyor. Yetmiyor, şirketlerin vergi borçları siliniyor. Bu zamların tek bir
anlamı var, iktidarın beslediği şirketleri ve onlara kredi veren uluslararası
bankaları kurtarmak için halkı yoksullaştıran zamlardır bunlar. 
Peki,
neden bu ülkede bir gün olsun, bir kere olsun asgari ücretlinin, çiftçinin ya
da kredi kartı borcu olanın, bir öğrencinin borçları affedilmiyor? Halkın artık
bu borçları sırtlayacak mecali kalmadı, takati de tahammülü de kalmadı. Bu
kanun teklifinin de, iktidar tarafından bundan önce getirilen, bunun gibi
“teknik” adı altındaki bir sürü kanun teklifinin de halkın boğuştuğu bu borç,
güvencesizlik ve geleceksizlik dertlerine bir çözümü yok. Yani halkın gerçek
sorunlarına çözüm üretmeyen tekliflerdir bunlar. 
Değerli
milletvekilleri, böyle bir ortamda damat Bakan geçenlerde bir açıklama yaptı,
çıkmış “yüzde 7” diye bir enflasyon oranı açıklıyor. Halkımız o enflasyonun
hesaplandığı çarşıyı, pazarı arıyor, bulamıyor. Faturalardaki hesap damat
Bakanın enflasyonuna uymuyor. İnsan merak ediyor: Bu ülkede “paralel enflasyon”
diye bir şey mi var? Siyaset yapmaya gelince enflasyon yüzde 8; işçiye,
emekçiye ücret artışına gelince yine yüzde 8 ama devletin aldığı vergiye,
harca, cezaya gelince yüzde 22,5. Merak ettiğimiz konu şu: Paralel enflasyon,
damat Bakanın açıkladığı enflasyon mu yoksa yeniden değerleme oranı olarak belirlenen
enflasyon mu? Yüzde 8 mi paralel, yüzde 22 mi? Paralel yapılar konusunda eşsiz
deneyimleri olan iktidar, herhâlde bu paralel enflasyon konusunda bir açıklama
getirir. 
Değerli
milletvekilleri, iktidar, ekonomik krizi inkâr ediyor ve “Ekonomi uçuşa geçti.”
diyor.
(Mikrofon
otomatik cihaz tarafından kapatıldı) 
BAŞKAN
– Tamamlayalım.
OYA
ERSOY (Devamla) - Evet, uçuşa geçen bir şeyler var ama o da ekonomi değil,
işsizlik, zamlar ve vergilerdir. Bu memlekette devletin topladığı verginin
dörtte 3’ünü emekçiler veriyor. Buna rağmen, halka, Hazine ve Maliye Bakanı
çıkıp “Vergiyi tabana yayacağız.” diyor. 
Arkadaşlar,
vergiyi tabana değil, tavana yayma günüdür bugün. Biz şuradan sesleniyoruz:
Artık elinizi halkın cebinden çekin, vergide adaleti sağlayın, vergiyi tabana
değil, tavana yayın. Ve şunu söylüyorum: Kâr ve faiz gelirlerini, serveti
vergilendirin, emekçilerin ücretinden elinizi çekin. 
Niyetiniz
belli. Geçenlerde IMF’yle yaptığınız görüşmeden sonra açıklanan rapordan
gördüğümüz niyetiniz şu: Beklenen enflasyonu yüzde 8-9 olarak açıklayacak,
sonra da kendinizin belirlediği bir oranı işçilere dayatacaksınız. 
(Mikrofon
otomatik cihaz tarafından kapatıldı) 
OYA
ERSOY (Devamla) – Son kez…
BAŞKAN
– Peki, tamamlayalım.
OYA
ERSOY (Devamla) – Çarşıda, pazarda, faturalarda yüzde 30-40 artış olmuşken
milyonları yoksulluğa mahkûm edeceksiniz.
Bizler
hem bu kürsülerden hem milyonlarla birlikte sokaklardan, meydanlardan kendi
sesimizi, milyonların sesini, bu halkın çığlığını söylemeye, duyurmaya devam
edeceğiz diyorum.
Teşekkür
ediyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
4’üncü
maddeyi oylarınıza sunuyorum: Kabul edenler… Kabul etmeyenler… 4’üncü madde
kabul edilmiştir.
5’inci
madde üzerinde 3 önerge vardır, önergeleri aykırılık sırasına göre okutup
işleme alacağım. 
Türkiye Büyük Millet Meclisi Başkanlığına
Görüşülmekte
olan 117 sıra sayılı Ödeme ve Menkul Kıymet Mutabakat Sistemleri, Ödeme
Hizmetleri ve Elektronik Para Kuruluşları Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 5’inci maddesinin aşağıdaki
şekilde değiştirilmesini arz ve teklif ederiz.
Saygılarımızla.
“MADDE
5- 6493 sayılı Kanunun 5inci maddesinde bulunan üçüncü fıkra yürürlükten
kaldırılmıştır.”
 Bülent
Kuşoğlu Orhan Sümer Emine Gülizar Emecan
 Ankara Adana İstanbul
 Sevda
Erdan Kılıç Lale Karabıyık Polat Şaroğlu
 İzmir Bursa Tunceli
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan.
BAŞKAN
– Önerge üzerinde söz isteyen Tunceli Milletvekilimiz Sayın Polat Şaroğlu. (CHP
sıralarından alkışlar)
Süreniz
beş dakika Sayın Şaroğlu.
POLAT
ŞAROĞLU (Tunceli) – Değerli Başkan, değerli milletvekilleri; Genel Kurulu
saygıyla selamlıyorum.
Doğal
güzellikleri, kültürel ve tarihî değerleri ile zengin bir doğa turizmi
potansiyeline sahip, kutsal ocaklara ev sahipliği yapan, çağdaş, ilerici ve
hoşgörülü insanların yaşadığı, evliyalar diyarı Munzur’umuzun ve Tunceli’mizin
sorunlarını değerlendirmek istiyorum. 
İlimizin
temel sorunlarından hiç şüphesiz ülkenin genelinde de olduğu gibi işsizlik
sorunudur. İlimizin istihdam alanlarının sınırlı olması, kamu yatırımlarının
yeterince gelmemesi ilimizde genç nüfusu göç etmeye zorlamaktadır. Bilindiği
üzere Tunceli’miz eğitim düzeyi en yüksek illerin başında gelmektedir.
Tunceli’deki genç nüfus, işsizlik ve istihdam sorunu sebebiyle ilimizi terk
etmekte fakat bu durumla ilgili genel bir çözüm önerisi getirilmemektedir. Bu
durumdan kaynaklı olarak da son dönemlerde intihar olayları gittikçe
artmaktadır. 
İlimiz
konusunda önemli bir istatistik ise vergi tahsilatı oranında Türkiye'de ilk üç
il içinde yer almasıdır. İlimiz, Maliye Bakanlığımızın verilerine göre, vergi
tahsilat oranında ilk üç il içerisinde yer almıştır. İlimizde bu yönüyle vergi
borcuna sadakat varken maalesef kamu yatırımlarından ve istihdam projelerinden
yeterince faydalanamamaktadır.
Değerli
milletvekilleri, ekonomisi büyük ölçüde tarım ve hayvancılığa dayanan ilimizde
maalesef üreticilerimiz devlet hibe ve teşviklerinden yeterince
faydalanamamaktadır. Hatta aynı şekilde Avrupa Birliğinin tarımsal kalkınmayı
destekleme programlarında hiçbir zaman yer almamıştır. 
İlimizin
en temel ve en önemli geçim kaynaklarından bir diğeri olan arıcılıkla ilgili de
maalesef, Türkiye'de arı hastalıklarıyla ilgili ilaçların merdiven altında
üretilmesi, kontrolsüz bir şekilde yapılan bal mumu imalatı, meraların
yeterince açılmaması ve teşviklerin artırılmaması gibi konularda arıcılarımızın
çözüm bekleyen sorunları vardır.
Değerli
milletvekilleri, ilimize dair diğer önemli bir sorun da ulaşım sorunudur.
Elâzığ ve Pertek ilçesi arasındaki araba feribotu insanların ihtiyacını
karşılayacak durumda değildir. Özellikle yaz aylarında yerli ve yabancı
turistlerin bölgeye gelmesiyle birlikte uzun araç konvoyları olmakta, bu da
ciddi bir mağduriyet yaratmaktadır. Öte yandan, 2011 yılında dönemin Başbakanı
Recep Tayyip Erdoğan, Elâzığ'da gerçekleştirdiği mitingde, Pertek Köprüsü'nün
yatırım programına alındığını açıklamış ve en kısa sürede bu sorunun
çözüleceğini söylemişti. Kendilerine bu sözü yerine getirmesi çağrısında
bulunuyoruz. (CHP sıralarından alkışlar) 
Tunceli-Erzincan
kara yolu yapım projesi de yıllardır çözülemeyen bir sorun olarak
beklemektedir. Akdeniz ve Güneydoğu Anadolu Bölgesi'ni Doğu Karadeniz'e
bağlayan en kısa yol olan Tunceli-Pülümür-Erzincan bağlantılı 90 kilometrelik
yol projesine 2018’de başlanacağı Hükûmet tarafından açıklanmasına rağmen
maalesef hâlihazırda, şimdiye kadar hiçbir ses çıkmamıştır. 
Değerli
milletvekilleri, son yıllarda ülkemizde sayıları hızla artan HES ve baraj
projeleri enerji açığı gerekçesiyle hayata geçirilmekte; dağlar, dereler,
vadiler yatırıma açılmakta ve tarım arazileri yok edilmektedir. Bunlardan bir
kısmı da Munzur Vadisi Millî Parkı üzerinde yapılması planlanan baraj ve HES
projeleridir. Bu konuda verilen hukuk mücadelelerinin bir kısmı projenin iptali
yönünde sonuçlanmıştır. Örneğin, Munzur Vadisi Millî Parkı üzerinde yapımı
planlanan Kaletepe HES projesine karşı açılan davada, idare mahkemesince, Milli
Parklar Kanunu'na aykırılık, ekosistem dengelerinin bozulması ve yaban
hayatının tahrip edilmesi gerekçeleriyle iptal kararı verilmiştir. Alınan bu
karar hem Munzur Vadisi üzerinde yapımı planlanan diğer HES ve barajlar için
emsal teşkil etmesi hem de bölge halkı tarafından kutsal olarak kabul gören
inanç merkezlerinin sular altında kalarak inançsal ve kültürel açıdan bir
yıkıma yol açmasına engel olması sebebiyle büyük öneme sahiptir. 
Değerli
milletvekilleri, sözlerimi tamamlarken, ilimizin yetiştirmiş olduğu en önemli
isimlerden biri olan ve Meclis çatısı altında uzun yıllar ilimizi başarılı bir
şekilde temsil eden kıymetli büyüğümüz Kamer Genç'i anmak istiyorum. (CHP
sıralarından alkışlar) 
Rahmetli
Genç, her zaman inandığı değerleri savundu. Birilerinin duymak istemediği
gerçekleri haykırdığı için yeri geldi bu kürsüde fiilî saldırıya uğradı ancak
doğruları konuşmaktan hiçbir zaman geri adım atmadı. Onu buradan saygı, rahmet
ve özlemle anıyorum.
Teşekkür
ediyor, saygılar sunuyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler… Önerge
kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 117 sıra sayılı Kanun Teklifi’nin çerçeve 5’inci maddesinde yer alan
“yürürlükten kaldırılmıştır” ibaresinin “madde metninden çıkartılarak
yürürlükten kaldırılmıştır” şeklinde değiştirilmesini arz ve teklif ederiz.
7/11/2019
 Ümit
Yılmaz  Metin Nurullah Sazak  Ali Muhittin Taşdoğan
 Düzce
 Eskişehir Gaziantep
 Ayşe
Sibel Ersoy Baki Şimşek  Olcay Kılavuz
 Adana Mersin
 Mersin
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz Sayın
Başkan. 
BAŞKAN
- Önerge üzerinde söz isteyen Gaziantep Milletvekilimiz Sayın Ali Muhittin
Taşdoğan. (MHP sıralarından alkışlar)
Süreniz
beş dakika Sayın Taşdoğan. 
ALİ
MUHİTTİN TAŞDOĞAN (Gaziantep) – Sayın Başkan, sayın milletvekilleri, “bitcoin”
markasıyla popüler olan kripto para ya da sanal para birimlerinin sayısı
olağanüstü düzeyde artmış ve hâlihazırda 2.400’e ulaşmıştır. 
Geleneksel
ödeme yöntemlerinin ve diğer biriktirme yöntemlerinin dışında bir gelişim seyri
bulunan bu para birimleri özellikle “rezerv para” olarak tanımlanan paralar
karşısında alternatif bir ödeme aracı hâline gelmeye başlamıştır. 
Üç
yıl önce Genel Merkezimiz tarafından yapılan çalışmayla Genel Başkanım Sayın
Devlet Bahçeli Bey’in gündeme aldığı raporda, kripto para sistemi hakkında
yasal mevzuat ve çalışmaların bir an önce yapılması gerektiği belirtilmişti.
Bugün bu konudaki temel kanun teklifiyle tam bu çalışmayı yapmaktayız. 
Sayın
milletvekilleri, ilk bakışta “rezerv para” olarak kabul edilen ve uluslararası
ödemelerde genel kabul gören para birimleri karşısında alternatif gözüken
kripto paraların dünya ödeme sistemini baştan sona değiştirecek bir potansiyel
barındırdığı iddiaları seslendirilmektedir. Ancak buradaki temel sorun, kripto
paraların sayısının hızla artması ve menşesinin belirsizliğidir. Elbette ki söz
konusu paraların kullanımının yaygınlaşması ve gelişen teknoloji sayesinde,
kontrolünün zorlaştığı açıktır. Bu paraların alternatif bir ödeme aracı ve
ödeme sistemi yarattığı gerçeğinden hareketle yapılan düzenlemelerin önemli
olduğu kabul edilmelidir. 
Burada
dikkat çekmek istediğim iki husus bulunmaktadır. Geleneksel para tanımı içinde
düşünüldüğünde, bir para biriminin geçerliliği, genel kabul görme şartına ve
para biriminin herhangi bir merkezî otorite tarafından güvence verilerek
tedavüle sokulmasına bağlıdır. Kripto paralarda ise problem bu şartların
esnemesi olarak karşımıza çıkmaktadır. Arkasında merkezî bir otoritenin olup
olmadığı bilinmeyen, genel kabul şartı sanal ortamda yaratılan, arz ve talep
dengesine son derece duyarlı olan bir ödeme aracı için yapılan düzenlemelerin
sorunların üstesinden gelebileceği düşüncesinde temkinli olunması gerektiği
kanaatindeyim. 
Kripto
paraların genel kabul görmesi şartı oldukça esnektir. Doğal olarak spekülatif
ataklara son derece açık olması bakımından finansal istikrar için bir tehdide
dönüşme potansiyeli bulunmaktadır. Geçmiş verilere bakıldığında, özellikle 2008
yılından itibaren bazı kripto paraların değerindeki olağanüstü değer artışlarının
nedenleri muğlaklığını korumaktadır. Söz konusu paraların emtia fiyatlarıyla
ters yönlü ilişkisi ilk bakışta bu paraları alternatif para ve yatırım aracı
olarak öne çıkarmış olsa da kripto paraların dramatik değer değişimleri bu
paralar hakkındaki güvensizliği pekiştirmiştir. 
İkinci
husus ise, söz konusu paraların blok zincir ağını kullanması, paraların
kendisinden ve değerinden çok daha önemli hâle gelen blok zincir teknolojisi ve
tabii, bu teknolojideki gelişmelerdir. 
Sayın
milletvekilleri, herhangi bir merkezî otoriteye bağlı olmayan, şimdilik
kontrolünün mümkün olmadığı kabul edilen bu teknolojiyle, ödeme sisteminde
aracılık eden kurumların işlevini yitirmesi söz konusudur. Daha açık ifade
etmek gerekirse, geleneksel bankacılık sisteminin devre dışı bırakıldığı,
bankaların bilinen görevlerini yerine getiremeyeceği bir durumla karşı karşıya
kaldığımız bilinmelidir. Daha şimdiden blok zincir ağıyla sayısı 2.400’e ulaşan
ve yakın gelecekte belki de on binleri geçecek bir kripto para enflasyonuyla
karşılaşma ihtimalimiz oldukça yüksektir. 
Hâl
böyle iken yapılan düzenlemelerin geleneksel para sisteminin iz düşümü şeklinde
tasarlanmış olması, yakın gelecekte ilave düzenlemelere de ihtiyaç
duyulacağının habercisidir. 
Sayın
milletvekilleri, kontrolü şu an için dahi mümkün olmayan bir ödeme sistemini
denetim altına alabilme çabalarının, mutlaka geleneksel para sisteminden farklı
olmasında yarar bulunmaktadır. Bu minvalde Merkez Bankasının gücünün
artırılması çabası tek başına yeterli olmayacaktır. Bu çabalara ek olarak,
uluslararası bir çabanın da yapılacak düzenlemelerin etkinleşmesi açısından bir
zorunluluk olduğu düşünülmektedir. 
Sonuç
olarak, hiçbir ülkenin tek başına kontrol edemeyeceği ve uluslararası bir
uzlaşıyla çözüm getirilmesi gereken bir meseleyle karşı karşıya kaldığımız
unutulmamalıdır. 
Sayın
milletvekilleri, otizm bir eksiklik değil, farklı bir yetenektir diyor;
Gaziantep gibi gazi olan Meclisimizi saygıyla selamlıyorum. (MHP sıralarından
alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ödeme ve Menkul Kıymet Mutabakat Sistemleri, Ödeme Hizmetleri ve
Elektronik Para Kuruluşları Hakkında Kanun ile Bazı Kanunlarda Değişiklik
Yapılmasına Dair Kanun Teklifi’nin 5’inci maddesinin birinci fıkrasında yer
alan “kaldırılmıştır” ibaresinin “çıkarılmıştır” ibaresiyle değiştirilmesini
arz ve teklif ederiz. 
 Ayhan
Erel Bedri Yaşar Feridun Bahşi
 Aksaray Samsun Antalya
 Tuba
Vural Çokal Hasan Subaşı Zeki Hakan Sıdalı
 Antalya Antalya Mersin
 Yasin
Öztürk
 Denizli
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan. 
BAŞKAN
– Önerge üzerinde söz isteyen Mersin Milletvekilimiz Sayın Zeki Hakan Sıdalı.
(İYİ PARTİ sıralarından alkışlar) 
Süreniz
beş dakika Sayın Sıdalı. 
ZEKİ
HAKAN SIDALI (Mersin) – Sayın Başkan, değerli milletvekilleri; bu kanun teklifi
“Dediğimi yapmadı, Başkanını görevden aldım.” dediğiniz Merkez Bankasına
kuruluşlara hissedar olma hakkını tanıyor. Merkez Bankasını, denetlediği ve
gözetimine tabi olan bir kuruluşa ortak yapmak Banka için büyük bir itibar ve
otorite riskidir. Bu, Merkez Bankasını güçlendirmez, ticari banka seviyesine
çeker. Bu türden uygulamaların Endonezya, Brezilya, Meksika, Arjantin gibi
ülkelerde uygulandığını siz itiraf ettiniz. Bu uygulama, yolsuzluk liginin
müdavimi olan ülkelerde yaygın, Türkiye’yi bu lige çekmek yazıktır; bu ülkeyi
on yedi yıldır yöneten Hükûmet açısından da ciddi bir başarısızlık itirafıdır. 
Anayasa’dan
güç alan devlet kurumları ülkenin en itibarlı kuruluşlarıdır. İtibarı olmayan
ve zedelenen kuruluşlar ne beklentileri karşılayabilir ne de güven verebilir.
Şimdi hayalinizdeki Merkez Bankasına baktığımızda, devletin en önemli finansal
yapısının içinin boşaltılmış vaziyette olduğu görülmektedir. Bağımsız olması
gereken Merkez Bankası Başkanını “Dediğimi yapmıyor.” diye görevden aldığınızda
bu Banka bağımsız olamaz. Hadi bu kuruma güvenin! 
Ülkeye
dair alınacak her kararı tek imzaya endekslediniz. “Hâkim biz olalım, ne olursa
olsun gücü kaybetmeyelim.” anlayışıyla hareket ediyorsunuz. Gücünüz azaldıkça
da devletin kurumlarını güçsüz hâle getirelim, günü kurtaralım derdindesiniz.
Devlet dediğimiz yapı, tüm vatandaşlarının kendisini güvende hissettiği
kurumlar özelinde yaşar. Dünya toplumları içerisinde devlet geleneği en köklü
milletlerden biriyiz. Kısacası, Türk devletinin dünya üzerindeki tüm toplumlar
nazarındaki yeri farklıdır, tarihte hep örnek olmuştur. Binlerce yıllık Türk
devletini bakın ne hâle getirdiniz, teker teker bakalım.
Örneğin,
31 Mart seçim gecesinde yaşanan devlet kurumlarına ait bilgi kirliliğini
hatırlıyor musunuz? Anadolu Ajansını öyle bir hâle getirdiniz ki sonuçlar
iktidarın istediği gibi gitmiyorsa Ajans şalter indiriyor. Hadi bu kuruma
güvenin!
Bir
de Yüksek Seçim Kurulu var ki son seçimlerde gördük, “güven” kelimesiyle yan
yana gelemiyorlar, aldığı karar gerekçelerine “Bu kadar da olmaz.” dedirtiyor.
Aynı gerekçeli bir itiraza “evet”, bir itiraza “hayır” diyebiliyor. Hadi bu
kuruma güvenin!
Eski
dönemlerde, TÜİK neyi hesaplıyorsa bağımsız olarak açıklardı ve inanırdık.
Şimdi, yine açıklıyor ama sizin istediğinizi açıklıyor. Ne oluyor? Kimse
inanmıyor ve güvenmiyor, siz de dâhil. “Enflasyon canavarını öldürdük.”
dediniz, rakam canavarı yarattınız. Hadi bu Kuruma güvenin!
Millî
Eğitim Bakanlığına bakıyoruz. Her dönem başında sistem değişiyor, her yıl sınav
adı, yapısı değişiyor. Her Bakan geldiğinde enkaz devraldığını söylüyor, daha
büyük bir enkazla devrediyor. Bu kadar hızlı değişen bir sisteme vatandaş nasıl
güvensin, çocuğunu nasıl emanet etsin? Hadi bu kuruma güvenin!
Dışişleri
Bakanlığının asırlık geleneklerini “monşer” kelimesiyle yok ettiniz. Hâlbuki küçümsediğiniz
mantık, diplomasi kültürünün ocağıydı, liyakat esasının en net uygulandığı
kurumdu. Kurumsal kültürü yok sayarak önünüze geleni büyükelçi atadınız. 
İtiraf
ediyorsunuz, “Dünyaya kendimizi anlatamıyoruz.” diyorsunuz. Atadıklarınızın
diplomatik dil bilmesini geçtim, yabancı dili yok. Hadi bu kuruma güvenin!
“Egemenlik
kayıtsız şartsız milletindir, en yüce kurum Meclistir.” dedik. Siz bir sistem
getirdiniz, kanunların yerini kararnameler, milletvekillerinden oluşan
bakanların yerini atanmışlar aldı. Milletin seçtiğiyle değil, sarayın
seçtiğiyle ülke yönetiliyor. Duyuyoruz, siz de bu durumdan rahatsızsınız,
seçilmişlerin yönetimden uzaklaştırıldığını görüyorsunuz, atanmış bakanlara
sizler bile ulaşamıyorsunuz. Hadi bu kuruma güvenin!
Bu
yönetim tarzı demokrasiyle ve çağdaş yönetim anlayışıyla bağdaşmıyor.
Pratikleşeceğiz derken zaten ağır işleyen bürokrasiyi daha da hantal hâle
getirdiniz. İçinde bulunduğumuz, tek elden tüm kontrol sistemi, hem devletimiz
hem de milletimiz için ciddi çıkmazlara sebep oluyor. 
(Mikrofon
otomatik cihaz tarafından kapatıldı) 
BAŞKAN
– Tamamlayalım.
ZEKİ
HAKAN SIDALI (Devamla) – Tamamlıyorum. 
Yeni
sistemle kurduğunuz devlet yapısı çatırdıyor. Hadi kurduğunuz bu yeni sisteme
güvenin!
Çözüm
yolu bellidir, ivedi şekilde devlet kurumlarına yeniden itibar kazandırılmalı
ve kuvvetler ayrılığının gerçekten uygulandığı parlamenter sisteme geçişin önü
bir an önce açılmalıdır. 
Yüce
Meclisimizi saygıyla selamlıyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
5’inci
maddeyi oylarınıza sunuyorum: Kabul edenler… Kabul etmeyenler… 5’inci madde
kabul edilmiştir.
6’ncı
madde üzerinde 3 önerge vardır. İlk okutacağım 2 önerge aynı mahiyettedir. Önergeleri
okutup birlikte işleme alacağım. 
Türkiye Büyük Millet Meclisi Başkanlığına
Görüşülmekte
olan 117 sıra sayılı Ödeme ve Menkul Kıymet Mutabakat Sistemleri, Ödeme
Hizmetleri ve Elektronik Para Kuruluşları Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 6’ncı maddesinin aşağıdaki
şekilde değiştirilmesini arz ve teklif ederiz. 
MADDE
6- 6493 sayılı Kanunun 8 inci maddesinin birinci fıkrasına aşağıdaki cümle
eklenmiş, ikinci fıkrası aşağıdaki şekilde değiştirilmiştir
“Bankanın
gözetim yetkisi; sistem işleticisi, sistem katılımcıları, mutabakat kuruluşu,
bağlantılı diğer sistemler ile dış hizmet sağlayıcıları gibi faaliyetleri
sistemin çalışmasıyla yakından ilgili tüm tarafları kapsar.” 
"(2)
Banka, gözetim faaliyetlerinin kapsamına giren kuruluşların gerçekleştirdiği
bütün işlemlere ilişkin kayıt, bilgi ve belgeyi, gerekli gördüğü durumlarda
anlık ve işlem bazında olmak üzere talep edebilir. Gözetim faaliyetlerinin
kapsamına giren kuruluşlar, her türlü kayıt, bilgi ve belgeyi gizli dahi olsa
Bankaca belirlenecek usul ve esaslar çerçevesinde Bankaya tevdi etmek ve
Bankanın gözetimine hazır hâle getirmekle yükümlüdür."
 Bülent
Kuşoğlu Cavit Arı Orhan Sümer
 Ankara Antalya Adana
 Emine
Gülizar Emecan Sevda Erdan Kılıç Lale Karabıyık
 İstanbul İzmir Bursa
Aynı
mahiyetteki önergenin imza sahipleri: 
 Ayhan
Erel Yasin Öztürk Bedri Yaşar
 Aksaray Denizli Samsun
 Feridun
Bahşi Ayhan Altıntaş
 Antalya Ankara
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan.
BAŞKAN
– Önergeler üzerinde söz isteyen, Antalya Milletvekilimiz Sayın Cavit Arı. (CHP
sıralarından alkışlar) 
Süreniz
beş dakika Sayın Arı. 
CAVİT
ARI (Antalya) – Sayın Başkanım, değerli milletvekilleri; öncelikle hepinizi
saygıyla sevgiyle selamlıyorum. 
117
sıra sayılı Ödeme ve Menkul Kıymet Mutabakat Sistemleri, Ödeme Hizmetleri ve
Elektronik Para Kuruluşları Hakkında Kanun ile Bazı Kanunlarda Değişiklik
Yapılmasına Dair Kanun Teklifi’nin 6’ncı maddesiyle ilgili olarak grubumuz
adına söz almış bulunmaktayım.
Söz
konusu teklifte, ödemeler alanına ilişkin olarak Bankacılık Düzenleme ve
Denetleme Kurumuna ait bazı yetkilerin Türkiye Cumhuriyet Merkez Bankasına
verilmesi amaçlanmakta. Finans sektöründe ödeme sistemleriyle ilgili düzenleme
ve denetim yetkisi konusunda birtakım teknik hükümleri içeren teklifi, Merkez
Bankasını ve Bankacılık Düzenleme ve Denetleme Kurumunu ilgilendiren hususlar
oluşturmaktadır. Bu hususların en önemlilerinden bir tanesi de değerli
arkadaşlar, 6’ncı maddedir. 6’ncı maddenin ilgili fıkrasında değerli arkadaşlar
“Banka, sistemlerin kesintisiz işletimini sağlamak amacıyla sistemik öneme
sahip kurulmuş ve kurulacak sistem işleticilerine hissedar olabilir.” hükmü
getirilmektedir.
Değerli
arkadaşlar, ülkemizde, biliyorsunuz ki son dönemde bağımsızlığını kaybeden
kuruluşlardan bir tanesi de Merkez Bankası olmuştur. Önceki Merkez Bankası
Başkanının görevden alınmasıyla birlikte Merkez Bankası bağımsızlığını kaybetmiş
durumdadır. Merkez Bankası, ülkemizin en önemli kurumudur, şimdi bağımsızlığını
kaybetti. Bugün neredeyse ekonominin kötülüğünü faize, faizin sorumluluğunu da
görevden alınan önceki Merkez Bankası Başkanına yükleyen bir anlayışla karşı
karşıyayız.
Şöyle
bir bakarsak: Ekim ayı enflasyon oranı yüzde 8,55 olarak açıklandı. Oysa
sokaktaki, pazardaki enflasyonun hiç de öyle olmadığını açıkça görebiliyoruz.
Kaldı ki devlet eliyle de esasen, bu enflasyonun böyle olmadığı da ilan edildi.
Şöyle ki 2020 yılı kamu mal ve hizmetleri ile vergi ve harç artış oranı yüzde
22,58. Değerli arkadaşlar, mademki bu ülkede enflasyon yüzde 8’lerde, 9’larda,
hadi diyelim 10’larda; peki, kamu mal ve hizmetleriyle ilgili 2020 yılında
uygulanacak olan bu oranlar niye yüzde 22,58? Demek ki gerçek oranlar sizin
ifade ettiğiniz gibi değil.
Şimdi,
Merkez Bankasının sistemik öneme sahip şirketlere hissedar olabileceğine dair
bu hüküm getirilirse ben sormak istiyorum: Öncelikle, Merkez Bankası neden
hissedar olacak yani kimlere avantaj sağlayacak? Çünkü Merkez Bankasının
hissedar olduğu bir şirketin ticari itibarının bundan sonra sınırı olmayacak
değerli arkadaşlar. “Merkez Bankası para koymayacak.” denilmekte. İyi de Merkez
Bankasının itibarı var, kredisi var, ismi var. “Sistem işleticilerine hissedar
olabilir.” deniyor. Oradaki “sistem işleticileri” ne demek, ne anlama geliyor?
Bunlar yurt içi kuruluşlar mı, yurt dışı kuruluşlar mı? Özel hukuk hükümlerine
mi tabi, kamu hukukuna mı tabi? Şu an böyle bir kuruluş var mı? Kaç firma var?
Değerli arkadaşlar, bu uygulama rekabete aykırı bir uygulamadır. “Sistemik”
tanımına Merkez Bankası karar veriyor; Sistemik öneme sahip sistem işleticisine
hissedar olabilir ya da yeni kurulacak olana hissedar olabilir. Bağımsızlığını
kaybetmiş bir Merkez Bankasından da doğru bir tercih, doğru bir ortaklık
beklemenin bundan sonra mümkün olmayacağını hep beraber ifade edebiliriz.
“Kesintisiz ödeme sistemini garanti etmek Merkez Bankası yoluyla
sağlanacaktır.” denilmekte. Zaten Merkez Bankasının böyle bir asli görevi var
değerli arkadaşlar. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Arı.
CAVİT
ARI (Devamla) – Bitiriyorum Başkanım. 
Bu
düzenleme, sonuç itibarıyla, Merkez Bankasına zarar verecek niteliktedir,
haksız rekabet yaratacak niteliktedir. Bu sebeple bu düzenlemeden vazgeçilmesi
öncelikle Merkez Bankasının geleceği yönünden önemli olacaktır diyorum.
Hepinize
teşekkür ediyorum. (CHP sıralarından alkışlar)
BAŞKAN
– Aynı mahiyetteki diğer önerge üzerinde söz isteyen, Ankara Milletvekilimiz
Sayın Durmuş Yılmaz. (İYİ PARTİ sıralarından alkışlar)
Süreniz
beş dakika Sayın Yılmaz.
DURMUŞ
YILMAZ (Ankara) – Değerli milletvekilleri, hepinizi saygıyla selamlıyorum.
Dün,
görüşmekte olduğumuz kanunun geneli üzerinde partim adına konuşma yaparken bu
yasayı esas ve özü itibarıyla desteklediğimizi söylemiştim. Dünyada olana
bitene baktığımızda, ödeme sistemlerinin, menkul kıymet mutabakat sistemlerinin
Bankacılık Düzenleme ve Denetleme Kurumunda mı olması gerekiyor yoksa Merkez
Bankasında mı olması gerekiyor konusunda dünyada iki yüz-üç yüz yıllık bir
tarihe baktığımızda değişik versiyonları, uygulamaları var. Dolayısıyla şu anda
Bankacılık Düzenleme ve Denetleme Kurumundan bu yetkinin alınıp Merkez
Bankasına verilmesinin arkasında herhangi bir şey aramamak lazım. Ülkemizde bir
yanlış iş olup da “Sen beceremedin dolayısıyla buraya veriyorum.” diye de bir
şey yok. Bu, şu anda, Avrupa Birliği müktesebatına uyum sağlamak için getirilen
bir düzenleme. Evet, destekliyoruz fakat teklifin 6’ncı maddesinin (4)’üncü
fıkrasını doğru bulmuyoruz, açıkça söylemek gerekirse. 
Görüşmeler
esnasında Sayın Merkez Bankası Başkan Yardımcımız ısrarla buna ihtiyaçları
olduğunu söyledi, işin sahibi onlar. Dolayısıyla, “Bizim buna itibar etmemiz
gerekir mi?” diye düşündüğümüzde, evet, işin sahibi diyorsa itibar edilir.
Fakat uygulamada bence başlarına bir sorun alıyorlar. Her şey düzgün gitse, her
şey yapılsa, hiçbir şey olmasa bile bu, kurumu sıkıntıya sokacaktır, sokabilir.

Merkez
Bankası, Uluslararası Ödemeler Bankasının hissedarı, SWIFT ödeme sisteminin -kooperatif
bir sistemdir- hissedarı ama biz oralardan hizmet alıyoruz. Şimdi, kendi
kontrol ve denetimi altında olan ve kendisinin yetkilendirdiği bir kuruluşa
Merkez Bankasının ortak olmasının hiçbir mantığı yok, açığını söylemek
gerekirse. Burada hiçbir yolsuzluk, hiçbir usulsüzlük olmasa bile, böyle bir
yaklaşım Merkez Bankasını lekeler diye düşünüyorum ben. Bankalar itibar
kuruluşları, güven kuruluşları; üzerlerine giydikleri elbisenin üzerinde toplu
iğne başı kadar bile lekenin olmaması gerekir. Çünkü bankalar, merkez bankaları
özellikle, beklenti yönetirler ve bu yönetimin arkasında da itibarları vardır.
Dolayısıyla bu düzenleme Merkez Bankasının itibarını zedeleyecektir, hiçbir şey
olmasa bile. Gerekçe olarak şunu söylüyorlar: “Banka, sistemlerin kesintisiz
işletimini sağlamak amacıyla sistemik öneme sahip kurulmuş ve kurulacak olan
sistem işleticilerine…” “Sistemik öneme sahip bankacılık kuruluşları” şu
demektir: Bu 2007 krizinden sonra, Uluslararası Ödemeler Bankası nezdinde
Finansal İstikrar Kurulu var, onun altında da bir Bankacılık Düzenleme Komitesi
var; o komitede bu uzun boylu tartışıldı. Dünyanın bugün geldiği nokta
itibarıyla, sayısı belli bankalar var; bu bankalar günün birinde iflas ederse
sistemin topyekûn çökeceği konusunda bir kanaat ortaya çıktığı için… Bu
bankalara “too big to fail” deniyor yani iflas ettirilemeyecek kadar büyük
bankalar. Sonuç itibarıyla, bu bankaların varlıklarının devam ettirilmesi
gerektiği konusunda bir inanç var. Bunları da liste olarak yayınladılar, dünya
şu anda bu bankaların hangileri olduğunu biliyor. Dolayısıyla şu anda ortada
kurulmuş, 5 tane lisans almış şirket var. Bunların hangisinin zaman içerisinde
sistem için vazgeçilmez olacağı sistem için tehlike oluşturacak noktada
büyüklüğe ulaşacağı konusunda bir bilgi yok, kurulacak olanların da ne
olacağını bilmiyoruz. Dolayısıyla eğer günün birinde böyle bir ihtiyaç doğar
ise Merkez Bankası Yasası’nın 3’üncü maddesinde, Merkez Bankasının yurt
içindeki bir şirkete değil ama yurt dışında kurulacak olan ve ülkemizin de
menfaatinin olduğu bir yere katılabilmesi için devletten izin almak suretiyle
girebilme, katılabilme, ortak olabilme imkânı var; o imkânı kullanıyor. Ben
Merkez Bankasının yerinde olsam, bu yetkiyi almam ve siyasetçi olarak lütfen,
siz de bu yetkiyi Merkez Bankasına vermeyin. Çünkü günün birinde ihtiyaç
doğarsa onun yerine getirilebilecek düzenleme zaten var. Bu, Merkez Bankasının
itibarını zedeler ve dolayısıyla da son tahlilde hepimiz bundan zarar görürüz. 
Sonuç
itibarıyla, yapılması gereken şey olarak, bu düzenleme bu güzel teklifin
içerisinden çıkarılsın diyorum.
Hepinizi
saygıyla selamlıyorum. (İYİ PARTİ sıralarından alkışlar) 
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul etmeyenler…
Önergeler kabul edilmemiştir.
Değerli
milletvekilleri, İç Tüzük madde 60’a göre söz talebinde bulunan arkadaşlarımız
salondan ayrılmasınlar. Bugünkü çalışma takvimimizin gerektirdiği bölümü
bitirdikten sonra arkadaşlarımızın söz taleplerini karşılayacağım ama bir
çalışma takvimi uyguladıktan sonra. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 117 sıra sayılı Kanun Teklifi’nin 6'ncı maddesinde bulunan “amacıyla”
ibaresinin “gayesiyle” olarak değiştirilmesini arz ve teklif ederiz. 
 Mahmut
Toğrul Ayşe Acar Başaran Garo Paylan
 Gaziantep Batman Diyarbakır
 Zeynel
Özen  Mehmet Ruştu Tiryaki Rıdvan Turan
 İstanbul Batman Mersin
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan. 
BAŞKAN
– Önerge üzerinde söz isteyen Batman Milletvekilimiz Sayın Ayşe Acar Başaran.
(HDP sıralarından alkışlar)
Süreniz
beş dakika Sayın Başaran.
AYŞE
ACAR BAŞARAN (Batman) – Sayın Başkan, değerli milletvekilleri; ben de hepinizi
saygıyla selamlıyorum.
Kanun
üzerinde birçok değerlendirmeler yapıldı, ben bunu bir tarafa bırakarak AKP
iktidarının bir mega projesinden söz edeceğim: Ilısu Barajı. 
Ilısu
Barajı’nın elli yıllık ömründen söz etmeyeceğim, sonrasında ortaya çıkaracağı
tahribattan söz etmeyeceğim ama ilimin ilçesi olan Hasankeyf’te yarattığı
tahribattan ve Hasankeyf’ten biraz söz edeceğim. Görenler görmüştür,
görmeyenler, maalesef, bir daha Hasankeyf’i özgünlüğüyle göremeyecekler.
Hasankeyf’e Batman’dan gittiğiniz zaman Suçeken köyüyle başlardınız, bir
tarafta binlerce yıllık insanlığa, medeniyete ev sahipliği yapmış mağaraları
görür, ilerlerdiniz; şimdi maalesef, yerinden edilmiş, bir ucube kentin
ortasına konulmuş olan bu Zeynel Bey Türbesi’ni görürdünüz. Yine, biraz daha
ilerlediğinizde tepedeki kaleyi, kalenin etrafındaki güzellikleri, tarihî
eserleri görürdünüz. Bu şekilde görebilirdiniz ama maalesef, bunların hiçbirini
şu anda göremiyoruz.
Değerli
arkadaşlar, dediğim gibi, Hasankeyf’in tarihi milattan önce 8000 yılına kadar
dayanıyor. Yani binlerce yıllık tarihi olan, onlarca medeniyete ev sahipliği
yapan, hatta bu medeniyetlere başkentlik yapan, o dönemde, Orta Çağ Dönemi’nde
Bağdat ve Şam gibi önemli şehirlerden biri hâline gelmiş bir kenttir. Bu
kentlere, bu medeniyetlere gelen giden hiçbir medeniyet hiçbir şekilde,
Moğollar hariç -Moğollar işgal ettiğinde, istila ettiğinde yerle bir etmişler-
Hasankeyf’in dokusunu bozmamış, gelmişler, kendi kültürlerini de oraya
ekleyerek aslında binlerce yıllık medeniyeti, ortak bir medeniyeti ortaya
çıkarmışlar.
Bilinen
tarihî eserleri vardır ama bilinmeyenleri de sayacağım. Bilinenler: Kale, kale
üzerindeki Ulu Camisi, Büyük Saray, Küçük Saray, Taş Köprü, El-Rızk Camisi, Koç
Camisi ve az önce gösterdiğim Zeynel Bey Türbesi. Ama bunların haricinde
Hasankeyf’te, ayrıca, kime ait olduğu bilinmeyen tarihî kaya mezarlar, kaya
evler, Orta Çağ’a ait 3 üniversite kalıntısı, kiliseler, gizli geçitler, kale,
kentin genelinin su ihtiyacını karşılamak amacıyla yapılmış su yolları, yörede
yakın zamana kadar tüm bölgenin buğdayının öğütüldüğü 30’u aşkın kayaya oyulmuş
değirmen, eyvanlar, kaleden Dicle’ye inmek için kullanılan ve kayanın
yontulmasıyla oluşturulmuş 200 basamaklı merdiven ve bunun gibi daha yüzlerce
tarihî eser var. 
Şimdi,
arkeologların yaptığı değerlendirmelere göre, bu tarihte buranın tümünde, etki
alanında, 37.750 hektarlık alanda bir kazı çalışması, arkeolojik çalışma
yapılması gerekiyor ama maalesef, sadece 7 bin hektarda bu çalışmalar yapılmış.
Burada 300’ü aşkın arkeolojik kalıntının 83’ü sular altında kalıyor ama dediğim
gibi, 30.750 hektarlık alanda henüz bir çalışma yapılmamış arkadaşlar. 
Şimdi,
bakın, Hasankeyf’in tarihi Kalkolitik Çağ’a, Tunç Çağı’na ve en önemlisi
Neolitik Çağ’a ait bulgulara ulaşılabilmesi açısından çok önemli. Siz bunları
burada görebiliyor ve aslında, tarihi bir şekilde yaşayabiliyordunuz. 
Şimdi,
arkadaşlar, AKP iktidarının mega projesinden sonra Hasankeyf’in geldiği durumun
kısa görüntülerini sizlerle paylaşacağım. Bu birincisi arkadaşlar, işte
iktidarın mega projesinin Hasankeyf’i getirdiği durum. Burada da dün çekilmiş
görüntüler var. Emniyet aslında görüntülerin bir kısmına el koymuştu ama basın
mensupları bunları geri getirmiş. Bu da aslında oradaki, tarihî yapı
içerisindeki çarşının yıkım görüntüsü. Yine bir görüntü daha arkadaşlar. İşte,
mega projelerimiz ve yine bir görüntü daha arkadaşlar. 
Şimdi,
binlerce yıllık bir tarih elli yıllık bir süreç için sular altında bırakılıyor.
Hiçbir mega proje tarihi yok etmeyi açıklayamaz arkadaşlar. Bize bu tarihî,
bizden önce yaşayan medeniyetler bıraktı ama biz maalesef, ileriye
taşıyamıyoruz. 
Ben
geçen günlerde, birkaç gün önce Hasankeyf’teydim. Hasankeyf’in tarihî çarşısını
gezmek istedim ama maalesef, zorla, emniyet güçleri tarafından çarşıdaki
esnaflar yerlerinden çıkartılıyordu. Ağlayarak, bazıları protesto için kendi
dükkânlarını, mallarını yakarak çıktılar oradan ama şu anda artık Hasankeyf’e
geçiş yok, kapatılmış durumda. 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Başaran.
AYŞE
ACAR BAŞARAN (Devamla) – Başkanım, bitiriyorum.
Tekrar
belirtiyorum arkadaşlar: Hiçbir mega proje binlerce yıllık bu tarihi yok etmeyi
açıklayamaz, hiçbir proje bu kadar büyük bir insanlık mirasını sular altında
bırakmayı gerekçe olarak gösteremez. Henüz geç değil. Buna benzer projeler, son
dakika olsa bile, en son dakikada durdurulmuş projelerdir. Ben, iktidarın
gelecek nesillere bir utancı bırakmaması gerektiğini düşünüyorum. Bakın, tekrar
ediyorum, üç yıl sonra, elli yıl sonra, yüz yıl sonra hiç kimse “İktidar Ilısu
Barajı’nı yaptı.” demeyecek ama “Bu iktidar, AKP iktidarı Hasankeyf’i yok etti,
Hasankeyf’i boğdu, bir tarihi sular altında bıraktı.” diyecekler, bununla da
yaşamak zorunda kalacaksınız.
Teşekkür
ederim. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
6’ncı
maddeyi oylarınıza sunuyorum: Kabul edenler... Kabul etmeyenler... 6’ncı madde
kabul edilmiştir. 
7’nci
madde üzerinde 3 önerge bulunmaktadır, önergeleri aykırılık sırasına göre
okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 117 sıra sayılı Ödeme ve Menkul Kıymet Mutabakat Sistemleri, Ödeme
Hizmetleri ve Elektronik Para Kuruluşları Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 7’nci maddesinin aşağıdaki
şekilde değiştirilmesini arz ve teklif ederiz.
MADDE
7- 6493 Sayılı Kanunun 10 uncu maddesinde bulunan yedinci fıkra aşağıdaki
şekilde değiştirilmiştir.
“(7)
Sistem işleticisi, sistemdeki işlemlerin herhangi bir sebeple
sonlandırılamaması veya katılımcının sistemdeki yükümlülüklerini yerine
getirememesi durumunda kullanılmak üzere katılımcılardan teminat talep
edebilir. Teminatlar ayrı bir hesapta izlenir. Bu teminatlara üçüncü fıkradaki
tedbir ve kararlar uygulanmaz. Bu madde kapsamında sermaye piyasası araçlarının
teminat olarak alınması hâlinde 6/12/2012 tarihli ve 6362 sayılı Sermaye
Piyasası Kanununun 47 nci maddesi uygulanır. Bu madde kapsamında sermaye
piyasası araçları haricindeki varlıkların teminat olarak alınması hâlinde,
sistem işleticisi sistem kuralları çerçevesinde sistemdeki işlemlerin
sonlandırılması ve katılımcının sistemdeki yükümlülüklerinin yerine getirilmesi
için herhangi bir ihbar veya ihtarda bulunma, süre verme, adli veya idari
merciden izin ya da onay alma, teminatı açık artırma ya da başka bir yol ile
nakde çevirme gibi herhangi bir ön şartı yerine getirme yükümlülüğü olmaksızın
bu teminatları nakde çevirebilir ve kullanabilir.”
 Emine
Gülizar Emecan Bülent Kuşoğlu Orhan Sümer
 İstanbul Ankara Adana
 Türabi
Kayan Lale Karabıyık Sevda Erdan Kılıç
 Kırklareli Bursa İzmir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan. 
BAŞKAN
– Önerge üzerinde söz isteyen Kırklareli Milletvekilimiz Sayın Türabi Kayan.
(CHP sıralarından alkışlar) 
Süreniz
beş dakika Sayın Kayan.
TÜRABİ
KAYAN (Kırklareli) – Teşekkür ediyorum Sayın Başkan.
Değerli
milletvekilleri, Ödeme ve Menkul Kıymet Mutabakat Sistemleri, Ödeme Hizmetleri
ve Elektronik Para Kuruluşları Hakkında Kanun Teklifi’nin 7’nci maddesi
üzerinde söz almış bulunmaktayım. Hepinizi saygı ve sevgiyle selamlıyorum. 
Kanun
teklifi, İç Tüzük’e uygun bir şekilde getirilmemiştir. Tali komisyona
gönderildiği hâlde, görüşü alınmadan Plan ve Bütçe Komisyonunda görüşülmüştür.
Aceleniz var, bir telaş içerisindesiniz, kanun yapmada, yapılan kanunu
uygulamada telaşınız var. Bu telaşınız niye? Her şeyi süratle yapmak
istiyorsunuz. Aceleniz niye? Aceleyle yapılan her işte bir aksaklık vardır,
bunu bilmeniz lazım. “Parlamenter sistemde işler çabuk olmuyor.” diye bir sürü
eksiği ve yanlışıyla Cumhurbaşkanlığı sistemini getirdiniz. Hızlı yürüyelim
derken yaptığınız yanlışlıkları düzeltmek için tekrar başa dönüp, düzeltmeye
çalışıp daha fazla zaman kaybediyorsunuz. Aceleyle yaptığınız, eleştirileri hiç
dikkate almadan yaptığınız düzenlemeler sonrasında Türkiye ekonomisi, dış
politika, eğitim, güvenlik çok tehlikeli boyutlara gelmiş vaziyettedir. Ekonomi
dibe vurmuştur. Esnafımız, sanayicimiz, çiftçimiz, aldığı borçları
ödeyememekte, bütün mal varlığını satsa borcunun kalan kısmına yetmemektedir.
Devletin elinde bulunan, seksen yıl boyunca gelmiş geçmiş bütün iktidarların
yaptıklarını haraç mezat sattınız; yerine hiçbir şey, hiçbir fabrika, liman
kurmadınız. Kredi ve teşvik vererek özel sektöre de bir fabrika vesaire
kurdurmadınız, yoldan başka hiçbir şey yapmadınız. Bu paralar nereye gitti? On
sekiz yıldır iktidardasınız, on sekiz yıldır bu toplum üretiyor, vergi veriyor,
seksen yılda yapılanları satıyorsunuz; yine de on sekiz yılın sonunda
geldiğiniz nokta iflas. Halktan aldığınız vergiler nerede? Sizden önceki
hükûmetlerin dişini tırnağına katarak çalışıp, tasarruf edip yaptığı fabrikaları
sattınız; peki, bu satışlardan elde edilen gelir nerede? Çok iyi şeyler
yaptığınızı söylüyorsunuz; peki, bu kriz nereden çıktı? 
Dış
politikada Yüce Önder Atatürk’ün “Yurtta barış, dünyada barış” politikasını bir
kenara itip komşuların mevcut iktidarını tanımayarak fetih söylemleriyle
“Şam’da Emevi Camisi’nde namaz kılacağım.” laflarıyla “Büyük Orta Doğu’nun eş
başkanlarından bir tanesiyiz.” teraneleriyle Orta Doğu bataklığına bodoslama
daldınız, şimdi bu bataklığın içinde debeleniyorsunuz. “900 kilometrelik sınırı
kontrol altına alacağız.” dediniz, Atlantik ötesinden bir düdük çalınca
olduğunuz yere mıhlandınız. Kendi toprağımız olan Süleyman Şah Türbesi’ni
koruyamayıp yurda kaçırdınız. 
Eğitimimizi
dünyanın en ileri ülkeleri klasmanından alıp en sonuncusu yaptınız. Çağdaş
eğitim alan insanlarımız bilimde ve sanatta Nobel Ödülü alırken yaptığınız
yanlış uygulamalarla dünyaya rezil olacak duruma getirdiniz. 
Yetiştirdiğimiz
sporcular altın, gümüş ve bronz madalya alıyorlardı; bugün, sizin sayenizde,
dopingle ödül almaya çalışırken yakalanıp ceza alıyorlar. 
Ülke
güvenliğini ve toplum güvenliğini tehlikeli bir hâle getirdiniz; bitmiş olan
terör eylemlerini yürüttüğünüz yanlış politikalarla tekrar hortlattınız. Güney
komşularımızla uyguladığınız yanlış politikalarla sınırlarımızı kevgire
çevirdiniz. Komşularımızdaki teröre ve iç savaşlara müdahil olarak sınır
güvenliğimizi tehlikeye soktunuz. 
Sağlık
konusuna gelince: Devasa şehir hastaneleri kurdunuz, yaptığınız hastanelerde
ilaç yok. 
“Nasıl
oldu bütün bunlar?” diye soracak olursak bir diktatörün her istediğini yerine
getirmekle yaptınız. 
ASUMAN
ERDOĞAN (Ankara) – Diktatör sizde, bizde yok. 
TÜRABİ
KAYAN (Devamla) – Sayın AKP vekilleri, sözüm önce sizlere, ondan sonra size
destek verenlere: Türkiye doğru bir yoldayken, rotası düzgün şekildeyken
Türkiye'nin rotasını şaşırttınız. Türkiye çağdaş uygarlıklara emin adımlarla
yürürken sizler, maalesef, bu emin adımlarla yürümeyi, bu topluma çağdaşlığı
çok gördünüz; çok gördüğünüz için geriye çevirmekte büyük bir gayret
içindesiniz. Peki, bu gayretiniz bu topluma reva mı? Bu yaptıklarınız bu
topluma reva mı?
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Kayan.
TÜRABİ
KAYAN (Devamla) – Nereye gitti bu iş, nereye gitti, sizlere soruyorum; dünyanın
en gerisine ama sizin yapacağınız da bu kadardır diyorum. Başka bir şey de
sizlerden beklenmez ama bu toplum size cevabını verdi. 
HAYDAR
AKAR (Kocaeli) – Bir daha verecek!
TÜRABİ
KAYAN (Devamla) – Bundan sonra en kısa zamanda daha da çok verecektir diyorum,
yüce Meclise saygılar sunuyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ödeme ve Menkul Kıymet Mutabakat Sistemleri, Ödeme Hizmetleri ve
Elektronik Para Kuruluşları Hakkında Kanun ile Bazı Kanunlarda Değişiklik
Yapılmasına Dair Kanun Teklifi’nin 7’nci maddesinin birinci fıkrasında yer alan
“değiştirilmiştir” ibaresinin “yeniden düzenlenmiştir” ibaresi şeklinde yeniden
düzenlenmesini arz ve teklif ederiz. 
 Ayhan
Erel  Bedri Yaşar  Behiç Çelik
 Aksaray
 Samsun  Mersin 
 Feridun
Bahşi  Yasin Öztürk  Hasan Subaşı 
 Antalya
 Denizli  Antalya 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan. 
BAŞKAN
– Önerge üzerinde söz isteyen, Mersin Milletvekilimiz Sayın Behiç Çelik. (İYİ
PARTİ sıralarından alkışlar)
Süreniz
beş dakika Sayın Çelik. 
BEHİÇ
ÇELİK (Mersin) – Sayın Başkan, değerli milletvekilleri; görüşülmekte olan 117
sıra sayılı Kanun Teklifi’nin 7’nci maddesi için vermiş olduğumuz değişiklik
önergesi üzerine söz almış bulunuyorum. Bu vesileyle hepinize saygılar
sunuyorum. 
Değerli
arkadaşlar, dün ve bugün hayatını kaybeden yakınlarımız oldu, onlara Allah’tan
rahmet diliyorum, geride kalanlarına başsağlığı diliyorum.
Diğer
taraftan, Atatürk’ün ebediyete intikalinin 81’inci yıl dönümünü idrak edeceğiz
pazar günü, dolayısıyla Atatürk’e karşı bir vecibemizi yerine getireceğiz.
Bugün varlığımızı borçlu olduğumuz Mustafa Kemal Atatürk’e minnet ve şükran
hislerimizi dile getirmek, manevi huzurunda bir Fatihalık ihtiram hepimize bir
borçtur diye düşünüyorum. Atatürk’e hakaret edenlerin, onu aşağılayanların,
namusuna ve şerefine dil uzatanların büyük kısmı hepimizce malumdur. Kısaca
“Atatürk düşmanlığı” demek “Türk milleti düşmanlığı” demektir. 
Değerli
arkadaşlar, finansal güvenlik, elektronik ödeme yöntemleri, finansal istikrar,
elektronik para kuruluşları ve hizmet sağlayıcıları, menkul kıymet mutabakat
esaslarının yeniden ele alınarak ağırlıklı olarak BDDK’den alınıp Türkiye
Cumhuriyet Merkez Bankasına verilmesi bu teklifin esasını oluşturmaktadır.
Özellikle 7’nci maddeyle, ödeme sistemlerinde mutabakatın sorunsuz
gerçekleşmesini sağlamak için aranan teminatın sorumlusu olması hâlinde, mevcut
sorunların giderilmesi de amaçlanmaktadır.
Evet,
Sayın Başkan, değerli milletvekilleri; 1991 yılından sonra yeni dünya düzeni
konseptinin ileri bir aşaması olan küreselleşme ve yerelleşme, yeni ideolojik
yapıyı önümüze getirmiştir. Böylece dünyada ekonomi boyutuyla malların,
hizmetlerin ve finansın serbest dolaşımının önü açılmıştır. Küreselleşmenin bu
belirgin vasfının 2008’li yıllardan itibaren dominant ekonomilerin aleyhine
çalışmaya başlaması korumacılık politikasına yeniden geri dönüşü ortaya
çıkarmıştır. Amaçlanan entegrasyon tersine dönmüş, finans piyasaları ABD
aleyhine biçim almıştır. Ayrıca, yerelleşme yani lokalizasyon, küreselleşmenin
bir bileşeni olarak ulus devlet karşıtı bir ideoloji formunda yerini almıştır.
Hem globalizasyon hem de lokalizasyon yani küreselleşme ve yerelleşme yarattığı
algıyla bütüncül düşünmeye, şeffaflığa, mal, hizmet ve finansta dolaşım
serbestliğine, antiotarşizme ve ulus devlet karşıtlığına herkesi sevk ediyor. 
Evet,
böyle bir ideolojik çerçevede paranın seyri bizi ilgilendiriyor. Paranın sahibi
yani özellikle rezerv para sahibi, aleyhine gelişen uluslararası ticarette
kendi ticaretini ve parasını korumaya alıyor yani dolar karşısında alternatif
bir para yaratılmasını denetlemeye çalışıyor yani Amerika Birleşik Devletleri.
Kaybeden kendisi olunca her şey mubah hâle geliyor.
Değerli
milletvekilleri, fiziki paranın yanında elektronik gelişmelerle birlikte
“dijital para” ve “kripto para” adında iki farklı para birimi ortaya çıkıyor.
Kripto paraların kara para aklamada ve vergi kaçırmada kullanılabileceği
düşünüldüğünden devletler bu paraya şimdilik soğuk bakmaktadır. Bu bağlamda,
Türkiye Ödeme ve Elektronik Para Kuruluşları Birliğinin kurulması da
isabetlidir. Bankacılık Düzenleme ve Denetleme Kurumu üzerinde olan 6493, 5411,
5464 sayılı Kanunlardaki birtakım yetki ve görevler Merkez Bankasına
devrediliyor. 
(Mikrofon
otomatik cihaz tarafından kapatıldı) 
BAŞKAN
– Tamamlayalım.
BEHİÇ
ÇELİK (Devamla) - Yegâne para politikası yapıcısı olan Merkez Bankasının
statüsünü savunmak hepimizin ödevidir ancak iktidar, bu hassasiyete birçok kez
uymayarak Merkez Bankasının itibarıyla oynamıştır.
Değerli
arkadaşlar, 7’nci madde üzerine verdiğimiz değişiklik önergesinin kabulünü
diler, hepinize saygılar sunarım. (İYİ PARTİ ve CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 117 sıra sayılı Kanun Teklifi’nin 7’nci maddesinde bulunan “sebeple”
ibaresinin “nedenle” olarak değiştirilmesini arz ve teklif ederiz.
 Semra
Güzel  Mahmut Toğrul Mehmet Ruştu Tiryaki
 Diyarbakır Gaziantep Batman
 Erdal
Aydemir Rıdvan Turan Ali Kenanoğlu
 Bingöl Mersin İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) - Katılamıyoruz
Sayın Başkanım. 
BAŞKAN
– Önerge üzerinde söz isteyen Batman Milletvekilimiz Sayın Mehmet Ruştu
Tiryaki. (HDP sıralarından alkışlar)
Süreniz
beş dakika Sayın Tiryaki. 
MEHMET
RUŞTU TİRYAKİ (Batman) – Teşekkür ediyorum.
Sayın
Başkan, değerli milletvekilleri; 117 sıra sayılı Ödeme ve Menkul Kıymet
Mutabakat Sistemleri, Ödeme Hizmetleri ve Elektronik Para Kuruluşları Hakkında
Kanun ile Bazı Kanunlarda Değişiklik Yapılmasına Dair Kanun Teklifi’nin 7’nci
maddesinin değiştirilmesi teklifi üzerine söz almış bulunuyorum. Hepinizi sevgi
ve saygıyla selamlıyorum.
Teklifin
7’nci maddesi de tıpkı diğer maddeler gibi, daha çok teknik bir içeriğe sahip.
Burada da teminata ilişkin bir dizi düzenleme yapılmış. Sermaye Piyasası
Kanunu’na koşut bir düzenleme yapıldığı görülüyor. Dolayısıyla, genel olarak
burada bir itirazımız yok fakat yeri gelmişken ekonomiye dair birkaç şey
söylemek istiyorum.
Şimdi,
Türkiye’de ekonomi iyiye gitmiyor; enflasyon çift hanede, TÜİK’e güven azaldı.
Gerçek enflasyon rakamları ne, bilmiyoruz çünkü enflasyondan sorumlu olan
Başkan Yardımcısı görevden alındı. Bu arada “Tek haneye düştü.” diyeceksiniz
ama ben kasım, aralık ayı enflasyonunu beklemenizi öneririm; gerçek rakamlar o
zaman ortaya çıkacak.
İşsizlik
rakamı yüzde 14’lerde fakat şöyle bir ayrıntı var: Anladığım kadarıyla “İş olsa
çalışırım.” diyenler bu işsizlik rakamının içerisine dâhil edilmiyor.
Dolayısıyla gerçek işsizlik rakamı bunun çok daha üstünde. Üstelik nitelikli iş
gücü açısından işsizlik oranları çok çok daha yüksek. Benim milletvekili olarak
seçildiğim Batman ilinin dâhil olduğu 4 ildeyse işsizlik rakamları yüzde 27
yani Türkiye ortalamasının neredeyse 2 katı yüksek. 
Bütçemiz
130 milyar dolar ve bu, bir Google etmiyor çünkü Google’ın 136 milyar dolar
civarında cirosu var ama biz kendimizi Süreyya’da sanıyoruz. Hane başına düşen
borç miktarı tarihin en yüksek seviyelerinde, kısa vadeli borç miktarı 120,7
milyar dolar, yüzde 5 artmış. Yüzde 5 küçücük bir rakam gibi gözükebilir ama
120 milyar doların yüzde 5’i 30 milyar TL’ye denk geliyor, dolayısıyla büyük
bir artış söz konusu. Yetmiyor, bir de salma salar gibi yeni vergiler için
hazırlık yapıyorsunuz. “Burası çok önemli, şurası çok önemli. Bakın, burası çok
önemli.” deyince ekonomik sorunlar çözülmüyor. 
Bugün
bir şey daha öğrendim. Millî Eğitim Bakanlığının bütçesi 2’nci sıraya düşmüş.
Uzun yıllardır bütçede 1’inci sırayı alan Millî Eğitim Bakanlığı bütçesi 2020
itibarıyla 2’nci sıraya düşmüş, 1’inci sıraya Sağlık Bakanlığı çıkmış. Siz
sakın sağlığa ayırdığımız bütçenin arttığını düşünmeyin, bu yeni yapılan şehir
hastanelerine “Nasıl olsa hasta gitmese de para vereceğiz.” diye borçlandık ya
1’inci sıraya çıkmasının büyük olasılıkla ilk nedeni budur. Millî Eğitim
Bakanlığının yatırım bütçesiyse artık neredeyse yok. “Sen bir kurşunun
fiyatının ne kadar olduğunu biliyor musun?” derken eğitiminden de bir anda
vazgeçmiş olduk, artık yakın bir plan içerisinde ikili eğitimi bitirmek
neredeyse yok. “Okul öncesi eğitim zorunlu olmalı.” tartışmasını da yine rafa
kaldırdık, nitelikli eğitimi hiç tartışmıyoruz bile. 
Yeni
vergilerin bir tek nedeni var: Ekonomi iyiye gitmiyor. Savaş ekonomisi ve bütçe
açığı var. Bu yüzden bu yeni vergiler de buna çare olmayacak. 
Otellere
konaklama vergisi getiriyorsunuz. Otellere konaklama vergisi evet, dünyanın
başka yerlerinde de var fakat bu getirdiğiniz düzenlemeyle 3 kuruş vergi artıracağım
derken 10 kuruşluk gelirden olabilirsiniz. Neden mi? Çünkü Türkiye’nin turizm
açısından cazip olmasının temel nedenlerinden biri, fiyatların ucuzluğudur.
Eğer “Yeni vergi alacağım, yeni salma salacağım.” diye otellere dair vergiyi
artırırsanız emin olun hem yurt dışından hem yurt içinden turist sayısında
ciddi azalmalar olacak. 
Yine
gelir vergisinin üst dilimini geliri 500 bin TL olanlar için yüzde 35’ten yüzde
40’a çıkarıyorsunuz. 500 bin TL’ye kadar geliri olanların, bu gelir
sahiplerinin önemli bir kısmı emin olun beyaz yakalılar, nitelikli iş gücüne
sahip olanlar. Bakın, Türkiye'nin beyin göçü gibi ciddi bir sorunu var;
etrafınızdaki herkese sorun, herkes çocuklarını yurt dışına göndermeye
çalışıyor. Bunu yüzde 35’ten yüzde 40’a çıkararak inanın beyin göçünü de
artıracaksınız.
İki
şey söylemek istiyorum Sayın Başkan, müsaade ederseniz.
(Mikrofon
otomatik cihaz tarafından kapatıldı) 
BAŞKAN
– Tamamlayalım.
MEHMET
RUŞTU TİRYAKİ (Devamla) – Biri, bu kayyum siyasetiyle ilgili: Gasbettiğiniz
belediye sayısı 15 oldu, son olarak Kızıltepe Belediyesini gasbettiniz ve hâlâ,
üzülerek söylüyorum, aynı yalanı tekrar ediyorsunuz, diyorsunuz ki: “Terör
örgütüne yardım ediyorlar.” Kanıt var mı? Yok. Belge var mı? Yok. Ne gam! Nasıl
olsa inanan çok, söyleyin gitsin. Bir de diyorsunuz ki: “Biz Kürt düşmanı
değiliz, Kürtçe düşmanı değiliz.” Bakın, gasbettiğiniz belediyelerde yaptığınız
ilk şey, Kürtçeye ilişkin çalışma yapan kurumlar varsa kapatıyorsunuz, Kürtçe
tabelalardan 3 tanesinin 2 tanesini indiriyorsunuz. Halkı karşınıza
alıyorsunuz, çok kalp kırıyorsunuz; bu, yürüttüğünüz siyasete katkı
sunmayacaktır. Ortaklığınızın devamı için bile yapıyorsanız, en az o kadar
kalbi kırdığınızı bilmenizi isterim.
Sayın
Başkan, izin verirseniz son olarak, bir konudaki görüşümü paylaşmak isterim.
Geçen gün Batman’da 11 yaşındaki bir çocuğa polis müdahalesi sosyal medyaya
düştü. 
Birkaç
cümleyle toparlayacağım Sayın Başkan, müsaade ederseniz. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Tiryaki. 
MEHMET
RUŞTU TİRYAKİ (Devamla) – Teşekkür ediyorum Başkan. 
Sosyal
medyaya düştü diyorum çünkü gerçekten, haber kanallarında bu tür haberleri
görmek artık imkânsız. Neden? İktidarın hoşuna gitmeyecek herhangi bir haberin
haber değeri yok, hiçbir şekilde göremiyorsunuz; sadece sosyal medyada var. Bu
sosyal medyanın bir parça etkisi var; Valilik bir açıklama yaptı, dedi ki: “Bu
çocuğa ışıklarda cam sildiriliyordu, bu çocuk ve benzeri çocuklar
dilendiriliyor, bu yüzden müdahale ediyoruz.” Peki, etraftaki hiç kimse niye
böyle algılamıyor? Niye o çocuk böyle algılamıyor? Niye o çocuk kurtarılmış
gibi hissetmiyor kendini? Niye o çocuk bu işten kurtarıldığı için minnet
duymuyor? Çünkü öyle bir bakış yok. Görüntüyü görseniz; güvenlik görevlisinin
elinde telefon, çocuğun kolundan tutmuş, çekiyor. Bu görüntüler iyi görüntüler
değil. 
Ayrıca,
bu ülkenin her kentinde artık ışıklarda çocuklar var, dilenen çocuklar var.
İnanın bunda bu ülkeyi yönetenlerin birinci derecede sorumluluğu var. Her
çocuğun dilenmesinden hepimiz sorumluyuz diyorum. 
Hepinizi
saygıyla selamlıyorum. (HDP sıralarından alkışlar)
BAŞKAN
- Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
7’nci
maddeyi oylarınıza sunuyorum: Kabul edenler... Kabul etmeyenler... 7’nci madde
kabul edilmiştir. 
ÖZGÜR
ÖZEL (Manisa) – Sayın Başkan, pek kısa bir söz talebim var. 
BAŞKAN
– Buyurun Sayın Özel. 
ÖZGÜR
ÖZEL (Manisa) – Teşekkür ederim Sayın Başkan. 
Böyle
kanunlar geldikçe bunu kayda geçirmeyi önemli bir görev biliyoruz. 
Bu
kanun teklifi 19 maddelik bir kanun teklifi Sayın Başkan ama -hazır Grup
Başkanı Sayın Bostancı da buradayken bunu kayda geçirmeyi çok önemsiyoruz- İç
Tüzük’ün 91’inci maddesine göre temel kanun olarak ele alınarak görüşülüyor.
Temel kanun şudur: Bir konuda 900-1.000 maddelik, 1.200 maddelik kanun olur
-Vergi Usul Kanunu gibi- bu alanı toplu hâlde değerlendiren kanunlar olur;
böyle kanunlar için İç Tüzük 91 “Otuzar maddeyi aşmamak üzere bölümlere
ayrılabilir.” der ve “O şekilde müzakere edilir.” der. Bu, İç Tüzük’ün çok uzun
kanunlar için Meclise tanıdığı bir istisna hak. Bunun dışında, kanunlar İç
Tüzük’ümüzün öngördüğü şekilde, her bir madde üzerinde müzakere açılarak ve
eğer değişiklik önergesi gerekiyorsa önergeler verilerek görüşülür. Eskiden bu
böyleydi.
(Mikrofon
otomatik cihaz tarafından kapatıldı) 
BAŞKAN
– Tamamlayalım.
ÖZGÜR
ÖZEL (Manisa) – Adalet ve Kalkınma Partisi iktidarında, 22’nci Dönemde de
kanunların çok önemli bir kısmı İç Tüzük’ün normal kurallarına göre görüşüldü;
sadece çok büyük kanunlar, o dönemki Cumhuriyet Halk Partisiyle de anlaşılarak
temel kanun olarak görüşüldü ve çok ciddi yasal çalışmalar yapıldı. 23’üncü
Dönemde yüzde 10’u, 24’te yüzde 50’si derken bu sene, bu dönemde temel kanun
olmadan görüşülen -uluslararası anlaşmalar hariç- 1 kanun ya var ya yok. 
Şu
anda ne yapmak zorunda muhalefet partileri? Biraz önce de gördük, birazdan da
dinleyeceksiniz; “sebep” kelimesi yerine “neden” kelimesini önereceğiz. Niye?
Çünkü Mecliste o madde üzerindeki müzakere hakkımız gasbediliyor ve mecburen,
bir önerge vermek suretiyle konuşma icat ediyoruz. Maddeye katılsak da bütününü
değiştirmeyen ama anlamda küçük bir değişiklik yapan bir önerge veriyoruz ya da
noktalı virgülü virgül yapıyoruz, konuşmaya çalışıyoruz. Otuz sene kırk sene
sonra bu tutanakları okuyanlar bu önergeleri ayıplayabilir. Bunu, Milliyetçi
Hareket Partisinin geçen haftaki önergesinde de söyledim. Hangi partinin
olduğunun bir önemi yok.
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Özel.
ÖZGÜR
ÖZEL (Manisa) – Buradaki ayıplı durum, bir an önce geçirmek için de… Esas şu:
Uzlaşmadan geçirmek için. 22’nci Dönem Adalet ve Kalkınma Partisinin
-kendilerinin de kendilerine yakın çevrenin de değerlendirdiği şekliyle- en
başarılı dönemiyse en önemli özelliği, Parlamentoda uzlaşma aramalarıydı. Şimdi
“Bu kadar olursa bu sefer muhalefetin bazı dediklerini kabul etmek zorundayız
yoksa engelleme yaparlar.” diye düşünerek temel kanun yapıyorlar ve İç Tüzük’ün
bir istisna olarak tanımladığı bir hakkı suistimal ederek Meclisi yasama
fabrikasına çevirmeye çalışıyorlar. Buna itirazımızı tarih önünde kayda
geçirmek için söz aldım. 
Teşekkür
ediyorum. (CHP sıralarından alkışlar) 
BAŞKAN
– 8’inci madde üzerinde 4 önerge bulunmaktadır, önergeleri aykırılık sırasına göre
okutup işleme alıyorum: 
Türkiye Büyük Millet Meclisi Başkanlığına
Görüşülmekte
olan 117 sıra sayılı Ödeme ve Menkul Kıymet Mutabakat Sistemleri, Ödeme
Hizmetleri ve Elektronik Para Kuruluşları Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 8’inci maddesinin aşağıdaki
şekilde değiştirilmesini arz ve teklif ederiz.
Saygılarımızla.
MADDE
8- 6493 sayılı Kanunun 12 nci maddesinin birinci fıkrasına aşağıdaki bentler
ilave edilmiş, ikinci fıkrasının (l) bendinde yer alan "Kurulca” ifadesi
"Bankaca” şeklinde, üçüncü fıkrası aşağıdaki şekilde değiştirilmiş ve
maddeye aşağıdaki fıkralar ilave edilmiştir.
"(f)
Ödeme hizmeti kullanıcısının isteği üzerine başka bir ödeme hizmeti
sağlayıcısında bulunan ödeme hesabıyla ilgili sunulan ödeme emri başlatma
hizmetini,
(g)
Ödeme hizmeti kullanıcısının onayının alınması koşuluyla, ödeme hizmeti
kullanıcısının ödeme hizmeti sağlayıcıları nezdinde bulunan bir veya daha fazla
ödeme hesabına ilişkin konsolide edilmiş bilgilerin çevrim içi platformlarda
sunulması hizmetini,
(ğ)
Ödemeler alanında toplam büyüklük veya etki alanı açısından Bankaca
belirlenecek seviyeye ulaşan diğer işlem ve hizmetleri,”
"(3)
Ödeme hizmetlerine, ödeme hizmetleri kapsamında tarafların hak ve
yükümlülüklerine, ödeme hizmetine ilişkin sağlanacak bilgi ve koşullar ile
çerçeve sözleşmeye ilişkin usul ve esaslar, Mali Suçları Araştırma Kurulunun
görüşünün alınması suretiyle Bankaca çıkarılacak yönetmelikle belirlenir.”
"(4)
Banka, ödeme hizmeti kapsamındaki belirli bir işlem türüne ilişkin olarak
herhangi bir isim altında işlemin taraflarından birinin aldığı ücret, masraf,
komisyon ve diğer menfaatlerin nitelikleri ile azami miktar ya da oranlarını
tespit etmeye, bunları kısmen veya tamamen serbest bırakmaya yetkilidir.
(5)
Banka, ikinci fıkranın (h) bendinde yer alan işlemlerin toplam büyüklük ve etki
alanı açısından Bankaca belirlenecek seviyeye ulaşması durumunda, bu Kanun
kapsamında ödeme hizmeti olarak değerlendirilmesine karar verebilir.
(6)
Ödeme hizmeti sağlayıcılarının bu Kanuna tabi faaliyetleri nedeniyle taraf
oldukları hukuki ilişkiler Banka tarafından izlenir. Banka, ödeme hizmeti
sağlayıcılarının bu Kanuna tabi faaliyetleri nedeniyle taraf oldukları hukuki
ilişkiler kapsamında, ödemeler alanının gelişimini olumsuz etkileyebilecek
nitelikte uygulamaların bulunduğunu tespit etmesi durumunda, ödeme hizmeti
sağlayıcılarının bu Kanuna tabi faaliyetleri nedeniyle taraf oldukları hukuki
ilişkilerle ilgili olarak uyulması gereken usul ve esasları belirlemeye
yetkilidir.
(7)
Banka, bu Kanuna tabi faaliyetler kapsamında ödemeler alanının gelişimini
olumsuz etkileyebilecek nitelikte durum ve uygulamaların bulunduğunu tespit
etmesi durumunda, konu ile ilgili çalışma komiteleri kurmaya, bu komitelerin
çalışma usul ve esaslarını ilgili tarafların görüşlerini alarak belirlemeye ve
bu komitelerde alınan kararların uygulamaya geçirilmesi için gerekli iş ve
işlemleri yapmaya yetkilidir.”
 Bülent
Kuşoğlu Orhan Sümer Sevda Erdan Kılıç
 Ankara Adana İzmir
 Lale
Karabıyık Emine Gülizar Emecan
 Bursa İstanbul
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan. 
BAŞKAN
– Önerge üzerinde söz isteyen İzmir Milletvekilimiz Sayın Sevda Erdan Kılıç.
(CHP sıralarından alkışlar) 
Süreniz
beş dakika Sayın Kılıç. 
SEVDA
ERDAN KILIÇ (İzmir) – Sayın Başkan, değerli milletvekilleri; Genel Kurulu
saygıyla selamlıyorum. 
Bu
kanun teklifi kadar önemli olan birkaç konuya ben de değinmek istiyorum. 
Cumhuriyet
Halk Partisi olarak AKP iktidarı dönemindeki yolsuzlukları Sayıştay raporları
üzerinden incelemeye devam ediyoruz. Bu çerçevede Sayıştay; Anayasa Mahkemesi,
Yargıtay, Danıştayın 2018 yılı denetim raporlarında önemli tespitlerde
bulunmuştur. Anayasa Mahkemesi raporuna baktığımızda 2 milyon 455 bin liralık
temsil ve tanıtma giderine rastladık. Bir de Yargıtayın raporuna bakalım dedik,
439 bin liralık temsil ve tanıtma gideriyle karşılaştık. Hadi bir de Danıştayın
raporunu okuyalım dedik ki orada da 193 bin liralık temsil ve tanıtma giderini
gördük. Sayın milletvekilleri, peki, bu kurumlar bu kadar tanıtım giderini
nereye harcamışlardır? Böylesi önemli, herkesin adalet aradığı zaman ilk aklına
gelen bu 3 kurum neden bir tanıtıma ihtiyaç duymuştur? Temsil giderlerine de
bakarsak bu kurumlar hangi heyetleri ağırlamışlar ve neler ikram etmişlerdir?
Tabii, ikram deyince bizim aklımıza hemen saraydaki ejder meyveli “smoothie”ler
ve doğal olarak efuli çayları geldi. 
Değerli
milletvekilleri, sonra raporları incelemeye devam ettik. Anayasa Mahkemesi gibi
adaletin en tepesinde olan kurum SGK primlerini zamanında ödememiş ve
dolayısıyla 4.566 liralık gecikme cezası ödemiştir. Şimdi buradan soruyoruz:
Anayasa Mahkemesi gibi bir kurum bile SGK primlerini gecikmeli öderse yoksulluk
içinde olan bu vatandaş ne yapsın? Esnaf kepenk kapatıyor, sokaktaki her 3
kişiden 1’i işsiz, sanayici kan ağlıyor, çiftçi üretemez olmuş, toplumumuzun
her kesimi yoksullukla boğuşuyor. 
Vatandaş
yoksullukla boğuşurken devletin bir başka kurumu olan Diyanet İşleri Başkanlığı
dün sosyal medyada gündeme geldi. Diyanet İşleri Başkanlığı sosyal medyada dün
bir video yayınladı, videonun başlığı da “Telefonun değil, eşinin yüzüne bak!”
Yahu, her şey bitti bu ülkede, bütün sorunlar çözüldü, döndük dolaştık sosyal
medyayla uğraşmaya başladınız hem de yine kadın üzerinden uğraşmaya başladınız!
Videoya göre Diyanet İşleri Başkanlığının gözündeki kadın profili sadece eşine
çay ve kek ikram eden bir kadın. Dikkat çekmek istiyorum, yine döndük dolaştık
çay ve keke geldik. Ha, biz de biliyoruz, vatandaş yoksulluktan dolayı sadece
çay ve kek alabilir durumda ama inanın, hep beraber tüm ülkede, hepimizde çay
ve kek fobisi oluştu sayenizde.
Tabii,
burada, bu videoda bilinçaltına sokulmak istenen, on yedi yıldır yapmak
istediğiniz, kadını eve kapatıp sadece eşine hizmetkârlık eden bir kadın
profili çizmek. Artık bırakın kadınlarla uğraşmayı. Devlet kurumları,
kadınların daha çağdaşlaşması, sosyalleşmesi ve üretime katkı sunması için
projeler üreteceği yerde bilinçaltına hitap eden bu tür videolar çekip bunu da
utanmadan sosyal medyada yayınlıyorlar; bu da hepimizi derinden üzüyor. (CHP
sıralarından alkışlar) Sadece üzülüyoruz çünkü şaşırmıyoruz, her şeyi
bekliyoruz artık.
Şimdi
size Mustafa Kemal Atatürk’ün bir sözünü hatırlatmak istiyorum: “Dünyada hiçbir
milletin kadını ‘Ben Anadolu kadınından fazla çalıştım, milletimi kurtuluşa ve
zafere götürmekte Anadolu kadını kadar emek verdim.’ diyemez.” demiş. (CHP
sıralarından alkışlar)
Şimdi,
on yedi yılın sonunda kadın-erkek eşitliği konusunda ne durumdayız diye
sorarsanız, ne acıdır ki Tanzanya ve Kenya gibi ülkelerle aynı ligdeyiz. Şimdi,
Türk kadınını kurtuluşun ve zaferin bir parçası olarak gören bir önder
tarafından kurulan Türkiye Cumhuriyeti’nin kadın konusunda geldiği bu noktadan
dolayı, ben, bir cumhuriyet kadını, bir Anadolu kadını olarak utanıyorum.
Sizler, milletin vekili olarak utanıyor musunuz? 
Genel
Kurulu saygıyla selamlıyorum efendim. (CHP sıralarından alkışlar)
YELDA
EROL GÖKCAN (Muğla) – Sen utan. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Ödeme ve Menkul Kıymet Mutabakat Sistemleri, Ödeme Hizmetleri ve
Elektronik Para Kuruluşları Hakkında Kanun ile Bazı Kanunlarda Değişiklik
Yapılmasına Dair Kanun Teklifi’nin 8’inci maddesinin (1)’inci fıkrasında yer
alan “eklenmiştir” ibaresinin “ilave edilmiştir” ibaresiyle değiştirilmesini
arz ve teklif ederiz. 
 Ayhan
Erel Yasin Öztürk İmam Hüseyin Filiz
 Aksaray Denizli Gaziantep
 Bedri
Yaşar Feridun Bahşi 
 Samsun Antalya
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan. 
BAŞKAN
– Önerge üzerinde söz isteyen, Antalya Milletvekilimiz Sayın Feridun Bahşi.
(İYİ PARTİ sıralarından alkışlar) 
Süreniz
beş dakika. 
FERİDUN
BAHŞİ (Antalya) – Sayın Başkan, değerli milletvekilleri; 117 sıra sayılı Kanun
Teklifi’nin 8’inci maddesi üzerine söz aldım. Hepinizi saygıyla selamlıyorum. 
Acı
bir trafik kazasında hayatlarını kaybeden İYİ PARTİ Yozgat İl Başkanı Seyfi
Bayrak ve İl Başkan Yardımcısı Ahmet Şükrü Karabacak’ı rahmetle anıyorum.
Ruhları şad olsun. Yakınlarının, sevenlerinin ve İYİ PARTİ camiasının başı sağ
olsun. 
Yine,
bugün, Ankara Adliyesinde çok farklı bir dava vardı. Şehit anası, Şehit Anaları
Derneği Başkanı Pakize Akbaba Cumhurbaşkanına hakaret suçlamasıyla hâkim önüne
çıkarıldı. Duruşmaya Genel Başkanımız Sayın Meral Akşener ve bizler de
katıldık. 
Bugün,
sarayda oturanlar bu ülke için canını, canının yarısını toprağa vermiş bir
anayı sanık olarak hâkim karşısına çıkardılar. Yüreğimiz sızladı. Pakize Anamız
şehidimizin anası, bu ülkenin değeri ve gururudur. Başta Pakize Anamız olmak
üzere tüm şehitlerimizin emanetleri olan analarımızın her zaman yanındayız,
yanında olacağız. 
Değerli
milletvekilleri, ağır ekonomik kriz devam etmektedir. Krizin yansımaları ise
yine çok ağır şekilde devam etmektedir. En son, İstanbul’da yaşları 48 ila 62
arasında değişen 4 kardeş ödeyemedikleri borçlar sebebiyle bunalıma girmiş ve
intihar etmişlerdir. Sağlık sorunlarıyla birlikte ağır depresyonları olan ve
ödeyemedikleri yüksek miktarda borçları olan 4 kardeştir bunlar. Tüm kayıtlar
tarandığı hâlde sosyal yardım talebinde bulunmadıkları anlaşılmıştır.
Merhumlara rahmet diliyorum, ruhları şad olsun. Yoksullar konusunda gerekli
tedbirler alınmazsa korkarım bu tür olaylar yaşanmaya devam edecek. 
Değerli
milletvekilleri, bakınız, sayın bakanların “Yıl sonuna kadar zam yapılmayacak.”
dedikleri konularda bile -elektrik, doğal gaz, benzin, köprü geçiş ücretleri,
Devlet Demiryolları ve posta pulu ücretlerine- birkaç gün içinde yüzde 15-20
civarında zam geldi. Son bir yılda elektrik ve doğal gaza toplam 5 kez zam
yapıldı. Sadece bunlara yapılan zamlar yüzde 50’yi geçti. Dolayısıyla, zaten
zor durumdaki vatandaşları zamla, cezalarla yormaya devam ediyorsunuz. 
Enflasyonu
yüzde 8 açıklıyorsunuz ama elektrik ve doğal gaza yüzde 50’nin üzerinde zam
yapıyorsunuz, trafik cezalarına yüzde 22,58. Bütün bunların anlamı nedir? Bunu
açıklayacak bir yetkili var mıdır? Kime sorsanız bin ah işitiyorsunuz. Hiç
kimse sesini çıkarmıyor, çıkaramıyor. Büyüyenler sadece iktidara sırtını
dayayan yandaşlar. Başarısız politikalarınızın cezasını milletimiz çekmektedir.
Onların sesine birazcık kulak verin ne olur. Millet bu ekonomik
başarısızlıklarınızın faturasını kendisine çıkarmanızdan artık bıktı, usandı. 
Bugün
Antalya Kumluca ilçesi Ziraat Odası eski Başkanı Zeki Öztürk aradı, diyor ki:
“Sabah 500 kilo patlıcan topladım. Önce hale götürdüm, zararına dahi alan yok.
Komşulara dağıttım ki ineklerine yedirsinler.” Domates, biber fiyatları ve
alımı da hiç farklı değil. Yanlış politikalar bizi bu hâle getirdi. Ne diyeyim
ki? 
Fakirlerin
açlık sınırlarını belirlediniz ama yandaşlarınızın ve zenginlerinizin doyum
sınırlarını belirleyemediniz. Bizler milletvekili olarak, memurun, işçinin,
asgari ücretlilerin, esnafın, çiftçinin, sanayicinin, hatta emeklilerimizin
daha çok nasıl üretime katkı sağlayacağını, nasıl kazanacağını, millî gelire
daha fazla nasıl katkısı olacağını, bunları düşünmeli ve yoğunlaşmalıyız. 
Değerli
milletvekilleri, öncelikle temel vergi politikası, harcayandan değil de
kazanandan vergi toplamak şeklinde değiştirilmelidir. Beyanname veren mükellef
sayısı artırılmalı ve böylece, bazı indirim ve avantajlardan maaş kaynağından
kesilen ücretliler de yararlandırılmalıdır. Etkin ve tarafsız bir vergi
denetimi uygulanmalı, kayıt dışılığın önüne geçilmelidir. Hükûmet yanlış
politikalar sonucu oluşan bütçe açığını, bu olumsuz süreçte hiçbir dahli
olmayan fakir fukaranın yediği ekmekten, içtiği sudan, sofradaki zeytin
peynirden çıkarmamalıdır. Bundan vazgeçilmelidir.
(Mikrofon
otomatik cihaz tarafından kapatıldı) 
BAŞKAN
– Tamamlayalım.
FERİDUN
BAHŞİ (Devamla) – Değerli milletvekilleri, bu kanun teklifiyle her ne kadar
ticareti geliştirmeyi düşünseniz de yaptığınız eylemler bunun tam tersini
göstermektedir. Ticaretle uğraşan yatırımcılarımız ve esnaflarımız kâğıt
üzerinde yapılan düzenlemelerden çok vergi indirimlerine ve yatırım
teşviklerine ihtiyaç duymaktadır. Özellikle KOBİ’lerimiz borçlarının yapılandırılması
konusunda beklenti içerisindedir. Milyon dolarlık spor kulüplerinin ve yandaş
iş adamlarının batık şirketlerinin borçlarını yapılandırma gücünüz varsa küçük
esnafımızın da borçlarını lütfen yapılandırın.
Bu
vesileyle, Gazi Meclisi ve yüce Türk milletini saygıyla selamlıyorum. (İYİ
PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 117 sıra sayılı Kanun Teklifi’nin 8’inci maddesinde bulunan “isteği”
ibaresinin “talebi” olarak değiştirilmesini arz ve teklif ederiz.
 Habip
Eksik Semra Güzel Mahmut Toğrul
 Iğdır Diyarbakır Gaziantep
 Erdal
Aydemir Ali Kenanoğlu Rıdvan Turan
 Bingöl
 İstanbul Mersin
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan.
BAŞKAN
– Önerge üzerinde söz isteyen Iğdır Milletvekilimiz Sayın Habip Eksik. (HDP
sıralarından alkışlar) 
Süreniz
beş dakika Sayın Eksik. 
HABİP
EKSİK (Iğdır) – Sayın Başkan, değerli milletvekilleri; Genel Kurulu saygıyla
selamlıyorum.
Şimdi,
saraydan gelen bu kanun teklifini gördükten sonra, bir de Sayın Özgür Özel’in
yasamanın yasamayı nasıl yapacağıyla ilgili deminki konuşmasını dinledikten
sonra, İstanbul’da bir derneği ziyaret ederken bir amcamızla aramızda geçen
sohbeti aktarmak istiyorum. Derneği ziyaret ederken Ali Haydar amca bana şu
soruyu yöneltti, dedi ki: “Ankara’da, Mecliste ne var ne yok?” Şimdi, bu soru
üzerine ben döndüm, amcamıza şunu anlattım: Hepinizin malumudur, rivayet olunur
ki Hazreti Ali ile Muaviye arasında bir deve muhabbeti vardır, hikâyesi vardır.
Kûfeli bir adam bir gün devesini alır ve Şam’a ticarete gider. Şam’ın pazarına
ulaştıktan sonra bir Şamlı gelir “Bu deve benimdir.” der. Kûfeli itiraz eder,
“Hayır, bu deve benimdir; bak, dişidir, benim devemdir.” der. Şamlı “Yok, bu
deve erkektir ve benimdir.” der. Bunun üzerine tartışma büyür, halk toplanır ve
olay Şam’ın o dönemki Valisi Muaviye’ye intikal eder ve Muaviye’nin yanına
varırlar. Şamlı der ki: “Ya Muaviye, bu deve erkektir ve benimdir.” Kûfeli de
der ki: “Ya Muaviye, görüyorsunuz, deve dişidir ve benimdir, yuları da benim
elimdedir.” Muaviye dönüp halka doğru der ki: “Deve erkektir ve Şamlınındır.”
Kûfeli şaşırır, şoka girer, der ki: “Ya Muaviye, koskoca valisin, halkın hepsi
de görüyor, bu deve dişidir ve benimdir. Halka soralım.” ve halka sorar, halk
der ki: “Deve erkektir ve Şamlınındır.” Kûfeli boynu bükük bir şekilde oradan
ayrılır, 30-40 metre ilerledikten sonra Muaviye çağırır, Kûfeli gelir. Kûfeliye
der ki: “Git Ali’ye söyle, Şam’da Muaviye’ye 10 bin kişi biat eder. Muaviye’nin
dişi deveye erkek deve dedi diye buna itiraz etmeyen 10 bin adamı var ve
ayağını denk alsın.” Şimdi, ondan sonra -tabii rivayet olunur ki- Kûfeli gider,
olayı Hazreti Ali’ye aktarır. Hazreti Ali döner, der ki: “Tabii, Muaviye bilmez
ki bu dava, 3-5 inanan insanla başlamış ve yine Muaviye bilmez ki o 10 bin
kişi, Muaviye’nin o gücü elinden gittiği zaman Muaviye’ye en çok isyan edenler
olacaktır.”
Şimdi,
ben de o amcamıza şunu söyledim, dedim ki: Sevgili Ali Haydar amcam, maalesef,
Ankara’da, Mecliste, sarayın gönderdiği her kanuna “evet” diyen, ateşkese
ateşkes diyemeyen, savaşa savaş diyemeyen...
ALİ
ÖZKAYA (Afyonkarahisar) - Ne savaşı ya!
HABİP
EKSİK (Devamla) – ...sarayın her dediğine biat eden bir iktidar var maalesef. O
da şunu söyledi, dedi ki: “Doğru, bu iktidar maalesef iradesini saraya ipotek
etmiş. Ama 90’lı yıllarda evimizi barkımızı yıktılar, köylerimizi yaktılar ve o
iktidarlar bizi metropollere göç etmek zorunda bıraktılar. Göç ettik,
metropollere geldik fakat bize parmak sallayan ‘Ya bitecekler ya bitecekler.’
diyen o iktidarların hepsi siyasetin çöp tenekesine gittiler.”
MEHMET
MUŞ (İstanbul) – Bitecek olan PKK, karıştırma; PKK bitecek, PKK.
HABİP
EKSİK (Devamla) – “Eminiz, bu iktidar da siyasetin çöp tenekesine gidecektir ve
bu da yine bizim elimizden olacaktır.” dedi. 
Burada
tekrar dile getirmekte fayda var, ne yaparsanız yapın, bütün belediyelerimize
el koysanız da, sarayın bütün dediklerine “evet” deseniz de HDP var olduğu
sürece, Kürt siyasal hareketi var olduğu sürece sizler siyasetin çöp tenekesine
gideceksiniz…
YELDA
EROL GÖKCAN (Muğla) – Sensin çöp tenekesi.
HABİP
EKSİK (Devamla) – …ve bu yaptığınız yanlışlardan dolayı da hepiniz
yargılanacaksınız. Buna hiç kimsenin şüphesi olmasın arkadaşlar. 
Teşekkür
ediyorum. Genel Kurulu saygıyla selamlıyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
MEHMET
NACİ BOSTANCI (Ankara) – Sayın Başkanım, çok kısa bir… Tutanaklara geçmesi
için…
BAŞKAN
– Buyurun Sayın Bostancı.
MEHMET
NACİ BOSTANCI (Ankara) – Konuşmacı, biraz önce, sanıyorum Tansu Çiller’in
konuşmasına atıf yaptı “Ya bitecekler, ya bitecekler.” diye. Tansu Çiller
-hafızam beni yanıltmıyorsa- terörü kastetmişti. 
MEHMET
MUŞ (İstanbul) – Teröristleri kastetti Hocam.
MEHMET
NACİ BOSTANCI (Ankara) – Yapmış olduğu konuşmanın bağlamından, o kastettiği
teröristlerle, konuşmacı kendisi arasında “biz” diyerek bir özdeşleşme yarattı.
Yanlış anladığımı düşünüyorum, kendisi de tashih ederse yerinde olur çünkü
maalesef, geçmişte de bugün de mücadele edilen kesim teröristlerdir.
MÜŞERREF
PERVİN TUBA DURGUT (İstanbul) – Doğru, üstlerine alınmaları normal. 
YELDA
EROL GÖKCAN (Muğla) – Sayın Başkanım, doğru.
BAŞKAN
– Bir saniye değerli arkadaşlar, Grup Başkanınız konuşuyor.
MEHMET
NACİ BOSTANCI (Ankara) - Tahmin ediyorum, kendilerinin de teröristlere karşı
olmaları gerekir çünkü meşru bir zeminde siyaset yürütüyorlar. 
O
bakımdan, böyle bir özdeşleşmeye -tahmin ediyorum- itiraz eder diye düşünüyorum
ve bir açıklama bekliyorum. (AK PARTİ sıralarından alkışlar)
BAŞKAN
– Teşekkürler.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 117 sıra sayılı Kanun Teklifi’nin çerçeve 8’inci maddesiyle 6493 sayılı
Kanun’un 12’nci maddesine eklenen beşinci fıkrada yer alan “(h) bendinde”
ibaresinin “(b) ve (h) bentlerinde” şeklinde değiştirilmesini arz ve teklif
ederiz.
 Mehmet
Muş Mehmet Doğan Kubat Hüseyin Yayman
 İstanbul İstanbul Hatay
 Abdullah
Güler Selman Özboyacı Habibe Öçal
 İstanbul Konya Kahramanmaraş
 Ceyda
Bölünmez Çankırı
 İzmir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Uygun görüşle
takdire bırakıyoruz Sayın Başkan. 
BAŞKAN
– Gerekçeyi mi okutalım?
MEHMET
DOĞAN KUBAT (İstanbul)- Gerekçe…
BAŞKAN
– Gerekçeyi okutuyorum. 
Gerekçe:
Önergeyle
maddenin ikinci fıkrasının (h) bendinde belirtilen işlemler yanında, (b)
bendinde düzenlenen "ödeme işleminin, gönderen ya da alıcı namına mal veya
hizmet pazarlığına ya da alım satımına yetkili olan ticari temsilci
aracılığıyla yapılması” yönündeki işlemlerin de toplam büyüklük ve etki alanı
açısından Bankaca belirlenecek seviyeye ulaşması durumunda, bu Kanun kapsamında
ödeme hizmeti olarak değerlendirilebilmesi mümkün kılınmaktadır.
Uygulamada
özellikle elektronik ortamda gerçekleşen bazı ödeme işlemlerinin gönderen ya da
alıcı namına mal veya hizmet pazarlığına ya da alım satımına yetkili olan
ticari temsilci aracılığıyla yapılması uygulamasının tercih edilebildiği ve bu
tür işlemlerin etki alanı açısından önemli seviyelere ulaşabildiği
görülmektedir.
Bu
kapsamda, gelecekte bu tür işlemleri ödeme hizmeti kapsamında değerlendirme
ihtiyacı doğması durumunda bu tür bir adımın atılması aşamasında herhangi bir
hukuki duraksamaya neden olmamak üzere önerge verilmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul
edilen önerge doğrultusunda 8’inci maddeyi oylarınıza sunuyorum: Kabul edenler…
Kabul etmeyenler… 8’inci madde kabul edilmiştir. 
Değerli
milletvekilleri, 9’uncu maddede 2 önerge bulunmaktadır. Önergeleri aykırılık
sırasına göre okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 117 sıra sayılı Kanun Teklifi’nin 9’uncu maddesinde bulunan “yer alan”
ibaresinin “bulunan” olarak değiştirilmesini arz ve teklif ederiz. 
 Semra
Güzel  Mahmut Toğrul  Erdal Aydemir 
 Diyarbakır
 Gaziantep  Bingöl 
 Ali
Kenanoğlu  Rıdvan Turan
 İstanbul
 Mersin 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan.
BAŞKAN
– Önerge üzerine söz isteyen, Diyarbakır Milletvekilimiz Sayın Semra Güzel.
(HDP sıralarından alkışlar)
Süreniz
beş dakika Sayın Güzel. 
SEMRA
GÜZEL (Diyarbakır) – Sayın Başkan, değerli milletvekilleri; bugün görüşülen
kanun teklifinin 9’uncu maddesi Merkez Bankasına, ödeme hizmeti başlatma ve
hesap bilgisi sağlama faaliyetleri kapsamında, başka bir ödeme hizmeti
sağlayıcısıyla paylaşılmasına ilişkin usul ve esası belirleme yetkisi vermektedir.
Bu şekilde borç ödeme takvimi sürekli ertelenerek kriz görünmez kılınmaya
çalışılmaktadır. Bu noktada bu teklifteki ödeme sistemlerinin Merkez Bankası
tarafından denetlenmesi isteği aslında borç yönetimiyle krizi yönetmeye
çalışmaktır. Bu, bir süre daha halkın karşısına “Ekonomimiz iyi.” masallarıyla
çıkmanın bir başka yoludur. 
Değerli
milletvekilleri, bu kürsüden ülkenin ahvali iktidar tarafından her şey güllük
gülistanlıkmış gibi anlatılıyor. Ekonomik güç, kadının özgürlüğü, hukukun
üstünlüğü, her şey çok yolunda ama biz kadınlara emekçiye, Kürt’e bunlar birer
masalmış gibi geliyor. 
Ben
sizlere gerçek bir hikâye anlatacağım. Bundan yaklaşık elli yıl önce Uruguay’da
“Tupamaros” isimli bir solcu grup kurulur. 1970’lerde askerî darbeyle bu
örgütün 3 militanı tutsak edilir ve on iki yıl boyunca mahkemeye çıkarılmadan,
mağara benzeri yerlerde askerî himayede özgürlüklerinden alıkonulur ve ağır
işkenceye maruz kalırlar. Hiçbir şekilde görüşmecileri olamaz, kitap ve
kıyafetleri olmaz. Darbeci komutanlardan biri, tutsaklardan birine bir gün
şöyle söyler: “Burada siyasi bir tutsak değil birer rehinesiniz, buna göre
muamele göreceksiniz.” Bu söylediği kişi 2009 yılında Uruguay Devlet
Başkanlığına seçilen Sayın Jose Mujica’dır. 
Değerli
milletvekilleri, bunu anlatmak istedim çünkü o dönem bu askerî darbeyi yapanlar
devlet aygıtlarıyla, darbe hukukuyla bütün toplumun üzerinden birer panzer gibi
geçtiler. Şimdi de aynısı bizlere yaşatılmaya çalışılıyor. Önceki dönem
milletvekillerimizin ve eş genel başkanlarımızın rehin alınmasının üzerinden üç
yıl geçti. Siyasi temsilcilerimiz ve parti yöneticilerimiz gözaltına alınmaya
ve tutuklanmaya devam ediyor. Haklarında bir mahkeme tahliye kararı verirken
jet hızıyla bir diğer mahkeme “Tutukluluğuna devam.” diyor. 4 Kasım siyasi
darbesinin yıl dönümünde bunu canlı canlı yaşamaya devam ediyoruz. 
Bu
süreç içerisinde bizleri hem şaşırtan ama aslında bu sistemin erkek
egemenliğini göz önüne aldığımız zaman pek de şaşırtmaması gereken bir diğer
konu eş başkanlık sistemimiz. Bugün rehin olanların neredeyse yarısından
fazlası kadın arkadaşlarımız. Bizler kadın özgürlüğü için her mekanizmamıza
yüzde 50 kotasını uygularken iktidar bu kotanın çok daha üstünü tutuklarken
uyguluyor. Şu anda eş başkanlık kayyum atamalarına gerekçe yapılıyor. Neymiş?
Anayasa’da yokmuş. E, getirelim o zaman. Siyasi Partiler Kanunu’nda eş
başkanlık bu Meclisten geçti. Parti olarak eş genel başkanlık düzeyinde bir
sistem şu anda yasal. Madem kadın özgürlüğü diyoruz, cinsiyet eşitliği diyoruz,
yasalaştıralım o zaman, toplumun bütün mekanizmalarına uygulayalım bunu. Tabii,
sorun sadece buysa. Ama eğer sorun sadece bu değilse sizi rahatsız eden ne?
Kadınların siyasi temsilci olmasından mı, belediye eş başkanı olmasından mı,
özne olmasından mı rahatsızsınız? 
Değerli
milletvekilleri, eş başkanlık nedir biliyor musunuz? Herhangi bir kurum veya
kuruluşta kültürden sanata, siyasetten yerel yönetime kadar yaşamın her
alanında tüm karar ve planlama süreçlerinde kadın ve erkek eşitliğinin
sağlanmasıdır. Eş Başkanlık, cinsiyet eşitliğine dayanan bir toplumsal
modeldir. Maalesef ki ülkemizde karar mercilerinin ve toplumsal yapıların yüzde
90’ında erkeklerin söz sahibi olduğu bir sistem var. Mecliste bile bu böyle. Bu
devlet başta Medeni Yasa olmak üzere İstanbul Sözleşmesi’ne, CEDAW
Sözleşmesi’ne, Meclis bünyesinde çalışmalarını yürüttüğü kalkınma grubunun feyz
aldığı Kahire Sözleşmesi’ne üye ve bu sözleşmeler diyor ki: “Kadınların
güçlendirilmesi için, taraf olan devletler toplumsal cinsiyet eşitliği için
mücadele etmek, sosyal mekanizmalar geliştirmek zorundadır.” Devletin teşvik
edip uygulaması için politikalar üretmesi gereken konuları biz kadınlar
yapıyoruz ama önümüzdeki en büyük engel yine devletin kendisi oluyor.
Uluslararası sözleşmelere, taraf olduğunuz sözleşmelere uymayarak suç
işliyorsunuz. 
Değerli
milletvekilleri, yaşanabilir bir ülke ancak kadın-erkek eşitliğinin
sağlanabildiği bir ülkedir. Tarihin en onurlu sayfalarında yer alacak ve çoğu
eş başkan olan tutsak siyasetçilerimiz toplumsal cinsiyet eşitliği mücadelesi
veren arkadaşlarımızdır. Uruguay’daki askerî darbeyi yapanları ve işkence
uygulayanların ismini burada şu an kimse bilmiyor ama Jose Mujica bütün
dünyanın parmakla gösterdiği, mütevazı yaşamıyla örnek olan ve insan haklarına
saygılı bir lider olarak tarih sayfalarında çoktan yerini aldı. 
(Mikrofon
otomatik cihaz tarafından kapatıldı)
BAŞKAN
– Tamamlayalım.
SEMRA
GÜZEL (Devamla) – Hakikat ne cezaevi duvarlarına ne işkence odalarına ne de
siyasi ve askerî darbe hukukuna boyun eğmez. Tarih bunu er ya da geç
gösterecek. 
Jose
Mujica’nın hayatını anlatan “Saraysız Başkan” kitabını herkese tavsiye
ediyorum.
Teşekkür
ediyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 117 sıra sayılı Ödeme ve Menkul Kıymet Mutabakat Sistemleri, Ödeme
Hizmetleri ve Elektronik Para Kuruluşları Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 9’uncu maddesinde geçen
“eklenmiştir” ibaresinin “ilave edilmiştir” şeklinde değiştirilmesini arz ve
teklif ederiz. 
Saygılarımızla.
 Bülent
Kuşoğlu Sevda Erdan Kılıç Emine Gülizar Emecan
 Ankara İzmir İstanbul
 Lale
Karabıyık Cengiz Gökçel Orhan Sümer
 Bursa Mersin Adana
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan. 
BAŞKAN
– Önerge üzerinde söz isteyen Mersin Milletvekilimiz Sayın Cengiz Gökçel. (CHP
sıralarından alkışlar) 
Süreniz
beş dakika Sayın Gökçel. 
CENGİZ
GÖKÇEL (Mersin) – Sayın Başkan, değerli milletvekilleri; sizlere buradan
Mersin’in talihsizliğini ve AKP tarafından uğradığı haksızlığı anlatmak
istiyorum. 
Mersin
kamu yararına olan yatırımları alamaz hâle geldi. Mersinliler olarak yılda 14
milyar liranın üstünde vergi ödüyoruz ama yatırım yapmaya gelince sadece 500
milyon liralık kamu yatırımı yapılmış. Bu adaletsizlik değil mi? Bunu yüce
Meclise, sizlere soruyorum. 
Mersin
bunu hak ediyor mu, elinizi vicdanınıza koyun ve bir düşünün. Çeşmeli-Taşucu
Otobanı, Antalya yolu, havalimanı, Kazanlı turizm bölgesi, Pamukluk Barajı ve
konteyner aktarma limanı; bu saydıklarımın hepsi iktidarın Mersin’e söz verdiği
projeler. Hangisi bitirildi, hemşehrilerimin hizmetine sunuldu derseniz,
hiçbiri. Yani ses var, görüntü yok. Ancak Allah kimseyi hastalandırmasın, zaten
hastaneye ulaşmak için de vatandaşlar binbir çile çekiyor, uyguladığınız sağlık
politikalarının ne hâle geldiği de ortada. Ancak söz konusu halk sağlığını hiçe
sayan, çevreyi kirletecek, Mersin’i yaşanmaz hâle getirecek olan projeler
olunca ses de var, görüntü de var. Bir Mersinli olarak merak ediyorum, 321
kilometre sahiliyle cennetten bir köşe olan, tarihi ve kültürüyle St. Paul’ün
doğduğu şehir olan Mersin’e bu kadar zarar vermeyi AKP olarak nasıl içinize
sindiriyorsunuz? (CHP sıralarından alkışlar) 
Geçen
hafta bu kürsüden, Mersin Marina’da Bakanlık eliyle işleticiye sağlanan haksız
kazancı dile getirmiştim. Biz Mersinliler olarak marinanın yat limanı olmaktan
çıkartılıp alışveriş merkezi olmasına hâlâ bir anlam vermiş değiliz. Şimdi,
yeni sorunumuz, Akdeniz ilçemizin ve Mersin’in kalbine hançer sokacak
polipropilen tesisi yani plastik ham maddesi üretecek bir tesis. 
Değerli
arkadaşlar, bu tesis plastik ham maddesi üreteceği için çevreye ve insan
sağlığına çok büyük zararı olacak bir tesis. Şehrin kalbine bu üretimi yapacak
tesisi reva görenlere inşallah Mersinliler de zamanı geldiğinde gereken cevabı
verecekler. 
Yine,
Bakanlık, kitabına uydurarak, hukukun arkasından dolanarak 550 dönümlük bir
araziyi özel endüstri bölgesi ilan etmeye çalışıyor. Buradaki işleticinin
ayrıcalığı ne? Bunu yüce Türk milletine ve yüce Meclisimizdeki parlamenterlere
soruyorum: Binlerce insanın yaşadığı, Akdeniz’in incisi Mersin’imize yıllık 500
ton üretim kapasiteli bir zehir fabrikası nasıl yapılabilir? Halk sağlığını
hiçe sayıyorsunuz, çevrenin kirletilmesine göz yumuyorsunuz. Hazine arazisini
ayrıcalıklı şirketlere peşkeş çekiyorsunuz. Mersin’in yaşanılmaz bir yer
olmasına olanak tanıyorsunuz. Şehrimizin ekonomik gelişmesine büyük katkısı
olacak konteyner limanının yerine plastik fabrikası kurulması için Mersin’in
kalbinden 550 dönüm araziyi söküp alıyorsunuz. 
Arkadaşlar,
mesele sadece polipropilen tesisiyle sınırlı değil. Karaduvar ile serbest bölge
arasında bulunan bu değerli yer özel endüstri bölgesi ilan edilirse gübre
fabrikasının kenti zehirleyen 23 bin ton kapasiteli amonyak depolama tesisi de
büyütülecek, daha çok üretim için daha çok azot depolanacak. Mersin âdeta bir
saatli bombanın üzerine oturacak. Bu şehrin kalbine böyle bir tesisin
kurulmasına hangi gerekçeyle olur verilir? Bu, Mersin’e yapılacak en büyük
ihanettir. 
Değerli
arkadaşlar, bu yılın Temmuz ayında On Birinci Kalkınma Planı’nı görüştük. Konteyner
aktarma limanıyla ilgili tartışma yaşandı çünkü 10’uncu Kalkınma Planı’nda
açıkça Mersin’e yapılacağı yer alan bu konteyner limanı 11’inci Kalkınma
Planı’nda yer almıyor. 
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Gökçel. 
CENGİZ
GÖKÇEL (Devamla) – “Doğu Akdeniz’e yapılacak liman” yazılarak Mersin’den
kaçırılıyor. 
Değerli
arkadaşlar, bir kentin gelişmesi için o kente kamunun yapacağı yatırımlar çok
önemli. Evet, ülkemizin dünyaya açılan en yakın ve en kârlı deniz ulaşımının
yapıldığı yer Mersin Limanı, Çukurova bölgesi. 
Değerli
arkadaşlar, siz 10’uncu Kalkınma Planı’nda bunu görüp 10’uncu Kalkınma Planı’na
işleyip daha sonra bir polipropilen tesisi için, sizin yandaşınız olan bir
şirketin menfaati için Mersin’in, Çukurova’nın, ülkemizin çıkarlarına nasıl dur
dersiniz? Bunu yüce Meclisin şahsında bütün Türkiye’ye soruyorum. 
(Mikrofon
otomatik cihaz tarafından kapatıldı) 
CENGİZ
GÖKÇEL (Devamla) – Bu haksızlığı yapanlardan da elbet hesap sorulacağının
bilinmesini istiyorum. 
Saygılar
sunuyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
9’uncu
maddeyi oylarınıza sunuyorum: Kabul edenler… Kabul etmeyenler… 9’uncu madde
kabul edilmiştir. 
Değerli
arkadaşlar, 10’uncu maddeyi görüştükten sonra -üç konuşmacımız var- 60’a göre
söz taleplerini karşılayacağım, arkadaşlar lütfen salonda olsun. 
10’uncu
madde üzerinde 3 önerge bulunmaktadır; önergeleri aykırılık sırasına göre
okutup işleme alacağım. 
Türkiye Büyük Millet Meclisi
Başkanlığına
Görüşülmekte
olan 117 sıra sayılı Ödeme ve Menkul Kıymet Mutabakat Sistemleri, Ödeme
Hizmetleri ve Elektronik Para Kuruluşları Hakkında Kanun ile Bazı Kanunlarda
Değişiklik Yapılmasına Dair Kanun Teklifi’nin 10’uncu maddesinde geçen
“ibaresi” kelimelerinin “ifadesi” şeklinde değiştirilmesini arz ve teklif
ederiz.
 Bülent
Kuşoğlu Emine Gülizar Emecan Lale Karabıyık
 Ankara İstanbul Bursa
 Orhan
Sümer Sevda Erdan Kılıç Suzan Şahin
 Adana İzmir Hatay
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) - Katılamıyoruz
Sayın Başkanım. 
BAŞKAN
– Önerge üzerinde söz isteyen Hatay Milletvekilimiz Sayın Suzan Şahin. (CHP
sıralarından alkışlar) 
Süreniz
beş dakika.
SUZAN
ŞAHİN (Hatay) – Sayın Başkan, değerli üyeler; Genel Kurulu saygıyla
selamlıyorum. 
2-8
Kasım tarihleri arası Lösemili Çocuklar Haftası’dır ve kapsamda LÖSEV
öncülüğünde “Yaşama el ver.” konulu etkinliklerle farkındalık yaratma adına
çeşitli çalışmalar yapılmaktadır. Bu nedenle LÖSEV’in kampanya sloganı olan
“Maskemi takarım, farkındalık yaratırım.” diyerek sözlerime başlamak istiyorum.
(CHP sıralarından alkışlar) 
Sayın
üyeler, halk arasında kan kanseri olarak bilinen, çocukluk çağı kanserleri
arasında ilk sırada yer alan lösemide son yıllarda artış yaşanmaktadır.
Türkiye'de her yıl yaklaşık 4.250 yeni akut lösemi vakası görülmesi söz
konusudur. Bunun yanında, hastanelerimizde, bin kişiye düşen yatak sayısı OECD
ülkelerinde ortalama yüzde 4,2’yken ülkemizde bu oran yüzde 2,4’te kalmaktadır.
LÖSEV tarafından Avrupa’nın ilk, Türkiye'nin en donanımlı LÖSANTE Çocuk ve
Yetişkin Hastanesi 2016 yılında tamamlanmış ve Sağlık Bakanlığı tarafından 400
yataklı olmasına rağmen sadece 75 yatak için ruhsatlandırılmış, bu nedenle de
yüzde 20 kapasiteyle çalışmaktadır. Hastanedeki 10 ameliyathanenin ise sadece
3’ü kullanılmakta, 7 ameliyathane çürümeye terkedilmiş durumdadır. LÖSEV
milyonlarca lira yatırımla binden fazla kişiye iş imkânı, on binlerce hastaya
şifa sağlayacakken tam ruhsatı alamamaktadır. AKP Hükûmeti sırf yabancı diye
bazı firmalara kapıları sonuna kadar açarken, yerli ve millî bir hastaneye
ısrarla ruhsat vermemektedir.
LÖSANTE
Hastanesi yüz binlerce duyarlı vatandaşımızın topladığı bağışlarla inşa edilmiş,
iskân ve işletme ruhsatını almış, tıbbi araçlarının tamamı en yeni teknolojiye
hâkim, çağın şartlarına uygun ve yeterli kapasitede faaliyete hazır tam
teşekküllü bir hastanedir. Sağlık Bakanlığı diğer özel hastanelere haksızlık
yapılacağını belirten trajikomik bir açıklamayla 400 yatak kapasiteli hastaneye
“Sen 75 yatakla hizmet verebilirsin.” demiştir. Türkiye’de birçok hastanenin en
büyük sorunu yatak kapasitesidir. Her gün sizleri kaç kişi arayarak hastane
konusunda yardım talep ediyor?
Sayın
üyeler, bir düşünün, kanser hastalıklarındaki ciddi artış yatak ihtiyacını da
beraberinde getirmektedir. Hastalar aylarca randevu ve yatak sırası beklemek
durumunda kalmaktadır ki bir kanser hastası için bırakın aylarca beklemeyi, bir
saatin bile büyük önemi vardır. Hastanelerin yatak kapasitesi sorununu aşmak
üzere planlanan hastanelere ise Hükûmet maalesef izin vermemektedir. Neymiş
efendim, diğer hastanelere haksızlık olurmuş. Konuyla ilgili olarak LÖSEV
tarafından Sağlık Bakanlığına yapılan başvurulara verilen 30 Ocak 2019 tarihli
yanıtta, hastanenin özel hastane hükümlerine tabi olduğu, tüm sağlık
hizmetlerinin bir kamu hastanesi gibi hiçbir ilave ücret almaksızın sunulması
taahhüt edildiği takdirde taleplerinin yeniden değerlendirileceği yanıtı
verilmiştir. Bu taahhüt kabul edilmesine rağmen ve zaten tüzüğünde ücretsiz
olduğu yazılıyken LÖSANTE’nin tam kapasite olarak kullanılamaması umutla
bekleyen birçok çocuğun ve hastanın tedaviye erişimini zorlaştırmaktadır. 
Sayın
üyeler, onca kanserli çocuk tedavi beklerken, ülkenin en kapsamlı ve son
teknolojiyle hizmet vermeye hazır hastanesine ruhsat vermemek lösemi
hastalarını ölüme terk etmek değil de nedir? (CHP sıralarından alkışlar) Bu
vicdansızlığın sorumluları kimlerdir? Tedavi bekleyen ve anlamsızca tedavisi geciken
çocukların sorunlarını çözmek ve duyarlı vatandaşlarımızın mütevazı
katkılarıyla inşa edilen bu hastanenin tam kapasiteyle çalışmasını sağlamak
amacıyla CHP Grubunun vermiş olduğu Meclis araştırması önergesi, iki gün önce,
bu Mecliste, AKP ve MHP oylarıyla reddedildi. Hiçbir siyasi amaç gütmeyen,
lösemi hastası çocukların tedavisi için attığımız bu adımı toplumun vicdanını
sızlatan bir kararla reddeden vekilleri Allah'a ve yüce milletimize havale
ediyorum. (CHP sıralarından alkışlar) 
Değerli
üyeler, Sayıştay raporlarıyla tespit edilen onlarca zarara, şaibeye,
yolsuzluğa, hukuksuzluğa ve kamu zararına rağmen korumakta olduğunuz; tüm
zararları görerek, bilerek kabul ettiğiniz ve külfetini milletimizin sırtına
yüklediğiniz şehir hastanelerine gösterdiğiniz özveri ve ilginin milyonda
birini lösemili çocuklar için gösterin. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Şahin. 
SUZAN
ŞAHİN (Devamla) – Kanserli çocukların derdine derman olacak bu hastaneye ruhsat
vermeniz için hastanenin adı illa “LÖSANTE şehir hastanesi” mi olmak zorunda? O
zaman mı hoşunuza gidecek de ruhsat vermeme politikanızdan vazgeçeceksiniz?
(CHP sıralarından alkışlar)
Ruhsat
vermeyerek her gün tedavi edilmeyi bekleyen onlarca kanser hastasının hayatını
tehlikeye atmaktan vazgeçin. Gelin, 5 parti grubu el ele bu sorunu çözelim.
Bugüne kadar birçok kişiye umut olmuş ve yetkililerin gösteremediği hassasiyeti
içtenlikle göstermiş olan LÖSANTE’nin saçma sapan sebeplerden dolayı bürokrasi
engeline takılıp ruhsat alamamasına son verelim. Gelin, bu anlamsız inattan
vazgeçip kanserli çocuklara el uzatalım. Ümit ediyoruz ki Bakanlık yetkilileri
vicdanının sesini dinler ve hastaneye hakkı olan ruhsatı verir; çocuklar güler,
kanser ağlar. Şehit anası Pakize anayı mahkemeye vereceğinize, gelin, hayırlı
bir iş yapın; LÖSANTE can verecek, yeter ki siz ruhsat verin. 
Saygılarımla.
(CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Buyurun
Sayın Bülbül.
V.- AÇIKLAMALAR (Devam)
39.- Sakarya Milletvekili Muhammed Levent Bülbül’ün, Hatay Miletvekili
Suzan Şahin’in 117 sıra sayılı Kanun Teklifi’nin 10’uncu maddesiyle ilgili
önerge üzerinde yaptığı konuşmasında Milliyetçi Hareket Partisinin “hayır” oylarıyla
LÖSANTE Hastanesine ilişkin araştırma önergesinin reddedildiğini ifade ettiğine
ve özür dilemesi gerektiğine ilişkin açıklaması
MUHAMMED
LEVENT BÜLBÜL (Sakarya) – Sayın Başkan, hatip konuşmasında Milliyetçi Hareket
Partisinin “hayır” oylarıyla LÖSANTE Hastanesine ilişkin vermiş oldukları
araştırma önergesinin reddedildiğini ifade etmiştir. Şimdi, ben kendisinden
“hayır” oyu verdiğimize dair elinde ne tür bir delil var, Meclise sunmasını
istiyorum, Genel Kurula da. Sunamadığı takdirde de Milliyetçi Hareket Partisi
Grubundan özür dilemesini istiyorum hemen, lütfen.
BAŞKAN
– Sayın Muş…
40.- İstanbul Milletvekili Mehmet Muş’un, LÖSANTE Hastanesiyle ilgili
sorunun cari mevzuatımız ile LÖSANTE Hastanesinin fiziki durumu arasındaki
uyuşmazlıktan kaynaklandığına ve meselenin takipçisi olacaklarına ilişkin
açıklaması
MEHMET
MUŞ (İstanbul) – Sayın Başkan, bu hafta başında bu meseleyle alakalı bir
araştırma önergesi verilmişti. Orada da ifade ettik, bir konunun aydınlığa
kavuşturulması gerekiyor. Biliyorsunuz, hastane inşaatı yapacağınız zaman bir,
belediyeden izin alıyorsunuz, bir de Sağlık Bakanlığından yapacağınız
kapasiteye uygun şekilde izin alıyorsunuz. Bu hastanenin izni 75 yatak
kapasitesi yani Sağlık Bakanlığına yapılan müracaatta ortaya konan, düzenlenen
ruhsat 75 yatakla sınırlı. Daha sonra hastane defakto bir durum oluşturarak 400
yatak kapasitesine çıkartıyor, 400 yatak kapasiteli bir hastane yapılıyor.
Şimdi,
cari mevzuatımız ile hastanenin fiziki durumu arasında bir uyuşmazlık var. Biz
o gün araştırma önergesi verildiği zaman da bu, Meclisin araştırmasıyla alakalı
bir şey değil, idari bir mesele… Dolayısıyla bununla alakalı biz de meseleyi
takip edeceğiz ama olayın böyle bir boyutu var. Yani hastane yapılıyorken 400
almış olsa, 400 yapacaktı; 75 alıp 400 yaptığı için sorun var ortada. 
Teşekkür
ederim.
BAŞKAN
– Siz de bu konuda zaten takipçisi olacağınızı ifade etmiştiniz.
MUHAMMED
LEVENT BÜLBÜL (Sakarya) – Sayın Başkanım, bu, şu an sosyal medyada beddualarla
dönen bir meseledir, anlatabiliyor muyum? Dünden bugüne kadar…
AYSU
BANKOĞLU (Bartın) – Ne oy verdiğinizi siz açıklayın o zaman.
MUHAMMED
LEVENT BÜLBÜL (Sakarya) – Yok, “Hayır oyu verdin.” diye iddia eden, iddiasını
ispatla mükelleftir. Hukukçusunuz. 
Dolayısıyla,
ne oy verdiğimizi söyleyecekler. Eğer öyle değilse, Milliyetçi Hareket Partisi
olarak da bir özrü hak ediyoruz herhâlde!
ÖZGÜR
ÖZEL (Manisa) - Siz söyleyin, biz düzeltelim. Siz çekimser oy mu verdiniz?
MUHAMMED
LEVENT BÜLBÜL (Sakarya) – Niye? Beraber değil miydiniz efendim?
ÖZGÜR
ÖZEL (Manisa) – “Evet” verdiniz mi?
MUHAMMED
LEVENT BÜLBÜL (Sakarya) – Ben niye söyleyeceğim? Siz söyleyin. “Hayır”
iddiasında bulunan sizsiniz. Eğer değilse, özür dilemeye davet ediyorum.
BAŞKAN
– Değerli arkadaşlar, kayıtlar zaten bellidir.
Sayın
Özel, bir açıklama mı yapacaksınız bu konuda?
ÖZGÜR
ÖZEL (Manisa) – Şimdi, ısrarla vekilimizden açıklama istediği için…
MUHAMMED
LEVENT BÜLBÜL (Sakarya) – Çok ağır bir şekilde dile getirdiği için söylüyorum.
BAŞKAN
– Açıklamayı siz mi yapacaksınız Sayın Özel?
ÖZGÜR
ÖZEL (Manisa) – Evet.
BAŞKAN
– Buyurun.
41.- Manisa Milletvekili Özgür Özel’in, Sakarya Milletvekili Muhammed
Levent Bülbül’ün yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, şimdi, salı günü çok nazik bir konuyu görüştük.
Lösemili çocuklar geldiler, grubumuzda bulundular, bütün grupları ziyaret
ettiler ve sorunlarını anlattılar. Sonra da Sayın Tekin Bingöl araştırma
önergesinde konuştu. Geçmişte Sayın Devlet Bahçeli’nin konuya hassasiyet
gösterdiğiyle ilgili elimizde bilgiler, belgeler de vardı. Sayın Bahçeli’nin
mevcut durumunun nezaketine de dikkat ederek onu oradan dile getirmedik ama MHP
Grubuyla da paylaştık çünkü geçmişte bu konuda verilmiş çok ciddi bir destek
var ve bence kıymetli bir destek LÖSANTE Hastanesine veya LÖSEV’e verilmiş
destek. Ama bunu biz siyaset konusu, siyasette polemik konusu yapıp “Böyle
diyordunuz, hadi ‘evet’ oyu verin.” falan demedik Sayın Bahçeli’nin de,
meselenin de çok hassas bir süreçte olmasından dolayı ve öyle geçti. Milliyetçi
Hareket Partisi kendisinin kanun teklifi olduğu konularda bile AKP’yle birlikte
“hayır” oyu verdiği için, Sayın Vekil -ben şimdi kendisiyle de istişare ettim-
kabul edilmediğine göre MHP’nin de “hayır” oyu verdiğini düşünüyor. 
MUHAMMED
LEVENT BÜLBÜL (Sakarya) – Düşünüyor mu, tespit midir?
ÖZGÜR
ÖZEL (Manisa) – Ama ben MHP’nin de verdiği oyları takip ediyorum ve çekimser
kaldılar o oylamada. Eğer “evet” oyu verdilerse söylesinler, ben çekimser
kaldıklarını gördüm, gözlemledim. 
MUHAMMED
LEVENT BÜLBÜL (Sakarya) – Efendim, iddia sahibisiniz, iddianızı niye açıklığa
kavuşturmuyorsunuz? 
ÖZGÜR
ÖZEL (Manisa) – Şunu söyleyelim mi? 
MUHAMMED
LEVENT BÜLBÜL (Sakarya) – Söyleyin. 
ÖZGÜR
ÖZEL (Manisa) – Ben sizin çekimser oy kullandığınızı gördüm.
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Açabilir misiniz Sayın Başkanım. 
BAŞKAN
– Tamamlayalım ama. 
ÖZGÜR
ÖZEL (Manisa) – Normal şartlarda, genel tutumunuz gereği “evet” oyu vermeniz
gerekirdi, bu konuda daha önce yaptığınız birçok açıklama var ama siz, EYT’ye
de kanun teklifi verip oylama sırasında “hayır” oyu veren, “evet” oyu veren
Grup Başkan Vekilini de görevinden azleden bir partisiniz. Bunu duymak
istiyorsanız bunu söyleyeyim o zaman size, böyle yaptınız. (CHP sıralarından
alkışlar) 
MUHAMMED
LEVENT BÜLBÜL (Sakarya) – Hemen cevap vereyim sana. 
Sayın
Başkan…
BAŞKAN
– Söz vereceğim. 
Değerli
arkadaşlar, konu aslında basit, çok da fazla sağa sola çekilecek bir konu değil
yani zaten tutanaklar da ortadadır. Bunu bir polemik konusu hâline getirmeyelim.

Buyurun
Sayın Bülbül.
42.- Sakarya Milletvekili Muhammed Levent Bülbül’ün, Hatay Miletvekili
Suzan Şahin’in 117 sıra sayılı Kanun Teklifi’nin 10’uncu maddesiyle ilgili
önerge üzerinde yaptığı konuşmasındaki ifadelerinden dolayı özür dilemesini
talep ettiklerine, LÖSANTE Hastanesiyle ilgili meselenin hâlli için iyi niyetli
çalışmalara dâhil olduklarına fakat araştırma önergelerinin toplumu
ilgilendiren hassas meselelerde siyasi malzeme hâline getirildiğine ilişkin
açıklaması
MUHAMMED
LEVENT BÜLBÜL (Sakarya) – Efendim, düzeltilsin ve özür dilensin istiyorum. Bu,
bu kadar…
ÖZGÜR
ÖZEL (Manisa) – Ne özrü ya!
MUHAMMED
LEVENT BÜLBÜL (Sakarya) – Niye özür dilemeyeceksiniz? 
ÖZGÜR
ÖZEL (Manisa) – “Evet” oyu mu vermişsin? Ne özrü?
BAŞKAN
- Sayın Bülbül, Sayın Özel…
MUHAMMED
LEVENT BÜLBÜL (Sakarya) – Tutanakları getirin “hayır” oyu verenlerle ilgili
olarak ne söylediği ortada. Ben bunlar söylendikten sonra, eğer “hayır” oyu
verdiysem her şeye razıyım.
ÖZGÜR
ÖZEL (Manisa) – Ne oyu verdiğini de söyle!
MUHAMMED
LEVENT BÜLBÜL (Sakarya) – Ama eğer “hayır” oyu vermediysem gereğini yapın.
Şimdi, kalkıp da… Ben Cumhuriyet Halk Partisinin LÖSANTE’yle ilgili araştırma
önergesine “evet” veya “hayır” oyu vermek mecburiyetinde değilim. Milliyetçi
Hareket Partisinin bu konudaki tavrını bu araştırma önergesinin sahibi olan
Sayın Tekin Bingöl gayet yakından bilmektedir. Dün bu noktada elimizden gelen
temasları kurduk, bu meselenin halli için iyi niyetli çalışmaların içerisine
dâhil olduk. Fakat daha öncesinden ifade ettiğimiz gibi, araştırma
önergelerinin Türkiye’de bazı meselelerde, toplumu ilgilendiren hassas
meselelerde farklı bir siyasi malzeme hâline getirildiğini gördüğümüz bir
ahvalde ve bizzat kendi bu teklifi veren partilerin kendi tekliflerinin
arkasında on kişilik oylarla durduğu bir ahvalde, kalkıp milletin içerisinde
“Bu cambaza bak.” oyununun içerisine MHP’nin dâhil olmayacağını baştan şerh
etmiş bulunmaktayız. 
Genel
Başkanımız ifade etmiştir, demiştir ki: “Bu verilen araştırma önergeleri bizim
için yok hükmündedir.” Bu konuda Milliyetçi Hareket Partisi kendi gündemine
hâkimdir. Fakat LÖSANTE meselesinde ve lösemili çocuklarla alakalı olarak böyle
bir duygu sömürüsü noktasında Milliyetçi Hareket Partisine bühtanda
bulunulmasına, iftira atılmasına karşı olduğumuzu dile getiriyoruz.
(Mikrofon
otomatik cihaz tarafından kapatıldı)
MUHAMMED
LEVENT BÜLBÜL (Sakarya) – Ve bu noktada “hayır” oyu verdiysek ispat edin, eğer
vermediysek de özür dileyin diyorum, başka bir şey söylemiyorum. (MHP
sıralarından alkışlar) 
BAŞKAN
– Konu anlaşılmıştır.
Diğer
önergeyi okutuyorum…
ÖZGÜR
ÖZEL (Manisa) - Sayın Başkan… Sayın Başkan… Sayın Başkan…
BAŞKAN
– Buyurun Sayın Özel.
ÖZGÜR
ÖZEL (Manisa) – Müsaadenizle biz de herhâlde bu kadar sözün üstüne iki cümle
söyleyelim.
BAŞKAN
– Sayın Özel, kapatalım artık. 
ÖZGÜR
ÖZEL (Manisa) - Tamam, kapatalım.
BAŞKAN
- Yani Sayın Grup Başkan Vekili oylamada “hayır” oyu vermediklerini ifade
ediyor.
ERKAN
AKÇAY (Manisa) – Verebiliriz de ya… Bu haksızlık yapılmasın artık ya!
BAŞKAN
– Kayıtlar da bellidir. Bu tartışma konusunu artık bitirelim.
Buyurun.
43.- Manisa Milletvekili Özgür Özel’in, Milliyetçi Hareket Partisinin
lösemili çocuklar için, EYT’liler için getirecekleri önergelere Cumhuriyet Halk
Partisi olarak “evet” oyu vermeye hazır olduklarına ilişkin açıklaması
ÖZGÜR
ÖZEL (Manisa) - Sayın Başkan, ben salı günü nasıl bir dikkat sarf ettiğimizin
bizzat tanığıyım. Tekin Bingöl de bu konuda çok hassas davrandı. Ben zaten
itiraz geldiği anda dedim ki: “Konuşacağım, geleceğim ve gerekli açıklamayı
yapacağım.” Ama bu tutum, bu tavır doğru bir tavır değil. 
MUHAMMED
LEVENT BÜLBÜL (Sakarya) – Konuşmayı okuyun, siyaset yapmayın!
ÖZGÜR
ÖZEL (Manisa) - Size o zaman şunu söylerim: Getirin gelecek salı önergeyi, biz
Milliyetçi Hareket Partisinin önergesine, lösemili çocuklar için de, EYT’liler
için de “evet” oyu vermeye, iki elimizi birden kaldırmaya hazırız. (CHP
sıralarından alkışlar)
MUHAMMED
LEVENT BÜLBÜL (Sakarya) – Siyaset yapmayın, doğruları söyleyin! 
ÖZGÜR
ÖZEL (Manisa) – Ben bunu söylüyorum! 
MUHAMMED
LEVENT BÜLBÜL (Sakarya) – Doğrular üzerinden siyaset yapın! 
ÖZGÜR
ÖZEL (Manisa) – Doğrular üzerinden yapıyoruz! 
BAŞKAN
– Değerli arkadaşlar… 
MUHAMMED
LEVENT BÜLBÜL (Sakarya) – 10 kişiyle oylama yapıyorsunuz. 
ÖZGÜR
ÖZEL (Manisa) – Biz vereceğiz oyu, biz vereceğiz. Siz getirin, iki elle
oylayalım. 
BAŞKAN
– Değerli arkadaşlar, konu önemli… 
MUHAMMED
LEVENT BÜLBÜL (Sakarya) – Lösemili çocukların arkasında kaç kişiydiniz siz?
Geçen ayarlarınız bozuldu, kendi Genel Başkanınıza 46 kişi sahip çıktınız. 
BAŞKAN
– Sayın Bülbül… 
ÖZGÜR
ÖZEL (Manisa) – Ya, git Allah aşkına ya! 
MUHAMMED
LEVENT BÜLBÜL (Sakarya) – Sen git Allah aşkına! 
BAŞKAN
– Değerli arkadaşlarım… 
MUHAMMED
LEVENT BÜLBÜL (Sakarya) – Millete şov yapmaktan başka işiniz yok. İcraat yapın,
icraat yapın. 140 kişi gelin, sahip çıkın. (MHP ve AK PARTİ sıralarından
alkışlar) 
BAŞKAN
– Birleşime beş dakika ara veriyorum. 
Kapanma Saati: 18.16
ÜÇÜNCÜ OTURUM
Açılma Saati: 18.32
BAŞKAN: Başkan Vekili Levent GÖK
KÂTİP ÜYELER: Mustafa AÇIKGÖZ (Nevşehir), İsmail OK (Balıkesir), 
-----0-----
BAŞKAN
– Türkiye Büyük Millet Meclisinin 15’inci Birleşiminin Üçüncü Oturumunu
açıyorum.
117
sıra sayılı Kanun Teklifi’nin görüşmelerine devam ediyoruz. 
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Malatya Milletvekili Bülent Tüfenkci ile 74 Milletvekilinin Ödeme ve
Menkul Kıymet Mutabakat Sistemleri, Ödeme Hizmetleri ve Elektronik Para
Kuruluşları Hakkında Kanun ile Bazı Kanunlarda Değişiklik Yapılmasına Dair
Kanun Teklifi (2/2272) ile Plan ve Bütçe Komisyonu Raporu (S. Sayısı: 117)
(Devam)
BAŞKAN
– Komisyon yerinde. 
10’uncu
madde üzerindeki önerge işlemlerinde kalınmıştı. 
Sıradaki
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Ödeme ve Menkul Kıymet Mutabakat Sistemleri, Ödeme Hizmetleri ve
Elektronik Para Kuruluşları Hakkında Kanun ile Bazı Kanunlarda Değişiklik
Yapılmasına Dair Kanun Teklifi’nin 10’uncu maddesinin birinci fıkrasında yer
alan “değiştirilmiştir” ibaresinin “yeniden düzenlenmesi” şeklinde
düzenlenmesini arz ve teklif ederiz. 
 Ayhan
Erel  Yasin Öztürk Hasan Subaşı
 Aksaray Denizli Antalya
 Feridun
Bahşi Bedri Yaşar
 Antalya Samsun
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) – Katılamıyoruz
Sayın Başkan. 
BAŞKAN
– Önerge üzerinde söz isteyen Antalya Milletvekilimiz Sayın Hasan Subaşı. (İYİ
PARTİ sıralarından alkışlar)
Süreniz
beş dakika Sayın Subaşı. 
HASAN
SUBAŞI (Antalya) – Sayın Başkan, değerli milletvekilleri; Genel Kurulu saygıyla
selamlıyorum. 
117
sıra sayılı Yasa Teklifi’yle ilgili İYİ PARTİ Plan ve Bütçe Komisyonu
üyelerimiz Sayın Durmuş Yılmaz ve Sayın İsmail Tatlıoğlu’nun ayrıntılı
açıklamaları olmuştu. Bu nedenle, teklif hakkında farklı bir açıklama gereği
duymuyorum. 
Su
ürünleri yasa teklifi görüşmeleri sırasında, Demre Kekova Koyu ile Kaş
ilçemizdeki basınç odası ihtiyacından ve zararlı göçmen balıklara karşı
alınacak tedbirlerden söz etmiştim. Zaman darlığı nedeniyle Elmalı ilçemizde
bulunan ulusal önemi haiz, sulak alan olarak tescil edilen Avlan Gölü’nde su
tutulması için tedbirlerden söz edememiştim. 
Sık
sık kuraklık yaşanan Elmalı ilçemiz esasen su zenginidir. Elmalı Ovası
Antalya’nın en büyük ovalarından biridir. İlçede yer alan Karagöl 1950’li
yıllarda muhacirlere iskân amacıyla tahsis edilmişti. Ama Karagöl Elmalı
Ovası’nda en düşük kotta yer aldığı için kış aylarında göl oluşur, yaz aylarına
doğru göl çekildikçe kısmen tarım imkânı bulunurdu. Bundan rahatsız olan
çiftçiler yıllarca mücadele vererek kurutma çalışması yapılması için dönemin
Hükûmetine karar aldırdılar. Hükûmet, Finike’ye tünel açarak biriken suları
boşaltma yoluna gitmişti. Böylece 70’li yıllarda Karagöl ve dolayısıyla Avlan
kurutulmuş oldu. Kuraklık nedeniyle Avlan’ın çevresindeki sedir ormanlarında
hastalık başladı, tarımda kalite düştü ve gölün tekrar su tutması için
çalışmalar başladı. Ancak Elmalı’da taşkın koruma çalışmalarına devam edildiği
için Avlan’da su tutmak mümkün olmuyor, yer altı suları çekiliyor ve havzada
kuraklık devam ediyor. 
6
Haziran 2016 tarihinde ulusal önemi haiz sulak alan olarak tescil edilen
Avlan’da doğal hayat dengesi bozulmuştur. 100 milyon metreküpün üzerinde su
altı ay süreyle düdenler vasıtasıyla yer altına deşarj edilmektedir gölleri
kurutma adına. Oysa bu suyun yarısıyla Avlan Gölü’nün beslenmesi mümkün
olabilir ve Elmalı Ovası’ndaki yüz binlerce dönüm tarım alanı sulanabilir. İlk
aşamada Avlan’ın su tutması sağlanmalı, ikinci aşamada tarım alanlarının
sulanması için proje çalışmaları yapılmalıdır. 
6
Aralık 2018 tarihinde Tarım ve Orman Bakanı Ekrem Pakdemirli’ye verdiğimiz soru
önergemize henüz cevap verilmedi. Önergede yer alan sorular şunlardı:
“Elmalı’da uygulanan su politikasının değiştirilmesi noktasında yapılan ya da
yapılması planlanan bir çalışmanız var mıdır? Doğal hayatı ve çevreyi korumak
amacıyla 6 Haziran 2016 tarihinde ulusal önemi haiz sulak alan olarak tescil
edilen Avlan Gölü’nün su tutması ve beslenmesi için Bakanlığınızın yapılan ya
da yapılması planlanan çalışmaları var mıdır?” Bu sorulara cevap gelmedi ama bu
soruları sürekli sormaya devam edeceğiz. Böyle bir su israfı her gelişmiş
ülkede insanlık suçu sayılır.
Geçtiğimiz
aylarda Avlan’ın su tutması için Elmalı Belediye Başkanımız Halil Öztürk,
Kaymakamımız Fatih Ahmet Kurt, DSİ ve Millî Parklar yöneticilerinin yaptıkları
çalışmalar sonucunda, yer altına deşarj edilen suların mevcut kanal yoluyla
Avlan’a ulaşması için proje geliştirildi. Ancak projenin, DSİ Genel Müdürlüğü
ya da Millî Parklar Genel Müdürlüğü tarafından mı yapılacağı konusunda görüş
ayrılığı bulunmaktadır.
(Mikrofon
otomatik cihaz tarafından kapatıldı) 
BAŞKAN
– Tamamlayalım.
HASAN
SUBAŞI (Devamla) – Taşkın koruma ve kurutma projelerini yapan ve uygulayan,
kanal yoluyla Avlan’ın beslenmesi için projeyi geliştiren DSİ olduğuna göre
projenin bence DSİ tarafından yapılması doğru olanıdır. Ayrıca, Millî Parklar
Genel Müdürlüğünün tasfiyesi gündemde olduğuna göre, zaman kaybetmeden bu su
israfına ve çevre zararına son verilmelidir. Tarım ve Orman Bakanlığı
duyarlılık göstermeli, DSİ Genel Müdürlüğüne gereken destek verilerek proje
başlatılmalıdır. Hemşehrilerimizin beklentisini buradan Sayın Bakanlığa iletmek
istedim.
Saygılar
sunuyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 117 sıra sayılı Kanun Teklifi’nin 10’uncu maddesinde bulunan “bahsi geçen”
ibaresinin “sözü geçen” olarak değiştirilmesini arz ve teklif ederiz.
 Semra
Güzel  Mahmut Toğrul Ali Kenanoğlu
 Diyarbakır Gaziantep İstanbul
 Erdal
Aydemir Rıdvan Turan
 Bingöl Mersin
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ABDULLAH NEJAT KOÇER (Gaziantep) - Katılamıyoruz
Sayın Başkan. 
BAŞKAN
– Önerge üzerinde söz isteyen Bingöl Milletvekilimiz Sayın Erdal Aydemir. (HDP
sıralarından alkışlar)
Süreniz
beş dakika Sayın Aydemir. 
ERDAL
AYDEMİR (Bingöl) – “…”(X)

(MHP
ve İYİ PARTİ sıralarından gürültüler, sıra kapaklarına vurmalar)
BAŞKAN
– Sayın Aydemir… Sayın Aydemir, bir saniye…
TAMER
OSMANAĞAOĞLU (İzmir) – Başkanım, burası Türkiye Büyük Millet Meclisi.
MUSTAFA
HİDAYET VAHAPOĞLU (Bursa) – Devletin resmî dili Türkçe. 
ERDAL
AYDEMİR (Devamla) – “…”(X)
BAŞKAN
– Sayın Aydemir… Sayın Aydemir, bir saniye…
MUHAMMED
LEVEND BÜLBÜL (Sakarya) – Sayın Başkanım, müdahale edin. 
ERDAL
AYDEMİR (Devamla) – “…”(X)
(MHP
ve İYİ PARTİ sıralarından gürültüler, sıra kapaklarına vurmalar)
BAŞKAN
– Sayın Aydemir… Sayın Aydemir…
TAMER
OSMANAĞAOĞLU (İzmir) – Ne anlatıyor bu?
BAŞKAN
– Değerli arkadaşlarım, bir saniye…
Sayın
Aydemir, lütfen, herkesin anladığı ortak dilimizle konuşalım.
Buyurun…

LÜTFÜ
TÜRKKAN (Kocaeli) – Sayın Başkan, ben de çıkıp Arnavutça mı konuşayım? Ne
yapacağız? Böyle bir şey olur mu ya! Allah Allah! Provokasyonun Allah’ı!
MUHAMMED
LEVEND BÜLBÜL (Sakarya) – Müdahale edin! 
ERDAL
AYDEMİR (Devamla) – “…”(X)
BAŞKAN
– Sayın Aydemir… Sayın Aydemir, lütfen… Sayın Aydemir, lütfen…
LÜTFÜ
TÜRKKAN (Kocaeli) – Terk ediyoruz Meclisi Başkan. Ne bu ya! Hadi arkadaşlar!
Böyle bir şey var mı ya!
(İYİ
PARTİ milletvekillerinin Genel Kurul salonunu terk etmesi)
MUHAMMED
LEVEND BÜLBÜL (Sakarya) – Burası Türk milletinin Meclisi. 
BAŞKAN
– Sayın Aydemir, lütfen…
ERDAL
AYDEMİR (Devamla) – Sayın Başkan, değerli milletvekilleri; şu anda bütün parti
gruplarında Zaza -Dımılki, Kırdki konuşan- milletvekillerimiz var, AKP Grubunda
da var, CHP Grubunda da var, MHP’nin tarihine geçmiş, seçilmiş belediye
reisleri de var.
MEVLÜT
KARAKAYA (Ankara) – Burada da var, tarihte değil, şimdi de var şimdi, var yani.

ERDAL
AYDEMİR (Devamla) – Bunlar, Dımılki, Kırdki, Zazaca konuşurlardı. O yüzden
buradaki Zazaca, Dımılki, Kırdki merhabalamam bu kadar tepkinize sebep
olmamalı.
MUHAMMED
LEVEND BÜLBÜL (Sakarya) – Merhabana değil, konuşmanın devamına, konuşmanın
devamına. 
ERDAL
AYDEMİR (Devamla) – Sayın Meclis, ATV televizyonunda Müge Anlı diye bir
sunucunun yapmış olduğu programa canlı yayında Zazaca konuşan bir aile katıldı.
Maalesef ki merkez ve yandaş medyanın bu temsilcisi âdeta Türkiye'de konuşulan
bütün ana dilleri inkâr ve tekçi bir zihniyetle naklen yayını, canlı yayını
kesti. “Burası Birleşmiş Milletlerin halklar meclisi değil.” diye tepkisini
ortaya koydu. Bu ülkede Zazacayı konuşan yaklaşık 4 ile 6 milyon kişi var. Dolayısıyla
bu yapılan muameleye karşı bu ülkede yaşayan bütün Zazalar infial hâlinde ve
yoğun bir tepki içerisindeler. Bundan dolayı, 2020’nin bütçe görüşmeleri
yapılırken özellikle bu ülkede konuşulan ana dillerini eğitim hakkı olarak
benimseyen, talep eden ve isteyen bütün kesimlerin bu taleplerini bırakalım
karşılama yerine, bırakalım onlara kaynak ayırma yerine, hiçbir şekilde bu
tekçi ve inkârcı bütçede yer almamıştır. 
İşte,
buradan bir kez daha ana dilimde yapmış olduğum bu konuşma -tıpkı Müge Anlı’nın
canlı yayında yaptığı gibi- eğer Meclis tutanaklarına da “bilinmeyen bir dil”
veya “bilinmeyen x dili” olarak geçerse, hem Müge Anlı’yı hem de eğer bu
uygulama yapılırsa buradan, bu kürsüden Meclis tutanaklarını veya Meclis
tutanaklarından sorumlu olan bütün herkesi kınamayı Zazaca konuşan, Dımılki
konuşan, Kırdki konuşan bütün herkes adına kendimde bir hak olarak görüyorum. 
Arkadaşlar,
Zazalar, başta Bingöl Merkez, Genç ilçesi, Solhan ilçesi, Elâzığ Palu, Dersim,
Erzincan, Urfa Siverek, Diyarbakır’ın kuzey ilçelerinin hemen hemen tümü, Kulp,
Lice, Hani, Piran, Ergani, Eğil, Çermik, yine Sivas’ın aşağısından tutalım
Erzincan sınırlarına kadar yoğun bir şekilde yaşamakta ve burada Zaza dili
konuşulmaktadır. 
(Mikrofon
otomatik cihaz tarafından kapatıldı) 
MEVLÜT
KARAKAYA (Ankara) – Bölücülük yapma!
OYA
ERONAT (Diyarbakır) – Zazalar sizi sevmiyor! Zazalar sizi sevmiyor! 
BAŞKAN
– Arkadaşlar lütfen…
Sayın
Hatip, buyurun. 
OYA
ERONAT (Diyarbakır) – Zazalar sizi sevmiyor! Zazalar sizi sevmiyor!
BAŞKAN
– Sayın Eronat, lütfen. 
Tamamlayın
Sayın Aydemir. 
ERDAL
AYDEMİR (Devamla) – Elbette Sayın Başkanım. 
Tabii
ki Zazacayı konuşurken, Zaza dilini konuşurken, rahmetliyi anmadan geçmek
olmaz; tüm Zazaların gönlünde taht kurmuş, Zaza ozanımız, Rençper Aziz’e
Allah’tan rahmet diliyorum, nur içinde yatsın ve onun bir özdeyişiyle “…”(x) (HDP sıralarından
alkışlar)
MEVLÜT
KARAKAYA (Ankara) – Türkçesini de söyle!
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
OYA
ERONAT (Diyarbakır) – Zazalar sizi sevmiyor! Sizi sevmiyor Zazalar!
MUHAMMED
LEVENT BÜLBÜL (Sakarya) – Sayın Başkan, kısa bir cümle; polemik değil. 
BAŞKAN
– Buyurun Sayın Bülbül. 
V.- AÇIKLAMALAR (Devam)
44.- Sakarya Milletvekili Muhammed Levent Bülbül’ün, Bingöl Milletvekili
Erdal Aydemir’in 117 sıra sayılı Kanun Teklifi’nin 10’uncu maddesiyle ilgili
önerge üzerinde yaptığı konuşmasındaki bazı ifadelerine ilişkin açıklaması 
MUHAMMED
LEVENT BÜLBÜL (Sakarya) – Sayın Başkan, biz bu memleketi, Türkiye Cumhuriyeti
devletini, hatibin de ifade ettiği, saydığı kim varsa, bu memlekette yaşayan,
82 milyonluk Türkiye’yi, Türk milletini oluşturan bütün yapıları, bütün
bölgeleri dâhil etmek suretiyle, hepsinin ortak iradesiyle Türkiye Cumhuriyeti
devleti olarak kurduk; bu, çok önemli bir iradedir. 
Şimdi,
bu memlekette sanki kökeni Zaza olan, kökeni işte Türkmen olan, Yörük olan,
efendime söyleyeyim, Arnavut olan, Boşnak olanlarla, bunlarla sanki bir problem
varmış gibi, bunlar sanki toplumda ikinci sınıf bir muamele görüyorlarmış gibi,
öteleniyorlarmış veyahut da bu şekilde konuşuyor diye bu memlekette ikinci
sınıf vatandaşmış gibi devletten muamele görüyorlarmış gibi, sanki tahsillerine
engel olunuyormuş gibi, yükselişlerinde, kariyerlerinde, devlet imkânlarından
faydalanmalarında, bürokraside yer almalarında, seçilip milletvekili
olmalarında, başbakan olmalarında sanki bir engel varmış gibi, burada belli bir
politika dâhilinde ve sadece yüce Meclise değil yalnızca Türkiye’ye karşı
farklı birtakım çalışmalar içerisinde olan, özellikle Batı’da bu hesapları
güden yapılara, mahfillere delil oluşturmak maksadını taşıyan, çok sistematik
bir üslup veya tarzda bu konuşmaların şahidi oluyoruz biz bu Mecliste. Bunu
kabul etmek mümkün değil. Bunlar Türkiye'nin sosyal gerçeklerine, tarihî
gerçeklerine aykırı bir durumdur. Bu noktada 82 milyon Türkiye'nin, Türk
milletinin iradesi hilafına yapılan ve bizzat ırkçılığın ta kendisi olarak
değerlendirdiğimiz böyle davranışların Türkiye'de insan hakları, demokrasi ve
kardeşlik kılıfı altında sunulmasını şiddetle kınadığımızı ifade etmek
istiyorum. (MHP ve AK PARTİ sıralarından alkışlar)
BAŞKAN
– Sayın Muş…
45.- İstanbul Milletvekili Mehmet Muş’un, Bingöl Milletvekili Erdal
Aydemir’in 117 sıra sayılı Kanun Teklifi’nin 10’uncu maddesiyle ilgili önerge
üzerinde yaptığı konuşmasındaki bazı ifadelerine ve Türkiye Cumhuriyeti
devletinin resmî dilinin Türkçe olduğuna, AK PARTİ iktidarı olarak bütün yerel
dillerde propaganda serbestliğini getirdiklerine, televizyon kurulmasının, özel
okullar ile kursların açılmasının önünü açtıklarına ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; Anayasa’mıza göre
Türkiye Cumhuriyeti devletinin resmî dili Türkçedir. Anayasa’mızda bu
yazmaktadır. Burada da Türkçe konuşuruz. Şimdi, siz başka bir dille
konuştuğunuz zaman Parlamentoda bulunan 600 kişiden belki 10 kişi anlamıştır
sizi. Şimdi, başka bir hatip geldi, Arapça konuştu, kim anlayacak onu? Sonra
hepimiz birbirimize bakıyoruz, “Ne diyor, ne anlatıyor?” diye. Buradaki mesele,
Zazaca da bizim, Kürtçe de bizim, diğer yerel diller de bizim, hepsi bu ülkenin
zenginlikleri. Kaldı ki biz AK PARTİ iktidarı olarak bütün yerel dillerde
propaganda serbestliğini getirdik, televizyon kurulmasının önünü açtık, özel
okullar açılmasının önünü açtık, kursların açılmasının önünü açtık. Bunları biz
yaptık. Fakat buradan hareketle “Şimdi, göreceksiniz tutanaklara bilinmeyen bir
dil olarak geçecek.” Şimdi, siz buradan Rusça konuşsanız da bilinmeyen bir dil
olarak algılanacak, İngilizce konuşulsa bu aynı şekilde kayıt altına alınacak
çünkü buranın resmî dili Türkçedir. Dolayısıyla, buradan hareketle insanlar
sanki bir dile karşıymış gibi, bir dile düşmanlıkları varmış gibi bir algı
oluşturmak, bu tip ifadeler kullanmak doğru değil. Bu, Türkiye'de iç içe geçmiş
insanların arasına nifak tohumu ekmekten başka bir şey değildir, bunu doğru
bulmuyoruz. 
Müge
Anlı’nın programıyla alakalı mesele de şudur: Bir vatandaşımız katılıyor,
vatandaşımız Zazaca konuşuyor -ana dili olabilir, belki başka dil bilmiyor
olabilir- fakat stüdyoda kimse anlamıyor, bilmiyor, o anda bir çeviri imkânı
yok. RTÜK kurallarına göre de ya bir çevirmen, tercüman bulmanız lazım orada ya
da anlaşılabilir hâle getirmeniz gerekiyor. Kanal bunu yapamıyor. Dolayısıyla
da “Yayını kesmek zorundayım.” diyor. Şimdiye kadar bunun, buradan alınıp
efendim, Zazacaya düşmanlıkmış gibi bir algı oluşturmanın da manası yok. 
Bak,
ben bunun benzerini daha önce bir konuşmamda ifade ettim. Sanırım Batman ili
olması lazım. Şikâyet geliyor, 2 defa şikâyet ediyor vatandaş. Sesli müzik var,
alkollü bir ortam var. Polis oraya şikâyet üzerine gidiyor ve orada sesli müzik
olduğu için -ruhsatları yok- müdahalede bulunuyor. Fakat bu nasıl anlatıldı?
Kürtçe şarkı söylendiği için yapıldı. Hayır, orada Fransızca şarkı söylense de
Türkçe şarkı söylense de aynı müdahale yapılacak. Şimdi, Ankara’da siz
istediğiniz yerde canlı müzik yapabilir misiniz? Canlı Türkçe müzik yapabilir
misiniz? Yapamazsınız. Ruhsat almanız lazım.
BAŞKAN
– Toparlayın Sayın Muş.
MEHMET
MUŞ (İstanbul) – Bitiriyorum, toparlıyorum…
MEHMET
RUŞTU TİRYAKİ (Batman) – Mehmet Bey, başka bir örneği var mı Türkiye’de? Şarkı
söylerken gidilip, müdahale edilip, kapatıldığı başka bir örnek var mı?
OYA
ERONAT (Diyarbakır) – Yok! 
MEHMET
RUŞTU TİRYAKİ (Batman) – Yok. Çünkü Kürtçe söylediği için…
BAŞKAN
– Arkadaşlar, bir saniye lütfen… Tartışmayın.
MEHMET
MUŞ (İstanbul) – Sonra şarkıcı, o şarkıyı söyleyen insan, o şarkıyı söyleyen
vatandaş çıktı “Ya benimle hiç alakası yok, işletmeyle alakalı bir sorun, ben
de zor durumda kaldım.” diyor. 
Dolayısıyla,
bunu şunun için söylüyorum: Arkadaşlar, samimi olmakta fayda var.
BAŞKAN
– Toparlayın lütfen Sayın Muş.
MEHMET
MUŞ (İstanbul) – Samimi olalım. 82 milyonun arasına nifak tohumu ekmeyin. 
AYŞE
ACAR BAŞARAN (Batman) - Siz yapıyorsunuz! Kürt düşmanısınız!
MEHMET
MUŞ (İstanbul) – Sürekli yaptığınız, belli bir bölgeyi milletin tamamından
koparmak, ayrıştırmak için… Hiçbir ilkeniz yok, Makyavelist bir anlayışla, “Bir
bölgeyi bu ülkenin tamamından nasıl ayırırız?”ın hesabı içerisindesiniz. 
MEHMET
RUŞTU TİRYAKİ (Batman) – Ama siz yapacaksınız onu. Az kaldı, böyle devam edin,
yapacaksınız. 
MEHMET
MUŞ (İstanbul) – Yazık ediyorsunuz. Kendinize de yazık ediyorsunuz, ülkeye de
yazık ediyorsunuz. 
Ama
şunu unutmayın: Sizden önce başkaları da vardı. 
MEHMET
RUŞTU TİRYAKİ (Batman) – Mehmet Bey, siz böyle devam edin, yapacaksınız. 
HABİP
EKSİK (Iğdır) – Siz yapıyorsunuz, siz.
MEHMET
MUŞ (İstanbul) – Onlar başaramadı. Siz de başarmayacaksınız. Size de nasip
olmayacak. (AK PARTİ sıralarından alkışlar) 
MEHMET
RUŞTU TİRYAKİ (Batman) – Vallahi siz devam edin, yapacaksınız kimsenin
yapamadığını.
BAŞKAN
– Değerli arkadaşlar…
FEYZİ
BERDİBEK (Bingöl) – Sayın Başkan…
BAŞKAN
– Bir dakika değerli arkadaşlarım, işlem yapıyoruz. Grup Başkan Vekilleri söz
istiyor. Sayın milletvekilleri Grup Başkan Vekili söz istediği zaman biraz
geride kalsınlar. Ben birazdan 60’a göre zaten sözler vereceğim. 
HAKKI
SARUHAN OLUÇ (İstanbul) – Sayın Başkan…
BAŞKAN
- Önce şu işlemi bir tamamlayayım Sayın Oluç, size söz vereceğim.
AYŞE
ACAR BAŞARAN (Batman) – Bütün başkan vekillerine verdikten sonra!
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Malatya Milletvekili Bülent Tüfenkci ile 74 Milletvekilinin Ödeme ve
Menkul Kıymet Mutabakat Sistemleri, Ödeme Hizmetleri ve Elektronik Para
Kuruluşları Hakkında Kanun ile Bazı Kanunlarda Değişiklik Yapılmasına Dair
Kanun Teklifi (2/2272) ile Plan ve Bütçe Komisyonu Raporu (S. Sayısı: 117)
(Devam)
BAŞKAN
– En son önergeyi oylamıştık, önerge kabul edilmemişti.
10’uncu
maddeyi oylarınıza sunuyorum: Kabul edenler… Kabul etmeyenler… 10’uncu madde
kabul edilmiştir.
Buyurun
Sayın Oluç.
V.- AÇIKLAMALAR (Devam)
46.- İstanbul Milletvekili Hakkı Saruhan Oluç’un, İstanbul Milletvekili
Mehmet Muş’un yaptığı açıklamasındaki bazı ifadelerine, farklı ana dillerin
olmasının zenginlik olduğuna ve insanların ana dillerini konuşmasına, ana
dillerinde eğitim talep etmesine itiraz edilmemesi gerektiğine, yapılan
suçlamaları reddettiklerine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Şimdi,
önce, bazı ithamlarda bulundu değerli vekiller; ben ona ilişkin kısaca bir şey
söyleyeyim.
Yapılan
işin ne nifak tohumu serpmekle ne bir bölgeyi bu ülkeden kopartmakla ne halkı
birbirinden ayrıştırmakla alakası yoktur, hiç alakası yoktur. Şimdi, bu ülkede
-bunu daha evvel de konuştuk, konuşmaya da devam etmeliyiz bence, bu sağlıklı
bir şeydir- farklı ana diller var, birçok yani Kürtçe, Zazaca, Gürcüce,
Abhazca, saymakla bitmez, çok var. Bu bir zenginliktir ve bu iyi bir şeydir.
Buna kimse karşı çıkmamalıdır. İnsanların ana dillerini konuşmasına, ana
dillerini kullanmalarına, ana dillerinde eğitim talep etmelerine,
radyo-televizyon yayınlarının olmasına kimse itiraz etmemelidir çünkü bu kötü
bir şey değildir. 
Şimdi
buradaki mesele şu: Aslında Meclis eğer gerçekten bu topluma bir demokratik
kültürü, politik kültürü yaygınlaştırmak isteyen bir yerse -ki öyle olmalıdır,
maalesef biz henüz o noktada değiliz ama öyle olmalıdır diye düşünüyorum- o
zaman ana dilinde bir selamlama yapan ve sözünü bitirirken de yine ana dilinde
bir selamlamayla bitiren bir vekile -başka vekiller de olabilir- buna, bu kadar
büyük bir tepki göstermek, bunu hele hele nifak tohumu serpmek, ırkçılık
vesaire gibi laflarla nitelendirmek gerçekten kabul edilebilir bir şey
değildir. Ben bunu bir kez daha söylemek istiyorum ve bu, dediğim gibi,
insanların ana dillerini -ister Zazaca ister Gürcüce olsun- konuşmalarının
önündeki engellerin aşılması Meclisin ve demokrasinin en önemli meselelerinden
bir tanesidir. Bunu bir kez daha vurgulamış olalım. Yoksa, iddia edildiği gibi,
üstümüze atılmaya çalışılan suçlamaların hepsini elbette ki reddediyoruz ve
geriye gönderiyoruz. 
Teşekkür
ederim. 
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Malatya Milletvekili Bülent Tüfenkci ile 74 Milletvekilinin Ödeme ve
Menkul Kıymet Mutabakat Sistemleri, Ödeme Hizmetleri ve Elektronik Para
Kuruluşları Hakkında Kanun ile Bazı Kanunlarda Değişiklik Yapılmasına Dair
Kanun Teklifi (2/2272) ile Plan ve Bütçe Komisyonu Raporu (S. Sayısı: 117)
(Devam)
BAŞKAN-
Değerli milletvekilleri, birinci bölümde yer alan maddelerin oylamaları
tamamlanmıştır. 
Şimdi,
sisteme giren arkadaşlarımızın -makul bir sayıda- 60’a göre söz taleplerini
yerine getireceğim. 
Sayın
Ümit Yılmaz…
Sayın
Ceylan…
Sayın
Bülbül…
Arkadaşlar,
parti grupları işaret ederlerse “var” “yok” diye ben ona göre devam edeyim.
Sayın
Gazel…
Sayın
Cora…
Sayın
Karahocagil…
V.- AÇIKLAMALAR (Devam)
47.- Amasya Milletvekili Mustafa Levent Karahocagil’in, Mevlit
Kandili’ni tebrik ettiğine ilişkin açıklaması
MUSTAFA
LEVENT KARAHOCAGİL (Amasya) – Hazreti Peygamber’imizin can dostu Hazreti Ebu
Bekir’in babası Ebu Kuhafe Mekke’nin fethedildiği gün İslam’ı kabul etti. Gözlerini
kaybetmiş, yaşlıydı. Hazreti Ebu Bekir Müslümanlığını ilan edip biat etmesi
için onu alıp son elçinin yanına getirdi ve o gün yaşlı adamın huzuruna
getirildiğini gören Sevgili Peygamber’imiz şöyle ferman etti: “Keşke
getirmeseydiniz, biz yanına gitseydik.” Hazreti Ebu Bekir “Sizler yanına
gelinmeye daha layıksınız Ya Resulullah.” dedi ve ağlamaya başladı.
Etraftakiler ona “Bugün mutluluk günü, niye ağlıyorsun?” diye sordular. Hazreti
Ebu Bekir “Bugün Allah’ın resulüne biat edenin babam değil de Ebu Talip
olmasını daha çok isterdim çünkü bu, onu daha çok mutlu ederdi.” dedi. İşte,
Peygamber sevgisinin en güzel bir örneği. 
Peygamber’imizin
doğum gecesi Mevlit Kandili’nizi tebrik ediyorum.
BAŞKAN
– Sayın Kabukcuoğlu…
Sayın
Şevkin…
48.- Adana Milletvekili Müzeyyen Şevkin’in, Adana ili Saimbeyli
ilçesindeki mahkeme binasının kapatılması nedeniyle bölge halkının mağduriyet
yaşadığına ilişkin açıklaması
MÜZEYYEN
ŞEVKİN (Adana) – Teşekkür ederim Sayın Başkan.
Adana’nın
Saimbeyli ilçesindeki mahkeme binasının kapatılması nedeniyle bölge halkı büyük
bir mağduriyet yaşamaktadır. Adana merkeze 168 kilometre mesafede ve kiraz
üretimiyle, ihracatıyla ekonomiye büyük katkısı olan bir ilçemiz olan
Saimbeyli’de bu mahkeme binasının kapatılması mağduriyet yaşatmaktadır. 25 köy
ve merkezde 3 mahalleye sahip Adana’nın toprak bakımından en büyük ilçesinde
yaşayan vatandaşlarımız ödüllendirileceği yerde cezalandırılmış oluyor. Öte
yandan, Adana Bölge İdare Mahkemesi kapatılmış, Akdeniz’deki 5 il Konya Bölge
İdare Mahkemesine bağlanmıştır. Kapatılan mahkemenin yıllık ortalama esası 11
bin olup Konya Bölge İdare Mahkemesinin esası ise sadece 4 bindir. Adana Bölge
İdare Mahkemesi iş yükü anlamında Türkiye'nin 3’üncü bölge idare mahkemesidir.
Adana Bölge İdare Mahkemesinin kaldırılmasına dair kararın iptali
gerekmektedir. 
Teşekkür
ederim.
BAŞKAN
– Sayın Ünsal…
Sayın
Şahin…
49.- Hatay Milletvekili Suzan Şahin’in, bölge halkının tarım ve
hayvancılık açısından önemli potansiyeli bulunan Hatay ili Arsuz ilçesine
tarıma dayalı ihtisas organize sanayi bölgesi kurulmasını talep ettiğine
ilişkin açıklaması
SUZAN
ŞAHİN (Hatay) – Teşekkürler Sayın Başkan.
Bitkisel
ve hayvansal üretimin teşvik edilmesi amacıyla kurulması planlanan tarıma
dayalı ihtisas yani sera organize sanayi bölgeleriyle tarım-sanayi
entegrasyonunun kurulması hedeflenmiş, bu çerçevede birçok ilde kurulması
yönünde 2017 yılında Tarıma Dayalı İhtisas Organize Sanayi Bölgeler Yönetmeliği
yayımlanmıştır. 
Tarım
ve hayvancılık açısından önemli bir potansiyeli bulunan Hatay’ın Arsuz
bölgesinde bir sera organize sanayi bölgesi kurulması bölge halkının öncelikli
talepleri arasındadır. Üretilen ürünlerin işlenmesi, muhafazası ve
pazarlanmasına yönelik kurulacak sanayi tesislerine yeterli kalitede ham madde
temini amacıyla tarım ve sanayi entegrasyonunun geliştirilmesi adına Hatay’da
bir tarıma dayalı ihtisas organize sanayi bölgesi kurulması yatırım programına
alınmalıdır.
Teşekkür
ederim Sayın Başkan.
BAŞKAN
– Sayın Subaşı…
50.- Antalya Milletvekili Hasan Subaşı’nın, İstanbul ili Fatih ilçesinde
cereyan eden 4 kardeşin toplu intiharı olayının sorunlarımızın medya gücüyle
örtülecek boyutları aştığını gösterdiğine, Hükûmetin ve tüm yerel yönetimlerin
insana, topluma, sosyal devlet projelerine sarılması gerektiğine ilişkin
açıklaması
HASAN
SUBAŞI (Antalya) – Teşekkür ederim Sayın Başkan.
Dün
İstanbul Fatih’te 4 yetişkin kardeşin siyanür içerek intihar etmeleri çok
sarsıcı bir olaydır. Borçlarını ödeyemeyen, faturasını ödeyemedikleri için
elektriği kesilen bu insanların dramı tam bir faciadır. Hepimizin, herkesin,
başta Hükûmetin her şeyi yeniden gözden geçirmesi ve düşünmesi zorunluluk
hâline gelmiştir. Sorunlarımız medya gücüyle örtülecek boyutları çoktan
aşmıştır. Peş peşe facialar yaşanabilir. En başta Hükûmet ve tüm yerel
yönetimlerin mega projeleri, çılgın projeleri bir yana bırakıp insana,
toplumumuza, sosyal devlet projelerine hiç zaman kaybetmeden sarılması
gerekmektedir. Keşke dünyanın en büyük havalimanı ve başkanlık sarayına sahip
olmasaydık da bu tür olaylar hiç yaşanmasaydı. 
Teşekkür
ediyorum.
BAŞKAN
– Sayın Turan…
51.- Mersin Milletvekili Rıdvan Turan’ın, 7’nci Uluslararası Narenciye
Festivali düzenlenen Mersin ilindeki birinci sınıf tarım alanlarının kentsel
servis alanına dönüştürülerek yok edildiğine ilişkin açıklaması
RIDVAN
TURAN (Mersin) – Çevre ve Şehircilik Bakanlığına sesleniyorum: Geçtiğimiz hafta
Narenciye Festivali düzenlenen Mersin’de birinci sınıf tarım alanları kentsel
servis alanına dönüştürülerek yok ediliyor. Seçim bölgem olan Mersin ili
Mezitli ilçesi 75. Yıl ve Anayurt Mahalleleri’nde DSİ’ye ait 2 sulama kanalı
arasındaki birinci sınıf tarım arazisinde sulu tarım yapılmakta, 35 bin adet
özel bir limon türü olan dikenli limon ve 10 bin adet zeytin ağacı
yetiştirilmektedir. Ne yazık ki bu çok özel tarım alanına sanayi sitesi
yapılmaktadır. 
Toprak
Koruma Kanunu ve Tarım ve Orman Bakanlığının kamu spotunda belirtildiği gibi,
bu alanlar betonlaşmaya açılmaz, açılmamalıdır. Bu alan hem çiftçimiz açısından
geçim kapısı hem ekosistem açısından büyük bir değer hem de çok kıymetli bir
tarım alanıdır. 
Bir
tarafta her yıl Narenciye Festivali düzenlenecek, diğer tarafta böylesi bir
tarım alanı yok edilecek. Bunun akılla, mantıkla izahı mümkün değildir. Böyle
giderse önümüzdeki yıllarda Narenciye Festivali ithal narenciyeyle
kutlanacaktır. 
Bu
sebeple, Mersin-Adana Planlama Bölgesi 1/100.000 Ölçekli Revizyon Çevre Düzeni
Planı Değişikliği iptal edilmeli, ilgili bölge tarım alanı olarak tescil
edilmelidir. 
Teşekkürler.

BAŞKAN
– Sayın Aydınlık…
52.- Şanlıurfa Milletvekili Aziz Aydınlık’ın, Şanlıurfa ili Hilvan
ilçesinin içme suyu, kanalizasyon ve ulaşım sorunlarının devam ettiğine ilişkin
açıklaması
AZİZ
AYDINLIK (Şanlıurfa) – Teşekkür ederim Sayın Başkan. 
Hilvan
ilçemizde yaşanan içme suyu ve kanalizasyon sıkıntıları hâlâ devam ediyor. Uzun
süredir devam eden içme suyu arıtma tesisinin durumu belirsizdir. 21’inci
yüzyılda insanların içme suyu sıkıntısı yaşaması hangi akla, hangi mantığa
sığar? 
Bazı
kırsal mahallelerimizde yaşanan ulaşım sıkıntısı da artık çözüme kavuşmalıdır.
Asfalt yol, kırsalda yaşayan insanlarımızın da hakkıdır. Hemşehrilerimize çamur
yollar reva görülemez. 
Hilvan
Belediyesi ve büyükşehir belediyesinin iktidar partisinin yönetiminde olduğu
Şanlıurfa’da hâlen daha bu sorunların yaşanıyor olması iktidarın Şanlıurfa’mıza
nasıl bir değer verdiğini gözler önüne sermektedir. Ancak herkes şunu bilsin ki
bu devran bir gün dönecektir. 
Genel
Kurulu saygıyla selamlıyorum. 
BAŞKAN
– Sayın Karaca…
53.- Denizli Milletvekili Gülizar Biçer Karaca’nın, ülke genelinde olduğu
gibi Denizli çiftçilerinin de ağırlaşan tarımsal girdi maliyetleri altında
ezildiğine ilişkin açıklaması
GÜLİZAR
BİÇER KARACA (Denizli) – Teşekkür ederim Sayın Başkan. 
Ülke genelinde olduğu gibi, Denizlili
çiftçilerimiz de ağırlaşan tarımsal girdi maliyetleri altında ezilmektedir.
Buldan, Güney, Bekilli, Çal ilçelerimizdeki üzüm üreticilerimiz geçtiğimiz yıl
180 liradan almış oldukları bağ külleme ilacını bu yıl 400 liradan, domates
üreticisi Honazlı hemşehrilerim geçtiğimiz yıl 325 liradan aldıkları tohumu 475
liradan, damlama gübresini 150 liradan almaktayken 250 liradan almak zorunda
kalmışlardır. 
Ağırlaşan
bu mali külfetin altında dahi üretmeye ve alın teriyle topraklarını sulamaya
devam etme mücadelesi vermektedirler ancak aldıkları bir bilgiyle kendilerine
biraz nefes aldıracak olan iyi tarım uygulama desteklerinin ekonomik kriz
nedeniyle yüzde 50 düşürüldüğünü öğrenmiş bulunmaktadırlar. Unutmamalıyız, bu
köylülerimiz, bu çiftçilerimiz üvey evlat değildir. Üretirlerse ülkemiz
kazanacak, üretirlerse ekonomik kriz sona erecek diyorum. 
Teşekkür
ediyorum.
BAŞKAN
– Sayın Gaytancıoğlu…
54.- Edirne Milletvekili Okan Gaytancıoğlu’nun, öğretmenlerin Kamu
Personeli Seçme Sınavı puanının geçerlilik süresinin bir yıla indirilerek
atanamayan öğretmenlerin gelir kapısı yapılmaya çalışıldığına ilişkin
açıklaması
OKAN
GAYTANCIOĞLU (Edirne) – Teşekkür ederim Sayın Başkan. 
Her
gün yeni vergiler getiren AKP bununla da yetinmiyor. Her 3 gençten 1’i işsiz
iken AKP tam da kendine yakışanı yaptı ve atanamayan öğretmenleri de gelir kapısı
yapmaya çalışıyor. Bugünkü Resmî Gazete’de yayımlanan karara göre,
öğretmenlerin Kamu Personeli Seçme Sınavı puanının geçerlilik süresi bir yıla
indirildi. Millî Eğitim Bakanlığı geçen yıl yaptığı değişiklikle bu süreyi iki
yıla çıkarmıştı. Bugün yayımlanan yönetmelikle birlikte süre tekrar bir yıla
indirildi. Niye çıkarmıştınız, niye indirdiniz? Göz dikmediğiniz bir atanamayan
öğretmenlerin cebi vardı, ona da mı göz diktiniz? İnsaf, o cepler bomboş,
delik. Siz atanamayan öğretmenleri yandaşlarınızla mı karıştırdınız? Para
arıyorsanız yandaşlarınıza bakın. Düşün artık bu milletin yakasından. 
BAŞKAN
– Sayın Zeybek…
55.- Antalya Milletvekili Rafet Zeybek’in, Türk çiftçisinin ve tarımının
yanında olması gereken Toprak Mahsulleri Ofisine sınırsız ithalat izni verilmek
istenmesinin AK PARTİ’nin tarım politikasının resmî iflası olduğuna ilişkin
açıklaması
RAFET
ZEYBEK (Antalya) – Teşekkür ederim Sayın Başkan. 
“Ofis
çiftçinin kara gün dostudur.” şiarıyla Türk çiftçisinin ve tarımının yanında olması
gereken Toprak Mahsulleri Ofisine yerli ürünleri yok sayarak sınırsız ithalat
izni verilmek istenmesi AK PARTİ’nin tarım politikasının resmî iflasıdır.
İthalat izniyle birlikte gümrük vergilerine de düşüş getirilmesi durumunda
yakın gelecekte, sadece Antalya özelinde, Gazipaşa’dan Aksu’ya kadar geniş bir
alanda yapılan muz seralarına yatırım yapan üreticilerin tamamı iflas
edecektir. Yirmi yıl sonra ise tarlasını eken çiftçi bulunamayacaktır. Ülkenin
verimli tarım arazileri şirketlerin tekeline girecektir. Tarım Bakanlığı Türk
çiftçisini değil, yabancı çiftçileri ve aracı şirketleri zengin etmeyi
amaçlamaktadır. Bu yanlıştan mutlaka dönülmelidir. 
Teşekkür
ediyorum. 
BAŞKAN
– Sayın Beko… 
56.- İzmir Milletvekili Kani Beko’nun, İzmir Aliağa Belediyesinde
ekonomik kriz bahanesiyle işçiler işten çıkarılırken memurların da sürgüne
gönderildiğine ilişkin açıklaması
KANİ
BEKO (İzmir) – Sayın Başkan, değerli milletvekilleri; yerel seçimlerin ardından
İzmir Aliağa Belediyesinde ekonomik kriz bahanesiyle yüzlerce işçi işten
çıkarılmış durumdadır. Memur olanlar ise sürgüne gönderilmiştir. Belediye
işçilerinin anayasal hakları ellerinden alınarak büyük bir sosyal cinayet
işlenmiştir. Bu işçi kıyımının ardında esas amacın sendikal haklar olmadığı,
toplu iş sözleşmesiz, ucuz, esnek, kuralsız, güvencesiz işçi çalıştırmak
olduğunu hepimiz biliyoruz. MHP’li Belediye Başkanının “Aliağa halkı bana yetki
verdi, istediğimi alırım, istediğimi atarım.” cümlesini ise kabul etmemiz
mümkün değildir. Bu nedenle yüz yetmiş beş gündür hukuki ve sosyal hakları için
mücadele eden yaklaşık 250 işçi ve memur arkadaşımızın yanında olduğumuzu ve
derhâl bu haksızlığa son verilerek tekrar işe alınmaları için gerekli adımların
atılmasını beklediğimizi bir kez daha vurgulamak istiyorum. 
BAŞKAN
– Sayın Kayan…
57.- Kırklareli Milletvekili Türabi Kayan’ın, kurtuluş günü
kutlamalarının 1 Kasımda Kırklareli ili Vize ilçesinde başladığına ilişkin
açıklaması
TÜRABİ
KAYAN (Kırklareli) – Teşekkür ederim Sayın Başkan.
Şirin
Trakya’mızın Kırklareli ilinin bu hafta bütün ilçelerinin kurtuluş günleri. 1
Kasımda Vize ilçemizde başlayan bu kurtuluş günleri yarın Lüleburgaz,
Pınarhisar, Kofçaz, Babaeski, Pehlivanköy, Büyükmandıra, Kırklareli ve
Demirköy’de kutlanacaktır. 
Değerli
arkadaşlar, 1920’den 1922’ye kadar iki yıl Yunan esaretinde kalan bu bölgemizde
kurtuluşun bugün 99’uncu yılını kutlamaktayız. Bütün hemşehrilerime, Türkiye’ye
ve dünyanın bütün mazlum uluslarına bu kurtuluş günleri kutlu olsun diyorum ve
bu bayramımızı da kutluyorum. Ama aynı zamanda AKP’nin kulağına da küpe olsun
diyorum; kendi yarattıkları Frankenstein’dan kurtulmak değil, bir düşmandan
kurtulmanın törenlerinin kutlanmasıdır bu. Kutlu olsun diyorum. 
BAŞKAN
– Sayın Çelebi…
58.- İzmir Milletvekili Mehmet Ali Çelebi’nin, gazilerimizin mağduriyetlerinin
giderilmesi gerektiğine ilişkin açıklaması
MEHMET
ALİ ÇELEBİ (İzmir) – Teşekkürler Sayın Başkan.
Pakize
anaya dava açmayı bırakın da onların sorunlarına çözüm kapısı açın. Zaten yaşam
kalitesi azalmış gazilerimizin erken emeklilik hakları ellerinden alınmış
durumda. Bu ayıbı ivedi düzeltmeliyiz. 
ÖTV’siz
araç hakkı yüzde 90 üzerinde sakatlık oranı olan gazilere veriliyor. Bizim
engelli olduğu için değil, gazi olduğu için bu hakkı vermemiz gerekir. Bu
yanlıştır. ÖTV’siz aracı şehidimizin eşi veya çocuğu alırsa ana veya babası
alamıyor, onların da alması önemlidir. Havalimanlarında devlet övünç madalyası
sahiplerine VIP hizmeti veriliyor ama Türkiye Cumhuriyeti Devlet Demiryolları
bunu aksatıyor; bu, genelgeyle düzeltilmelidir. 
Faizsiz
konut kredisi 137 bin lira, bu rakam artırılmalıdır. Şehit ailelerine TOKİ’den
hibe ev verilmelidir. Şehit yakınları ve gazilerimiz sağlık hakkından hiçbir
katkı payı alınmadan, hiçbir sınırlama olmadan yararlanmalıdır. Gazi ve şehit
yakınları arasındaki maaş, tazminat farkları düzeltilmelidir.
Saygılar
sunuyorum. (CHP sıralarından alkışlar) 
BAŞKAN
– Sayın Ersoy…
59.- İstanbul Milletvekili Oya Ersoy’un, Artvin ili Hopa ilçesi Atatürk
Ortaokulunda oynanması düşünülen “Anlatılan Senin Hikâyendir” oyununun Hopa Kaymakamlığı
tarafından uygun olmadığı gerekçesiyle engellendiğine ilişkin açıklaması
OYA
ERSOY (İstanbul) – Bugün Artvin Hopa’da, Hopa Halkevinin düzenleyeceği bir
oyun, Sevgili Levent Üzümcü tarafından “Anlatılan senin hikâyendir.” oyunu
oynanacaktı. Atatürk Ortaokulunda oynanacaktı bu oyun ancak kaymakamlığın kamu
binalarında oynanmasını uygun görmediğine dair kararı nedeniyle oyun bu akşam
bir düğün salonuna alındı tarafımızdan. Ben buradan şunu sormak istiyorum: Bu
bir tiyatro gösterimi, sizi niye bu kadar çok korkutuyor? Kamu binası, adı
üstünde kamu binasıdır, halkın binalarıdır. Halkın binalarında halkın tiyatro
izlemesinin önünde nasıl bir engel görüyorsunuz, bunu sormak istiyorum.
Teşekkür
ederim.
BAŞKAN
– Sayın Aycan…
60.- Kahramanmaraş Milletvekili Sefer Aycan’ın, YÖK’ün yeni meslekler
için program açmasını doğru bulmadıklarına ve plansız açılan okulların her
meslekte fazlalık oluşturduğuna ilişkin açıklaması
SEFER
AYCAN (Kahramanmaraş) – Sayın Başkan, YÖK bu hafta yeni mesleklerle ilgili
toplantı yapmış ve yeni programlar açma hazırlığı yapmıştır. Yeni meslekler
için program açmasını prensip olarak doğru buluyoruz fakat bu, ülkemizde insan
gücü planlaması esaslarına göre yapılmalıdır. Plansız açılan okullar ve
abartılı kontenjanlar her meslekte fazlalık oluşturmuştur. Yükseköğrenim görmüş
gençlerde işsizliğin yüzde 27 olması, 550 bin sağlık personeli, 700 bin
öğretmen, binlerce mühendisin iş araması bunun en açık göstergesidir.
Plansızlık her yönüyle kayıptır, yeni mesleklere de yazık olmasın.
Teşekkür
ederim.
BAŞKAN
– Sayın Berdibek…
61.- Bingöl Milletvekili Feyzi Berdibek’in, devlete, vatana, millete
bağlı olan Zazaların mertliğinin, cömertliğinin takdire şayan olduğuna, AK
PARTİ iktidarının üniversitelerde Zaza enstitüleri oluşturduğuna ilişkin açıklaması
FEYZİ
BERDİBEK (Bingöl) – Evet, değerli Meclis, biraz önce hatip Zazalarla ilgili
yorumunu yaparken biz zaten geçenlerde bu konuyla ilgili Müge Hanımefendi’nin
açıkladığı şeye göre gereken cevabı verdik ben de, sayın genel başkan
yardımcımız da kendilerine bu konuda, Zazaların varlığı noktasında ama
Zazaların farklı bir varlığını anlattık. Devlete, vatana, millete bağlı olan
Zazalar hiçbir zaman ötekileştirme noktasında kendilerini bir yere
koymamışlardır; her zaman alçak gönüllülükleriyle, mütevazılıklarıyla,
yiğitlikleriyle, mertlikleriyle taht kurmuşlar gönüllere. Bu konuda merkezi
Bingöl olmak üzere çeşitli yerlerde Zazalar yaşamaktadır ama gidilen her yerde
Zazaların cömertliği, kişiliği, mertliği de takdire şayandır. Biz Bingöl’e
bütün arkadaşlarımızı davet ediyoruz. Zazaların nasıl cömert, mert, yiğit
oldukları noktasında bunu biz her zaman toplumun bir parçası olarak, bu üniter
yapı noktasında ve devlete, vatana, millete olan bağlılığımız adına her zaman
bu memleketin bir çamuru, bir çimentosu olmuşuzdur, inşallah çimento olmaya da
devam edeceğizdir ama Zazalar noktasında yorumlar da yapılırken... AK PARTİ bu
dönemde en güzellerini yapmıştır. Ne yapmış? Üniversitelerde Zaza enstitüleri,
Kürdoloji enstitüleri oluşturmuştur, yerelde birtakım haklar vermiştir, her
konuda, yapılması gereken ne varsa yapmıştır. (AK PARTİ sıralarından alkışlar) 
BAŞKAN
– Sayın Berdibek, Sayın Aydemir’le beraber planlayacağınız bir geziye ben
katılmaya hazırım; beraber, hep beraber dolaşırız.
ERDAL
AYDEMİR (Bingöl) – Şeref duyarız Başkanım.
BAŞKAN
– Sayın Tokdemir...
62.- Hatay Milletvekili İsmet Tokdemir’in, uluslararası kültür ve
medeniyetler şehri olan Hatay ilindeki yetersiz uçak seferleriyle ilgili
Ulaştırma ve Altyapı Bakanını göreve davet ettiğine ilişkin açıklaması
İSMET
TOKDEMİR (Hatay) – Teşekkürler Sayın Başkan.
Hatay
ilimiz uluslararası bir kültür ve medeniyetler şehridir ancak buna rağmen
maalesef Hatay’a ulaşmak kolay değildir. Hatay’a uçak sayısı ve destinasyon
yetersizdir. Hatay Havalimanı’ndan gelen ve giden uçuş seferlerinin
artırılması, günde en az 2 direkt uçuş sağlanması konusunda talebimizi
yineliyor, Ulaştırma Bakanlığını göreve davet ediyoruz.
Hatay
ilimizin ticaret, kültür ve gastronomi kenti olması dikkate alındığında bunun
ne kadar elzem ve haklı bir istek olduğunu herkes bilmelidir diyor, bu konuda
acil çözüm bekliyoruz.
Teşekkür
ederim.
BAŞKAN
– Sayın Özkaya...
63.- Afyonkarahisar Milletvekili Ali Özkaya’nın, Müslümanların Mevlit
Kandili’ni tebrik ettiğine, Suriye’de Türk Silahlı Kuvvetleri tarafından
öldürülen YPG/PKK’lı bir teröristin daha önce Türkiye Büyük Millet Meclisine
getirilip basın toplantısı düzenlenmesi olayını kınadığına ilişkin açıklaması
ALİ
ÖZKAYA (Afyonkarahisar) – Sayın Başkan, yarın akşam, âlemlere rahmet olarak
gönderilen Efendimiz (AS)’ın doğum yıl dönümü. Bütün Müslümanların Mevlit
gecesini tebrik ediyorum.
İki
gün önce Suriye’de YPG’li, PKK’lı bir terörist Türk Silahlı Kuvvetleri
tarafından öldürüldü. Söz konusu teröristin daha önce Türkiye Büyük Millet
Meclisine getirilip basın toplantısı düzenlendiğini üzülerek görmüş oluyoruz.
Burası demokrasinin kalbidir, demokratik düzenin kalbidir. Demokratik düzenin
kalbine teröristlerin veyahut da teröre destek olanların, şiddet eylemlerine
destek olanların hiçbir şekilde gelmemesi gerekiyor. Bunu yapanları kınadığımı
belirtiyorum.
BAŞKAN
– Sayın Şimşek…
64.- Mersin Milletvekili Baki Şimşek’in, MHP Genel Başkanı Devlet
Bahçeli’nin ortaya koyduğu birleştirici siyasetle dini, dili, ırkı, mezhebi,
etnik kökeni ne olursa olsun bu ülkede yaşayan her bir vatandaşı
kucakladıklarına ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkanım.
Sayın
Başkan, liderimiz Genel Başkanımız, Türkmen Beyimiz Devlet Bahçeli’nin ortaya
koyduğu birleştirici siyasetle bu ülkede yaşayan dini, dili, ırkı, mezhebi,
etnik kökeni, kömeci ne olursa olsun her bir vatandaşımızı kucaklıyoruz. Herkes
anasının dilini konuşabilir. 
Mecliste
yapılan görüşmelerde bazı konulardaki görüşleri hayretle karşılıyoruz. Dün bir
sayın milletvekili, çıkan bir dergiyle ilgili “Alevi vatandaşlarımız bu dergiye
sahip çıksın. Kürtlerin şusu var, diğerlerinin busu var.” Türkiye
Cumhuriyeti’ne vatandaşlık bağıyla bağlı olan her bir vatandaşımız Türk
vatandaşıdır. Bunların hiçbirisini etnik ve mezhepsel olarak ayırmak, bunlara
çağrıda bulunmak doğru değildir. Ben buradan, bu kürsüden rahmetli Kamer
Genç’in bir sözüyle seslenmek istiyorum. “Ulan madem Türk değilsiniz ne işiniz
var milletin Meclisinde? Kimin adına Anayasa yapıyor, kimin adına çözüm
arıyorsunuz?” 
Teşekkür
ediyor, saygılar sunuyorum. (MHP sıralarından alkışlar) 
BAŞKAN
– Sayın Yurdunuseven…
65.- Afyonkarahisar Milletvekili İbrahim Yurdunuseven’in, İslam âleminin
Mevlit Kandili’ni tebrik ettiğine ilişkin açıklaması
İBRAHİM
YURDUNUSEVEN (Afyonkarahisar) – Teşekkür ederim Sayın Başkan.
Yarın
gece âlemlere rahmet olarak gönderilen Peygamber Efendimiz’in dünyayı
teşriflerinin seneidevriyesini idrak edeceğiz. Bu vesileyle milletimizin ve
İslam âleminin Mevlit Kandili’ni tebrik ediyor, bu mübarek gecede yapılan
duaların, edilecek ibadetlerin Hak katında makbul olmasını temenni ediyorum.
Rabb’imden bu mübarek gece vesilesiyle İslam dünyasının birliğini,
beraberliğini, dayanışmasını güçlendirmesini, tüm insanlığın yürek acılarını ve
gözyaşlarını dindirmesini niyaz ediyorum. 
Hazreti
Muhammed (SAV), Yüce Allah’ın bütün insanlığa rahmet ve hidayet vesilesi olarak
gönderdiği son peygamber ve rehberdir. O, güzel ahlakı tamamlamak için
gönderilmiştir. Dolayısıyla Peygamber’imizin sünnetini göz ardı ederek İslam’ın
anlaşılması ve yaşanması mümkün değildir diyor, Genel Kurulu saygıyla
selamlıyorum.
BAŞKAN
– Sayın Özyavuz….
66.- Şanlıurfa Milletvekili İbrahim Özyavuz’un, gerek ekonomik kriz
gerekse Barış Pınarı Harekâtı nedeniyle zor durumda olan Şanlıurfa ili Akçakale
ve Ceylanpınar ilçeleri esnaf ve çiftçilerinin BAĞ-KUR ve SGK prim yükünün
hafifletilmesi, elektrik faturalarında düşük fiyatlar uygulanması, Ziraat
Bankası ve kooperatiflere olan borçlarının faizleri kaldırılarak
yapılandırılması gerektiğine ilişkin açıklaması
İBRAHİM
ÖZYAVUZ (Şanlıurfa) – Teşekkür ediyorum Sayın Başkanım.
Güneydoğu’da
ve özellikle Şanlıurfa’da ekonomik krizden dolayı esnafın üzerindeki BAĞ-KUR ve
SGK prim yükünün hafifletilmesi, elektrik faturalarında düşük fiyatlar
uygulanması, bölgenin ekonomisine çok büyük bir katkı yaratacaktır. Esnaf ve
çiftçilerin Ziraat Bankası ve kooperatiflere olan borçlarının ötelenmesi ve
borçların faizlerinin kaldırılarak yapılandırılması esnaf ve çiftçimiz için çok
önemlidir. 
Millî
güvenliğimiz için kahraman askerlerimizin icra ettiği Barış Pınarı
Harekâtı’ndan dolayı özellikle Akçakale ve Ceylanpınar esnafı bir ay süreyle iş
yapamamıştır. Bu ekonomik durgunluğun amorti edilebilmesi için Akçakale ve
Ceylanpınar esnafının SGK prim ödemelerinin bir aylık da olsa devlet tarafından
karşılanması bölgeye katkı sunacaktır. Bölgemizin elektrik kurumu olan DEDAŞ’a
çiftçimizin borçlarından dolayı elektrik sulama ücretleri 35 liradan 70 TL’ye
çıkarılmıştır. Bu borçların yapılandırılması veya silinmesi, çiftçilerimizin
üzerindeki yüksek sulama ücretlerinin düşürülmesi hususu çok önemlidir. 
Genel
Kurula ve size teşekkür ediyorum. 
BAŞKAN
– Sayın Bayraktutan…
67.- Artvin Milletvekili Uğur Bayraktutan’ın, noterlerin yargı paketinde
kendilerine de yeşil pasaport verilebilmesi için gerekli düzenlemelerin
yapılması beklentisi içinde olduklarına ilişkin açıklaması
UĞUR
BAYRAKTUTAN (Artvin) – Teşekkür ediyorum Sayın Başkan. 
İlk
yargı paketi içerisinde getirilen düzenlemeyle belli bir süre görev yapan
avukatlara yeşil pasaport düzenlemesi getirilmişti. Önümüzdeki günlerde Meclise
gelmesi muhtemel olan 2’nci yargı paketinde Noterlik Kanunu’yla alakalı bazı
değişiklikler olmasına rağmen -noter sayılarıyla alakalı özellikle- noterlere
yeşil pasaport verilmesiyle alakalı herhangi bir düzenleme olmadığına ilişkin
bilgiler gelmektedir. Türkiye’deki noter sayısı 2 bin rakamına ulaşmayan bir
rakamdadır. Bunların içerisinde de noterlerin bir bölümü daha önce emekli hâkim
veya hazine avukatı olduğu için yeşil pasaporttan yararlanmaktadır. Buradan
Adalet Bakanına bir kere daha sesleniyorum: Türkiye Noterler Birliği ve
noterler kendilerine devletin en çok güvendiği memurlardır ve ellerinde mühür
olduğu için yeşil pasaport konusunda ciddi beklentileri bulunmaktadır. Bu
nedenle, önümüzdeki günlerde gelecek olan yeşil pasaportlarla alakalı
düzenlemelerin Noterler Birliğinin ve noterlerin beklentisi olduğunu
belirtiyor, bu konuda Adalet Bakanının ve yasayı hazırlayanların gerekli
girişimlerde bulunmasını yüce Parlamentodan bir kere daha seslendiriyorum. 
Teşekkür
ediyorum Sayın Başkan.
BAŞKAN
– Sayın Kılavuz…
68.- Mersin Milletvekili Olcay Kılavuz’un, Çiftçi Kayıt Sistemine
kayıtlı pamuk üreticilerinin Ziraat Bankası ve tarım kredi kooperatiflerine
olan borçlarının ertelenmesi gerektiğine ilişkin açıklaması
OLCAY
KILAVUZ (Mersin) – Sayın Başkan, değerli milletvekilleri; çiftçilerin üretim
girdileri 2019 yılında ilaçta yüzde 100, gübrede yüzde 80, tohumda yüzde 55,
mazotta yüzde 35 oranında artmıştır. Bunun dışında biçer, su parası, işçi
yevmiyesi girdileri de artış göstermiştir. Pamuk hasadı Tarsus’ta ve
Çukurova’da yüzde 80 oranında tamamlanmıştır. Taban fiyat politikası
olmadığından, tüccar dökülen pamuğun kilosunu 3 TL’den fiyatlandırmaktadır.
Geçen yıl pamuk kilogram fiyatı 4 TL iken bu yıl yüzde 28 gerileyerek 3 TL’den
satılmaktadır. Girdi fiyatları bu kadar bariz artarken fiyatın inmesi ve
yaşanan rekolte düşüklüğü çiftçimizi zor durumda bırakmıştır. Bu nedenle pamuk priminin
kilogram başına en az 1 TL verilmesi ve ÇKS’ye kayıtlı olan pamuk
üreticilerinin Ziraat Bankası ve tarım kredi kooperatiflerine olan borçlarının
ertelenmesi çiftçilerimizin acil beklentisidir. Köylümüze, çiftçimize sahip
çıkmak zorundayız. Çiftçilerimiz üretimin dinamosu, memleketin can damarıdır. 
Konuyu
dikkatlerinize sunuyor, hepinizi saygıyla selamlıyorum. 
BAŞKAN
– Sayın Ceylan…
69.- Çanakkale Milletvekili Özgür Ceylan’ın, süt üreticilerinin
mağduriyetine ve yem fiyatları artarken süt fiyatlarının gerilediği bir başka
ülkenin olup olmadığını öğrenmek istediğine ilişkin açıklaması
ÖZGÜR
CEYLAN (Çanakkale) – 31 Mart yerel seçimleri öncesinde Tarım ve Orman Bakanı
çiğ süt priminin litrede 15 kuruşluk artışla 25 kuruşa çıkarılmasını müjde
olarak duyurmuştu. Mayıs-Haziran dönemi primleri henüz ödenmeden Bakanlık
bütçeyi gerekçe göstererek çiğ süt primini hem de Mayıs 2019’dan geçerli olacak
şekilde yeniden 10 kuruşa düşürdü yani üretici zamlı fiyattan destek ödemesi
alamadan ağa verdiğini geri aldı. Üstelik ağalık yaparak sorunu çözülmez. Bu
yöntemle süt ineklerinin kesilme, gönderilme sürecini hızlandırırsınız, sonra
da çözümü hep yaptığınız gibi ithalatta ararsınız. Bu durum zaten sıkıntı çeken
süt üreticisini daha da zora sokacaktır. Yem fiyatları artarken süt
fiyatlarının gerilediği başka bir ülke var mıdır? Sayın Bakan “Süt üreticileri
olmasa Bakanlığı ne güzel yönetirim.” demek mi istiyor? 
Teşekkürler.

BAŞKAN
– Son olarak Sayın Gürer… 
70.- Niğde Milletvkili Ömer Fethi Gürer’in, Niğde ilindeki engelli ve 65
yaş aylığı alan yurttaşların maaşlarının neden kesildiğine ilişkin sorularının
yanıtlanması yönünde Meclis Başkanlığınca girişimde bulunulmasını talep
ettiğine ilişkin açıklaması
ÖMER
FETHİ GÜRER (Niğde) – Teşekkürler Sayın Başkan. 
65
yaş maaşı alan ya da engelli olan yurttaşlarımızın Niğde’de son dönemlerde
maaşlarının kesildiği yönünde şikâyetler gelmekteydi. Bununla ilgili, Çalışma
Bakanına bir soru önergesi verdim. 65 yaş maaşı ve engellilerin maaşlarının
neden kesildiğini sorduğumda, Sayın Bakan böyle bir uygulamanın bulunmadığını
ifade etti ancak bölgede Edikli, Beyağıl, Alihoca köylerinde isim isim bu
kişileri saptadım. Niğde merkezle birlikte kendisine isimlerle soru önergesini
tekrar yönelttim. Şu ana kadar bu konuda bir yanıt alamadım. 65 yaş maaşını
yıllardır alanların, engelli olarak yıllardır maaş alanların maaşlarının kesilmesi
kabul edilebilir bir durum değildir, mağdurdurlar. Bu nedenle, Başkanlığınız
tarafından sorularımızın yanıtlanması yönünde girişimde bulunulmasını talep
ediyor, teşekkür ediyorum Sayın Başkanım.
BAŞKAN
– Sayın Tanal, sisteme girmişsiniz, sizin de mi talebiniz var? 
MAHMUT
TANAL (İstanbul) – Vallahi, izin verirseniz Sayın Başkan…
BAŞKAN
– Buyurun, sizi de kırmayalım.
Bu
son konuşma değerli arkadaşlar.
71.- İstanbul Milletvekili Mahmut Tanal’ın, polislere 3600 ek gösterge
verilebilmesi için hazırladıkları kanun teklifleriyle ilgili Meclis
Başkanlığından destek beklediklerine ilişkin açıklaması
MAHMUT
TANAL (İstanbul) – Çok teşekkür ediyorum Değerli Başkanım.
Hepinize
iyi akşamlar diliyorum.
Değerli
Başkanım, tabii, çok kanun teklifi de verdik ama… Emniyet mensuplarına 3600 ek
gösterge verilmesi için biz bir kanun teklifi verdik ancak AK PARTİ iktidarı
tarafından Meclis Genel Kuruluna getirilmiyor. Tabii, sizin yetkiniz ne kadar,
nasıl yardımcı olabilirsiniz bize bilemiyorum ama polislere yönelik 3600 ek göstergenin
Genel Kurula getirilip en azından oylanmasını istiyoruz. Polislerin çalışma
koşulları çok kötü ve mesai ücreti almıyorlar; bu çalışma koşulları nasıl
düzeltilecek? Verdiğimiz kanun teklifleriyle ilgili sizden bir destek istiyoruz
Sayın Başkanım.
BAŞKAN
– Peki.
Değerli
milletvekilleri, tüm katkıları için herkese teşekkür ederim. Umarım yararlı bir
uygulama oldu. (CHP sıralarından alkışlar) Vaktimiz vardı, değerlendirdik.
Birleşime
beş dakika ara veriyorum.
Kapanma
Saati: 19.21
DÖRDÜNCÜ OTURUM
Açılma Saati: 19.23
BAŞKAN: Başkan Vekili Levent GÖK
KÂTİP ÜYELER: Mustafa AÇIKGÖZ (Nevşehir), İsmail OK (Balıkesir), 
-----0-----
BAŞKAN
– Türkiye Büyük Millet Meclisinin 15’inci Birleşiminin Dördüncü Oturumunu
açıyorum.
117
sıra sayılı Kanun Teklifi’nin görüşmelerine devam ediyoruz.
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Malatya Milletvekili Bülent Tüfenkci ile 74 Milletvekilinin Ödeme ve
Menkul Kıymet Mutabakat Sistemleri, Ödeme Hizmetleri ve Elektronik Para
Kuruluşları Hakkında Kanun ile Bazı Kanunlarda Değişiklik Yapılmasına Dair
Kanun Teklifi (2/2272) ile Plan ve Bütçe Komisyonu Raporu (S. Sayısı: 117)
(Devam)
BAŞKAN
– Komisyon? Yok. 
Ertelenmiştir.
88
sıra sayılı Kanun Teklifi’nin görüşmelerine başlıyoruz.
2.- Türkiye Büyük Millet Meclisi Başkanı Tekirdağ Milletvekili Mustafa
Şentop’un Kullanılmış Yakıt İdaresinin ve Radyoaktif Atık İdaresinin Güvenliği
Üzerine Birleşik Sözleşmeye Türkiye Cumhuriyeti’nin Beyanlarla Birlikte
Katılmasının Uygun Bulunduğuna Dair Kanun Teklifi (2/1801) ve Dışişleri
Komisyonu Raporu (S. Sayısı: 88)
BAŞKAN
– Komisyon? Yok.
Ertelenmiştir.
33
sıra sayılı Kanun Teklifi’nin görüşmelerine başlıyoruz.
3.- Türkiye Büyük Millet Meclisi Başkanı İzmir Milletvekili Binali
Yıldırım'ın Türkiye Cumhuriyeti ile Gürcistan Arasındaki Serbest Ticaret
Anlaşması Tarafından Kurulan Ortak Komite'nin Türkiye Cumhuriyeti ile Gürcistan
Arasındaki Serbest Ticaret Anlaşması'nın ‘Menşeli Ürünler’ Kavramının Tanımı ve
İdari İşbirliği Yöntemleri Hakkında Protokol II'sini Değiştiren 1/2016 Sayılı
Kararının Onaylanmasının Uygun Bulunduğuna ve Anlaşmanın Protokoller ve
Eklerine İlişkin Değişikliklerin Cumhurbaşkanınca Doğrudan Onaylanmasına Dair
Yetki Verilmesine İlişkin Kanun Teklifi (2/1364) ve Dışişleri Komisyonu Raporu
(S. Sayısı: 33)
BAŞKAN
– Komisyon? Yok.
Ertelenmiştir.
Değerli
milletvekilleri, gündemimizde başka bir iş bulunmadığından, alınan karar
gereğince, kanun teklifleri ile komisyonlardan gelen diğer işleri sırasıyla
görüşmek için 12 Kasım 2019 Salı günü saat 15.00’te toplanmak üzere birleşimi
kapatıyorum. 
Kapanma Saati: 19.24




(x) 117 S. Sayılı Basmayazı 6/11/2019
tarihli 14’üncü Birleşim Tutanağı’na eklidir.


(X) Bu bölümlerde hatip tarafından Türkçe
olmayan kelimeler ifade edildi.








(X) Bu bölümde hatip tarafından Türkçe
olmayan kelimeler ifade edildi.


(x) Bu bölümde hatip tarafından Türkçe
olmayan kelimeler ifade edildi. 




