



TBMM Tutanak Müdürlüðü




TÜRKİYE BÜYÜK MİLLET MECLİSİ
TUTANAK DERGİSİ

20’nci Birleşim
25 Aralık 2015 Cuma

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- ANT İÇME
1.- İstanbul Milletvekili Selahattin
Demirtaş’ın ant içmesi
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Sivas Milletvekili Ali Akyıldız’ın,
Sivas ilinin sorunlarına ilişkin gündem dışı konuşması
2.- Hatay Milletvekili Mehmet Necmettin
Ahrazoğlu’nun, Hatay ilinin sorunlarına ilişkin gündem dışı konuşması
3.- Trabzon Milletvekili Adnan Günnar’ın,
17-25 Aralıktan 2023’e konusuna ilişkin gündem dışı konuşması
V.- SATAŞMALARA İLİŞKİN KONUŞMALAR
1.- Ankara Milletvekili Levent Gök’ün,
Trabzon Milletvekili Adnan Günnar’ın yaptığı gündem dışı konuşması sırasında
Cumhuriyet Halk Partisine sataşması nedeniyle konuşması
2.- Trabzon Milletvekili Adnan Günnar’ın,
Ankara Milletvekili Levent Gök’ün sataşma nedeniyle yaptığı konuşması sırasında
şahsına sataşması nedeniyle konuşması
3.- Ankara Milletvekili Levent Gök’ün,
Bayburt Milletvekili Şahap Kavcıoğlu’nun 11 sıra sayılı Kanun Tasarısı’nın
8’inci maddesi üzerinde şahsı adına yaptığı konuşması sırasında Cumhuriyet Halk
Partisine sataşması nedeniyle konuşması
4.- Samsun Milletvekili Erhan Usta’nın,
Bayburt Milletvekili Şahap Kavcıoğlu’nun 11 sıra sayılı Kanun Tasarısı’nın
8’inci maddesi üzerinde şahsı adına yaptığı konuşması sırasında Milliyetçi
Hareket Partisine sataşması nedeniyle konuşması
5.- İstanbul Milletvekili Aykut
Erdoğdu’nun, Bayburt Milletvekili Şahap Kavcıoğlu’nun 11 sıra sayılı Kanun
Tasarısı’nın 8’inci maddesi üzerinde şahsı adına yaptığı konuşması sırasında
şahsına sataşması nedeniyle konuşması
VI.- AÇIKLAMALAR
1.- Çanakkale Milletvekili Bülent Turan’ın,
TBMM Başkan Vekili Pervin Buldan’ın görevinin hayırlı olmasını dilediğine,
İsmet İnönü’nün 42’nci ölüm yıl dönümüne ve Ankara Milletvekili Levent Gök’ün
yerinden sarf ettiği bazı ifadelerine ilişkin açıklaması
2.- Ankara Milletvekili Levent Gök’ün,
Şerafettin Elçi’nin 3’üncü ölüm yıl dönümüne ve Cumhuriyet Halk Partisi olarak,
her türlü makama saygı gösterilmesi ve herkesin kendi görev alanının tarifleri
içerisinde davranması gerektiğine inandıklarına ilişkin açıklaması
3.- Manisa Milletvekili Erkan Akçay’ın,
İsmet İnönü’nün 42’nci ve Mehmet Akif Ersoy’un 79’uncu ölüm yıl dönümlerine ve
17-25 Aralık yolsuzluk ve rüşvetle mücadele haftasına ilişkin açıklaması
4.- Diyarbakır Milletvekili İdris
Baluken’in, AKP iktidarı döneminde Parlamentonun hızla işlevsizleştirildiğine,
çözüm ve müzakere adresi olmaktan çıktığına, sokağa çıkma yasakları ile
yolsuzluk dosyalarının çözüm yerinin Meclis olması gerektiğine ve Şerafettin
Elçi’nin 3’üncü ölüm yıl dönümüne ilişkin açıklaması
5.- Kahramanmaraş Milletvekili İmran
Kılıç’ın, yerinden sarf ettiği bazı ifadelerine ilişkin açıklaması
6.- Amasya Milletvekili Mehmet Naci
Bostancı’nın, Mehmet Akif Ersoy’un 79’uncu, İsmet İnönü’nün 42’nci ve
Şerafettin Elçi’nin 3’üncü ölüm yıl dönümlerine ilişkin açıklaması
7.- Ankara Milletvekili Levent Gök’ün,
Mehmet Akif Ersoy’un 79’uncu ölüm yıl dönümüne, Doğu ve Güneydoğu Anadolu Bölgesi’nin
bazı yerleşim yerlerinde uygulanan sokağa çıkma yasakları sonucu yaşanan
sıkıntılara ve Cumhuriyet Halk Partisinden 6 kadın milletvekilinin Diyarbakır’a
temel ihtiyaç malzemesi götürdüklerine ilişkin açıklaması
8.- İstanbul Milletvekili Barış
Yarkadaş’ın, İsmet İnönü’nün 42’nci ölüm yıl dönümüne ilişkin açıklaması
9.- Niğde Milletvekili Ömer Fethi Gürer’in,
İsmet İnönü’nün 42’nci ölüm yıl dönümüne ve Niğde Akkaya Barajı’ndaki kirlilik
ile hava kirliliği konularında acil önlemler alınması gerektiğine ilişkin açıklaması
10.- Ankara Milletvekili Erkan Haberal’ın,
27 Aralık Gazi Mustafa Kemal Atatürk’ün Ankara’ya gelişinin 96’ncı yıl dönümüne
ve bütün şehitleri rahmetle andığına ilişkin açıklaması
11.- Bursa Milletvekili Lale Karabıyık’ın,
İsmet İnönü’nün 42’nci ölüm yıl dönümüne ilişkin açıklaması
12.- Ankara Milletvekili Murat Emir’in,
İsmet İnönü’nün 42’nci ölüm yıl dönümüne ve Orta Doğu Teknik Üniversitesinde
karşıt görüşlü öğrenciler arasında çıkan olaylara ilişkin açıklaması
13.- Gaziantep Milletvekili Mehmet
Gökdağ’ın, İsmet İnönü’nün 42’nci ölüm yıl dönümüne ve Gaziantep’in
kurtuluşunun 94’üncü yıl dönümüne ilişkin açıklaması
14.- Afyonkarahisar Milletvekili Mehmet
Parsak’ın, Şırnak’ın Cizre ilçesinde şehit olan askere Allah’tan rahmet, yaralı
askerlere acil şifalar dilediğine ve muhtelif üniversitelerde karşıt görüşlü
öğrenciler arasında çıkan olaylara ilişkin açıklaması
15.- Sivas Milletvekili Ali Akyıldız’ın,
Sivas’ın Kovalı mevkisindeki kavşak noktasının yeniden düzenlenmesi gerektiğine
ve Sivas’ta bulunan Kültür Bakanlığı Devlet Türk Halk Müziği Korosu elemanlarının
kadro sorunlarına ilişkin açıklaması
16.- Kocaeli Milletvekili Mehmet Akif
Yılmaz’ın, bir parti eş genel başkanının kriz hâlinde olduğumuz Rusya’yı
ziyareti sonrasında vermiş olduğu beyanatları kınadığına ilişkin açıklaması
17.- İstanbul Milletvekili Aykut
Erdoğdu’nun, memlekete hizmet etmiş insanlar hakkında saygı ve hürmetle
konuşulması gerektiğine, İsmet İnönü’nün 42’nci ve Mehmet Akif Ersoy’un 79’uncu
ölüm yıl dönümlerine ilişkin açıklaması
18.- Zonguldak Milletvekili Ünal
Demirtaş’ın, İsmet İnönü’nün 42’nci ölüm yıl dönümüne ve 17-25 Aralık
yolsuzluklarının 2’nci yılına ilişkin açıklaması
19.- Antalya Milletvekili Mustafa
Akaydın’ın, Türkiye’nin büyük bir siber saldırıyla karşı karşıya olduğuna
ilişkin açıklaması
20.- Samsun Milletvekili Hayati Tekin’in,
İsmet İnönü’nün 42’nci, Mehmet Akif Ersoy’un 79’uncu ve Şerafettin Elçi’nin
3’üncü ölüm yıl dönümlerine ve Türkmenlerin beklediği yardımlara ilişkin
açıklaması
21.- Adıyaman Milletvekili Adnan
Boynukara’nın, Şırnak’ta PKK terör örgütünün kütüphane ve kültür merkezine
gerçekleştirdiği saldırıya ve Şerafettin Elçi’nin 3’üncü ölüm yıl dönümüne
ilişkin açıklaması
22.- Kastamonu Milletvekili Murat Demir’in,
Mehmet Akif Ersoy’un 79’uncu ölüm yıl dönümüne ilişkin açıklaması
23.- Manisa Milletvekili Erkan Akçay’ın,
Meclis Başkanlığı tarafından, yazılı cevap verileceği ifade edilen sorularla
ilgili bakanlara hatırlatma yapılması ve Gümrük ve Ticaret Bakanının, sigara
kaçakçılığıyla ilgili sorulara anlık bilgilerle hemen cevap verebilmesi
gerektiğine ilişkin açıklaması
24.- Diyarbakır Milletvekili İdris
Baluken’in, HDP milletvekillerinin telefonlarına çıkmayan ve üzerlerine gaz
sıkılması talimatını veren Mardin Dargeçit Kaymakamını kınadığına ve Cizre’de
Seyithan Camisi’nin top atışlarıyla tahrip edilmesinde sorumluluğu olanların
mutlaka hesap vereceklerine ilişkin açıklaması
VII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Pervin
Buldan’ın, İsmet İnönü’nün 42’nci ve Şerafettin Elçi’nin 3’üncü ölüm yıl dönümlerine
ilişkin konuşması
2.- Oturum Başkanı TBMM Başkan Vekili
Pervin Buldan’ın, bakanların ve atanmış olan kaymakamlar ile valilerin,
milletvekillerinin telefonlarına çıkmaları gerektiğine ve bu konuyu Meclis
Başkanıyla tekrar görüşeceğine ilişkin konuşması
VIII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Adana Milletvekili Meral Danış Beştaş
ve 22 milletvekilinin, Tahir Elçi’nin ölümüne ilişkin hususların tüm
boyutlarıyla araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/38)
2.- Edirne Milletvekili Okan Gaytancıoğlu
ve 26 milletvekilinin, TMO’nun piyasaya alım yönünde müdahale etmesi sonucu
üreticilerin yaşadığı sorunların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/39) 
3.- İstanbul Milletvekili Sibel Özdemir ve
23 milletvekilinin, eğitim sisteminde yaşanan sorunların araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/40) 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Gelir Vergisi Kanunu ile Bazı
Kanunlarda Değişiklik Yapılmasına Dair Kanun Tasarısı ile Plan ve Bütçe
Komisyonu Raporu (1/318) (S. Sayısı: 11)
2.- Türkiye Cumhuriyeti Hükümeti ile Gabon
Cumhuriyeti Hükümeti Arasında Savunma Sanayi İşbirliği Anlaşmasının Onaylanmasının
Uygun Bulunduğuna Dair Kanun Tasarısı ile Millî Savunma Komisyonu ve Dışişleri
Komisyonu Raporu (1/304) (S. Sayısı: 3)


X.- OYLAMALAR
1.- (S. Sayısı: 11) Gelir Vergisi Kanunu
ile Bazı Kanunlarda Değişiklik Yapılmasına Dair Kanun Tasarısı’nın oylaması
XI.- YAZILI SORULAR VE CEVAPLARI
1.- İstanbul Milletvekili Barış
Yarkadaş’ın, Devlet Opera ve Balesi tarafından uzun yıllardır sergilenen bir
oyunun adının değiştirilmesine ilişkin Başbakan’dan sorusu ve Kültür ve Turizm
Bakanı Mahir Ünal’ın cevabı (7/46)
2.- İstanbul Milletvekili Mahmut Tanal’ın,
İstanbul Çamlıca’da yapılan inşaatlara ilişkin sorusu ve Çevre ve Şehircilik
Bakanı Fatma Güldemet Sarı’nın cevabı (7/54)
3.- İstanbul Milletvekili Mahmut Tanal’ın,
küresel ısınmaya karşı yürütülen projelere ilişkin sorusu ve Çevre ve
Şehircilik Bakanı Fatma Güldemet Sarı’nın cevabı (7/56)
25 Aralık 2015 Cuma
BİRİNCİ OTURUM
Açılma Saati: 14.01
BAŞKAN: Başkan Vekili Pervin BULDAN
KÂTİP ÜYELER : Fehmi KÜPÇÜ
(Bolu), Sema KIRCI (Balıkesir)
------0-----
BAŞKAN
– Türkiye Büyük Millet Meclisinin 20’nci Birleşimini açıyorum.
Toplantı
yeter sayısı vardır, görüşmelere başlıyoruz.
III.- ANT İÇME
1.- İstanbul Milletvekili Selahattin
Demirtaş’ın ant içmesi
BAŞKAN
– Sayın milletvekilleri, Anayasa’mıza göre, milletvekillerinin göreve
başlamadan önce ant içmeleri gerekmektedir.
Şimdi,
geçen birleşimlerde ant içememiş olan İstanbul Milletvekili Sayın Selahattin
Demirtaş’ı ant içmek üzere kürsüye davet ediyorum.
Buyurunuz
Sayın Demirtaş. (HDP sıralarından ayakta alkışlar)
(İstanbul Milletvekili Selahattin Demirtaş ant içti)
(HDP
sıralarından ayakta alkışlar)
BAŞKAN
– Teşekkür ederiz Sayın Demirtaş.
Sayın
milletvekilleri, gündeme geçmeden önce üç sayın milletvekiline gündem dışı söz
vereceğim.
Gündem
dışı ilk söz, Sivas’ın sorunları hakkında söz isteyen Sivas Milletvekili Sayın
Ali Akyıldız’a aittir.
Buyurunuz
Sayın Akyıldız. (CHP sıralarından alkışlar)
Süreniz
beş dakikadır. 
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Sivas Milletvekili Ali Akyıldız’ın,
Sivas ilinin sorunlarına ilişkin gündem dışı konuşması
ALİ
AKYILDIZ (Sivas) – Sayın Başkan, değerli milletvekili arkadaşlarım; hepinizi en
içten sevgi ve saygılarımla selamlıyorum.
Ben
Cumhuriyet Halk Partisi Sivas Milletvekiliyim. Sivas’ın sorunlarıyla ilgili
sizleri bilgilendirmek amacıyla söz almış bulunuyorum.
Bildiğiniz
gibi, bugün, cumhuriyetimizin 2’nci Cumhurbaşkanı, Cumhuriyet Halk Partimizin
çok değerli 2’nci Genel Başkanı merhum İsmet İnönü’nün Hakk’a yürüyüşünün
42’nci yıl dönümü. Kendisini rahmet, minnet ve saygıyla anıyorum. Ailesine ve
ulusumuza başsağlığı diliyorum.
Sayın
milletvekilleri, merhum İsmet Paşa ilk ve ortaöğrenimini Sivas’ta
tamamlamıştır. Sivas’ta yaşadığı ve bugün de restorasyon çalışmalarının devam
ettiği evinin tamamlandığında bir müzeye dönüştürülerek hem Sivas’ın hem de
ülkemizin hizmetine sunulacağını umut ediyor ve bekliyoruz. 
Sayın
milletvekilleri, cumhuriyetin temellerinin atıldığı yerdir Sivas, Ulu Önder
Mustafa Kemal Atatürk’ün yüz sekiz gün Kurtuluş Savaşı mücadelesini yürüttüğü
yerdir Sivas ya da bir başka deyimle, Yüce Atatürk’ü yüreğinde misafir eden
yerdir Sivas. 
Cumhuriyet
yıllarında Sivas çok değerli yatırımlara sahip olmuştur. Cumhuriyet Dönemi’nde,
1932 ile 1950 yılları arasında -birkaç tanesini sayayım- Sivas Divriği Demir
Çelik İşletmelerine sahip olmuştur, lokomotif ve vagon atölyelerine sahip
olmuştur yani TÜDEMSAŞ diyoruz. Yine, 1943 yılında Orta Anadolu’nun ihtiyacını
karşılamak amacıyla Sivas Sümerbank Çimento Fabrikasına sahip olmuştur ve 1945
yılında Askerî Dikimevi gibi çok önemli bir yatırıma yine sahip olmuştur. Buna
benzer birçok yatırıma, yine cumhuriyet yıllarında Sivas kazanımlar şehri
olarak devam etmiştir bu kazanımlarına. Ama gelin görün ki bugünkü Sivas’ın
durumu çok farklı. 1939 yılında illerin gelişmişlik sıralamasında Sivas’ın yeri
Türkiye’de 8’inci sıradayken, 2011 yılında illerin gelişmişlik sıralamasındaki
Sivas’ın yeri 49’uncu sıraya kadar gerilemiştir. Neden 49’uncu sırada yer
aldığımızı birkaç cümleyle sizlere arz etmek istiyorum. Özelleştirme adı altında
Sivas Çimento Fabrikası, Sivas Demir Çelik Fabrikası, Sivas Hazır Giyim
Fabrikası, Divriği Demir Madenleri, Sivas Yem Fabrikası, Sivas Süt Fabrikası
haraç mezat satılmıştır, elden çıkarılmıştır ya da bir şekilde peşkeş
çekilmiştir. Son süreçte Askerî Hastane kapatılmıştır, Et Balık Kurumu
satılmıştır, anlam veremeyeceğimiz şekilde de Askerî Dikimevi İstanbul’a
taşınmıştır. Ve cumhuriyet şehri Sivas’ın, illerin gelişmişlik sıralamasında,
maalesef, 2011 yılı itibarıyla 49’uncu sıradayken bugünlerde çok daha gerilere
geldiğini -maalesef- üzülerek belirtmek istiyorum.
Ekonomisi
kan kaybetmeye devam eden, işsizliğin her geçen gün arttığı Sivas’ta, deyim
yerindeyse, bir avuç Sivaslı kaldı. Şimdi Sivas bambaşka sorunlarla karşı
karşıya bırakılmış durumda. 
Ana
başlıklarla belirtip, zamanım yettiği ölçüde bu konuları sizlerle paylaşıp
sizlere arz etmeye çalışacağım. SİDEMİR sorunu. Biliyorsunuz, bu konuda Sayın
Genel Başkanımız Kemal Kılıçdaroğlu’na teşekkürlerimi ve şükranlarımı arz
ediyorum, Sivas’la, Sivas Demir Çelikle ilgili, Cumhuriyet Halk Partisinin 5
milletvekilini -ben de içerisinde bulunmak kaydıyla- görevlendirerek Sivas’a
göndermişti. Sivas’ta yaptığımız araştırmalar ve incelemeler sonucunda
oluşturmuş olduğumuz, hazırlamış olduğumuz raporumuzu Sayın Genel Başkanımıza
takdim ettik ve Sayın Genel Başkanımız, raporu inceledikten sonra grupta yapmış
olduğu konuşmada Sivas Demir Çelik sorununu hem Meclisin gündemine taşımış oldu
hem de Türkiye'nin gündemine ve Sivas Demir Çelikin sorununun çözülmesi noktasında
çözüm yolunu da Hükûmete göstermiş oldu. 
Şimdi,
Sivas Demir Çelik Fabrikası –çok kısaca sizlere arz etmek istiyorum, diğer
sorunlara da değineceğim- 360 milyon dolara Türkiye’ye mal olan bir tesis. Yani
bu 360 milyon dolara yapılan tesis, daha sonra özelleştirme sürecinde...
(Mikrofon
otomatik cihaz tarafından kapatıldı) 
ALİ
AKYILDIZ (Devamla) – Tamamlayayım. 
BAŞKAN
– Sayın Akyıldız, toparlamanız için bir dakika ek süre veriyorum. 
ALİ
AKYILDIZ (Devamla) – ...10 milyon dolar gibi bir rakamla özelleştirilmiştir.
Yani sizin, bizim, hepimizin cebinden çıkan paralarla, yani 360 milyon dolara
yapılan bir tesis, 10 milyon dolar gibi bir rakamla özelleştirilmiştir.
Özelleştikten sonra sağlıklı çalışmayan bu tesisin de maalesef bugün devlete
olan sigorta, vergi vesaire prim borçlarının toplam tutarı 630 milyon TL’yi
geçmiştir. Yani devlet, o tesisten alacağını dahi alamaz duruma düşürülmüştür. 
Sayın
Genel Başkanımız, burada, Mecliste yaptığı grup toplantısındaki konuşmasında,
bu tesisin, Adana’da örneği olan bir fabrika gibi, devletin tekrar el koyarak
alacaklarını tahsil ettikten sonra, daha sağlıklı bir şekilde Sivas’a ve
ülkemize kazandırılmasının yolunu işaret buyurmuşlardır.
İnşallah
bir başka konuşmamda diğer konulara da değineceğim.
Ben,
bana bu olanağı sağladığınız için çok teşekkür ediyorum, hepinizi sevgiyle
saygıyla selamlıyorum. (CHP sıralarından alkışlar) 
BAŞKAN
– Teşekkür ederiz Sayın Akyıldız. 
Gündem
dışı ikinci söz, Hatay’ın sorunları hakkında söz isteyen Hatay Milletvekili
Sayın Mehmet Necmettin Ahrazoğlu’na aittir. 
Buyurunuz
Sayın Ahrazoğlu. (MHP sıralarından alkışlar) 
Sizin
de süreniz beş dakikadır. 
2.- Hatay Milletvekili Mehmet Necmettin
Ahrazoğlu’nun, Hatay ilinin sorunlarına ilişkin gündem dışı konuşması
MEHMET
NECMETTİN AHRAZOĞLU (Hatay) – Teşekkür ediyorum Başkanım.
Değerli
milletvekilleri, Hatay ilinin sorunlarıyla ilgili gündem dışı söz aldım.
Heyetinizi saygıyla selamlıyorum.
Hatay
ili 2014 yılı itibarıyla 1 milyon 519 bin 836 nüfusa sahip ülkemizin en
kalabalık 13’üncü şehri olup Türkiye'nin en önemli eski yerleşim yerlerinden
biridir. Tarihi boyunca çeşitli inançlara sahip pek çok millete ev sahipliği
yapan Hatay’da, İslam, Hristiyanlık ve Musevi inançları iç içe yaşamakta; cami,
kilise ve havra yan yana varlıklarını ve fonksiyonlarını sürdürmektedir. 
Hatay
ili topraklarının yüzde 54,7’si tarım arazisidir. İl genelinde ülkemizdeki
önemli ürünlerin tamamı olmakla birlikte, ağırlıklı olarak narenciye, pamuk,
buğday, mısır, havuç ve kavun üretilmektedir. Yoğun tarımın yapıldığı Amik
Ovası’nda yazın kuraklık, kışın ise sel baskınlarıyla verim alamayan
çiftçilerin yaşadığı sorunlar ve Hatay genelindeki tüm çiftçilerin sulama için
kullandıkları elektrik enerjisi ve üretim girdisi olarak kullanılan akaryakıt
maliyetinin yüksek olması büyük sıkıntı yaşamalarına neden olmaktadır. Menzelet
Sulama Projesi kapsamında Tahtaköprü Barajı’nın yükseltilerek depolama
kapasitesinin artırılması ve kanallar ile tünelin bir an önce bitirilmesi,
ayrıca yapımı devam eden Reyhanlı Barajı’nın en kısa zamanda bitirilmesi
gerekmektedir. Her seçim döneminde verilen vaatlerin yapılmaması ve yerine
getirilmemesi hâlinde, artezyen kuyularındaki su seviyesinin düştüğü, zamanla
Konya Ovası’na dönüşeceği ve toprak çökmelerinin yani obrukların oluşacağı
beklenmektedir. 
İlimizde
ihracata yönelik lojistik sektöründe sorunlar yaşanmaktadır. Cilvegözü ve
Yayladağı Sınır Kapılarının kapanması nedeniyle kara yoluyla yapılan ihracat
tamamen durma noktasına gelmiştir. Geniş bir coğrafyada rekabet gücü
kaybedilmiştir. Lojistik sorunları için, sektörün sorunları için geliştirilen
Ro-Ro taşımacılığı da sorunları gidermeye yeterli olmamıştır. 
Suriye’deki
iç savaş ve meydana gelen göç Suriye’ye sınırı olan bölge coğrafyasını yakından
etkilemiştir. Birleşmiş Milletlerin öngörüsüne göre Suriye’ye komşu ülkelerde
mülteci sayısının 5 milyona ulaşacağı tahmin edilmektedir, Türkiye’de bu
sayının 2 milyonu aşacağı beklenmektedir. Sığınma kampları dışında da yüz
binlerce insan yaşamaktadır. Suriye’yle sınırı bulunan Şırnak, Mardin, Şanlıurfa,
Gaziantep, Kilis illerimizin arasında en uzun kara sınırı 276,9 kilometreyle
Hatay iline aittir. Bu nedenle Suriye’deki iç karışıklıktan en çok etkilenen
ilimizin başında da Hatay gelmektedir. Suriyelilerin geçişi sırasında ülkeye
kaçak mal girişi de yapılmaktadır. Hatta Suriyelilerin bir kısmı düzenli bir
şekilde ülkeye kaçak mal girişiyle uğraşmaktadır. Bu şekilde geçirilen çok
çeşitli mallar ya sokaklarda ya da açılan iş yerlerinde satılmakta, bu durumda
da Hataylı esnafımız zor anlar yaşamaktadır. 
Çarpık
kentleşme, ilin özgün yapısına ve dokusuna uygun bir yapılaşmanın olmaması,
kentsel dönüşüm uygulamalarının bölgede yaşayan insanların kültürlerini dikkate
almadığı bir sürecin işlemesi, verimli tarım arazilerinin imara ve yapılaşmaya
açılması da önemli sorunlar arasında gelmektedir. 
Turizm,
inanç ve kültür turizmi konusunda sahip olduğu potansiyele rağmen Hatay’ın
kültür varlıklarının korunmaması, sahip olunan turizm potansiyelinin
değerlendirilememesi önemli bir sorundur. 
Hatay’ın
kent ekonomisi açısından sorunlarının başında yüksek işsizlik oranı, sanayi
sorunu ve sanayi-teknoloji ilişkisinin zayıflaması gelmektedir. İlimizde, başta
sanayi olmak üzere, üretim yapan KOBİ’leri ve genel olarak ticareti olumsuz
etkileyen elektrik kesintilerinin azaltılması için...
(Mikrofon
otomatik cihaz tarafından kapatıldı) 
BAŞKAN
– Sayın Ahrazoğlu, toparlamanız için bir dakika daha ek süre veriyorum. 
MEHMET
NECMETTİN AHRAZOĞLU (Devamla) – Teşekkür ederim Başkanım.
Türkiye,
ayrıca, ilimizde faaliyet gösteren ve Türkiye’deki üretimin yüzde 40’ının
gerçekleştirildiği İskenderun Demir Çelik ve etrafındaki tesislerle birlikte
zor günler yaşamaktadır. 18 bin işçinin çalıştığı Hatay İskenderun, Dörtyol,
Payas ilçelerinde bu sektörde, demir çelik sektöründe baş gösteren krizle
üreticinin tamamı, üzerindeki mali baskıdan dolayı, birçok firma, dünyayla
rekabet etmekte zorluklar yaşamakta, sektörden ayrılmayı düşünmektedir.
Yaşananların acı reçetesiyse işçi çıkarmaya, üretimi durdurmaya başlamalara
neden olmaktadır.
Yukarıda
özetlemeye çalıştığım her bir sorun Hatay’ın geleceği ve Hatay’da yaşayanlar
için önem arz etmektedir. Bu sorunlar için acilen çözüm üretilmelidir diyor,
heyetinizi saygıyla selamlıyorum. (MHP sıralarından alkışlar) 
BAŞKAN
– Teşekkür ederiz Sayın Ahrazoğlu.
Gündem
dışı üçüncü söz, “17-25 Aralıktan 2023’e” konusu hakkında söz isteyen Trabzon
Milletvekili Sayın Adnan Günnar’a aittir. 
Buyurunuz
Sayın Günnar. (AK PARTİ sıralarından alkışlar) 
Süreniz
beş dakikadır. 
3.- Trabzon Milletvekili Adnan Günnar’ın, 17-25
Aralıktan 2023’e konusuna ilişkin gündem dışı konuşması
ADNAN
GÜNNAR (Trabzon) – Sayın Başkan, çok kıymetli milletvekillerimiz; 17-25 Aralık
uluslararası bir kumpastır, taşeronlar ve yerli iş birlikçiler ile devletin
içinde paralel yapılanmayla gerçekleştirilmeye çalışılan açık, net bir darbe
girişimidir; 2023’te, cumhuriyetin 100’üncü yılında Türkiye’nin hedeflerine
ulaşmasının önünü kesme planıdır. Asli ve tek hedef, Türkiye ve Türkiye’nin
gelmiş geçmiş en başarılı, diklenmeden dik duran, sadece milletimizin değil,
Orta Doğu’nun, Uzak Doğu’nun, Avrupa’nın mazlumlarının kalpten duasını alan ve
desteğini alan kurucu Genel Başkanımız ve Sayın Cumhurbaşkanımız Recep Tayyip
Erdoğan’dır. Milletimizin feraseti, duası ve desteğiyle tek bayrak, tek vatan,
tek millet, tek devlet anlayışla AK PARTİ Hükûmeti ve Sayın Başbakanımız
Profesör Doktor Ahmet Davutoğlu’yla “2023’e doğru, durmak yok, yola devam.”
demeye devam edeceğiz değerli arkadaşlar. (AK PARTİ sıralarından alkışlar) 
17-25
Aralık darbe girişiminden sonra tadı bozulmuş sakız gibi sürekli gündeme
getirilen temcit pilavını milletimiz yememiştir. Bugüne kadar on üç yılda, 11
seçimde tarihî rekor oylar alan AK PARTİ iktidarları 17-25 Aralık darbe
girişiminden sonra 4 seçim daha yapmış ve milletimiz darbe girişimlerine şamarı
çakmıştır. Her fırsatta Sayın Cumhurbaşkanımızı diline dolayıp onu sadece
Meclis iç siyasetine sıkıştırmaya çalışanlara bizim cevabımız şudur: Biz,
milletimizle beraber Recep Tayyip Erdoğan’ı seviyor ve onunla gurur duyuyoruz.
(AK PARTİ sıralarından alkışlar) Türkiye’nin bu coğrafyada istikrarlı ve güçlü
yapısını bozmak isteyen bazı ülkeler ellerini ovuşturmaktadır ancak
milletimizin 1 Kasım iradesi tüm beklentileri boşa çıkaracaktır. Ülkemiz
üzerinde oynanan oyunların, darbe girişimlerinin tek nedeni vardır, o da güçlü
ve büyük 2023 Türkiyesi’nin pastadan büyük payı almamasını sağlamaktır. 
Türkiye
üzerinde oynanan oyunlar hiç bitmemiş ve bitmeyecektir. 27 Mayıslar, 12
Eylüller, 28 Şubatlar, e-muhtıralar ne ise 17-25 Aralık da odur. Bunun yanında,
vatan, millet ve din düşmanı PKK, DAEŞ gibi terörist örgütler de yıkım
faaliyetlerine devam etmektedirler. Ancak PKK, DAEŞ ve benzeri terör örgütleri
her zaman kaybetmeye mahkûmdurlar. PKK terör örgütü Kürtlere hizmet için bir
davaya sahipse, neden il ve ilçe merkezlerinde vatandaşlarımızı mağdur ediyor
ve öldürüyorlar? Milyonlarca insanımızı evlerinden, mahallelerinden neden göç
etmek zorunda bırakıyorlar? Esnafımız, işçimiz, analar ve babalar neden
ağlatılıyorlar? Müslüman vatandaşlarımız neden camilerine gidemiyorlar? 
Türkiye,
tüm engellemelere rağmen hâlâ dünyanın ve bölgesinin en güçlü ülkesi olarak
2023 hedeflerine doğru koşmaktadır. HDP Eş Başkanı Selahattin Demirtaş Rusya
ziyaretinde dünyanın her yerinde saygı görerek dolaştığını ifade ediyor; bunun
tek sebebi vardır, o da cebinde taşıdığı Türkiye Cumhuriyeti pasaportudur. (AK
PARTİ sıralarından alkışlar) 
Kıymetli
kardeşlerim, sürem bitiyor, çok kısaca: Türkiye on üç yılda nasıl oldu da duble
yolları, modern hastaneleri, hızlı trenleri, kendi uydusunu ve Marmaray’ı
yaptı, hatta Kıbrıs’a denizin altından suyu götürdü? Biz altın mı bulduk,
petrol mü bulduk? On üç sene öncesinin yolsuzluklarına “Dur.” dedik sadece ve
demeye devam edeceğiz. AK kadrolarla ülke menfaatleri için inançla çalıştık, çalışmaya
devam edeceğiz. 
Şerlerden
hayır çıkaran Allah’ım Türkiye'nin önünü kesmeye çalışanlara müsaade etmeyecek
inşallah. Tüm şehitlerimizi rahmetle anıyor, Genel Kurulu saygıyla
selamlıyorum. (AK PARTİ sıralarından alkışlar) 
BAŞKAN
– Teşekkürler Sayın Günnar.
LEVENT
GÖK (Ankara) – Sayın Başkan…
BAŞKAN
– Buyurunuz Sayın Gök. 
LEVENT
GÖK (Ankara) – Efendim, sayın hatip konuşmasında “Cumhurbaşkanımıza söz
söyleyenlere bizim de söyleyeceğimiz sözler var.” dedi ve milletin şamar
attığından bahsetti. Evet, biz Cumhurbaşkanımızı eleştiriyoruz. Bu sataşma
doğrudan bizlere yapılmıştır, ben de sataşmadan dolayı söz almak ve gerçeği
belirtmek istiyorum 
İSMAİL
TAMER (Kayseri) – Ne alakası var ya? Senin de Cumhurbaşkanın aynı zamanda. 
BAŞKAN
– Buyurunuz Sayın Gök. 
V.- SATAŞMALARA İLİŞKİN KONUŞMALAR
1.- Ankara Milletvekili Levent Gök’ün,
Trabzon Milletvekili Adnan Günnar’ın yaptığı gündem dışı konuşması sırasında
Cumhuriyet Halk Partisine sataşması nedeniyle konuşması
LEVENT
GÖK (Ankara) – Sayın Başkan, değerli milletvekilleri; hepinizi sevgiyle
saygıyla selamlıyorum. 
Elbette
sayın konuşmacı konuşmasının başlığını “17-25 Aralıktan 2023’e” diye seçmiş.
Ben dilerdim ki cumhuriyetimizin kuruluşu olan “1923’ten 2023’e” seçseydi.
Şimdi, “17-25 Aralık” deyince artık Türkiye’de herkesin aklına yolsuzluklar
geliyor, hırsızlıklar geliyor. (AK PARTİ sıralarından “Darbe, darbe!” sesleri)
Eğer sizin dediğiniz gibi “darbe” geliyor ise dün Milliyetçi Hareket Partisinin
vermiş olduğu önergede, “Darbe midir 17-25 Aralık, montaj mıdır?” konusunda biz
de sizin görüşünüzün belki bir ölçüde doğru olabileceğini düşünerek Milliyetçi
Hareket Partisinin vermiş olduğu önergeye “evet” dedik ama siz o önergenin
“Darbe midir, montaj mıdır?” şeklindeki gerekçesine katılmadınız ve
reddettiniz. Dolayısıyla da artık sizin “17-25 Aralık darbedir.” şeklindeki
söylemlerinizin hiçbir geçerliliği kalmamıştır, hiçbir geçerliliği kalmamıştır,
kendi ellerinizle reddettiniz. 
Sayın
Cumhurbaşkanının elbette anayasal sınırlar içerisinde olmak kaydıyla biz makamına
her zaman saygı gösteririz, onda hiçbir tereddüt yok ama Sayın Cumhurbaşkanı
muhalefetle didişen bir Cumhurbaşkanı olmayacak, anayasal sınırları içerisinde
kalacak. 
SALİH
CORA (Trabzon) – Muhalefet ajanlık yapmaz! 
LEVENT
GÖK (Devamla) – O anayasal sınırlar içerisinde kalındığı takdirde bizde asla
bir sıkıntı olmayacağını ben sizlere belirtmek istiyorum. 
Değerli
arkadaşlarım, ben sayın konuşmacının bugün burada en azından İsmet İnönü’yü
anmasını isterdim. Bugün, cumhuriyetimizin kurucularından, Ulusal Kurtuluş
Savaşı kahramanı İsmet İnönü’nün ölümünün 42’nci yıl dönümü. Onun hiç mi
hatırası yok sizlerde? Niçin anmıyorsunuz? Eğer bugün burada bulunuyorsanız,
bugün Türkiye Cumhuriyeti varsa, bir ulus olarak varsak bunu Mustafa Kemal
Atatürk’e, İsmet İnönü’ye borçluyuz. 
Ben,
bir kez daha ölümünün 42’nci yılında 2’nci Genel Başkanımız, 2’nci
Cumhurbaşkanımız Sayın İsmet İnönü’yü, onu anmayanlara inat, bütün Türkiye’nin
huzurunda saygıyla ve minnetle anıyorum ve cumhuriyetimizin kuruluşu olan
1923’ü candan bir coşkuyla kutluyorum. 
Hepinizi
saygıyla selamlıyorum. (CHP sıralarından alkışlar)
İMRAN
KILIÇ (Kahramanmaraş) – Hayrını görün, hayrını görün. 
LEVENT
GÖK (Ankara) – Neyin hayrını göreyim ya?
İMRAN
KILIÇ (Kahramanmaraş) – İnönü’nün…
BAŞKAN
– Teşekkür ederiz Sayın Gök. 
LEVENT
GÖK (Ankara) – Sayın Başkan, arkadaşımız benim konuşmamdan sonra “İnönü’nün
hayrını görün.” diyor. Böyle bir dil, cumhuriyeti kuran bir lidere karşı,
kurucu liderlerin bir tanesine karşı kullanamaz. Biz dünden beri “kaba dil,
yaralayıcı dil” diye bir kavram tartıştık. Cumhuriyeti kuran bir kişinin,
kurucu bir kadronun Meclisinin olanaklarından faydalanarak burada milletvekili
olarak oturan zat milletvekili sıfatını kaybetmiştir, kendisini kınıyorum! (CHP
sıralarından alkışlar, AK PARTİ sıralarından gürültüler) Eğer ona destek varsa
hepinizi kınıyorum! İsmet İnönü gibi ulusal bir kahramanın “Hayrını görün.”
diyor. Bu nasıl haddini bilmezliktir! 
BAŞKAN
– Sayın milletvekilleri, kaba ve yaralayıcı söz kullanmamamız gerekmektedir. 
LEVENT
GÖK (Ankara) - Bunu kabul etmemiz mümkün değildir. Bu milletvekili özür
dileyecektir, özür dileyecektir. Sadece burada değil, Türkiye Cumhuriyeti’nden,
bütün Türkiye’den özür dileyecektir. Asla bunu kabul etmem mümkün değildir.
Lütfen kendisini uyarınız ve gereğini yapsın.
BAŞKAN
– Sayın Günnar…
LEVENT
GÖK (Ankara) - AKP’nin başkan vekillerini uyarıyorum. Bu arkadaşımız bunun
gereğini yerine getirmezse bu işi daha da çok büyütürüz.
BAŞKAN
– Sayın Günnar, Sayın Gök’ün sizden bu konuda bir özür talebi vardır.
LEVENT
GÖK (Ankara) - Böyle saygısızlık olmaz. Utanın ya, utanın! “İsmet İnönü’nün
hayrını görün.” diyor.
BAŞKAN
– Sayın Günnar, sizden bu konuda bir özür talebi vardır. Sizi kürsüye davet
ediyorum, buyurunuz.
BARIŞ
YARKADAŞ (İstanbul) – İnönü’ye saygı göstermezsen Erdoğan’a da saygı
beklemeyeceksin!
LEVENT
GÖK (Ankara) - Ben bilemiyorum oradan kim söylediyse. “İnönü’nün hayrını
görün.” dedin mi demedin mi, onu söyle.
ADNAN
GÜNNAR (Trabzon) – Hayır, demedim. Ancak, böyle bir sözü bir başka arkadaşım
söyledi. Siz heyecandan herhâlde beni göremediniz. 
LEVENT
GÖK (Ankara) - Ben… Ben…
ADNAN
GÜNNAR (Trabzon) - Müsaade eder misiniz…
LEVENT
GÖK (Ankara) - Kim söylediyse o kalksın o zaman söylesin, siz niye
kalkıyorsunuz?
ADNAN
GÜNNAR (Trabzon) – Ama “Sayın Günnar” deyip duruyorsunuz. Müsaade ederseniz…
LEVENT
GÖK (Ankara) - Ben isminizi vermedim, ben sizin isminizi vermedim. Kim söyledi?
BAŞKAN
– Sayın Gök, Sayın Günnar söylemediğini ifade ediyor, tutanakları isteyeceğim.
LEVENT
GÖK (Ankara) - Efendim, kim söylediyse… Ben zaten arkadaşımın ismini
zikretmedim. 
BAŞKAN
- Sayın Gök, ben tutanakları isteyeceğim, hangi milletvekili söylediyse…
LEVENT
GÖK (Ankara) - Ben arkadaşımın ismini söylemedim.
BAŞKAN
- …onu tespit ettikten sonra açıklama yaparız.
LEVENT
GÖK (Ankara) – Bülent, düzelt meseleyi.
BÜLENT
TURAN (Çanakkale) – Tamam, görmedik. Zaptı alalım.
LEVENT
GÖK (Ankara) - Ben arkadaşın ismini zikretmedim. 
ADNAN
GÜNNAR (Trabzon) - Sayın Gök, Sayın Başkan Vekilim, müsaade eder misiniz…
LEVENT
GÖK (Ankara) - Ben sizin isminizi zikretmedim Beyefendi.
ADNAN
GÜNNAR (Trabzon) - Tamam, ben Sayın Başkanımın daveti üzerine kürsüye geldim. 
LEVENT
GÖK (Ankara) - Kim söylediyse o çıksın o zaman. Siz niye çıkıyorsunuz?
BAŞKAN
- Sayın Gök…
ADNAN
GÜNNAR (Trabzon) – Müsaade edin efendim. Müsaade ederseniz birkaç kelime
söylemek istiyorum.
BAŞKAN
– Sayın Gök, müsaade ederseniz… 
Sayın
Günnar, açıklamanızı yapınız, eğer böyle bir şey kullanmadıysanız… 
LEVENT
GÖK (Ankara) - Ben de zaten arkadaşımızı kastetmedim ki… Ben ismen söylemedim.
Kim söylediyse o çıksın.
BAŞKAN
– Sayın Gök, ben tutanakları isteyeceğim ve bakacağım.
2.- Trabzon Milletvekili Adnan Günnar’ın,
Ankara Milletvekili Levent Gök’ün sataşma nedeniyle yaptığı konuşması sırasında
şahsına sataşması nedeniyle konuşması
ADNAN
GÜNNAR (Trabzon) - Sayın Başkanım, çok teşekkür ederim bu fırsatı verdiğiniz
için. Bir yanlış anlaşılma oldu herhâlde. Ben, Sayın Gök’ün konuşmamda “Sataşma
var.” diyerek cevap vermeye çalışmış olduğu kelimeleri dikkatlice dinledim.
Dinledim ama benim konuşmamla alakalı pek bir şey söylemediğini de anladım. O
esnada bir yerden bir ses geldiğini söylüyor. Ben o sesi hakikaten duymadım. 
LEVENT
GÖK (Ankara) – Ben de onu kastediyorum. 
ADNAN
GÜNNAR (Devamla) – Müsaade edin efendim. 
Ama
ne olduğunu da bilmiyorum. Sayın Başkanımızın da dediği gibi, ben hiç
konuşmadım bile açıkçası.
LEVENT
GÖK (Ankara) – Ben sizi kastetmedim Sayın Günnar. Yani kim söylediyse o tashih
etsin. 
ADNAN
GÜNNAR (Devamla) – Evet, Sayın Başkanın daveti üzerine ben buraya geldim.
Netice itibarıyla konuşmadım. 
Ancak,
bizim, cumhuriyetin kurucularına da, Mustafa Kemal Atatürk’e de saygımız,
sevgimiz sonsuzdur. Tüm şehitlerimize, tüm vatan evlatlarına, bayrağımızı,
milletimizi koruma anlayışında olan herkese, Türkiye Cumhuriyeti’nin kurucularına
da saygıda hiçbir zaman kusur etmedik ve onları minnetle, şükranla her zaman
andık ve anmaya devam edeceğiz. (AK PARTİ sıralarından alkışlar) 
LEVENT
GÖK (Ankara) – Teşekkür ederim ama ben sizi kastetmedim. Kim yaptıysa o
kalksın. 
BAŞKAN
– Teşekkür ederiz Sayın Günnar. 
Sayın
Gök, ben tutanakları istedim, bakacağım, daha sonra sizinle paylaşırız. 
LEVENT
GÖK (Ankara) – Yani cesareti olan çıkar buraya “Ben söyledim.” der. Özür
dilesin. O kadar! 
AHMET
HAMDİ ÇAMLI (İstanbul) – Ya, ne var “Hayrını gör.” demişse kardeşim ya, ne var
yani ya? 
AYKUT
ERDOĞDU (İstanbul) – Ya, bu nasıl hayrını gör be! Elini indir bir kere!
“Hayrını gör.” dediğin İsmet İnönü ya.
BAŞKAN
– Sayın milletvekilleri…
MEHMET
AKİF YILMAZ (Kocaeli) – Sen de “Tayyip Erdoğan’ın hayrını gör.” demiştin.
LEVENT
GÖK (Ankara) – Sen Tayyip Erdoğan ile İsmet İnönü’yü mü kıyaslıyorsun? 
AHMET
HAMDİ ÇAMLI (İstanbul) – Ne var bunda? “Hayrını gör.” demiş.
LEVENT
GÖK (Ankara) – Onunla mı kıyaslıyorsun? 
AHMET
HAMDİ ÇAMLI (İstanbul) – Sen de, “Tayyip Erdoğan’ın hayrını gör.” de kardeşim,
biz de “Allah razı olsun.” deriz.
LEVENT
GÖK (Ankara) – Anayasal sınırları içerisinde kalsın, biz saygımızı gösteririz,
o kadar! Anayasal sınır içerisinde kalsın, saygımızı gösteririz. 
AHMET
HAMDİ ÇAMLI (İstanbul) – Yani şu Meclisi çalıştırmamak için her şeyi
yapıyorsunuz ya! “Hayrını gör.” demiş, bilmem ne demiş!
LEVENT
GÖK (Ankara) – Şu sıradan geldi. O arkadaşlardan bir tanesi, kendisini
saklıyor. Ayıp ya!
BAŞKAN
– Sayın Turan’ın söz talebi var. 
Sayın
Turan, buyurunuz. 
VI.- AÇIKLAMALAR
1.- Çanakkale Milletvekili Bülent Turan’ın,
TBMM Başkan Vekili Pervin Buldan’ın görevinin hayırlı olmasını dilediğine,
İsmet İnönü’nün 42’nci ölüm yıl dönümüne ve Ankara Milletvekili Levent Gök’ün
yerinden sarf ettiği bazı ifadelerine ilişkin açıklaması
BÜLENT
TURAN (Çanakkale) – Sayın Başkan, öncelikle, ilk defa sizin Başkanlığınızda söz
alıyorum. Tekrar, yeni Başkanlığınızın hayırlı olmasını ümit ediyorum.
Sayın
Başkan, cumhuriyetimizin 2’nci Cumhurbaşkanı İsmet İnönü’nün vefat günü. Ben,
öncelikle, tüm milletimize tekrar başsağlığı diliyorum, rahmetle yâd ediyorum.
Cumhuriyetimizin kuruluşundan bugüne kadar kimin ne emeği varsa, askerinden
Genelkurmayına kadar, kuruluşunda köylerinde çalışan insanından Nene Hatunlara
kadar kimin ne emeği varsa, rahmetle, minnetle tekrar anıyorum. Sayın grup başkan
vekilinin az önceki hassasiyetini de anlayışla karşılıyorum. Bizler, bu ülkenin
bugüne gelmesinde her kimin ne kadar hakkı varsa aynı şekilde minnetle anmak
durumundayız. 
Aynı
şekilde, sürekli ifade edilen, Sayın Cumhurbaşkanımıza kötü dil kullanılmasını
da bu konuda tekrar hatırlatmak istiyorum. Her Cumhurbaşkanının kendi görev
yaptığı makamla beraber değerlendirilmesi gerekir. Ben aynı hassasiyeti
kendilerinden bekliyorum. Eğer bu konuda bizim duymadığımız ve sayın başkanın iddia
ettiği bir yanlış ifade varsa da ilgili arkadaşımla gereğini yaparız, konuşuruz
diye düşünüyorum. 
Teşekkür
ediyorum. 
BAŞKAN
– Teşekkür ederiz Sayın Turan. 
VII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Pervin Buldan’ın, İsmet İnönü’nün 42’nci ve Şerafettin Elçi’nin 3’üncü ölüm yıl
dönümlerine ilişkin konuşması
BAŞKAN
– Sayın milletvekilleri, ben de merhum İsmet İnönü’nün vefatından dolayı bir
kez daha başsağlığı dileklerimi ifade ediyorum. 
Ayrıca,
bugün, hem hayatı boyunca yürüttüğü özgürlük mücadelesi ve demokratik siyaset
çabası hem de barışçıl kimliğiyle tanıyıp sevdiğimiz, saygı duyduğumuz değerli
siyasetçi Şerafettin Elçi’nin vefatının 3’üncü yıl dönümü. Mütevazı
kişiliğiyle, her zaman diyalogdan, uzlaşıdan, müzakereden yana tutumuyla, büyük
birikim ve deneyimiyle demokratik siyasete katkıları olan Sayın Elçi’nin
yokluğunu her zamankinden fazla yüreğimizde hissediyoruz. Değerli mücadele
insanı Şerafettin Elçi’yi de özlemle ve saygıyla anıyoruz. 
Değerli
milletvekilleri, şimdi, sisteme giren sayın milletvekillerine sırasıyla söz
vereceğim fakat sisteme giren sayın grup başkan vekilleri var; öncelikle Sayın
Gök.
Buyurunuz,
size söz veriyorum. 
VI.- AÇIKLAMALAR (Devam)
2.- Ankara Milletvekili Levent Gök’ün,
Şerafettin Elçi’nin 3’üncü ölüm yıl dönümüne ve Cumhuriyet Halk Partisi olarak,
her türlü makama saygı gösterilmesi ve herkesin kendi görev alanının tarifleri
içerisinde davranması gerektiğine inandıklarına ilişkin açıklaması
LEVENT
GÖK (Ankara) – Sayın Başkanım, teşekkür ederim. 
Ben
de cenazesinde bulunduğum Sayın Şerafettin Elçi’nin ölüm yıl dönümünde
kendisini saygıyla ve minnetle anıyorum. Kendisinin bölgede ne denli güçlü ve
etkili olduğunu ve Türk siyasetinde her türlü sorunun çözümünde barışçıl
yaklaşımlarıyla öne çıkan bir siyasetçi olarak kendisinin çizmiş olduğu yolun
da dikkatlice takip edilmesi gerektiğine inanan insanlardan bir tanesiyim.
Sayın Şerafettin Elçi’yi bu vesileyle anarken biz, ülkemizdeki her türlü
makama, Cumhuriyet Halk Partisi olarak devleti kuran bir partinin mensupları
olarak, saygı gösterilmesi ve herkesin kendi görev alanının tarifleri
içerisinde davranması gerektiğine inanıyoruz. Bu tarifler içerisinde görev
yapıldığı zaman Türkiye’de hiçbir sıkıntının olmayacağına ve tüm taşların
yerine oturacağına inanıyoruz. Bu nedenle, az önceki tartışmaya da ilave
görüşüm olarak bunları ifade etmeyi uygun gördüm.
Tekrar
teşekkür ederim.
BAŞKAN
– Teşekkür ederiz Sayın Gök. 
Buyurunuz
Sayın Akçay.
3.- Manisa Milletvekili Erkan Akçay’ın,
İsmet İnönü’nün 42’nci ve Mehmet Akif Ersoy’un 79’uncu ölüm yıl dönümlerine ve
17-25 Aralık yolsuzluk ve rüşvetle mücadele haftasına ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Bugün
İstiklal Savaşı’mızın kahramanı, cumhuriyetimizin kurucu önderlerinden 2’nci
Cumhurbaşkanı ve değerli devlet adamı İsmet İnönü’yü vefatının yıl dönümü
münasebetiyle minnetle, şükranla yâd ediyorum, anıyorum.
Sayın
Başkan, değerli milletvekilleri; 27 Aralık tarihi, aynı zamanda millî ruhun
tercümanı vatan şairimiz Mehmet Akif Ersoy’un da ölüm yıl dönümüdür. Mehmet
Akif Ersoy, elli dokuz yıllık ömrünü Türk ve İslam âleminin ve insanlığın
sorunlarına adamış bir büyük fikir adamıdır, şairdir. Millî şairimiz,
milletimizin en zor anlarında harekete geçmesi gereken cesaret ve kuvvete kutlu
mısralarıyla hayat vermiştir. Akif Ersoy, Türk tarihinin en büyük hürriyet
mücadelesinin manevi güç kaynağı olmuştur. O, karanlık bir dönemin umut ışığı,
milletimizin hürriyet sevdasının gür sesidir. Türk milletinin gönlünde,
fikrinde ve zikrinde yer bulmuştur. O İstiklal Marşı’yla Türk milletinin
ezelden beri hür yaşadığını ve ebediyen hür yaşayacağını bütün dünyaya ilan
etmiştir. 
İstiklal
şairimiz Mehmet Akif Ersoy’u rahmet ve minnetle anarken sözlerimi onun içten
dua ve beklentisiyle anmak istiyorum: “Allah, bu millete bir daha İstiklal
Marşı yazmayı nasip etmesin.”
Bu
vesileyle, bugün 25 Aralık yolsuzluk ve rüşvetle mücadele haftasının da son
gününe rastlamaktadır. İki yıl önce bugün, suç işlemek amacıyla örgüt kurmak ve
yönetmek, ihaleye fesat karıştırmak ve rüşvet iddiasıyla dönemin Başbakanı ve
oğlunun da şüpheli olarak bulunduğu yeni bir soruşturma dosyası açılmıştı. 25
Aralıkta, İstanbul’daki operasyonda görev yapan 400 polis görevden alındı. Emniyette
görev alacak polis kalmayınca dönemin İçişleri Bakanı kendi görevine son verdi.
Dönemin Çevre ve Şehircilik Bakanı, bir televizyon canlı yayınında aynen
şunları söyledi: “Her şey Başbakanın talimatıyla yapıldı, bana istifa baskısı
yapılmasını kabul etmiyorum, gerekirse Başbakan istifa etsin.” İki yıl sonra
bugün, İranlı rüşvetçinin önüne yatanlar yattıkları yerden hâlâ kalkamadılar.
İhalelere karıştırılan fesadın, rüşvetin, hayali ihracatın, kara paranın, altın
kaçakçılığının, usulsüz imar düzenlemelerinin hesabı sorulamadı. Evlerdeki para
kasaları, ayakkabı kutuları, sıfırlanamayan paralar faizleriyle birlikte iade
edildi. İki yıl önce, failler “Bir şey çıkmaz.” demişti. Gerçekten de bir şey
çıkmadı. Olan bu ikisinin bakanlığına ve milletvekilliğine oldu. Rüşveti ve
yolsuzluğu doğuran yapı, kurum ve kişiler hesapsız kitapsız varlığını devam
ettiriyor. 
Sonuç olarak, 17-25 Aralığa “kumpas ve darbe girişimi”
diyenlere tekrar seslenmek istiyoruz. Eğer cesaretiniz ve ciğeriniz varsa,
görüş ve düşüncelerinizin bu kadar arkasındaysanız ve samimiyseniz, sıfırlama
konuşmaları yalansa ve aslında…
(Mikrofon otomatik cihaz tarafından kapatıldı) 
ERKAN AKÇAY (Manisa) – Tamamlıyorum Sayın Başkanım.
BAŞKAN – Ek süre veriyoruz Sayın Akçay.
Buyurunuz.
ERKAN AKÇAY (Manisa) – …yapılmamışsa, ayakkabı kutuları
o evlere sonradan yerleştirilmişse, bakan çocuklarının evlerindeki para
kasaları ve içlerindeki paralar, bu yaşananlar kumpassa, darbeyse, montajsa
araştırma komisyonu kurmaktan neden kaçınılıyor? Kumpas ve darbeyi öğrenmek
aziz milletimizin hakkıdır.
Teşekkür ederim.
BAŞKAN – Teşekkür ederiz Sayın Akçay.
Sayın Baluken, sisteme girmişsiniz, buyurunuz.
4.- Diyarbakır Milletvekili İdris
Baluken’in, AKP iktidarı döneminde Parlamentonun hızla işlevsizleştirildiğine,
çözüm ve müzakere adresi olmaktan çıktığına, sokağa çıkma yasakları ile
yolsuzluk dosyalarının çözüm yerinin Meclis olması gerektiğine ve Şerafettin
Elçi’nin 3’üncü ölüm yıl dönümüne ilişkin açıklaması
İDRİS BALUKEN (Diyarbakır) - Teşekkür ediyorum Sayın
Başkan. 
Sayın Başkan, bu ülkedeki bütün sorunların çözüm adresi
olarak Parlamento uzun yıllardır bir çözüm platformu olarak çalıştı ancak,
maalesef, son on üç yıllık AKP iktidarı döneminde, adım adım, Parlamentonun
hızla işlevsizleştirildiği, bir çözüm, müzakere adresi olmaktan çıktığı ve
giderek bütün sorunların bir toplumsal gerilim hattına dönüştüğü süreçleri
yakıcı bir şekilde yaşadık, bugün de yaşamaya devam ediyoruz. 
Bugün ülkenin gündemindeki en önemli, en yakıcı
sorunları bu Parlamentoda çözüm üreterek normalleştiremiyorsak o durumda
Parlamentonun, Meclisin işleviyle ilgili gerçekten, her milletvekilinin kendi
içerisinde bir tartışma yürütmesi, mevcut durumla bir yüzleşmesi gerektiği
kanaatindeyiz.
Bu
hafta içerisinde, buraya çok önemli gündemler getirildi, çok önemli tartışmalar
yürütüldü ancak bu tartışmalar hiçbir şekilde iktidar partisi tarafından
dikkate alınmadı, bir çözüm üretilmedi. Düşünün ki hafta boyu biz Cizre’de,
Nusaybin’de, Dargeçit’te, Sur’da, Silopi’de Anayasa’ya aykırı bir şekilde, hukuksuz
ve yasa dışı bir şekilde uygulanan, “sokağa çıkma yasakları” adı altında
uygulanan devlet terörünün gelmiş olduğu aşamayı ifade ettik. Bu sokağa çıkma
yasaklarının hem yasalara hem Anayasa’ya aykırılık gerekçesi nedeniyle derhâl
kaldırılması gerektiği çağrılarını yaptık. Yaptığımız bütün çağrılara rağmen,
bütün girişimlerimize rağmen maalesef, bu hukuksuz, yasa dışı sokağa çıkma
yasağı uygulaması ve bu ad altında halka karşı tam bir terör dalgası hâlâ
estirilmeye devam ediyor. Bu saat itibarıyla, hâlâ Silopi’de, Sur’da, Cizre’de
ve Dargeçit’te sivil alanlar kurşunlanıyor, mahalleler bombalanıyor, ölüm
korkusuyla bu ülkenin yurttaşları yaşamak zorunda kalıyorlar. 
Yine,
bu hafta içerisinde, 17-25 Aralık dosyalarıyla ilgili buraya araştırma
önergeleri getirildi. Muhalefet partileri, iktidar partisinin de ayağında bir
pranga olarak bütün kamuoyunu rahatsız eden bu gündemlerle ilgili Meclisin
olaya müdahil olmasını, araştırma komisyonları kurarak bu yolsuzluk
dosyalarının üzerine gitmesini ve böylece iktidar partisi için de bu
prangalardan kurtulma şansının doğabileceğini ifade etti. Ama maalesef, burayı
bir çözüm zemini olarak görmeyen AKP, bu yolsuzluk dosyalarını da Meclisin
araştırmasını engelleyecek şekilde bir irade ortaya koydu.
Biz,
bu her iki tutumun da yanlış olduğunu düşünüyoruz. Siyaset bütün sorunların
çözüm adresi olarak, müzakerenin yapılacağı bir zemin olarak değerlendirilmeli.
Önümüzdeki haftadan itibaren, Sayın Başbakan yeni anayasa görüşmeleri
vesilesiyle diğer muhalefet partilerini ziyaret edecek. Yeni anayasa, bu ülkede
yaşayan bütün halklarımızın demokratik geleceğini ilgilendiren, bu ülkenin
bütün kronik sorunlarının çözümünü ilgilendiren son derece önemli bir konu
başlığıdır. 
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) - Toparlayabilir miyim Sayın Başkan?
BAŞKAN
– Ek süre veriyoruz Sayın Baluken. 
İDRİS
BALUKEN (Diyarbakır) – Bu kadar önemli bir konu başlığında yapılan
görüşmelerle, ifade edilen birkaç cümleyle bile ülke hızla bir normalleşme
aşamasına geçebilir, oluk oluk akan kan durabilir, her geçen gün artan
toplumsal gerilim hatları rahatlayabilir. Buna zemin sunmak için, AKP
Hükûmetinin, en azından bu görüşmelerin zeminini güçlendirmek için, toplumsal
gerilim dilinden vazgeçmesinin, yasa dışı olarak uyguladıkları bu sokağa çıkma
yasaklarını bir an önce kaldırmalarının önemli olduğu kanaatindeyiz. Ancak bu
şekilde siyaset inisiyatif alıp sorunları çözme noktasında bir yol açabilir
diye düşünüyoruz. 
Diğer
taraftan, değerli ağabeyimiz, değerli büyüğümüz, yoldaşımız Sayın Şerafettin
Elçi’nin ölüm yıl dönümünde mezarı başında bile anılamamasının burukluğunu,
hüznünü yaşıyoruz. Şu anda mevcut sokağa çıkma yasaklarından dolayı, ne ailesi
ne halkımız Sayın Elçi’nin anılmasını, Sayın Elçi’nin kabri başında bir Fatiha
okumayı bile gerçekleştiremiyor. Bu mevcut durum bile, içinden geçmiş olduğumuz
vahim tablonun bir özeti olarak buradan görülmeli ve derhâl bu vahim tablodan
çıkılması için siyaset kurumu inisiyatif almalı diyorum. 
Teşekkür
ederim. 
BAŞKAN
– Teşekkür ederiz Sayın Baluken. 
Sayın
Gök, biraz önce yaptığınız konuşma esnasında bir ifade vardı, sizin de
tutanakları incelememiz konusunda bir talebiniz vardı. Ben tutanakları aldım,
okudum. Kahramanmaraş Milletvekili Sayın İmran Kılıç’ın “Hayrını görün, hayrını
görün.” diye bir ifadesi var ve sizin de bu kelimeyi kullanan sayın
milletvekilinden bir özür talebiniz var. Dolayısıyla, ben Sayın Kılıç’a
yerinden açıklama yapmak üzere söz vereceğim.
Buyurunuz
Sayın Kılıç. 
5.- Kahramanmaraş Milletvekili İmran Kılıç’ın,
yerinden sarf ettiği bazı ifadelerine ilişkin açıklaması
İMRAN
KILIÇ (Kahramanmaraş) – Sayın Başkan, değerli milletvekilleri; hepinizi
saygıyla selamlıyorum.
Hatibin
konuşmasına “Hayrını görün.” diye ilave yaptım. Bütün cumhurbaşkanlarımız
ülkemize hayırlı olsun, hayırlı da olmuşlardır. “Hayrını görün.” cümlemin başka
bir manaya çekilmesine de üzüldüm, aslında kötü bir maksadım yoktu.
Saygılar
sunuyorum.
BAŞKAN
– Teşekkür ederiz Sayın Kılıç.
Sayın
Bostancı, söz talebiniz var.
Buyurunuz.
6.- Amasya Milletvekili Mehmet Naci
Bostancı’nın, Mehmet Akif Ersoy’un 79’uncu, İsmet İnönü’nün 42’nci ve
Şerafettin Elçi’nin 3’üncü ölüm yıl dönümlerine ilişkin açıklaması
MEHMET
NACİ BOSTANCI (Amasya) – Sayın Başkanım, rahmetli Mehmet Akif Ersoy’un ölüm yıl
dönümü. Kendisi İstiklal Marşı’mızın şairi, Sebilürreşad dergisinin
yazarlarından. “Safahat” kitabını herkes bilir ve Türkiye'de en çok satılan
kitaplardandır. Bu ölçüde toplumsal talep görmesi, bu halkın aklının ve
kalbinin derinliklerine hitap eden bir insan olduğunu gösterir. 
Sadece
şiirleriyle değil, İstiklal Savaşı sürecinde Kastamonu’da vermiş olduğu
vaazlarla da Millî Mücadele’ye büyük bir destek vermiş, Anadolu’nun iman ve
inancını İstiklal Savaşı’nın idealleriyle birleştiren sayısız kahramandan
birisi olmuştur. Bunu, tıpkı şiirlerinde olduğu gibi, kalbî bir duyarlılıkla ve
muhakkak sağlam bir imanla yapmış olan bir insandır. Onun samimiyetine, onun bu
topluma, insanlığa sevgisine, yoksullara, düşkünlere, kimsesizlere karşı
duyarlılığına hem eserlerinde hem de hayatında şahitlik etmekteyiz. Kapısına
gelen bir yoksulun sırtında paltosunun olmadığını gördüğünde çıkarıp paltosunu
verecek kadar, kendi yoksul hâliyle, alicenap bir insandır ve esasen tarihteki
şahsiyetleri geleceğimize bir ışık gibi taşıma çabamızda, düşüncemizde,
toplumun önüne bir rehber koymamızda bu tür örneklerin, bu tür insanların büyük
önemi ve değeri olduğunu görmek gerekir. 
Rahmetli
İnönü Türkiye Cumhuriyeti’nin 2’nci Cumhurbaşkanı, Millî Mücadele Savaşı’nın
kahramanlarından, kolektif kimliğimizin önemli temsilcilerinden; bütün bunlar
ortak değerlerimiz. Yakın tarihimizin çok tartışmalı ve muhataralı olduğunu
unutmamak lazım. Tarih de kendi zamanında yaşanmış siyasetti. Tıpkı bugün
siyasete ilişkin tartışmalar yapıyorsak dün de o insanlara ilişkin tartışmalar
yaşanıyordu. Bu tartışmalar bugün de hem literatür düzeyinde hem şifahi düzeyde
yaşanıyor. Tehlikeli olanı şifahi düzeyde, ölçüsüz, kuralsız, mesnetsiz bir
tarzda bu tartışmaların yapılmasıdır. Kitabi düzeyde, kaynaklara atıfla tarihçi,
tarih tartışmalarından kaçınmamak gerekir. Türkiye'de bu manada da yakın
tarihin daha akademik bir şekilde tartışılmaya başlandığını söyleyebilirim. 
Bir
üçüncü husus: Şerafettin Elçi’yi rahmetle anıyoruz. Şerafettin Elçi’yi şahsen
tanırdım…
(Mikrofon
otomatik cihaz tarafından kapatıldı) 
BAŞKAN
– Ek süre veriyorum Sayın Bostancı, tamamlamanız için.
MEHMET
NACİ BOSTANCI (Amasya) – Teşekkür ediyorum.
Şerafettin
Elçi’yle, rahmetliyle yakın dostluğumuz vardı. Cinnah Caddesi üzerindeki iş
yerine gitmişliğimiz ve taş köfteyi paylaşmışlığımız mevcuttur. Paylaşımlarımız
sadece taş köfteden ibaret değildi, aynı zamanda Türkiye'nin toplumsal durumuna
ilişkin de çok kıymetli değerlendirmelerde bulunurduk. Şunu belirtmeliyim:
Şerafettin Elçi, rahmetli her zaman demokratik bir çizgide, şiddete, baskıya,
tahakküme karşı bir yerde bu meseleleri konuştu. Bunun çok önemli olduğunu
düşünüyorum. Dönüp bu insanlara bakarken gelecek için çıkartılacak ders onların
durdukları bu yerdir diye düşünüyorum. Kendisini rahmetle anıyorum.
Saygılarımla.
Teşekkürler.

BAŞKAN
– Teşekkürler Sayın Bostancı.
Sayın
Gök sisteme girmişler.
Buyurunuz.
7.- Ankara Milletvekili Levent Gök’ün,
Mehmet Akif Ersoy’un 79’uncu ölüm yıl dönümüne, Doğu ve Güneydoğu Anadolu
Bölgesi’nin bazı yerleşim yerlerinde uygulanan sokağa çıkma yasakları sonucu
yaşanan sıkıntılara ve Cumhuriyet Halk Partisinden 6 kadın milletvekilinin
Diyarbakır’a temel ihtiyaç malzemesi götürdüklerine ilişkin açıklaması
LEVENT
GÖK (Ankara) – Teşekkür ederim.
Ben
dün ifade etmiştim ama bugün de ifade etmezsem bir eksiklik olarak kalmaması
açısından, ulusal marşımızın şairi Mehmet Akif Ersoy’u ben de saygı ve minnetle
anıyorum. Türkiye’nin kuruluşunda ve ulus olma bilincinde Mehmet Akif Ersoy’un
yazmış olduğu ulusal marşımızın, bugün de hepimizi birleştiren bir şair
sıfatıyla Türk tarihinde ve hepimizin yüreklerinde farklı bir yeri vardır.
Kendisini tekrar saygı ve minnetle anıyorum. 
İkinci
olarak, Sayın Başkanım, doğuda ve güneydoğuda meydana gelen terör olayları ve
bu olaylar sırasında ilan edilen sıkıyönetim tarzı sokağa çıkma yasakları ve
yaşanan çatışma ortamı, doğu ve güneydoğuda pek çok insanın temel gıda
maddelerine ulaşmasında, sağlık hizmetlerinden yararlanmasında ve eğitim
haklarının ellerinden alınmasında, pek çok konuda sıkıntıya neden olmaktadır.
Bu konuda biz defalarca kürsüde ifade ettik görüşlerimizi. Meclisimizde bu
konuda bir toplantı, bir toplumsal mutabakatla bir komisyon kurulması yönündeki
önerimizi tekrarlayarak bu konunun ne denli önemli olduğunun, bizi bir arada
tutan değerlerin daha güçlü bir şekilde devam etmesi açısından Meclisin
tarihsel bir görevi olduğunun altını çizerek çağrımızı bütün partilere, tüm
Türkiye’deki sivil toplum örgütlerine ve herkese yapıyoruz. Bu Meclisin bu
meseleye el koymasını istiyoruz. 
Bu
bakımdan, Cumhuriyet Halk Partisinin 6 kadın milletvekili, bugün erzak, ilaç
gibi birtakım malzemeleri Diyarbakır ilimizde bu olaylardan etkilenen ve temel
ihtiyaçlarını temin edemeyen yurttaşlarımıza götürmek üzere
Diyarbakır’dadırlar. Hem halkımızın duygu ve düşüncelerini almak, hem onlara
yardımcı olmak hem de bölgenin bir nabzını tutmak açısından Diyarbakır’da
bulunan 6 milletvekilimiz, bugün, bu ziyaretlerini gerçekleştirecektir. Bölgeyi
yakından takip ediyoruz ama esas can alıcı nokta, Meclisin bu konuya el
koymasıdır. Bu konudaki çağrımızı, tekrar, yineliyorum.
Saygılarımla.
BAŞKAN
– Teşekkür ederiz Sayın Gök.
Sayın
milletvekilleri, şimdi, sisteme giren sayın milletvekillerine 60’a göre
yerlerinden birer dakika söz vereceğim. 
Sisteme
giren sayın milletvekillerinin isimlerini okuyorum: Sayın Yarkadaş, Sayın
Gürer, Sayın Haberal, Sayın Karabıyık, Sayın Emir, Sayın Bayır, Sayın Gökdağ,
Sayın Parsak, Sayın Akyıldız, Sayın Yılmaz, Sayın Erdoğdu, Sayın Demirtaş,
Sayın Akaydın, Sayın Tekin, Sayın Boynukara.
Sayın
Yarkadaş, buyurunuz.
8.- İstanbul Milletvekili Barış
Yarkadaş’ın, İsmet İnönü’nün 42’nci ölüm yıl dönümüne ilişkin açıklaması
BARIŞ
YARKADAŞ (İstanbul) – İkinci Dünya Savaşı’nın en zorlu günlerinde ülkemizi ateş
çemberinin dışında tutan, çocukları anasız babasız bırakmayan, Millî
Mücadele’mizin kahramanı Ulu Önderimiz Mustafa Kemal Atatürk’ün silah arkadaşı
2’nci Cumhurbaşkanımız ve 2’nci Genel Başkanımız İsmet İnönü’yü saygı ve
rahmetle anıyorum.
Teşekkür
ediyorum.
BAŞKAN
– Sayın Gürer…
9.- Niğde Milletvekili Ömer Fethi Gürer’in,
İsmet İnönü’nün 42’nci ölüm yıl dönümüne ve Niğde Akkaya Barajı’ndaki kirlilik
ile hava kirliliği konularında acil önlemler alınması gerektiğine ilişkin
açıklaması
ÖMER
FETHİ GÜRER (Niğde) – Öncelikle, 2’nci Cumhurbaşkanımız, Genel Başkanımız İsmet
İnönü’yü ölüm yıl dönümünde saygıyla anıyorum.
Sayın
Başkan, Niğde ve Bor ilçesini kapsayan ciddi, önemli iki çevre sorunu vardır:
Akkaya Barajı kirliliği ve son günlerde hava kirliliği.
Niğde’de
yapılan ölçümlerde, hava kirliliği hassas değerleri zaman zaman aşmaktadır.
Akkaya Barajı’ndaki kirlilik ve hava kirliliğinden oluşan çevresel sorunlar
insanların yaşamını tehdit eder boyuttadır. Bu konuda acil önlemler
gerekmektedir.
Çevresel
sorunlarla ilgili bugüne kadar, özellikle Akkaya Barajı için çok kere sözler
verilmiş ancak baraj kurtarılmadığı gibi, bugün, Bor ilçesinde yaşayanların
sağlığını önemli ölçüde tehdit ettiğinden öte, üniversite ve Niğde’ye yaydığı
kokularla da çevreyi yaşanmaz kılmak durumundadır.
Hava
kirliliğiyle ilgili de son zamanlarda yapılan ölçümlerdeki rakamlar tehlike
boyutlarını arz etmektedir. Bu iki konunun acilen dikkate alınması ve bu konuda
gereğinin yapılmasını talep ediyorum.
BAŞKAN
– Sayın Haberal…
10.- Ankara Milletvekili Erkan Haberal’ın,
27 Aralık Gazi Mustafa Kemal Atatürk’ün Ankara’ya gelişinin 96’ncı yıl dönümüne
ve bütün şehitleri rahmetle andığına ilişkin açıklaması
ERKAN
HABERAL (Ankara) – Sayın milletvekilleri, 27 Aralık Pazar günü Gazi Mustafa
Kemal Atatürk’ün Ankara’ya gelişinin 96’ncı yıl dönümü. Atatürk’ün Ankara’ya
gelişi Kurtuluş Savaşı’nın en önemli gelişmelerinin başında gelmektedir. Bu
ziyaretle, 27 Aralık günü, Türkiye Cumhuriyeti’nin ve başkent Ankara’nın ebedî
Türk yurdu olmasının tescil edildiği gün olmuştur. Bugün, Türkiye Cumhuriyeti’nin
başkenti olan Ankara, o tarihte de, Atatürk’ün gelişiyle birlikte, Millî
Mücadele’ye başkentlik yapmıştır, ilelebet de cumhuriyetin başkenti olarak
kalacaktır. 
Doksan
altı yıl sonra bir kere daha, hem bir Ankara milletvekili hem de büyük Türk
milletinin bir ferdi olarak, Atatürk ve tüm emeği geçenleri saygıyla anıyor,
Ankara’ya iyi ki geldiniz, hoş geldiniz, kurduğunuz Türkiye Cumhuriyeti emin
ellerde, emanet ettiğiniz Türk gençliğinin omuzlarında sonsuza kadar
yaşayacaktır diyorum. 
Bu
vesileyle, bütün şehitlerimizi rahmet, minnet ve saygıyla anıyorum,
gazilerimize de uzun ömürler diliyorum. 
BAŞKAN
– Sayın Karabıyık…
11.- Bursa Milletvekili Lale Karabıyık’ın,
İsmet İnönü’nün 42’nci ölüm yıl dönümüne ilişkin açıklaması
LALE
KARABIYIK (Bursa) – Sayın Başkan, değerli milletvekilleri; Ulu Önder Mustafa
Kemal Atatürk ile birlikte çağdaş bir Türkiye için mücadele veren, Türkiye
Cumhuriyeti’nin 2’nci Cumhurbaşkanı ve 2’nci Genel Başkanımız, Kurtuluş Savaşı
kahramanı, bağımsız Türkiye'nin varlığını dünyaya kabul ettiren Lozan
Anlaşması’nın mimarı, büyük devlet adamı İsmet İnönü’yü sonsuz saygı ve
rahmetle anıyoruz. 
BAŞKAN
– Sayın Emir… 
12.- Ankara Milletvekili Murat Emir’in,
İsmet İnönü’nün 42’nci ölüm yıl dönümüne ve Orta Doğu Teknik Üniversitesinde
karşıt görüşlü öğrenciler arasında çıkan olaylara ilişkin açıklaması
MURAT
EMİR (Ankara) – Sayın Başkan, değerli milletvekilleri; Millî Mücadele
kahramanımız merhum İsmet İnönü’nün anısı önünde saygıyla eğiliyorum. 
Son
günlerde, Orta Doğu Teknik Üniversitesinde “Solcular mescidi bastı.”
söylemleriyle kargaşa yaratılmak isteniyor. Sayın Rektörün açıklamalarından
böyle bir olayın olmadığını, sadece basketbol sahasında ibadet etmek isteyen
bir grup öğrenci ile bir başka grup öğrenci arasında tartışma çıktığını öğreniyoruz.
Bizlere düşen, bu tip sorunları, özellikle gençlerin yaşadığı sorunları
demokrasi kültürü içerisinde ve hoşgörüyle çözmeye çalışmak, önderlik etmektir.
Ancak, bu sıralarda oturan Aydın Ünal isimli AKP’li milletvekili, Orta Doğu
Teknik Üniversitesi gibi bir bilim yuvasına tankla topla yani Cizre’ye,
Silopi’ye nasıl girdiysek öyle gireriz diyerek büyük bir hata yapmıştır ve
zihninin arkasındaki karanlık düşünceleri açığa vurmuştur. 
Ben,
tabii, bir önceki hatip gibi, Aydın Ünal’ın “hayrını görün” demeyeceğim.
Saygılar
sunarım.
BAŞKAN
– Sayın Bayır? Yok sanırım.
Sayın
Gökdağ…
13.- Gaziantep Milletvekili Mehmet
Gökdağ’ın, İsmet İnönü’nün 42’nci ölüm yıl dönümüne ve Gaziantep’in
kurtuluşunun 94’üncü yıl dönümüne ilişkin açıklaması
MEHMET
GÖKDAĞ (Gaziantep) – Sayın Başkan, “Bir memlekette namuslular namussuzlar kadar
cesur olmadıkça o memlekette kurtuluş yoktur.” sözünün sahibi Türkiye
Cumhuriyeti’nin 2’nci Cumhurbaşkanı ve partimizin 2’nci Genel Başkanı İsmet
İnönü’yü ölümünün 42’nci yıl dönümünde saygı ve minnetle anıyorum.
Sayın
Başkan, bugün Gaziantep’in kurtuluşunun 94’üncü yıl dönümü. Bütün yoksulluğa,
yokluğa rağmen, emperyalist işgale karşı dillere destan Gaziantep savunmasında
şehit olan Şahin Beyleri, Karayılanları, Şehit Kâmilleri ve 3.617 şehidimizi
saygı, minnet ve rahmetle anıyorum.
Teşekkür
ederim.
BAŞKAN
– Sayın Parsak…
14.- Afyonkarahisar Milletvekili Mehmet
Parsak’ın, Şırnak’ın Cizre ilçesinde şehit olan askere Allah’tan rahmet, yaralı
askerlere acil şifalar dilediğine ve muhtelif üniversitelerde karşıt görüşlü
öğrenciler arasında çıkan olaylara ilişkin açıklaması
MEHMET
PARSAK (Afyonkarahisar) – Sayın milletvekilleri, öncelikle, dün gece Şırnak’ın
Cizre ilçesinde şehit olan 1 askerimize yüce Allah’tan rahmet ve yaralanan 2
gazi askerimize de acil şifalar diliyorum. 
Saygıdeğer
milletvekilleri, son günlerde, başta Boğaziçi, Ankara ve Hacettepe
Üniversiteleri olmak üzere Türkiye'mizin muhtelif üniversitelerinde karşıt
görüşlü öğrenciler arasında “kavga” adı altında, esasen PKK terör örgütüne mensup
ya da sempatizan öğrenci görünümlü terör örgütü üyelerinin saldırılarından
dolayı üniversitelerimiz karıştırılmak istenmektedir. 
Eğitim
öğretim hakkı bir anayasal haktır. Dolayısıyla tüm öğrencilerimizin bu anayasal
hakkının sağlıklı bir şekilde yerine getirilmesi de idarenin başlıca
görevlerinden birisidir. Oradaki, başta milliyetçi, ülkücü öğrenciler olmak
üzere, tüm öğrencilere bu noktada hassasiyetle sahip çıkılması gerekmektedir.
Hepinize
saygılar sunuyorum.
BAŞKAN
– Sayın Akyıldız…
15.- Sivas Milletvekili Ali Akyıldız’ın,
Sivas’ın Kovalı mevkisindeki kavşak noktasının yeniden düzenlenmesi gerektiğine
ve Sivas’ta bulunan Kültür Bakanlığı Devlet Türk Halk Müziği Korosu
elemanlarının kadro sorunlarına ilişkin açıklaması
ALİ
AKYILDIZ (Sivas) – Sayın Başkan, değerli milletvekilleri; Sivas-Kayseri,
Sivas-Malatya yol kavşağında Kovalı mevkisinde çok önemli bir kavşak
noktasında, bu kavşakta sürekli kazalar meydana gelmekte ve kışın orada birçok
ölümlü kaza da meydana gelmiştir. Bu kavşak noktasının yeniden gözden
geçirilmesi ve gerekiyorsa buranın yeniden düzenlenmesi noktasını hatırlatmak
istiyorum. 
Bir
başka konu da yine, Kültür Bakanlığı Devlet Türk Halk Müziği Korosu var
Sivas’ta, çok da güzel hizmetler yapıyor bu koro. Bu koroda yıllarca emek veren
ama bir türlü kadrosunu alamayan çok değerli, birbirinden değerli ses ve saz
sanatçıları varken dışarıdan bir kanun sanatçısının hem de kadrolu olarak,
kadrosuz değil, direkt kadrolu olarak atanmış olması doğru değildir. Tabii ki o
arkadaşımız da atansın ama eğer orada ihtiyaç varsa öncelikle buraya yıllardır
emek vermiş ve bir türlü kadro verilmeyen, partizanca yaklaşımlar nedeniyle
kadrosuz bırakılan bu arkadaşlarımızın haklarının da verilmesini talep
ediyorum. 
Teşekkür
ediyorum. 
BAŞKAN
– Sayın Yılmaz…
16.- Kocaeli Milletvekili Mehmet Akif
Yılmaz’ın, bir parti eş genel başkanının kriz hâlinde olduğumuz Rusya’yı
ziyareti sonrasında vermiş olduğu beyanatları kınadığına ilişkin açıklaması
MEHMET
AKİF YILMAZ (Kocaeli) – Sayın Başkan, değerli milletvekilleri; bölge ülkelerine
düşmanca saldırılar gerçekleştiren, daha önce Gürcistan, Ukrayna ve Kırım
halklarının egemenliklerine müdahale eden, “DAEŞ’le mücadele” adı altında
Türkmen ve Arap yerleşim yerlerini bombalayan, sivilleri katleden, Suriye’yi
âdeta bir savaş üssüne dönüştüren ve son olarak sınırımızı ihlal edip ülkemize
de karşı düşmanca bir tutum izleyen Rusya’yla bir kriz hâlindeyiz. 
“Barış”
diyerek, “Biz Türkiye partisiyiz.” diyerek seçmeninden oy isteyen bir parti eş
başkanının bu denli saldırgan ve savaş yanlısı bir ülkeye böylesine hassas bir
dönemde yapmış olduğu ziyaret ve sonrasında vermiş olduğu talihsiz beyanatlar,
başta Kürt kardeşlerimiz olmak üzere, tüm milletimizi derinden yaralamıştır. 
Milletimizi
arkadan hançerlemek olarak gördüğüm bu hoyratça tavrı kendi adıma esefle
kınıyor, saygılar sunuyorum. 
BAŞKAN
– Sayın Erdoğdu…
17.- İstanbul Milletvekili Aykut
Erdoğdu’nun, memlekete hizmet etmiş insanlar hakkında saygı ve hürmetle
konuşulması gerektiğine, İsmet İnönü’nün 42’nci ve Mehmet Akif Ersoy’un 79’uncu
ölüm yıl dönümlerine ilişkin açıklaması
AYKUT
ERDOĞDU (İstanbul) – Sayın Başkan, biz bu Mecliste, tarihî olaylara ve vefat
etmiş, bu memlekete hizmet etmiş insanların tamamına saygıyla ve hürmetle
konuşup bundan sonra onların bize emanet ettikleri ülkeyi daha laik, daha
demokratik, daha zengin, daha çağdaş, daha özgürlükçü bir hâle getirmeyi
konuşmalıyız. Burada, bu üstü kapalı, kırıcı kelimeleri kullanmanın kimseye
faydası yok. 
Bu
anlamda, Türkiye Cumhuriyeti’nin kurulmasında çok önemli bir görev üstlenen
merhum Cumhurbaşkanı İsmet İnönü’yü ve İstiklâl Marşı’mızı yazan istiklal şairi
Mehmet Akif Ersoy’u saygıyla ve rahmetle anıyorum. Allah makamlarını,
mekânlarını cennet etsin diyorum.
Saygılar
sunuyorum.
BAŞKAN
– Sayın Demirtaş…
18.- Zonguldak Milletvekili Ünal
Demirtaş’ın, İsmet İnönü’nün 42’nci ölüm yıl dönümüne ve 17-25 Aralık
yolsuzluklarının 2’nci yılına ilişkin açıklaması
ÜNAL
DEMİRTAŞ (Zonguldak) – Sayın Başkan, değerli milletvekilleri; Kurtuluş
Savaşı’nın kahramanı, Türkiye Cumhuriyeti’nin iki numaralı kurucusu, Türkiye
Cumhuriyeti’nin tapusu olan Lozan Antlaşması’nı imzalayan, Türkiye’yi İkinci
Dünya Savaşı’na sokmayarak çocukları babasız bırakmayan, Türkiye’yi çok partili
hayata geçiren büyük devlet adamı Millî Şef İsmet İnönü’yü vefatının 42’nci
yılında saygı, rahmet ve minnetle anıyorum. “Bir memlekette namuslular en az
namussuzlar kadar cesur olmadıkça o memlekette kurtuluş yoktur.” diyen İsmet
İnönü’nün ilkelerinin varlığı, 17-25 Aralık yolsuzluklarının 2’nci yıl
dönümünde bir kez daha önem kazanmaktadır.
Saygılarımla…
BAŞKAN
– Sayın Akaydın…
19.- Antalya Milletvekili Mustafa
Akaydın’ın, Türkiye’nin büyük bir siber saldırıyla karşı karşıya olduğuna
ilişkin açıklaması
MUSTAFA
AKAYDIN (Antalya) – Sayın Başkan, değerli milletvekilleri; 14 Aralıktan bugüne
Türkiye çok büyük bir siber saldırıyla karşı karşıyadır. ODTÜ Rektörü Sayın
Ahmet Acar’ın ifade ettiğine göre, dünya bilişim tarihinin en büyük
saldırılarından biri olduğu söylenmektedir. Her ne kadar Türkiye’nin en
güvenilir bilim kurumlarından birinin başı olan Sayın Rektörün ifadeleri çok
inandırıcı olsa da Ulaştırma Bakanımız Sayın Binali Yıldırım ODTÜ’nün gerekli
önlemleri alamadığını da basında ifade etmiştir. 
Bizdeki
bilgilere göre, geçen sene sebebi tam açıklanamayan elektrik kesintilerinin de
gene bir siber saldırı sonucu olduğu ifade ediliyor. Bu konuda Türk kamuoyunun,
özellikle Sayın Binali Yıldırım’dan ve Bilim, Sanayi ve Teknoloji Bakanından
doyurucu açıklamalar yapmalarına ihtiyacı vardır çünkü bu saldırı hâlen devam etmektedir,
İnternet ve bankalar sistemi felç olmuş durumdadır.
Teşekkür
ederim.
BAŞKAN
– Sayın Tekin…
20.- Samsun Milletvekili Hayati Tekin’in,
İsmet İnönü’nün 42’nci, Mehmet Akif Ersoy’un 79’uncu ve Şerafettin Elçi’nin
3’üncü ölüm yıl dönümlerine ve Türkmenlerin beklediği yardımlara ilişkin
açıklaması
HAYATİ
TEKİN (Samsun) – Sayın Başkan, değerli Meclis; hepinizi saygıyla selamlıyorum. 
Bugün
önemli bir gün; cumhuriyetimizin kurucularından rahmetli İnönü’nün ölümünün
42’nci yıl dönümü. 
Bu
arada Sayın Ersoy ve Sayın Elçi’yi de rahmetle anıyorum.
Bugün
günlerden cuma, cumanız mübarek olsun. 
Yine,
önemli bir gün, 25 Aralık. Bugün bana şöyle önemli bir sözü hatırlatıyor,
Hazreti Muhammed (SAV) Efendimiz der ki: “Hırsızlık yapan kızım Fatıma da olsa
onu kurtaramam.” Özellikle, içimi sızlatan ve beni ürperten bu sözü sizlere
tekrarlamak istiyorum.
Sayın
Yılmaz’ın biraz önce bahsettiği, güzel değindiği önemli olaylar var. Rusya’dan
bahsetti, güzel; ben de konuşmamı buna çevirdim. Türkmen kardeşlerimiz bugün
uyduruk para ve uyduruk erzak yardımı beklemiyor, silah da beklemiyor çünkü
onlar terörist değil, militarist değil ne yapacaklar? Onlar Ecevit’i bekliyor. 
(Mikrofon
otomatik cihaz tarafından kapatıldı)
HAYATİ
TEKİN (Samsun) - Siz de isterseniz Türkmenlere bir Ecevit gönderelim. Hatta
Cerablus’un batısında, orada kurulmak istenen, PYD’nin, ABD’nin,
desteklediklerinizin kurmak istediği bölge de Ecevit’i bekliyor. Mütecaviz
olmadan size bir İnönü de göndeririz.
Teşekkür
ediyorum.
BAŞKAN
– Sayın Boynukara…
21.- Adıyaman Milletvekili Adnan
Boynukara’nın, Şırnak’ta PKK terör örgütünün kütüphane ve kültür merkezine
gerçekleştirdiği saldırıya ve Şerafettin Elçi’nin 3’üncü ölüm yıl dönümüne
ilişkin açıklaması
ADNAN
BOYNUKARA (Adıyaman) – Sayın Başkan, bugün Şırnak’ta PKK terör örgütü ve türevi
olan unsurlar, kütüphane ve kültür merkezine bomba atarak yakmışlardır. İçinde
öğrencilerin ve çalışanların bulunduğu merkezi yakanların amacının katliam
olduğu açıktır. Silahı ve şiddeti araç olarak kullanan bu anlayışı lanetliyorum.

Şırnak’tan
bahsetmişken Şerafettin Elçi’yi de rahmetle anıyorum.
BAŞKAN
– Sayın Demir…
22.- Kastamonu Milletvekili Murat Demir’in,
Mehmet Akif Ersoy’un 79’uncu ölüm yıl dönümüne ilişkin açıklaması
MURAT
DEMİR (Kastamonu) – Sayın Başkan, İstiklal Marşı’mızın şairi merhum Mehmet Akif
Ersoy’u biz de anıyoruz, Allah rahmet eylesin. Onun Kastamonu Nasrullah
Camisi’nde verdiği vaazdan kısa bir alıntıyı da paylaşmak istiyorum. “Ey
Müslümanlar, düşmanlarımızın bugün bizden istedikleri ne fiilen vilayet ne de fiilen
sancaktır; doğrudan doğruya başımızdır, boynumuzdur, hayatımızdır,
devletimizdir.” Evet, kendisini rahmetle anıyoruz, o günden bugünleri sayın
şairimiz zaten görmüştür.
Teşekkür
ediyorum.
BAŞKAN
– Değerli milletvekilleri, gündeme geçiyoruz. 
Başkanlığın
Genel Kurula sunuşları vardır. 
Meclis
araştırması açılmasına ilişkin üç önerge vardır, şimdi sırasıyla okutacağım. 
Okutacağım
birinci Meclis araştırması önergesi 500 kelimeden fazla olduğu için önergenin
özeti okunacaktır ancak önergenin tam metni tutanak dergisine eklenecektir.
Önergeleri
okutuyorum:
VIII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Adana Milletvekili Meral Danış Beştaş
ve 22 milletvekilinin, Tahir Elçi’nin ölümüne ilişkin hususların tüm
boyutlarıyla araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/38) (x)
Türkiye Büyük Millet Meclisi Başkanlığına
Tahir
Elçi'nin ölümüne ilişkin hususların tüm boyutlarıyla araştırılarak faili meçhul
katliamın neden ve sonuçlarının tespiti ve sorumluların ortaya çıkarılmasına
yönelik olarak Anayasa'nın 98’inci, İç Tüzük’ün 104’üncü ve 105’inci maddeleri
gereğince Meclis araştırması açılması için gereğini arz ve teklif ederiz.
1/12/2015
1)
Meral Danış Beştaş (Adana)
2)
İdris Baluken (Diyarbakır)
3)
Filiz Kerestecioğlu (İstanbul)
4)
Garo Paylan (İstanbul)
5)
Hüda Kaya (İstanbul)
6)
Müslüm Doğan (İzmir)
7)
Ali Atalan (Mardin)
8)
Erol Dora (Mardin)
9)
Mithat Sancar (Mardin)
10)
Ahmet Yıldırım (Muş)
11)
Burcu Çelik Özkan (Muş)
12)
Besime Konca (Siirt)
13)
Kadri Yıldırım (Siirt)
14)
Aycan İrmez (Şırnak)
15)
Faysal Sarıyıldız (Şırnak)
16)
Ferhat Encu (Şırnak)
17)
Leyla Birlik (Şırnak)
18)
Dilek Öcalan (Şanlıurfa)
19)
İbrahim Ayhan (Şanlıurfa)
20)
Osman Baydemir (Şanlıurfa)
21)
Alican Önlü (Tunceli)
22)
Nadir Yıldırım (Van)
23)
Tuğba Hezer Öztürk (Van)
Gerekçe
Özeti:
Diyarbakır
Baro Başkanı merhum Tahir Elçi, 28 Kasım 2015 günü sabah saatlerinde yapmış
olduğu bir basın açıklamasının ardından hunharca katledilmiştir.
Tahir
Elçi, 28 Kasım günü, daha önceden Diyarbakır Barosunca duyurusu da yapıldığı
üzere Diyarbakır'ın simgelerinden olan Dört Ayaklı Minare’nin kurşunlara hedef
olmasını kınamak ve tarihî mirasa sahip çıkmak adına bir duyarlılık çağrısı
yapmak amacıyla basın açıklaması yapmaktaydı. Tahir Elçi, açıklamasında
"Tarihî bölgede birçok medeniyete beşiklik etmiş, ev sahipliği yapmış
kadim bölgede, insanlığın bu ortak mekânında silah, çatışma, operasyon
istemiyoruz; savaşlar, çatışmalar, operasyonlar bu alandan uzak olsun diyoruz."
demiş olup o sırada, ara sokağın 100 metre kadar ileride caddeye açıldığı
yerden silah sesleri gelmeye başlamıştır. Basın açıklaması esnasında güvenliği
sağlamakla görevli polis memurları ise bilinmeyen bir yöne ateş açmaya
başlamaktadırlar. O esnada, sokağın cadde tarafında ise bir taksinin yola
yanaştığı ve polislerin sanki taksi içerisindekileri tanıyormuşçasına doğrudan
kapıyı açtıkları gözlenmiştir. Kolluk görevlisinin bilmediği bir aracı durdurma
yöntemleriyle örtüşmeyen bir biçimde doğrudan kapıyı açmaları şüphe
içermektedir. Kolluk görevlileri kapıyı açar açmaz da vurulmuşlardır.
Kameraların
Tahir Elçi'yi gösterdiği görüntülerde ise Tahir Elçi'nin etrafta neler olduğunu
anlamaya çalışan bakışları ve yanında hiçbir güvenlik önlemi almayan polis
memurları görülmektedir. Hayatın olağan akışı gereği, polis memurlarının
böylesi durumlarda koruma refleksiyle hareket etmesi gerekirken memurların
âdeta hedef şaşırtırcasına silahlarına davrandıkları gözlemlenmektedir. Bu
sırada, kamera görüntülerine, bir karaltının Tahir Elçi'nin olduğu yöne koştuğu
ve şarjörlerini temizleyen polislerin o kişiye doğru ateş ettikleri
yansımıştır. Görüntülerde, üzerinde kahverengi giysi bulunan sivil polisin
Tahir Elçi'nin olduğu yöne doğru ateş ettikten sonra, kameraların kendisini
çekip çekmediğini kontrol eder bir edayla baktığı ve ardından silahının
şarjörünü değiştirmeye davrandığı sırada yanında duran diğer sivil polisin
"Dur, sakin ol." der gibi bir el işareti yaptığı ve hatta eline
dokunduğu da açıkça yer alan hususlardır. Silah seslerinin dinmesinin ardından
bir kişinin yerde kaldığı görülmüştür. Görgü tanıklarından bir kişi
"Aralarında açık renk ceket giyen bir tek Tahir Elçi vardı." diyor ki
gerçekten de yerde yığılı kalan kişinin Tahir Elçi olduğu bir müddet sonra
açığa çıkıyor. Nitekim, Tahir Elçi hakkında düzenlenen otopsi raporunda da
"Ateşli silah çekirdeği giriş yarasının incelenmesine göre atış
mesafesinin uzak atış mesafesinden yapılmış olduğu... Ölümü üzerine etkili
harici ateşli silah yaralanması dışında başka bir bulguya
rastlanmadığı..." ifade edilmiştir.
Ancak,
olayın ardından Diyarbakır'da çatışma çıktığı, Tahir Elçi'nin de bu çatışma
sırasında öldüğü dillendirilmiş, hatta bir polis memurunun şehit olduğu haberi
derhâl duyurulmuş, Elçi'nin ölümü ise bu çatışmanın neticesi gibi gösterilerek
önem atfedilmemiştir. Fakat, o polis memurunun orada ölmediği daha sonra ortaya
çıkan kamera kayıtlarında görülmektedir. DHA güvenlik kameralarının
görüntülerinde, bir taksinin yanaştığı ve sivil giyimli polislerin araca
yaklaştığı görülmektedir. Ardından, polis Ahmet Çiftaslan, sağ ön kapıyı daha
açarken araç içinden gelen ateşle yığılıp kalmıştır. Bu olay sırasında Cengiz
Erdur isimli bir polis memuru daha yığılıyor ki o da hastanede yaşamını
yitirmiştir. Yani, polisler bambaşka bir noktada ölürken Tahir Elçi ara
sokakta, uzak mesafeden gelen bir kurşun sebebiyle yaşamını yitirmiştir.
Nitekim, Tahir Elçi'nin polis kurşunuyla ölmüş olduğu açıklık kazanmaktadır.
Başbakan Sayın Ahmet Davutoğlu da olaydan bir gün sonra yaptığı açıklamada
"Eğer teröristlerin polislerimize yönelik saldırıları olmasaydı,
muhtemelen bu acı olayların hiçbiri olmayacaktı." demek suretiyle Elçi'nin
polis kurşunuyla ölmüş olduğunu zımnen kabul etmiştir.
2.- Edirne Milletvekili Okan Gaytancıoğlu
ve 26 milletvekilinin, TMO’nun piyasaya alım yönünde müdahale etmesi sonucu
üreticilerin yaşadığı sorunların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/39) 
Türkiye Büyük
Millet Meclisi Başkanlığına
Çiftçilerimiz
son yıllarda uygulanan tarım politikaları nedeniyle çok zor günler
yaşamaktadır. 2015 yılı çeltik hasadında maliyeti 2 TL olan çeltik fiyatı 1,2
kg/TL'ye kadar düşmüştür.
Türkiye
1990'lı yılların sonlarına doğru çeltik üretiminde belirgin artışlar yaşamaya
başlamış, bu üretim artışları 2000'li yılların sonuna kadar devam etmiştir. Bu
süre içerisinde birçok üründe ciddi gerilemeler olmuş, bu gerilemeler tarım
ürünleri ithalatını arttırmıştır. Bunun temel nedeni uygulanan tutarsız tarım
politikalarındandır. Çeltikteki üretim artışı da tamamen Türk araştırıcıları
tarafından geliştirilen, yüksek verimli bir çeşit olan Osmancık çeşidinden
kaynaklanmaktadır. Yüksek verim elde eden üretici de çeltik tarımına daha fazla
ağırlık vermiş ve modern tarım teknolojisini takip ederek üretim artışında
sürekliliğin sağlanmasına sebep olmuştur. Şöyle ki 2000 yılında yaklaşık 350
bin ton çeltik üreten Türkiye, 2014 yılında 830 bin ton çeltik üretir hâle gelmiştir.

Çeltik üretimindeki bu artışlar pirinç
tüketiminin de artmasına yol açmıştır. 1990'larda 4 kg olan pirinç tüketimi,
2014 yılı verilerine göre 8 kg civarındadır. Ancak, tüketimdeki artışların bir
bölümü maalesef ithalattan karşılanmaktadır. Türkiye pirinçte üretici bir ülke
olmasına rağmen, aynı zamanda ithalatçı bir ülkedir. Türkiye pirinç tüketiminin
yüzde 30'u hâlen ithal pirinçlerden karşılanmaktadır. Çeltik ve pirinç
ithalatının en önemli nedeni, üretimi hedef almayan tutarsız tarım politikalarının
uygulanmasıdır. Türkiye 2014 yılında 277 milyon dolarlık çeltik ve pirinç
ithalatı yaparak cumhuriyet tarihinin rekorunu kırmıştır. İthalat yerli üretimi
olumsuz yönde etkilemektedir. Şöyle ki 2009'da 1,5 TL'ye kadar çıkan çeltik
fiyatı, 2010'da 1 TL'ye, 2011'de de 80 kuruşa kadar gerilemiştir. Bunun temel
nedeni ithalattır. 2012 hasadından sonra çeltik fiyatı 90-95 kuruş aralığında
gerçekleşmiş, 2013 ve 2014'de fiyatlar biraz kıpırdayarak 1,5 TL'lerin üzerine
çıkmıştır. 2015 yılında ise 1,8 TL maliyet olmasına karşın fiyatlar 1,2
TL/kg'lar düzeyinde seyretmektedir. Bu durum, birçok çiftçinin borcunu
ödeyememesine neden olmuş, tarlalar satılmaya başlanmış, borcunu ödeyemeyen
üreticilerden intihar edenler olmuştur.
Bu yıl, özellikle Toprak Mahsulleri
Ofisinin piyasaya alım yönünde müdahale ederek geçtiğimiz yılki fiyat
düzeylerinde bir piyasa oluşturmasının gerekli olduğunu söylemiştik. Kısacası
çiftçinin kara gün dostu olan Toprak Mahsulleri Ofisini göreve çağırmıştık.
Yapmış olduğumuz görüşmelerde "Piyasanın oturmasını bekliyoruz."
şeklinde ifadelerle karşılaşmıştık. Yine, TBMM aracılığıyla piyasanın oluşması
için alıcı ve satıcının bulunması gerektiğini dile getirmiştik. Satıcısı olan
ama alıcısı olmayan bir sistemde piyasanın oluşmasının mümkün olamayacağını
söylemiştik.
Hükûmetin de bu soruna duyarsız kalması
ve TMO'nun da alım yönünde bir müdahalesi olmadığı için çiftçimiz çok büyük
mağduriyet yaşamıştır. Ve maalesef, bu mağduriyetler çok önemli sosyal
sorunlara da yol açmaktadır, çok büyük bir kitle çok büyük bir sıkıntıdadır.
Toprak Mahsulleri Ofisinin bu tavrının
araştırılması ve üreticilerimizin önümüzdeki dönemlerde bu tür sıkıntılar
yaşamaması için Anayasa’mızın 98’inci maddesi, İç Tüzük’ümüzün 104’üncü ve
105’inci maddeleri gereğince bir araştırma komisyonu kurularak konunun tüm
boyutlarıyla araştırılmasını saygılarımızla arz ederiz.
1) Okan Gaytancıoğlu  (Edirne)
2) Namık Havutça  (Balıkesir)
3) Mahmut Tanal  (İstanbul)
4) Ömer Fethi Gürer (Niğde)
5) Eren Erdem  (İstanbul)
6) Niyazi Nefi Kara  (Antalya)
7) Utku Çakırözer (Eskişehir)
8) Durmuş Fikri Sağlar  (Mersin)
9) Sibel Özdemir  (İstanbul)
10) Orhan Sarıbal  (Bursa)
11) Murat Bakan  (İzmir)
12) Ahmet Akın  (Balıkesir)
13) Mustafa Akaydın  (Antalya)
14) Türabi Kayan   (Kırklareli)
15) Haydar Akar (Kocaeli)
16) Nihat Yeşil  (Ankara)
17) Ali Şeker  (İstanbul)
18) Necati Yılmaz  (Ankara)
19) Devrim Kök  (Antalya)
20) Didem Engin  (İstanbul)
21) Akın Üstündağ  (Muğla)
22) Emre Köprülü  (Tekirdağ)
23) Tekin Bingöl  (Ankara)
24) Murat Emir  (Ankara)
25) Barış Karadeniz  (Sinop)
26) Erkan Aydın  (Bursa)
27) Gülay Yedekci  (İstanbul)
3.- İstanbul Milletvekili Sibel Özdemir ve
23 milletvekilinin, eğitim sisteminde yaşanan sorunların araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/40) 
Türkiye Büyük
Millet Meclisi Başkanlığına
Eğitim sisteminde yaşanan sorunlar,
başta öğretmen açığı ve atama bekleyen öğretmenlerin içinde bulundukları sosyal,
ekonomik, psikolojik koşulların düzeltilmesi, öğretmen ihtiyacının karşılanması
için gereken yasal önlemlerin acilen karşılanması için Anayasa'nın 98’inci ve
TBMM İçtüzüğü’nün 104 ve 105’inci maddelerine göre bir Meclis araştırması
açılmasını arz ve teklif ederiz.
1) Sibel Özdemir  (İstanbul)
2) Tekin Bingöl  (Ankara)
3) Candan Yüceer  (Tekirdağ)
4) Okan Gaytancıoğlu (Edirne)
5) Zeynep Altıok  (İzmir)
6) Utku Çakırözer  (Eskişehir)
7) Durmuş Fikri Sağlar  (Mersin)
8) Şerafettin Turpcu  (Zonguldak)
9) Emre Köprülü 
(Tekirdağ)
10) Ali Şeker  (İstanbul)
11) Eren Erdem  (İstanbul)
12) Haydar Akar  (Kocaeli)
13) Murat Emir  (Ankara)
14) Mustafa Sezgin Tanrıkulu  (İstanbul)
15) İlhan Cihaner  (İstanbul)
16) Onursal Adıgüzel  (İstanbul)
17) Ahmet Akın  (Balıkesir)
18) Erkan Aydın  (Bursa)
19) Ali Akyıldız  (Sivas)
20) Barış Karadeniz  (Sinop)
21) Namık Havutça  (Balıkesir)
22) Mahmut Tanal  (İstanbul)
23) Ömer Fethi Gürer  (Niğde)
24) Gülay Yedekci  (İstanbul)
Gerekçe:
Bir toplumun geleceğini,
yetiştirilmekte olan bireylerine verdiği eğitimin niteliği belirler. Eğitimin
en önemli amacı ise her türlü bilimsellikten ve kalıplaşmış düşünceden uzak,
özgür, hukuka saygılı ve bilimsel ölçütlerde düşünebilen insancıl yurttaşları
yetiştirmektir.
Ulusal eğitim politikası, bireyin hakkı
ile bireyin içinde yaşayacağı ve özgürleşeceği toplumun gereksinimleri evrensel
değerler de dikkate alınarak düzenlenmeli ve uygulanmalıdır.
Anayasa’nın 42’nci maddesinin ilk
fıkrasında "Kimse, eğitim ve öğretim hakkından yoksun bırakılamaz."
hükmü yer almaktadır. Anayasa’daki bu hükme rağmen eğitim sistemimiz çok önemli
sorunlarla karşı karşıya bırakılmıştır. Bu sorunların başında nitelikli bir
eğitim sisteminin uygulanmaması ve eğitim öğretim ihtiyaçlarının giderilmesinde
başrol oynayan öğretmenlerimizin sayısının yetersizliği gelmektedir.
Devletin en temel anayasal ödevinin
yerine getirilmesinde Kasım 2002'den günümüze uzanan dönemde ciddi ölçüde
zaaflar ortaya çıkmıştır. Sözü edilen dönemde öğretmenlik mesleği görülmemiş
zorluklarla karşılaşmış, sözleşmeli öğretmenlik uygulaması yaygınlaştırılmış,
öğretmenlerin özlük haklarında gerilemeler ve yer değiştirme ile görevde
yükselme işlemlerinde siyasi müdahaleler yaşanmış, öğretmenlerin örgütlü
bulunduğu kurumlara baskılar artmıştır. Tüm bunlara karşın, iktidar, kendi
dönemindeki değişikliklere bakarak eğitimde bir iyileşme olduğunu
savunmaktadır. Oysa günümüzde eğitimdeki başarı göstergeleri, artık ülkenin
kendi içinde nereden nereye geldiğine bakılarak değil, uluslararası
karşılaştırmalardaki performansa göre değerlendirilmektedir. Bir diğer
anlatımla, öğrenci, okul, derslik, öğretmen ve araç gereçlerinde görülen
sayısal artışlar, eğitimdeki başarının ölçüsü olamaz.
AKP hükûmetleri döneminde öğretmenlerin en temel ekonomik,
sosyal ve özlük sorunları azalmak bir yana sürekli artmıştır. İl içi, il dışı,
özür grubu atamalarında, norm kadro
sorunlarında ve alan değişikliklerinde öğretmenler mağdur edilmiştir.
Mevcut
öğretmenlerin karşı karşıya bırakıldığı ekonomik ve sosyal olumsuzlukların yanı
sıra, yeni mezun olan öğretmen adaylarının da ülke genelinde önemli sayıda
öğretmen ihtiyacı bulunmasına karşın kadrolarına atanamamaları, hak ettikleri
mesleklerine kavuşamamaları, öğrencileriyle buluşamamaları yapısal bir sorun
olduğu kadar yarattığı sosyal sorun olarak öne çıkmaktadır. Eğitim
hizmetlerinin nitelikli, yaygın, kolay ulaşılabilir olarak sunulması, eğitim
sisteminin ihtiyaç duyduğu sayıda nitelikli öğretmenlerin kadroya alınmalarının
sağlanması ve öğretmensiz okul bırakılmamasının temel sorumluluğunu Hükûmet
yerine getirmemektedir. Eğitimde temel hedef, daha eşitlikçi, daha nitelikli ve
uluslararası düzeyde daha üst konumlara getirici önlemleri almak olmalıdır.
Atanmayan
öğretmenlerin sayısı son on iki yılda 70 binden yaklaşık 350 bin kişiye
ulaşmıştır. Atamalar ve eğitimdeki temel sorunlar sadece eğitim fakültesi
mezunu gençlerimizin sorunu değil, çocuğuna nitelikli eğitim talep eden
herkesin sorunu olduğu unutulmamalıdır. Öğretmen açığının ve atama bekleyen
öğretmenlerin yüz binlerle anıldığı ülkemizde, başta eğitim ve sistemin
yarattığı sorunlar olmak üzere, eğitim fakültesini bitirerek atama yapılmasını
bekleyen genç öğretmenlerin içinde bulundukları sosyal, ekonomik, psikolojik
koşulların düzeltilmesi; öğretmen ihtiyacının karşılanması için gereken yasal
önlemlerin acilen karşılanması için Anayasa'nın 98’inci ve TBMM İçtüzüğü’nün
104 ve 105’inci maddelerine göre bir Meclis araştırması açılmasını arz ve
teklif ederiz.
BAŞKAN
– Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler, sırası geldiğinde yapılacaktır.
Sayın
milletvekilleri, alınan karar gereğince, gündemin “Kanun Tasarı ve Teklifleri
ile Komisyonlardan Gelen Diğer İşler” kısmına geçiyoruz. 
1’inci
sırada yer alan, Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı ile Plan ve Bütçe Komisyonu Raporu’nun
görüşmelerine kaldığımız yerden devam edeceğiz.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Gelir Vergisi Kanunu ile Bazı
Kanunlarda Değişiklik Yapılmasına Dair Kanun Tasarısı ile Plan ve Bütçe
Komisyonu Raporu (1/318) (S. Sayısı: 11) (x)
BAŞKAN
– Komisyon? Burada.
Hükûmet?
Burada.
Geçen
birleşimde tasarının 6’ncı maddesi üzerinden önerge işlemi tamamlanmıştı. 
Şimdi,
6’ncı maddeyi oylarınıza sunuyorum: Kabul edenler… Kabul etmeyenler… Madde
kabul edilmiştir.
7’nci
maddeyi okutuyorum:
MADDE 7- 13/6/2006 tarihli ve 5520 sayılı
Kurumlar Vergisi Kanununun geçici 2 nci maddesinin birinci fıkrasında yer alan
“31/12/2015” ibaresi “31/12/2020” şeklinde değiştirilmiştir.
BAŞKAN
– 7’nci madde üzerinde gruplar adına ilk söz, Halkların Demokratik Partisi
Grubu adına Bitlis Milletvekili Sayın Mahmut Celadet Gaydalı’ya aittir. 
Buyurunuz
Sayın Gaydalı. (HDP sıralarından alkışlar) 
Süreniz
on dakikadır.
HDP
GRUBU ADINA MAHMUT CELADET GAYDALI (Bitlis) – Sayın Başkan, değerli
milletvekilleri; partim ve grubum adına, görüşülmekte olan 11 sıra sayılı Kanun
Tasarısı’nın 7’nci maddesi üzerinde söz almış bulunmaktayım. Öncelikle, sizleri
ve bizleri takip eden tüm kamuoyunu saygıyla selamlıyorum.
Değerli milletvekilleri, üzerinde görüşmekte olduğumuz
maddeyle dernek ve vakıfların bazı faaliyetleri ile bazı kurumların kurumlar
vergisinden muaf olma süresinin 2020 tarihine kadar uzatılması amaçlanmaktadır.
Parti olarak Türkiye’de sivil toplumun güçlendirilmesi ve temelde faaliyet
sürdüren sendika, vakıf, dernek gibi kuruluşların desteklenmesini,
güçlendirilmesini savunmaktayız. Bu düzenleme sendika, vakıf, dernek gibi
kuruluşlar açısından kısmi ve yetersiz olan bir durumun 2020’ye kadar aynı
şekilde devam ettirileceğini göstermektedir. Geniş mutabakatla ortaklaştırılmış
kalıcı bir çözüm perspektifinden yoksun bir anlayışla tekrar karşı karşıyayız. 
Derneklerin ve vakıfların birer amaçları vardır ve bu
amaçlar doğrultusunda çalışırlar. Dernek ve vakıf kurucularıysa mevcut parasal
durumlarını korumaya çalışır ve birikimlerin erimesini önlemekle sorumludurlar.
Parasal mevcudiyeti korumak isteyen yöneticiler, önlem olarak kullanılmayan
paralarını faiz getirisi amacıyla değerlendirirler. Bu mevcut parayla faiz
geliri elde etmek ve sermaye piyasası işlemleri yapmak bu kurumların iktisadi
işletme olduğu anlamına gelmez. Çünkü, yapılan bu faaliyetler ticari bir amaç
için değil, mevcut parasal durumu korumak ve kurulma amaçları doğrultusunda
hizmet vermek amacıyladır. Sonuç olarak, bu kuruluşlara yapılan bağışların
temel nedeni de budur. Vakıf veya derneklerin yöneticileri de bu bağışların zamana
ve şartlara göre değerini yitirmesini önlemek amacıyla gerek menkul kıymet alım
satımı gerekse banka faizi kullanımı doğrultusunda değerlendirirler. 1 Seri
No'lu Kurumlar Vergisi Kanunu Genel Tebliğ’inin de açıkça bahsettiği bir durum
vardır. Bir derneğin nakit varlığının bir kısmını derneğin amaçlarını
gerçekleştirebilmek için ihtiyaç duyduğu gelirleri sağlamak amacıyla menkul
kıymet alımına tahsis edebileceğini ve yıl içinde birkaç kez elden
çıkarabileceğini, devamlılık arz eden ticari, sınai ve zirai bir faaliyetten
söz edilemeyeceğini belirtmektedir. Bu duruma göre, Kurumlar Vergisi Kanunu’nun
geçici 2’nci maddesinde yer alan, dernek veya vakıflarca elde edilen kesinti
suretiyle vergilendirilmiş kira geliri ile menkul kıymet ve faiz gelirleriyle
elde ettikleri gelirler nedeniyle iktisadi işletme olmuş sayılamayacağına dair
olan düzenlemeyi sadece belli bir süreyle kısıtlamak yersiz ve gereksizdir.
Hükûmetin
sosyal devlet gereği yerine getirmesi gereken düzenlemeleri sürüncemede
bırakmasının bir örneğini yaşıyoruz. Her defasında, şeffaflıktan, açık
yönetimden, adil yönetimden beyanatlar veren iktidar partisinin geçici
maddelerle, süre uzatmalarla sadece günü kurtarma çabasında olduğu bariz bir
şekilde sergilenmektedir. 
Sivil
toplum örgütlerinin temel talebi, sadece kira ve faiz gelirleri değil, kendi
üyelerine yönelik yürüttükleri tüm hizmetlerden aldıkları katkı paylarının da
kurumlar vergisinden muaf olmasıdır. Bu noktada, geçici değil kalıcı çözümler
gerekmektedir. 
Değerli
milletvekilleri, Türkiye’de, yıllardır ifade edildiği üzere, kapsamlı ve
demokratik bir vergi reformuna ihtiyaç duyulmaktadır. Türkiye'nin en temel
sorunlarından biri, adaletli bir gelir vergisi sisteminin olmamasıdır.
Uygulanan vergi sisteminin oluşturduğu adaletsizlik her yıl daha da üstüne
koyarak hızla büyümeye devam etmektedir. Vergi sistemi, yoksulu daha yoksul ve
zengini daha zengin yapan bir anlayışa sahiptir. Devlet, temel geliri olan
vergilerden büyük bir kısmını yoksul halktan almaktadır. Her seçimde
yoksullukla mücadele edileceği sözünü vererek iktidara gelenler yoksulluğu
bitirme sözünü âdeta unutarak yoksul yurttaşı daha yoksul bir konuma itmeye
çalışmaktadır. 2002 yılında, Türkiye’de en yoksul yüzde 5’lik kesimin vergi
yükü en zengin yüzde 5’lik kesimin vergi yükünden 2 kat fazlayken bu
adaletsizlik on yıl içinde 3 kata çıkmıştır. 
Vergi adaletsizliğinin en önemli göstergesi olan
dolaylı vergilerin tüm vergilere oranının Türkiye’de bu yıl yüzde 73 olduğu
belirtilmektedir, Avrupa Birliğinde ise bu rakam yüzde 31 seviyesindedir.
Dünyada, dar gelirlilerin alım gücünü artırmak için mal ve hizmetler üzerinden
alınan dolaylı vergilerin genel vergi tahsilatı içerisindeki payının
azaltılması yönünde bir eğilim bulunmaktadır. Türkiye’de ise KDV, ÖTV gibi
vergilerden oluşan ve alışveriş sırasında peşin tahsil edilen dolaylı
vergilerin vergi tahsilatı içindeki oranı sürekli artmaktadır. Buna karşılık,
varlıklı vatandaşlardan gelir ve kâr üzerinden alınan gelir vergisi,
şirketlerden alınan kurumlar vergisinin toplam vergi gelirleri içindeki payı da
hızla azalmaktadır. Bu ülkede vergi adaleti sağlanmadığı sürece ekonomide
kalıcı bir düzelme olmayacağı gibi, sosyal denge ve sosyal barışın da
sağlanamayacağı aşikârdır.
Sayın
Başkan, değerli milletvekilleri; gönül isterdi ki uzun uzun bu konuları
konuşalım fakat şu an aklımız ve yüreğimiz Cizre, Nusaybin, Sur ve Dargeçit’te,
orada zulme maruz kalan insanlarımızla birlikte. Memleket yangın yerine dönmüş
durumda. Bugün 550 milletvekilinin ellerindeki kovalara dağarcıklarında ne
varsa doldurup bu yangını söndürmesi beklenirken bizler elimize torbaları
almışız, yangından mal kaçırır gibi torba yasalar çıkarma peşindeyiz. Bizler,
milletvekilleri, politikacılar, siyasi partiler bu yaşananlar karşısında sessiz
kalamayız. Bizlere ve Parlamentoya düşen tarihî sorumluluklarımız var.
Demokratik siyasetin çözmesi gereken sorunları bombalar, silahlar, tanklar
çözemez. Bir an önce diyalog kanallarının açılmasını sağlayacak politikalar
üretmeliyiz, yan yana gelmekten, konuşmaktan, müzakere etmekten kaçınmamalıyız.
Sizlere
çok samimi olarak sesleniyorum: Bugün diyalogla, müzakereyle bu sorunu çözme
fırsatı ve imkânlarına sahibiz ama belki yarın çok geç olabilir. Şehirlerde,
sokaklarda, evlerde çocuklar, yaşlılar, gençler, kadınlar öldürülmeye devam
ettikçe bizleri bir arada tutan ortak, birlikte yaşam iradesi de kayboluyor.
Bizim görevimiz bu iradeyi canlı tutmaktır, insanlarımızın birlikte, özgür,
eşit olarak yaşayabileceği bir yaşamı inşa etmektir, demokratik bir ortak vatan
yaratmaktır.
Sayın
Başkan, değerli milletvekilleri; 16 Ağustosta Varto’da başlayan “sokağa çıkma
yasakları” adı altında uygulanan ablukalar, şu anda Cizre, Silopi, Nusaybin,
Sur ve Dargeçit olmak üzere 5 ilçede devam etmektedir. Savaşın ulaştığı durumun
vahametini bir örnek bütün çıplaklığıyla gözler önüne sermektedir. 19 Aralık
gecesi özel harekâtçılar tarafından Silopi’de katledilen 57 yaşındaki 11 çocuk
annesi Taybet İnan’ın cenazesi yoğun top atışları yüzünden hâlâ sokak
ortasındadır. Ailesinin cenazesini almasına, ambulansın olay yerine girmesine
izin verilmemektedir. Sokağa çıkma yasakları sırasında Nusaybin heyetinde
bulunan bir vekil olarak şunu dile getirmek istiyorum: Dargeçit’te özel harekât
timlerinin açtığı ateş sonucu yaralanan Sacide Gezginci maalesef, sol kolunu
kaybetmiştir, kayınvalidesine de şarapnel parçası isabet etmiştir. 26 yaşında
ve 4 çocuk annesi olan Sacide Gezginci Dicle Hastanesine kaldırılmıştır,
çocukları Bahçebaşı Mahallesi’ndeki bir komşuda rehin kalmıştır. Bu çocuklardan
biri sekiz aylıktır. Anneleri çocukları bu savaş ortamından uzaklaştırmak için
yanına almak istedi, heyet olarak yaptığımız bütün girişimler sonuçsuz kaldı,
valiler ve kaymakamlar telefonlarımıza çıkmadı.
Değerli
milletvekilleri, bu ülkenin bir bölgesinde bu acılar yaşanırken, iş savaş her
geçen gün daha da şiddetlenerek artarken maalesef, Batı kamuoyunun gerçekleri
öğrenmesi engellenmektedir. Medya üzerine baskı hakikatin karartılması
olarak...
(Mikrofon
otomatik cihaz tarafından kapatıldı) 
MAHMUT
CELADET GAYDALI (Devamla) - …dışa vurmaktadır.
Bir
dakika daha alabilir miyim?
BAŞKAN
– Sayın Gaydalı, toparlamanız için bir dakika süre veriyorum.
Buyurunuz.

MAHMUT
CELADET GAYDALI (Devamla) – Yoğun bir kara propaganda izlenmektedir. 90’larda
sadece TRT’den yayınlanan “Anadolu’dan Görünüm” bugün Hükûmete yakın olan medya
tarafından manşet ve ekranlara taşınmaktadır ve algı operasyonu yapılmaktadır.
Güneş balçıkla sıvanmayacağı gibi hakikat de yalanla gizlenemez. Bu ülkenin
Kürt illerinde yoğun bir savaş konseptinin uygulandığı aşikârdır, savaş hukukunun
bile tanınmadığı aşikârdır.
Değerli
milletvekilleri, hâlâ bir şansımız varken sorunlarımızı görüşerek bu çatı
altında çözmeliyiz. Aksi takdirde, yarın çok geç olabilir. Sorunu sadece
hendek, barikat, üç beş isyancı olarak tanımlamak ülkeyi uçuruma götürmekten
başka hiçbir işe hizmet etmeyecektir. Sorunun adı “Kürt sorunu”dur, çözümü ise
diyalogdur, müzakeredir, barıştır.
Hepinize
saygılar sunuyorum. (HDP sıralarından alkışlar) 
BAŞKAN
– Teşekkür ederiz Sayın Gaydalı.
7’nci
madde üzerinde gruplar adına ikinci söz, Cumhuriyet Halk Partisi Grubu adına
İstanbul Milletvekili Sayın Aykut Erdoğdu’ya aittir.
Sayın
Erdoğdu on dakika süreniz vardır.
Buyurunuz.
(CHP sıralarından alkışlar)
CHP
GRUBU ADINA AYKUT ERDOĞDU (İstanbul) – Sayın Başkan, değerli milletvekilleri;
11 sıra sayılı Yasa Tasarısı’nın 7’nci maddesi üzerine söz almış bulunuyorum.
Bu vesileyle hepinizi saygıyla selamlıyorum.
Öncelikle
şunu söyleyeyim ki biraz önce, benden önce konuşan Halkların Demokratik
Partisinin sayın milletvekili, Taybet Hanımefendi’nin cenazesinin yerde
olduğunu söyledi ama son aldığımız bilgilere göre, yedi gün sonrasında cenaze
kaldırılmış. Kendisine Allah’tan rahmet diliyorum, yakınlarına başsağlığı
diliyorum.
Üzücü
olan şu arkadaşlar: Bu sokakta uzun zamandan beri bekleyen hanımefendinin
cenazesi için ben de elimden geleni insani olarak, vicdani olarak, “Sokakta bir
insan cenazesi var.” diye yapmaya çalışırken sosyal medyadan birbirinden farklı
o kadar tepki aldım ki, bu ülke kafalarda o kadar bölünmüş ki yani aldığım
tepkilerden büyük bir üzüntü ve büyük bir korku duydum birlikte yaşama
iradesiyle ilgili olarak. Şartlar ne olursa olsun bir kadının cenazesi
ülkemizde bu kadar uzun süre beklememeliydi. Her kim ki buna sebep oluyorsa,
her kim ki o günahsız kadının ölümüne sebep olmuşsa, umuyorum Allah ondan hesap
soracaktır. Ben, kendi adıma, bir yurttaş olarak, o kadının ölmesine sebep
olanlara, bu kararı verenlere ve uygulayanlara asla hakkımı helal etmeyeceğim.
Değerli
arkadaşlar, görüştüğümüz kanun maddesi kurumlar vergisinde bir istisna
yaratılmasıyla alakalı. 
Biliyorsunuz,
devlet, bir taraftan hepimizden, herkesten vergi alır, diğer taraftan da bu
vergileri harcar. Gelir mevzuatı vardır, harcama mevzuatı vardır. Aldığı
vergileri doğru harcaması gerekiyor ve Türkiye'nin en önemli harcama mevzuatı
kamu ihale mevzuatıdır. 
Bu
kamu ihale mevzuatı, hani “2002” diye bir milat koymuşsunuz ya, ondan önce çok
kötüydü. Bir 2886 sayılı Kamu İhale Kanunu vardı, istisnalarıyla,
uygulamalarıyla artık dayanılmaz bir hâle gelince o dönemin iktidarı “Yeter
artık.” dedi. Tabii, o dönemin iktidarına Avrupa Birliği, IMF, Dünya Bankası
gibi kuruluşların da hem baskısı hem tavsiyesi vardı ve yeni bir kanun yaptı.
4734 sayılı Kamu İhale Kanunu ve 4735 sayılı Kamu İhale Sözleşmeleri Kanunu.
İkisi de 2002 sonrasında yürürlüğe girdi. 
Bu
iki kanun temel anlamda ne getiriyordu? Öncelikle şeffaflık ve rekabeti
getiriyordu. Şimdi, bu “şeffaflık” terimi o kadar çok kullanıldı ki artık kimse
anlamını pek düşünmek istemiyor. “Şeffaflık” şu demek: Bir kurumda işlemler
yapılırken bunun geniş halk yığınları tarafından, tüm ilgilileri tarafından
bilinmesini sağlamaktır. Kamu ihalelerinde bunu niye yaparlar? Çünkü kamu
ihalesi şeffaf olursa orada yolsuzluk yapmak çok zor olur. Çünkü yolsuzluk,
doğası gereği karanlıkta yapılan, gizli yapılan bir şeydir. Eğer kamu ihaleleri
şeffaf olursa burada yapılacak bütün bu -yetim hakkını yiyecek, devletin malını
gasbedecek- işlemler görüleceği için, şeffaflık getirdiğinizde, görünürlük
getirdiğinizde buralarda yolsuzluk yapmak zor olur. Onun için sadece bizim
ülkemiz de değil, bütün dünya diyor ki: “Devletin hemen hemen bütün işlemleri,
özellikle de kamu ihalesi gibi işlemleri şeffaf olsun.”
İkinci
getirdiği ilke “rekabet” ilkesi. “Rekabet” ilkesi şu demek: Bir malın onlarca,
yüzlerce satıcısı var. Bu ülkede mesela yaklaşık 300 bin tane inşaat firması
var. “Rekabetçi olursa bütün bu firmalar şeffaflık sayesinde ihaleleri öğrenir
ve rekabetçi olduğu takdirde hepsi teklif verir. Bu sayede devlet en iyi
hizmeti, en iyi inşaatı, en iyi malı, en düşük fiyatlarla, en kalitesini alır”
diyor. Peki bundan kim kazanıyor, bu “şeffaflık ve rekabetçilik” ilkesinden?
Vergi verenler; işte bu kurumlar vergisini, gelir vergisini, KDV’yi ödeyen
bütün halkımız kazanıyor. Peki, bundan rahatsız olan kim olur? Bundan yolsuzluk
yapmak isteyen rahatsız olur. Yolsuzluğu kim yapar? Yolsuzluğu bürokratla
birlikte tacir yapar. Kendi aralarında bir araya gelirler, dolandıracakları tek
yer vardır, halkı dolandırmak isterler. Bunun da bilinmemesini istedikleri için
de önce şeffaflığı, peşinden de rekabeti ortadan kaldırırlar. İşte bu 4734
sayılı Kamu İhale Kanunu, Avrupa Birliğinin 17 ve 18 no.lu direktiflerine de
paralel olarak bu şeffaflık ve rekabeti getirdi. Birçok süreci de -sözleşme
hazırlanması, imzalanması, şikâyet edilmesi gibi- standart bir hâle getirdi;
“Kurumların her biri, bilirler bilmezler, yanlış uygulama olmasın, standart
uygulama olsun.” diye de birçok süreci standart hâle getirdi. Ve kanun çıkarken
de şöyle bir şey dendi, dediler ki: “Bu kanun devletin bütün genel idare
hizmetlerine yönelik olsun ama enerji, ulaştırma gibi bazı alanlarda özel bir
usul gerekmektedir, onların ihale usulü biraz daha farklı olabilir. Biz bir
kanun daha yapacağız.” O kanun şimdiye kadar yapılmadı. O kanun şimdiye kadar
yapılmadığı için de bütün bu milyarlarca liralık –toplandığında belki 100
milyar lirayı aşan- harcamanın kanuni dayanağı olmadan kurumların kendi
çıkardıkları mevzuatlarla bu ihaleler yapıldı. Peki, burada eksiklik ne?
Eksiklik şu: Bir kurum hem mevzuatını düzenliyor hem de işlemi yapıyorsa orada
bir kontrol zafiyeti olur. Şöyle düşünün: Bir idare eğer ki ihaleyi yaptıktan
sonra mevzuatı da kendi yapma hakkı varsa sıkıştığı her noktada mevzuatı
değiştirme şansına sahiptir, buna “kontrol zafiyeti” diyorlar. Kontrol zafiyeti
olan yerlerde de yolsuzluk olur.
Dedim
ya, bu kanun yolsuzlukları bitirmek için çıkarıldı. Hep 2002’ye “Kötü.”
deniliyor ya, 2002’nin en iyi şeylerinden biridir, 2002 denildiği kadar kötü
değildir. 
Bir
de, bu 2002’ye bir parantez açmak istiyorum. Değerli arkadaşlar, bilmiyorum
aranızda kaç kişi ameliyat oldu, 2002 karşılaştırmasını yapmak -ameliyat
sonrası gün var ya- ameliyat sonrası gün ile sonraki hayatınızdaki herhangi bir
günü karşılaştırmak demektir. Ameliyat sonrasında başınız döner, kusma olur,
ağrı çekersiniz; ondan sonraki her gününüz ondan iyidir. Sizin burada
konuşmanız gereken, gerçekten nitelikli konuşmacıların yapması gereken şudur:
2002’ye hangi sürecin getirdiğine, o otuz yıllık, belki ondan önceki elli
yıllık sürece bakarsanız anlamlı bir şey olur. Çünkü 2002 yılında artık
hastalıktan çökmüş bir vücuda bir operasyon yapılmıştı. Siz, şimdi, kendinizi
sürekli ameliyat sonrası o günle karşılaştırıyorsunuz, bu haklı bir şey değil.
Ben 2002’de yapılan her şeyi onaylamıyorum, karşı çıktığım bir sürü yasal
düzenleme var, Tütün Yasası’ndan tutun özelleştirmeye kadar bir sürü yasal
düzenlemeye kişisel karşıyım ama 2002 karşılaştırması sağlıklı bir iktidar için
doğru bir yöntem değildir. Şimdiye kadar hep bu karşılaştırmayı yaptınız. 
Gelelim
kamu ihalesi meselesine. Bu Kamu İhale Kanunu gerçekten yolsuzlukları
engelliyordu ve ilk yapıldığında 5 tane istisnası vardı. İstisna şu demek: Bu 5
maddede sayılan kurumlar bu kanuna tabi değil demek. Bu kanunun özelliği neydi?
Rekabetçiydi, şeffaftı, yolsuzlukları engelliyordu. Ve arkadaşlar, 100’ün
üzerinde -biz tam sayamıyoruz, 150, 160, 170, 180 olabilir- bu kanun
değiştirildi. En çok ne değiştirildi biliyor musunuz? En çok değiştirilen madde
bu istisna maddesi oldu. Çünkü bu kanunun getirdiği şeffaflıktan kurtulmak
isteyen her kurum kendisini istisna maddesine yazdı. İlk çıktığında 5 maddesi
vardı, (e) maddesine kadar. Bugün alfabenin sonuna geldi, (u) veya (y)
maddesinde. Alfabe bitmesin diye, anladığım kadarıyla da, kanunun dışından buraya
istisna getiriliyor. Yani, normalde bu kanun hükmü diyor ki: “Bu kanunla ilgili
bütün değişiklikler bu kanunun içinde yapılmalıdır.” Kanun koyucunun buradaki
amacı ne? “Ya, bu ihale mevzuatı derli toplu bir şeydir. Dışarıdan buraya
müdahale edilmesin, ne yapılacaksa bunun içinde yapılsın.” deniliyor. Ama
alfabenin sonuna gelindiği için, sürekli istisna getirildiği için artık
dışarıdan maddelerle, kendi kanununa aykırı maddelerle yapılıyor. Mesela, nasıl
bir istisna getiriliyor biliyor musunuz? Ben Hazine Müsteşarlığındaydım. Kömür
yolsuzluğu ortaya çıktı, çok ciddi bir yolsuzluktu; bütün kalbimle,
samimiyetimle ve teknik bilgiyle söylüyorum ki kamuyu zarara uğratan çok ciddi
bir yolsuzluktu. Ve o istisna maddesine bir (r) maddesi konuldu, şu söylendi:
“Fakir ailelere kömür dağıtımı projesi kapsamında yapılan alımlar bu kanun
kapsamında değildir.” Eskiden o kanun kapsamındaydı, yolsuzluk ortaya çıktı,
Ankara Cumhuriyet Başsavcılığına gitti, çok sağlam delilleri vardı. Bir af
maddesi gibi, bir istisna hükmü getirilerek o kanun dışına çıkarılmış oldu. 
Şimdi,
bu daha başlangıcı, biraz sonra bunun devamını anlatmaya devam edeceğim çünkü
en önemli harcama mevzuatı. Peki, bunlar olunca ne oluyor biliyor musunuz?
İşte, bunlar olunca siz bu kürsüye geliyorsunuz, sürekli darbe yapıldığını
iddia ediyorsunuz. Size kimin ne yaptığını bilmiyoruz çünkü siz eski ortaktınız
ne derseniz deyin, gerçekten bilmiyoruz ama biz şunu biliyoruz: Bu süreci siz
hazırladınız. Bu Kamu İhale Kanunu’nu bu hâle siz getirerek yolsuzlukların
önünü açtınız. Sayıştayı kör ederek siz bu konulara yer verdiniz. Eğer bizim
uyarımızı dinlemiş olsaydınız böyle bir açık olmayacaktı. Belki sizler de
kandırıldınız ama siz o kandırılmanın önünü açmış oldunuz. Biz size defalarca
bu uyarıları yaptık, hâlâ da yapıyoruz. Diyoruz ki mevcut Kamu İhale Kanunu
Türkiye’deki yolsuzlukların önünü açmaktadır. Hatta, Avrupa Birliğine de
verilmiş bir söz vardır: Enerji, ulaştırma gibi sektörlerle ilgili de bir yasa
çıkarılacak. Gelin, bu Kamu ihale Kanunu… Biz çok iyi niyetliyiz. Bütün
gücümüzle…
(Mikrofon
otomatik cihaz tarafından kapatıldı) 
AYKUT
ERDOĞDU (Devamla) - Sayın Başkanım, ben de tamamlayabilir miyim.
BAŞKAN
– Tabii ki.
Bir
dakika…
AYKUT
ERDOĞDU (Devamla) - Bu arada süremi sizin için kullanacağım, kamu ihaleleri
hakkında sonra kullanırım.
Öncelikle,
görevinizi çok başarıyla yaptığınızı düşünüyorum. Bu Meclise başladığınız
günden itibaren gerginliğin azaldığını, buradaki bir dakikalık, on beş
saniyelik jestlerle bir sürü gerginliği aldığınızı düşünüyorum. Bu yüzden, bu
demokratik yönetiminiz dolayısıyla ve bir kadın Başkan Vekilinin bu ülkede bu
koltuğa oturmasından duyduğum gurur dolayısıyla sizlere teşekkür ediyorum. 
Konuşmamı
bir dahaki konuşmada neticelendireceğim. 
Saygılarımı
sunuyorum. (CHP ve HDP sıralarından alkışlar)
BAŞKAN
– Teşekkür ederim Sayın Erdoğdu.
Madde
üzerinde gruplar adına son konuşmacı, Milliyetçi Hareket Partisi Grubu adına
Ankara Milletvekili Sayın Zühal Topcu.
Sayın
Topcu, şahıslar adına da beş dakika süreniz var, iki süreyi birleştiriyorum;
süreniz on beş dakikadır.
MHP
GRUBU ADINA ZÜHAL TOPCU (Ankara) – Sayın Başkan, değerli milletvekilleri; 11
sıra sayılı Gelir Vergisi Kanunu ile Bazı Kanunlarda Değişiklik Yapılmasına
Dair Kanun Tasarısı’nın 7’nci maddesi üzerine Milliyetçi Hareket Partisi adına
söz almış bulunuyorum. Hepinizi saygıyla selamlıyorum.
Evet,
bu başlık altında, 7’nci maddesi başlığı altında özellikle vurgulamak
istediğimiz ve üzerinde konuşmak istediğimiz, Millî Eğitim Bakanlığına bağlı
örgün ve yaygın eğitim kurumlarının atölye ve uygulama birimlerine yönelik
olarak burada döner sermayelerinin elde ettikleri gelirlerinin iktisadi bir
işletme oluşmuş sayılmayacağına yönelik kararını biz de desteklediğimizi
belirtmek istiyoruz. 
Tabii ki millî eğitime baktığımızda, millî eğitim
boyutuyla veya eğitim sistemi boyutuyla baktığımızda, her sistemin
işleyebilmesi için özellikle bütçelemenin çok doğru bir şekilde yapılması
gerektiğine inanıyoruz. Millî eğitimde de bütçenin çok iyi yapıldığını
düşünmüyoruz. Biz, millî eğitimin, özellikle okulların bir işletme gibi
alınmaması gerektiğini düşünüyoruz. Fakat on üç yıldan beri AKP iktidarının
eğitime hangi paradigmadan baktığına ve incelediğine biz hâlâ karar veremedik,
kendilerinin de doğru karar verdiğini biz de düşünmüyoruz. Çünkü bakıldığında
yani bu olayın üzerine dikkatle eğilindiğinde ve incelendiğinde… 
Sayın
Davutoğlu, geçenlerde, 64’üncü Hükûmet Eylem Planı’na yönelik olarak tüm okul
türlerinde okul bazlı bütçeleme sistemine geçileceği yönünde açıklamalarda
bulunmuştu. Şimdi bu açıdan bakıldığında diyor ki: “Bu kapsamda kaynakların
öğrenciye, okula, yerele özgü farklılıkları dikkate alacak şekilde, daha
kapsayıcı ve eşitlikçi bir biçimde kullanımı sağlanacaktır.” Şimdi, biz o zaman
buradan “Hadi, okul bazında bunları düşünüyorsunuz da, acaba merkezden tek
bütçeli olarak bakıldığında millî eğitimin bütçesini nasıl yönettiniz şimdiye
kadar? Millî eğitime ayrılan bütçenin ana giderinin personel gideri olduğunu
bilmiyor muydunuz? Okullara ayrılan boyutların ne hâlde olduğunu, gerçekten
hiçbir yaraya merhem olmayacağını görmediniz mi?” diye sormak istiyoruz.
Neredeyse 80.546 okul var. Acaba bu yardımlar nasıl dağılıyor? O zaman sormak
istiyoruz: “Okul bazlı bütçeleme” derken bu kaynakları nasıl dağıtacaksınız?
Daha doğrusu, hangi kaynaktan bahsediyorsunuz ve bunları da adil ve eşitlikçi
bir biçimde nasıl dağıtacaktınız? Yani, bu açıdan bakıldığında, ayrılan bütçe,
yalnızca ayakta kalmaya yetecek derecede. O da ana, temel ihtiyaçları bile
karşılamaktan uzak. Bütçe yetersiz olduğu için okulların bütçe oluşturma
sorumluluğu velilere kalmıştır, hayırseverlere kalmıştır. 2005 yılında
çıkartılan bir yasayla müdürlerin artık para toplama yetkileri veya durumları
ellerinden alınmıştır. Onun için de bu kutsal para toplama görevi, okul aile
birliklerine devredilmiştir. İnanın, yüzde 80 personel giderlerine gidiyor. 
Şimdi,
göstermelik politikalarla on üç yılda baktığımızda, eğitime hakikaten katkının
sağlanmadığını düşünüyoruz. Yiğidi öldür, hakkını inkâr etme diyoruz, katkıları
olmuştur ama hangi açıdan olmuştur? Eğitim kurumlarımıza şöyle bir baktığımızda
içler acısı bu tablonun gerçekten Adalet ve Kalkınma Partisinin eseri olduğunu
çok rahatlıkla söyleyebiliyoruz. Bununla da övünebilirsiniz, eğitimin perişan
hâli sizin eseriniz olarak alınabilir. 
FATİH
Projesi’ni hatırlayanınız var mı? 2014 yılında FATİH Projesi’nin bitmesi
gerekiyordu arkadaşlar ama şu anda kimse bahsetmiyor. Ne durumda, biliyor
musunuz? Ne kadar para harcandı? O kaynaklar nasıl bölüştürüldü ve şimdi durumu
nedir? Ve hani birkaç yıl önce de bitmesi gerekiyordu. Hani içeriğinde 5’inci
sınıftan 12’nci sınıfa kadar her öğrenciye bir tablet dağıtılacaktı ve her
sınıfa da etkileşimli tahta dağıtılacaktı, ne oldu onlar? Şimdi,
“sahibinden.com” sitelerinde çocukların o dağıtılan tabletleri -belli bir
oranda, bu da yüzde 12’ye denk geliyor galiba- sattığına şahit oluyoruz. Okul
müdürlerinin bunları bizzat takip ettiklerini de biz biliyoruz, bunu belirtmek
istiyoruz. Daha bitmedi bunlar. Gerçi bunu yadırgamıyoruz, sonuçta, eğitime
bakış tarzı bilimsel temelli değil, liyakat bazlı değil, sadakat bazlı olduğu
için bunları da artık normal karşılıyoruz.
Bir
de şu açıdan bakıldığında, teknolojinin nasıl çabuk eskidiğine yönelik olarak
baktığımızda da artık yapılan anlaşmaların hangi düzeyde, hangi eski teknolojik
boyutta olduğunu da buradan belirtmek istiyorum. 
Evet,
ne artık okul müdürleri ne de artık öğrenciler işin içinden çıkabiliyor. Okulun
ihtiyaçları, gerçekten, ilkokul ve ortaokul düzeyinde, okul aile birliklerine
devredilmiş durumda ve okul aile birlikleri, çocukları, aileler kendi çocukları
üşümesinler diye kendi ceplerinden artık para vererek yakıtlarını
karşılıyorlar. Okulun su ihtiyacı kartlı olduğu için yine verilen
süreden erken bitirildiğinde su ve doğal gaz da kesilmektedir. Biz buradan bunu
da paylaşmak istiyoruz. Bunun için, okul aile birlikleri para elde edebilmek
için, gelir elde edebilmek için okul saatleri içerisinde -dikkatinizi
çekiyorum- kermesler düzenliyorlar -okulların ne hâle getirildiğini burada
açıklamak istiyorum- kermesler, tiyatrolar düzenleyerek para toplamak
istiyorlar. 
Millî
eğitim, akşamdan sabaha “Aklıma bir fikir geldi.” düşüncesiyle yönetilemeyecek
kadar gerçekten çok değerli. Bunlardan bir tanesi de yine Sayın Millî Eğitim
Bakanımız tarafından geçen gün açıklanan, velilere karne verme olayı. Evet,
karne verileceğinden bahsetmişti. Tepeden bakmacı bir paradigmayla öğrenciye
karne veriliyor, bilmem işte veliye karne veriliyor. Acaba Millî Eğitim
Bakanlığı ve Bakan kendisinin karnesini hiç düşündü mü? Acaba karnesinde
notları nasıl olurdu? Eğer AKP iktidarına bir karne verilecek olsaydı, herhâlde
bu karnede gerçekten 1’den, 2’den yukarıya not olmazdı diye düşünüyorum. 
MEHMET
NACİ BOSTANCI (Amasya) – Millet verdi, millet, Zühal Hanım.
ZÜHAL
TOPCU (Devamla) – Milletin nasıl verdiğini de biliyoruz. O kadar çaresiz
bıraktınız ki bu milleti, inanın, yani çaresizlikten veriyor artık, onu da
diyelim, onu da söyleyelim. 
ORHAN
KARASAYAR (Hatay) – Alternatif var. CHP’ye, MHP’ye niye vermiyor Zühal Hanım?
ZÜHAL
TOPCU (Devamla) - Evet, diyor ki: “Veliler kaç kez okula geliyor? Okul aile
birliğine ne kadar katılıyor? Çocuğunun öğretmeniyle ne kadar görüşüyor?”
ORHAN
KARASAYAR (Hatay) – Çare AK PARTİ işte, AK PARTİ çare.
ZÜHAL
TOPCU (Devamla) - İşte, ne oluyor: Bunlara yönelik olarak karne verilecekmiş.
Diyoruz ki Millî Eğitim Bakanının o karneyi önce bir öz eleştiri yaparak
kendisine vermesi gerekiyor.
FARUK
ÇATUROĞLU (Zonguldak) – Vatandaş size verdi karnesini.
ZÜHAL
TOPCU (Devamla) - …ve diyoruz ki millî eğitimin özel bir karneye ve
rehabilitasyona ihtiyacı var. Onun için de öz eleştiri yapılması lazım. Bunu da
öğrenciler ve öğretmenlerle beraber yapması lazım çünkü çilesini öğretmenler
çekiyor, çilesini öğrenciler çekiyor ve öğrencilerin ve öğretmenlerin de
geleceğiyle oynanmıştır.
İnanın,
hayal çok önemlidir, hayal kurmak ama millî eğitimin hayallerine ve Sayın
Bakanın hayallerine hiçbir şey yetişemiyor. Tabii ki hayal kurmak önemli ama
eğer millî eğitimde kurallar tam işliyorsa hayal kurmak çok önemlidir. Millî
eğitimde eğer liyakat ve adalet tam yerine oturduysa hayal kurmak çok
önemlidir. Eğer millî eğitim vakıflara peşkeş çekilmiyorsa hayal kurmak çok
önemlidir ve on üç yılda eğer 5 bakan değişmiyorsa hayal kurmak önemlidir. Her
gelen ayrı bir politika izliyor. İnanın, herkesin beyni döndü. Ne yapılıyor?
Sistemden bahsedebilmemiz mümkün değil. Yani, hayal tacirliği yapmaktadır artık
millî eğitim ve tabii ki bunun bir üst boyutu olan AKP iktidarı. Adaletsizlik,
liyakatsizlik ve yandaşlık ana unsur olarak alınmıştır, onu da belirtelim. 
Yani,
şu anda millî eğitim sistemi böyle de acaba diğer sistemler tam işliyor mu? Bu
açıdan baktığımızda da şu anda ülke gerçekten bir terör batağıyla ve terör
belasıyla karşı karşıya. Artık, okullarımız çalışmıyor, öğretmenlerimiz
okullarına gidemiyor, çocuklarımız okullarında ders göremiyorlar. Koca Türkiye
Cumhuriyeti devletinde öğretmenler terör yüzünden okullarından çağrılmak
zorunda kaldı. Hükûmeti uyarıyoruz, diyoruz ki: Bu durumun acilen çözülmesi
lazım. Adalet ve Kalkınma Partisinin güvenlik politikaları nerede? Nerede? On
üç yıldır, 2002’de sıfır terörle teslim alan bu iktidar şu anda ne hâle
getirdi? Ve bunu da vurgulamak istiyoruz. 
Yine,
bakıyoruz, dilimizde tüy bitti. Bu kürsülerden sürekli olarak ikaz ettik.
Güneydoğuda yaşayan vatandaşlarımız teröristlerin insafına terk edilmiştir. Biz
buradan tekrarla söyledik ve dedik ki: Burada dikkat edin, teröristlerle
pazarlık yapılmaz, masaya oturulmaz. Ama bizim dediklerimiz dikkate alınmadı ve
özellikle de bir bahar havasıyla ne yapıldı? Bunlar geçiştirilmeye çalışıldı.
2013 yılında dönemin Başbakanının “Bakın, Kato Dağı artık askerlerimizin halaya
katıldığı düğünlerle gündeme geliyor. Cudi Dağı artık acı haberlerle değil,
köyüne dönen, oralarda piknik yapan vatandaşlarımızla gündeme geliyor.”
şeklinde ifadeleri vardı, beyanatları vardı. Hani Cudi’de piknik yapılacaktı,
analar ağlamayacaktı ve analara ölüm haberleri yerine çiçekler verilecekti? O
analar o çiçekleri şehit yavrularının mezarına koyuyor artık. Ülke bu hâle
geldi arkadaşlar. 
Biz
Milliyetçi Hareket Partisi olarak buradan sürekli söyledik, dedik ki: Bu işin
ayağı böyle değil, pazarlık yapılmayacak; bunların böyle olması lazım. Ama yıl
2015, Sayın Davutoğlu diyor ki: “PKK 2013 yılından beri sürekli yığınak yaptı.”
yani “Pardon.” deniliyor. O zaman, sorulur: Siz ne yapıyordunuz? Dağda çiçek mi
topluyordunuz hep birlikte teröristlerle? 
ERKAN
AKÇAY (Manisa) – “Kandırıldık.” diyorlar.
ZÜHAL
TOPCU (Devamla) – Ve diğer başbakan yardımcılarının aynı ifadeleri var,
“Yığınak yaptılar.” diye ve AKP’li bir üst düzey yönetici, isim vermiyoruz,
PKK’nın eylemlerini bildiklerini ve görmezden geldiklerini belirttiler. Yine,
Başbakanlık danışmanlarından bir tanesi, çözüm sürecinde PKK’nın dağdan şehre
indiğini itiraf etti ve yandaş yazarlar da PKK’nın faaliyetlerine göz
yumulduğunu söylediler. Şimdi soruyoruz: O zaman neden dikkate almadınız? Şu
durum içler acısı hâle gelene kadar, yavrularımız okula gidemezken, okul
yerine, işte, pencerelerden veya seslerden, bilmem, işte, silah sesleriyle, korkularla
teröristlerin tacizlerine muhatap olurken acaba neredeydi bu iktidar, ne
yapıyordu; bunu sormak istiyoruz.
İki
yıl boyunca yığınak yaptılar, silah depoladılar. 200 küsurdan fazla, 250’den
fazla okul yaktı PKK, Ziya Gökalp’in evini yaktı Diyarbakır’da. Bugün de kültür
merkezi bombalandı ve çocukların artık oynayacak alanları yok. Bu hâle
getirilinceye kadar bu iktidar ne yapıyordu? Yani analara ölüm haberleri
verilmeyecekti, çiçek toplanacaktı, bilmem halay çekilecekti. Artık buradan
uyarıyoruz, uyarıyoruz ve uyarıyoruz, tekrar uyarıyoruz, diyoruz ki: Bu durum
üzerine tutarlı ve kararlı bir şekilde gidilmesi gerekiyor. Ve sayın vekiller,
sizi de özellikle iktidarı uyarmanız için tekrar buradan uyarıyoruz ki lütfen,
bir an önce tedbirlerin alınması lazım -ne yapılıyorsa- bir an önce bu terör
eylemlerinin bitirilmesi için elimizden gelenin yapılması lazım.
Salı
günü Sayın Genel Başkanımızın grup konuşmasında da ifade ettiği gibi, biz
Milliyetçi Hareket Partisi olarak terörün bitirilmesi için iktidarı desteleyeceğiz
şeklinde açıklamamız olduğunu da belirtmek istiyoruz ve diyoruz ki: İktidar,
lütfen kulağınızdaki tıpaları çıkartın. Sayenizde ülkedeki bütün sistemler
çökertildi. Bir de artık son bir şehit anasının ifadesiyle yorumlamak
istiyoruz, diyor ki: “Benim yavrum şehit olana kadar neredeydiniz? Cephaneler
dolana kadar bu iktidar neredeydi?”… 
(Mikrofon
otomatik cihaz tarafından kapatıldı) 
ZÜHAL
TOPCU (Devamla) - …şeklinde ağıdıyla buradan konuşmamı bitirmek istiyorum.
Saygılarımı
sunuyorum, teşekkür ediyorum. (MHP sıralarından alkışlar)
BAŞKAN
– Teşekkür ederiz Sayın Topcu.
Şahıslar
adına son konuşmacı Zonguldak Milletvekili Sayın Faruk Çaturoğlu. 
Süreniz
beş dakika Sayın Çaturoğlu.
Buyurun.
(AK PARTİ sıralarından alkışlar)
FARUK
ÇATUROĞLU (Zonguldak) – Sayın Başkan, değerli milletvekilleri; görüşülmekte
olan Gelir Vergisi Kanunu ile Bazı Kanunlarda Değişiklik Yapılmasına Dair Kanun
Tasarısı’nın 7’nci maddesi üzerinde şahsım adına söz almış bulunmaktayım.
Hepinizi sevgi ve saygıyla selamlıyorum.
Öncelikle,
geçen gün Bitlis’te el yapımı patlayıcıyla PKK’lı teröristler tarafından şehit
edilen Zonguldaklı hemşehrimiz Jandarma Uzman Çavuş İslam Çakar’a ve terör
olaylarında şehit olan tüm şehitlerimize ve sivil kayıplarımıza Allah’tan
rahmet, kederli ailelerine ve milletimize başsağlığı diliyorum. Bunu söylerken
de silahlı yani elinde silah olan sivillerin de sivil sayılamayacağının buradan
altını çizmek istiyorum, bu kürsülerde konuşulduğu için. 
Yasama
çalışmalarının başladığı günden bugüne kadar Genel Kurulda ısrarla ve ısrarla
doğuda ve güneydoğuda savaş varmış gibi ifadeler kullanılıyor. Doğuda ve
güneydoğuda o yaşananlar savaş değildir, PKK’nın yol açtığı terör
faaliyetleridir ve bu faaliyetlerden dolayı da güvenlik kuvvetlerimizin
ülkemizi, toprağımızı ve milletimizi savunma hakları vardır. Türkiye
Cumhuriyeti devleti meşru savunma hakkını kullanmaktadır ve bunun için de bütçe
ayrılması gayet normaldir. Bu bir savaş bütçesi sayılmaz değerli arkadaşlarım. 
Yine,
bu kürsülerde sık sık gündeme getirilen bir konuyu da arz etmek istiyorum. Güneydoğu
ve doğudaki illerin Sosyal Gelişmişlik Endeksi’nin (SEGE) en son sıralarında
yer aldığı ifade edilmektedir. Doğrudur ama bunun sebebi Türkiye Cumhuriyeti
devleti ya da AK PARTİ hükûmetleri değildir. Bizatihi doğuda ve güneydoğuda
PKK’nın yol açtığı terör eylemleri sonucu bölgeden kaçırılan iş adamları,
tehdit edilen iş adamları ve bu bölgede yapılan, esnafa yönelik yapılan birçok
zulümlerden sonra o bölgedeki gelir seviyesi ve sosyal gelişmişlik
endekslerinin aşağı düşmesidir. Yani buna sebep olanlar, buna sebep olanları
destekleyenler burada güneydoğu ve doğunun vilayetlerinin en altta kaldığını
söyleyebilmektedir. Bu kendi içerisinde çok çelişik bir durumdur. Biz AK PARTİ
iktidarları olarak vatandaşlarımız ve bölgelerimiz arasında hiçbir ayrım
yapmadan hizmetlerimizi ve yatırımlarımızı yapmaya devam ediyoruz.
Yine,
bu konu konuşulurken gündeme gelen noktalardan bir tanesi de yasama kalitesiyle
ilgilidir. Bu Mecliste “Torba yasalar yerine kalıcı yasalar çıkartalım.” denmektedir,
“Reform yasaları çıkartalım.” denmektedir, “Ülkemizi dövize bağımlı hâlden
kurtaracak kalkınma modelleriyle ilgili çalışmalar yapalım.” denmektedir. Bu
çalışmalar gayet doğrudur. Ancak değerli arkadaşlar, ben size dün yaşadığımız
hadiseden bahsetmek istiyorum: Saat 14.00’te Meclis toplandı, saat 22.00’ye
kadar daha biz kanun görüşmelerinin esasına geçemedik. Bu Meclis bu yasaları
nasıl yapacak, bu çalışmaları nasıl bitirecek bu hızla? Onun için, bir an evvel
bu Mecliste bir İç Tüzük tadilatına ihtiyaç vardır değerli arkadaşlar. Gelin,
İç Tüzük’ü değiştirelim. Vergi reformlarını, ekonomide dövize bağlı olmayan
yeni bir kalkınma modelini ve ülkemizin yapısal sorunlarını çözecek reformları
hep birlikte yapalım. Milletimize ve memleketimize faydalı işler yapalım.
Elimize geçen her fırsatı kanunların çıkmasını engellemek için lütfen
kullanmayalım. 
5520
sayılı Kurumlar Vergisi Kanunu’nun geçici 2’nci maddesinde yer alan, dernek
veya vakıflarca elde edilen kesinti suretiyle vergilendirilmiş kira gelirleri
ile menkul kıymet ve faiz gelirleri ve Millî Eğitim Bakanlığına bağlı
okullardaki uygulamaların döner sermaye işletme gelirlerinin ve İstanbul Kültür
Başkenti Ajansı, Eskişehir Türk Dünyası Kültür Başkenti ve EXPO 2016 Antalya
Ajansının görevleriyle ilgili faaliyetlerden elde ettikleri gelirler
sebebiyle...
(Mikrofon
otomatik cihaz tarafından kapatıldı) 
BAŞKAN
– Sayın Çaturoğlu, toparlamanız için bir dakika ek süre veriyorum.
FARUK
ÇATUROĞLU (Devamla) – Bu düzenlemelerin 31/12/2015 tarihinden 31/12/2020 tarihine
kadar uzatılması öngörülmektedir. Yapılan düzenlenmelerde dernekler ve
vakıfların madde kapsamında elde ettiği kazanç ve iratlar zaten tevkifat
yoluyla vergilendirildiği için bir kayıp olmadığı gibi, Millî Eğitim
Bakanlığının madde kapsamındaki gelirleri nedeniyle iktisadi işletme oluşmaması
noktasında yaşanan birçok ihtilaflar sonuçlanmış ve uygulamada kolaylıklar
sağlanmıştır. 
Bundan
dolayı, görüşülmekte olan kanun maddesinin ülkemize, milletimize hayırlı
olmasını Cenab-ı Allah’tan niyaz ediyor, hepinizi sevgi ve saygıyla
selamlıyorum. (AK PARTİ sıralarından alkışlar) 
BAŞKAN
– Teşekkür ederiz Sayın Çaturoğlu. 
Sayın
milletvekilleri, şimdi, 7’nci madde üzerinde on dakika süre ile soru-cevap
işlemini gerçekleştireceğiz. Sisteme giren sayın milletvekillerine ilk beş
dakika içerisinde soru sormak için söz vereceğim. 
Sayın
Aksu…
İSMAİL
FARUK AKSU (İstanbul) – Sayın Bakan, başta seçim bölgem Silivri ve Çatalca
ilçeleri olmak üzere, İstanbul’da ve Türkiye’nin birçok yerindeki yüksek
bedelli ecrimisil uygulaması vatandaşlarımızı mağdur etmektedir. Ecrimisil
fiyatları yer yer piyasadaki kiralama bedellerinin üzerindedir. Tarımla uğraşan
bu vatandaşlarımız tarımsal desteklerden de yararlandırılmamaktadır. Buna göre,
arazilerin rayiç bedelleri ile ecrimisil bedeli arasında nasıl bir ilişki
vardır? Rezidans arsası ile buğday tarlası için aynı bedeli mi belirliyorsunuz?
Uzun yıllardan beri topraklarını işleyen vatandaşlara tapularını verecek
misiniz? Yoksa ecrimisil uygulamasını caydırıcı hâle getirerek vatandaşların
buraları terk etmesini, sonrasında da inşaat alanı hâline getirerek rezidanslar
dikmeyi, rant devşirmeyi mi düşünüyorsunuz? 
BAŞKAN
– Sayın Karabıyık…
LALE
KARABIYIK (Bursa) – Teşekkürler Sayın Başkan. 
1986-2015
tarihleri arasında 59 milyar dolarlık özelleştirme gerçekleştirildi. Bunun 52
milyar dolarlık kısmı AKP iktidarı sırasında yapıldı. Biliyoruz ki özelleştirme
kaynak bulmak için bir amaç değil, etkinliği ve verimliliği artırmak için bir
araç olarak kullanılmalıdır. Her özelleştirme kamu yararı ve zararı açısından
değerlendirilmelidir. Bu bağlamda, söz konusu özelleştirme uygulamaları
sonrasında başarılı olup olmadığı konusunda gelecekteki kâr projeksiyonları da
değerlendirilerek fayda-maliyet analizi yapılmış mıdır? Geçmiş özelleştirme
uygulamalarından elde edilen gelir ve kaybedilen fırsatlar değerlendirilmiş
midir? Stratejik önemi olduğu hâlde elden çıkarılmış ve kontrol dışı kalmış
bazı özelleştirme uygulamalarına gerçekten değmiş midir yoksa tepside mi
sunulmuştur?
Sonuç
olarak, elinizi vicdanınıza koyarak iktidarınız döneminde yapılan tüm
özelleştirmeler için “Verimlilik getirerek toplumsal fayda sağlıyor.” diyebilir
misiniz? Vatandaşa daha fazla yük getirmiyor diyebilir misiniz?
BAŞKAN
– Sayın Haberal…
ERKAN
HABERAL (Ankara) – Sayın Bakan, Şereflikoçhisar’da özelleştirilen tuzlalarla
birlikte işsiz kalan çalışanlar için bir eylem planınız var mıdır? Ayrıca,
seçim bölgeniz olan Keçiören’de yanan 250 tane iş yeri için Hükûmetinizin
yapacağı yardımlar ve eylemler nelerdir?
BAŞKAN
– Sayın Karakaya…
MEVLÜT
KARAKAYA (Adana) – Sayın Başkan, seçim bölgem olan Adana, geçmişte bölge insanı
için iş ve aş kapısı iken, Türk filmlerinde üretimin ve zenginliğin timsali
olarak resmedilirken bugün işsizlikte baş sıralarda yer almakta, mümbit
toprakları ve tarıma dayalı sanayisi üretimin dışına itilmektedir. AKP
hükûmetlerinin uyguladığı yanlış teşvik politikaları bu duruma gelinmesindeki
başlıca etkendir. 
Bu
bağlamda, başta teşvik sistemindeki çarpıklıkların düzeltilmesi ve tarımsal
üretimin acilen çözülmesi gereken girdi maliyetlerinin düşürülmesi hususunda
bir girişiminiz var mıdır? Tarımsal üretimde kullanılan mazotun ÖTV ve
KDV’sinin sıfırlanarak litre fiyatının 1 lira 75 kuruşa indirilmesi konusundaki
kanun teklifimizi desteklemeyi düşünüyor musunuz?
Teşekkür
ediyorum.
BAŞKAN
– Sayın Ok…
İSMAİL
OK (Balıkesir) – Sayın Bakan, başta Sayın Cumhurbaşkanı Recep Tayyip Erdoğan
olmak üzere AKP Hükûmetinin en üst yetkilileri, çözüm sürecinde
aldatıldıklarını ifade etmişlerdir ve bu çözüm sürecinden yararlanarak PKK
terör örgütünün şehirleri silahla, bombayla yığınak hâline getirdiklerini
kamuoyunun önünde açık bir dille ifade ettiler. 
Kısacası,
yine dün ve her gün başta askerimiz ve polisimiz olmak üzere masum insanlarımız
hayatlarını kaybetmekte, şehadet şerbetini içmektedirler. Bu “aldatıldık”
kelimesi yetkilileri hukuki sorumluluktan kurtarır mı? 
Teşekkür
ederim. 
BAŞKAN-
Sayın Ahrazoğlu…
MEHMET
NECMETTİN AHRAZOĞLU (Hatay) – Teşekkür ediyorum Başkanım. 
Kamuda
görev yapan taşeron işçilerin kadroya geçirilmesiyle ilgili ne gibi çalışmalar
yapılmaktadır. 64’üncü Hükûmetin bu konudaki takvimi nedir? Özel sektörde
çalışıp da taşeron işçi olanların iş güvencesi ve sosyal haklarıyla ilgili bir
çalışma yapılmakta mıdır? 
Teşekkür
ediyorum. 
BAŞKAN
– Sayın Usta… 
ERHAN
USTA (Samsun) – Sayın Bakan, terörün yoğun olduğu illerimizde asayişi
sağlayamadığınız için tatile gönderdiğiniz öğretmenleri ne zaman işbaşı
yaptıracaksınız? 
İkinci
sorum da… Kırsal kesim başta olmak üzere Samsun çok fazla göç veriyor. Samsun
bir emekli kenti hâline geldi. Bu kötü gidişi durdurmak için bir planınız var
mı? 
Teşekkür
ederim. 
BAŞKAN
– Sayın Bakan, kalan süre size aittir. 
Buyurunuz.

BAŞBAKAN
YARDIMCISI YILDIRIM TUĞRUL TÜRKEŞ (Ankara) – Teşekkür ediyorum Sayın Başkan. 
Şimdi,
Sayın Aksu’nun sorusu var: “İstanbul Çatalca’daki yüksek ecrimisil bedelleri
ile rayiç bedel arasında nasıl bir ilişki vardır?”
BAŞKAN
– Sayın Bakan, mikrofonu biraz daha çekerseniz, ses duyulmuyor. 
BAŞBAKAN
YARDIMCISI YILDIRIM TUĞRUL TÜRKEŞ (Ankara) – Çok teşekkür ediyorum. 
Ecrimisil
bedelleri tarım arazilerinde İl Gıda Tarım ve Hayvancılık Müdürlüğüyle ilgili
belediye ve odalardan alınan veriler de dikkate alınarak üretimden elde edilen
gelir göz önünde bulundurularak belirlenmektedir. 
Sayın
Haberal sorduğu soruda bu Osmanlı Halk Pazarı’yla ilgili sual etti. Ankara ili
Keçiören ilçesinde bulunan Osmanlı Halk Pazarı’nda 20 Aralık 2015 tarihinde
çıkan yangından etkilenen 253 iş yerinde faaliyette bulunan 172 mükellef
-167’si gerçek kişi, 5 limitet şirket var orada- hakkında vergi kanunlarının
uygulanması bakımından mücbir sebep hâli ilan edilmiştir. Mücbir sebep hâlinin
20/12/2015 günü itibarıyla başlaması, 31/3/2016 günü sonu itibarıyla sona
ermesi, bu tarihler arasında verilmesi gereken beyanname ve bildirimlerin 31
Mayıs 2016 tarihine kadar verilmesi ve tahakkuk eden vergilerin de 31 Ağustos
tarihine kadar ödenmesi uygun bulunmuştur. Ancak KDV beyannameleri bu verginin
özelliği nedeniyle mücbir sebep hâlinin bitimini takip eden nisan ayında
verilecektir. Ödemeler ise yine ağustos ayında yapılacaktır. Ayrıca 2016 yılı
Motorlu Taşıtlar Vergisinin birinci taksit ödeme süresi 31 Mayıs 2016 günü
sonuna kadar uzatılmıştır. Bu mükellefler 2015 yılı dördüncü vergilendirme dönemine
ilişkin geçici vergi beyannamesi vermeyecektir. Mücbir sebep hâli kapsamında
mükelleflerin gerek mücbir sebep döneminden önceki gerekse mücbir sebep
süresine ilişkin borçları 30 Eylül 2016 tarihine kadar başvuruda bulunmaları
hâlinde tür ayrımı yapılmaksızın otuz altı ay süreyle taksitlendirilebilecektir.

ERKAN
HABERAL (Ankara) - Şereflikoçhisar’a vermediniz Sayın Bakan.
BAŞBAKAN
YARDIMCISI YILDIRIM TUĞRUL TÜRKEŞ (Ankara) - Onları bilahare yazılı olarak
bildireceğiz.
ERKAN
HABERAL (Ankara) - Çok iyi biliyorsunuz kapanan iş yerlerini, tuzlaları, işsiz
kalan çalışanları… Şereflikoçhisar Ankara’nın en geri kalmış bölgelerinden bir
tanesi, yaklaşık 600 kişi işsiz kaldı. 
BAŞBAKAN
YARDIMCISI YILDIRIM TUĞRUL TÜRKEŞ (Ankara) - Çok teşekkür ediyorum, onunla
ilgili bilahare yazılı olarak size bilgi ileteceğiz.
Teşekkür
ederim.
BAŞKAN
– Zamanınız var Sayın Bakan, devam edebilirsiniz.
BAŞBAKAN
YARDIMCISI YILDIRIM TUĞRUL TÜRKEŞ (Ankara) - Diğerleriyle ilgili, çoğu konunun
dışında olduğu için bunlarla ilgili bilgi toparlayıp, ben sayın
milletvekillerinin isimlerini not aldım, kendilerine yazılı olarak bilgi
vereceğiz.
Teşekkür
ediyorum.
BAŞKAN
– Peki, teşekkür ederiz.
İSMAİL
OK (Balıkesir) - Çok basit bir soru sormuştuk, hukuki sorumluluk var mı yok mu?
Pişmanlık… 
BAŞKAN
– Sisteme giren başka milletvekili olmadığı için süre tamamlanmadı fakat
sisteme giren sayın vekil yok. Dolayısıyla önergelere geçeceğiz.
Madde
üzerinde üç önerge vardır, önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 11 sıra sayılı Kanun Tasarısı’nın 7’inci maddesinde yer alan “31.12.2020”
ibaresinin “31.12.2017” şeklinde değiştirilmesini arz ve teklif ederiz. 
 Erkan Akçay  Mehmet
Parsak Zühal Topcu 
 Manisa Afyonkarahisar Ankara
 Mevlüt Karakaya İsmail
Faruk Aksu Ahmet Selim Yurdakul
 Adana İstanbul Antalya

Türkiye Büyük Millet Meclisi Başkanlığına
Görüşülmekte
olan 11 sıra sayılı Kanun Tasarısı’nın 7’nci maddesinin aşağıdaki şekilde
değiştirilmesini arz ve teklif ederiz. 
Saygılarımızla.

 Bülent Kuşoğlu Aykut
Erdoğdu Lale Karabıyık
 Ankara İstanbul Bursa
 Mehmet Gökdağ 
İlhan Kesici 
 Gaziantep İstanbul
"Madde
7- 13/6/2006 tarihli ve 5520 sayılı Kurumlar Vergisi Kanununun geçici 2 nci
maddesinin birinci fıkrasında yer alan "31/12/2015" ibaresi
"31/12/2021" şeklinde değiştirilmiştir.
BAŞKAN
– Şimdi, maddeye en aykırı önergeyi okutup işleme alacağım: 
Türkiye
Büyük Millet Meclisi Başkanlığına
Görüşülmekte
olan 11 sıra sayılı Kanun Tasarısı’nın 7’nci maddesinin tasarı metninden
çıkarılmasını arz ve teklif ederiz.
 İdris Baluken  Çağlar
Demirel İbrahim Ayhan 
 Diyarbakır Diyarbakır Şanlıurfa
 Ahmet Yıldırım Behçet
Yıldırım
 Muş Adıyaman
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılmıyoruz Sayın
Başkanım. 
BAŞKAN
– Hükûmet önergeye katılıyor mu? 
BAŞBAKAN
YARDIMCISI YILDIRIM TUĞRUL TÜRKEŞ (Ankara) – Katılmıyoruz Sayın Başkan. 
BAŞKAN
– Önerge üzerinde konuşacak olan vekil var mı? Yok. 
Gerekçeyi
okutuyorum: 
Gerekçe:

AKP
dönemi vergi politikaları, banka ve şirketlerin kurumlar vergisi yükünü, toplam
vergi havuzu içerisinde yüzde 9'larda tutarak vergi yüklerini hafifletirken,
düşük ücrete talim eden 16,3 milyon ücretli ve 10 milyon çoğu düşük maaşlı
emekli, aileleri ile birlikte insafsız vergi yükü altında ezilmiştir. Nüfusun
en zengin kesimine kol-kanat gerilmiş, vergi bağışıklıkları tanınmıştır. Finans
sermaye yerine, imalat sanayiye yönelik teşvikler belirli ölçüde kabul
edilebilir olsa da, ilgili tasarı maddesi mevcut vergi sisteminin ürettiği
adaletsizliği ortadan kaldırmamaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 11 sıra sayılı Kanun Tasarısı’nın 7’nci maddesi aşağıdaki şekilde
değiştirilmesini arz ve teklif ederiz. 
Saygılarımızla.

Aykut ERDOĞDU (İstanbul) ve
arkadaşları
"MADDE
7- 13/6/2006 tarihli ve 5520 sayılı
Kurumlar Vergisi Kanununun geçici 2 nci maddesinin birinci fıkrasında yer alan
"31/12/2015" ibaresi "31/12/2021" şeklinde
değiştirilmiştir.
BAŞKAN
– Önergeyi Komisyona sunuyorum: Kabul ediyor musunuz? 
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Kabul etmiyoruz.
BAŞKAN
– Hükûmet?
GÜMRÜK
VE TİCARET BAKANI BÜLENT TÜFENKCİ (Malatya) – Kabul etmiyoruz. 
BAŞKAN
– Önerge üzerinde Sayın Erdoğdu.
Buyurunuz.
(CHP sıralarından alkışlar)
Süreniz
beş dakikadır. 
AYKUT
ERDOĞDU (İstanbul) – Sayın Başkan, değerli milletvekilleri; 11 sıra sayılı
Kanun Tasarısı’nın 7’nci maddesi üzerindeki önerge üzerinde söz almış
bulunuyorum. 
Bildiğiniz
üzere, kurumlar vergisini ilgilendiren bir düzenlemeydi ve kurumlar vergisiyle
doğrudan bağlantılı kamu harcamaları ve kamu harcama mevzuatının en önemlisi
olan ihale mevzuatı üzerine konuşuyordum. Demin demiştim ya, bir kamu ihale
mevzuatının iyi olabilmesi için iki temel koşul gerekmektedir; birincisi
şeffaflık, diğeri de rekabet ilkesi. İşte buna paralel olarak 4734 sayılı
Kanun’da da ihale yöntemlerinde 4 tane ihale yöntemi öngörülmüş. Birincisi açık
ihale, ikincisi belirli istekler arasında ihale, üçüncüsü pazarlık usulü ihale,
diğeri de bir ihale yöntemi değil ama bir temin usulü olarak doğrudan temin
öngörülmüş ve kanun şunu söylemiş: “Bu kanun içerisinde yapılacak ihalelerin
açık ihale olması gerekmektedir.” Şimdi, bunu anlayabilmemiz için -bu çok
önemli bir hüküm- açık ihale ile pazarlık usulü ihale veya eski adıyla davetiye
usulü ihale arasındaki farkı iyi bilmemiz gerekmektedir. Açık ihale şudur: Açık
ihalede şartnamede yeterlilik şartları tanımlandıktan sonra, yani “Şu kadar
makine parkı olacak, bu kadar cirosu olacak, şu kadar iş tecrübesi olacak.”
diye genel şartları koyduktan sonra, o ihale ilan edildikten sonra bütün
yeterlilikleri taşıyan şirketlerin katılabildiği ihaleye “açık ihale”
deniliyor. Davetiye usulü veya pazarlık usulü ihaleyse şu: Belirli şirketlere
davetiye gönderilerek, mektup gönderilerek sadece o şirketlerin katılabildiği
ihale. Şimdi bunun yolsuzlukla bağlantısı şu: Eğer yolsuzluk yapılma kararı
verilmişse bu ihalenin duyurulmaması gerekiyor. Çünkü açık ihale olunca herkes
duyacağı için…
ZEHRA
TAŞKESENLİOĞLU (Erzurum) – Gene yayınlanmak zorunda o ihale. KİT Kanunu’na göre
tekrar o yayınlanıyor. Bir tam gün içinde askıda kalmak zorunda. Çarpıtmayın
olayları.
AYKUT
ERDOĞDU (Devamla) – Hangi ihaleden bahsediyorsunuz? 
ZEHRA
TAŞKESENLİOĞLU (Erzurum) – Açık pazarlık usulü ihaleler KİT Kanunu’na göre bir
gün boyunca yayınlanmak zorunda. KİT mevzuatına bakın gelin öyle konuşun ya!
AYKUT
ERDOĞDU (Devamla) – Hanımefendi, o zaman sizi bilgilendireyim: Bakın, davetiye
usulü ihalede davetiyeniz yoksa katılabilir misiniz? (AK PARTİ sıralarından
“Genel Kurula, bize, bize.” sesleri)
ZEHRA
TAŞKESENLİOĞLU (Erzurum) – Çarpıtıyorsunuz ama.
AYKUT
ERDOĞDU (Devamla) – “Çarpıtıyorsunuz.” diyorsunuz. Davetiyeniz yoksa
katılabilir misiniz ihaleye?
ZEHRA
TAŞKESENLİOĞLU (Erzurum) – Kardeşim, davet dediğim gibi olmuyor mu? KİT
Kanunu’na göre bir gün boyunca yayınlanmak zorunda.
BAŞKAN
– Sayın milletvekilleri, karşılıklı konuşmayınız lütfen. 
AYKUT
ERDOĞDU (Devamla) – Hanımefendiye mali bilgisi olan birinin anlatmasını rica
ediyorum.
BAŞKAN
– Siz Genel Kurula hitap ediniz Sayın Erdoğdu.
AYKUT
ERDOĞDU (Devamla) – Bakın, davetiye usulü ihaleye davetiyeniz yoksa
katılamazsınız. Yüzlerce şikâyet geliyor “Ben davet edilmedim, katılamıyorum,
bilmiyorum.” diye. Adı üzerinde. Ve bu davetiye usulü ihale Kamu İhale
Kanunu’nun 21’inci maddesine göre deprem, yangın, olağanüstü hâller veya
idarece öngörülemeyen hâllerde özellikle 21/(b) maddesine göre yapılan
ihaledir. Gördüğünüz üzere mevzuatını ezbere bilen biriyle konuşuyorsunuz. Onun
için daha dikkatli konuşmanızı rica ediyorum. (CHP sıralarından alkışlar)
Değerli
arkadaşlar, bu ihale yönteminde… Ve özellikle diyor ki: “İdarece öngörülemeyen
hâller.” İdare ne yapıyor biliyor musunuz değerli arkadaşlar? Öngörülemeyen hâl
yaratıyor. Mesela bir yemek ihalesine çıkacak, iki yıllık bir ihale. İki yıllık
ihale tamamlanıyor, açık ihaleye çıkıyor ve danışıklı dövüşte açık ihale iptal
ettiriliyor ve ondan sonra idare diyor ki: Kardeşim benim sürem kalmadı,
idarece öngörülemeyen bir hâl oluştu ve pazarlık usulü ihale yapıyorlar.
Pazarlık usulü ihalenin açık ihaleden farkı şu: Davetiye gittiği için bu
Türkiye’de genelde soruşturmalara yansıdığı şekliyle şöyle olur; Çankaya’da bir
ofiste buluşulur, Çankaya’daki ofiste davetiye giden firmalar oturur. 
MEHMET
UĞUR DİLİPAK (Kahramanmaraş) – Öyle bir şey yok.
AYKUT
ERDOĞDU (Devamla) – Beyefendi, Ankara’nın 11. Ağır Ceza Mahkemesinde ve 7. Ağır
Ceza Mahkemesinde yargılanan davalarda Çankaya’daki ofiste BOTAŞ ihaleleri
üzerinden kompresör ihalelerinin ve Tuz Gölü dağıtım çetesinin nasıl
yapıldığını dönemin muhafazakâr AK PARTİ’li bürokratlarına sorarsanız öğrenmiş
olursunuz. 
ALİM
TUNÇ (Uşak) – Sizi çağırmadılar mı? 
AYKUT
ERDOĞDU (Devamla) – Bu ön yargınız, bu bilgi eksikliğiniz sizi çok zor durumda bırakacak.
Bakın, ben ne söylüyorsam… Mahkeme adlarını veriyorum.
MEHMET
UĞUR DİLİPAK (Kahramanmaraş) – AK PARTİ döneminde yargı…
AYKUT
ERDOĞDU (Devamla) – Beyefendi, isminiz nedir? 
BAYRAM
ÖZÇELİK (Burdur) – Böyle bir tarz yok.
AYKUT
ERDOĞDU (Devamla) – O zaman böyle bir tarz da yok. Yani rica ediyorum, ben
şimdiye kadar ispatlayamayacağım hiçbir konuyu anlatmadım. Başkan vekiliniz
dedi ki: “Lütfen, naif bir dille anlatır mısınız?” En naif dille ve çok da
kırmayarak, en güzel şekilde anlatmaya çalışıyorum.
LEVENT
GÖK (Ankara) – Ama hakikatler acı.
MEHMET
NACİ BOSTANCI (Amasya) – Teşekkür ediyoruz.
AYKUT
ERDOĞDU (Devamla) – Ama sizin bir ön yargınız var. “AK PARTİ döneminde öyle bir
şey yok.” Yapmayın arkadaşlar! AK PARTİ dönemi dediğiniz, AKP döneminde…
MEHMET
UĞUR DİLİPAK (Kahramanmaraş) – Ama AK PARTİ döneminde yargı vardır yargı. 
AYKUT
ERDOĞDU (Devamla) – Bakın, o zaman, madem bunu istiyorsunuz, size bir şey
söylemek zorundayım.
(Mikrofon
otomatik cihaz tarafından kapatıldı)
AYKUT
ERDOĞDU (Devamla) – Sayın Başkanım, süremi uzatmayacaktım ama çok kesildiği
için…
LEVENT
GÖK (Ankara) – Evet, sataşma oldu efendim.
BAŞKAN
– Tamamlamanız için bir dakika.
AYKUT
ERDOĞDU (Devamla) – Değerli arkadaşlar, madem bu üslupla konuşmak istiyorsunuz,
ben de aynı şeyleri size anlatayım.
MEHMET
UĞUR DİLİPAK (Kahramanmaraş) – İstemiyoruz.
AYKUT
ERDOĞDU (Devamla) – Hayır hayır kusura bakmayın. Hani olmaz diyorsunuz ya, bu
iddianameye giren olayı anlatıyorum ve buradan hüküm giydi bürokratlar, ceza
aldılar iş adamlarıyla birlikte. Bu olmaz denilen Çankaya’daki pazarlıklar
sonucunda İstanbul’un beş yıldızlı otellerinde kendisine muhafazakâr denen ve
bu iktidarın atadığı bürokratlara ilgili şirketler tarafından hem maddi
rüşvetler hem de hayat kadınları rüşvet olarak verilmiştir ve bu rüşvet olayı
Yargıtay kararına da girerek o bürokratlar ihaleye fesat karıştırmadan hüküm
giymiştir. Bu, yargı kararıyla kesinleşmiştir. İlgili dosya BOTAŞ’taki
kompresör yapım ihaleleri, Devlet Su İşleri işlerindeki o büyük yolsuzluk
dosyasının bir parçasıdır. Deminden beri nezaketle bunu nasıl engelleyeceğimizi
anlatmaya çalışırken bilen, bilmeyen, hepsi bir anda “Yok öyle değil, böyle!”
İşte, böyle. Bu olmuş bir şey. Bizim dönemimizde bir tek İSKİ olmuş, adam
yargılanmış, ceza görmüş, yirmi yıldır İSKİ diye bağırıyorsunuz. Bakın, üstelik
o konuşmalarda öyle şey var ki, yüz kızartıcı sohbetler var ki, ben kendim bu
işi küçük düşürmemek için anlatmıyorum. Anlatmaya devam edeceğim.
Teşekkür
ediyorum. (CHP sıralarından alkışlar) 
BAŞKAN
– Teşekkür ederiz Sayın Erdoğdu.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer
önergeyi okutuyorum.
Türkiye Büyük Millet Meclisi Başkanlığına
Görüşülmekte
olan 11 sıra sayılı Kanun Tasarısı’nın 7’nci maddesinde yer alan “31/12/2020”
ibaresinin “31/12/2017” şeklinde değiştirilmesini arz ve teklif ederiz.
Mevlüt
Karakaya (Adana) ve arkadaşları
BAŞKAN
– Komisyon önergeye katılıyor mu?
PLAN VE BÜTÇE KOMİSYONU SÖZCÜSÜ İBRAHİM AYDIN (Antalya)
– Katılmıyoruz Sayın Başkanım.
BAŞKAN – Hükûmet önergeye katılıyor mu?
GÜMRÜK VE TİCARET BAKANI BÜLENT TÜFENKCİ (Malatya) –
Katılmıyoruz.
BAŞKAN – Önerge üzerinde Adana Milletvekili Sayın
Mevlüt Karakaya konuşacaktır.
Buyurunuz süreniz beş dakika. (MHP sıralarından
alkışlar)
MEVLÜT KARAKAYA (Adana) – Değerli milletvekilleri,
hepinizi saygıyla selamlıyorum.
Efendim, Gelir Vergisi Kanunu ile Bazı Kanunlarda
Değişiklik Yapılmasına Dair Kanun Tasarısı’nın 7’nci maddesiyle ilgili olarak
vermiş olduğumuz önerge üzerinde söz aldım. 
Önerge
gereğince, dernek ve vakıflarca elde edilen kira gelirlerinin Gelir Vergisi
Kanunu’nun 94’üncü maddesinin (5)’inci bendi gereğince yapılacak olan
stopajların nihai vergilendirilmesine neden olacak bir düzenleme ve daha
doğrusu 2008 yılından bu yana uygulanmakta olan bu uygulamanın 2020 yılına
kadar uzatılması istenmekte. Yine, aynı şekilde, belli döner sermayelerin
kazançlarının iktisadi işletme oluşturmayacağına ilişkin, yine burada
belirtilmiş olan ajansların da elde ettiği gelirlerin iktisadi işletme oluşturmayacağına
ilişkin düzenlemeler. Sekiz yıldır uygulanmakta olan bir düzenleme ama diğer
maddelerde olduğu gibi bu maddede de etki analizleri getirilmemiştir. Aslında
başından beri bütçe görüşmelerinde de hep ifade edildi, 5018 sayılı Yasa’nın
mali reform olduğundan bahsedildi. Doğru, 5018 sayılı Kamu Mali Yönetimi ve
Kontrol Kanunu önemli düzenlemeler getiriyor, reform niteliğinde olan
düzenlemeleri de var ama denetim kısmıyla ilgili olarak da ciddi eksiklikleri,
aksaklıkları da var. Burada, 5018 sayılı Yasa’nın 18’inci maddesine göre
bütçeye etki eden bu tür düzenlemelere ilişkin etki analizlerinin de
getirilmesi gerekirken maalesef hiçbir maddeyle ilgili olarak bunları
göremiyoruz. Yani, reformlar sadece yapmakla olmuyor, bir de uygulamada da
bunları görmek gerekiyor. Nitekim, 5018 sayılı Yasa’yla ilgili olarak denetim
raporlarının gelmediğini de hepimiz biliyoruz, buralarda konuştuk. 
Efendim,
son günlerde konuştuğumuz yasa değişiklikleriyle ilgili olarak karşımıza
istisnalar geliyor. Öncelikle şunu hemen ifade etmek gerekiyor ki vergi
mevzuatımız istisnalarla dolu bir mevzuat hâline geldi. “İstisnalar kaideyi
bozmaz.” kuralı maalesef Adalet ve Kalkınma Partisinin, AKP’nin vergi
sisteminde “istisnalar kaideyi bozar” hâline dönüşmüştür; vergide kaide, kural,
hiçbir şey kalmamıştır. 
Dolaysız,
dolaylı vergi dengesine dikkat etmeden bu tür düzenlemelerin süresini beş yıl
daha uzatmanın kimseye bir faydası olmayacak. Biz buradan şunu anlıyoruz: Bir
taraftan Sayın Başbakan sürekli kamuoyunda, televizyonlarda, medyada reformlar
yapılacağını söylüyor, vergi reformu yapılacağını ifade ediyor, vergideki
adaletsizliğin giderileceğini söylüyor ama diğer taraftan da vergi adaletini ve
eşitliğini önemli ölçüde sıkıntıya sokacak birtakım düzenlemeleri de beş yıl
daha geriye atıyoruz. Dolayısıyla, buradan şunu mu anlamamız gerekiyor: Adalet
ve Kalkınma Partisinin “Vergi reformu getireceğiz.” dediği uygulama beş yıl
sonrasına mı kalacak? Söylediğinizle yaptıklarınız maalesef birbirini tutmuyor,
buna buradan işaret etmek istedim. 
Bunun
haricinde de modern vergi sistemlerinde, çağdaş vergi sistemlerinde vergideki
temel esas beyan esasıdır. Ama iki gündür biz, beyan esasının dışına çıkacak ve
beyan esasının içindekileri de istisnalara, stopajlara, tevkifatlara çekecek
uygulamaları, maalesef, hayata geçirmeye çalışıyoruz. Bunları dile getirmek
istedim. 
Yüce
heyetinizi tekrar saygıyla selamlıyorum. (MHP sıralarından alkışlar) 
BAŞKAN
– Teşekkür ederiz Sayın Karakaya. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
Birleşime
on beş dakika ara veriyorum. 
Kapanma Saati: 16.33
İKİNCİ OTURUM
Açılma Saati: 16.53
BAŞKAN: Başkan Vekili Pervin BULDAN
KÂTİP ÜYELER: Fehmi KÜPÇÜ
(Bolu), Sema KIRCI (Balıkesir)
-----0-----
BAŞKAN
– Sayın milletvekilleri, Türkiye Büyük Millet Meclisinin 20’nci Birleşiminin
İkinci Oturumunu açıyorum.
11
sıra sayılı Kanun Tasarısı’nın görüşmelerine devam edeceğiz.
Komisyon?
Burada. 
Hükûmet?
ERKAN
AKÇAY (Manisa) – Yok. 
MEHMET
NACİ BOSTANCI (Amasya) – Geliyor. 
ERKAN
AKÇAY (Manisa) – Geliyor olmaz… 
LEVENT
GÖK (Ankara) – Hükûmet nerede var ki efendim? 
ERKAN
AKÇAY (Manisa) – …Hükûmet varsa vardır, yoksa yoktur.
İDRİS
BALUKEN (Diyarbakır) – Zaten memlekette de Hükûmet yok yani. 
BAŞKAN
– Hükûmet yok. 
LEVENT
GÖK (Ankara) – Hükûmet nerede? Hükûmet arıyoruz efendim. 
ERKAN
AKÇAY (Manisa) – Hükûmet sorumluluğunu bilsin.
İLKNUR
İNCEÖZ (Aksaray) – Geliyor.
ERKAN
AKÇAY (Manisa) – Geliyor olmaz efendim, nasıl geliyor!
Sayın
Başkan, ara verelim, gelsin.
İDRİS
BALUKEN (Diyarbakır) – Ara verin Sayın Başkan, Meclisin işleyişi böyle olmaz
efendim.
BAŞKAN
– Birleşime beş dakika ara veriyorum.
Kapanma Saati: 16.54
ÜÇÜNCÜ OTURUM
Açılma Saati: 16.58
BAŞKAN: Başkan Vekili Pervin BULDAN
KÂTİP ÜYELER: Fehmi KÜPÇÜ (Bolu), Sema KIRCI (Balıkesir)
------0-----
BAŞKAN
– Sayın milletvekilleri, Türkiye Büyük Millet Meclisinin 20’nci Birleşiminin Üçüncü Oturumunu
açıyorum.
11 sıra sayılı Kanun Tasarısı’nın görüşmelerine devam
edeceğiz.
Komisyon?
Burada.
Hükûmet?
Burada.
8’inci
maddeyi okutuyorum:
MADDE 8- Bu Kanun 1/1/2016 tarihinde yürürlüğe
girer.
BAŞKAN
– Sayın milletvekilleri, 8’inci madde üzerinde gruplar adına ilk konuşmacı
Milliyetçi Hareket Partisi Grubu adına Adana Milletvekili Sayın Mevlüt
Karakaya.
Sayın
Karakaya, buyurunuz. (MHP sıralarından alkışlar)
Süreniz
on dakikadır. 
MHP
GRUBU ADINA MEVLÜT KARAKAYA (Adana) – Değerli milletvekilleri, tasarının 8’inci
maddesiyle ilgili olarak söz almış bulunmaktayım. Tabii, 7 maddeyle ilgili
görüşmeleri tamamladık. Bu 7 maddenin 6’sında istisnalar var, stopajlar var,
vergi mevzuatıyla ilgili değişiklikler var. Aslında tevkifat, stopaj, vergi
kesintisi nedir dediğimizde, hangi amaçla uygulanır dediğimizde karşımıza çıkan
şudur: Stopaj bir vergi tahsilat aracı mıdır, bir güvenlik aracı mıdır yoksa
bir vergileme aracı mıdır? Stopajlar tüm dünyada çağdaş vergileme sistemlerinde
bir güvenlik aracıdır. Oysa bizim vergi sistemimize baktığımızda özellikle
Adalet ve Kalkınma Partisinin son yıllarda yapmış olduğu değişikliklere
dikkatimizi çektiğimizde stopajı bir vergileme rejimi hâline getirdiklerini
görüyoruz. Bugün Gelir Vergisi Kanunu 94’te stopaj var, Kurumlar Vergisi Kanunu
15’te stopaj var, Kurumlar Vergisi Kanunu 30’da var, diğer kanunlarda da var.
Peki, stopajlar bu kanunlarda düzenlenmişken geçici 67’yle yapılan düzenlemenin
amacı nedir, hedefi nedir? Öncelikle bunun çok iyi bir şekilde tartışılması
gerekir ama bunu tartışma imkânı maalesef bulamadık çünkü bir etki analizi getirilmedi.
On yıl boyunca uygulanmış olan bu stopajların amaç ve hedeflerine ulaşması
konusunda herhangi bir değerlendirme, objektif bir sonuca gidecek bir müzakere
yapma imkânı maalesef bulamadık. Ne kadar vergi alınmaktan vazgeçildi? 
Şunu
hemen belirtmek istiyorum ki, maalesef, üzülerek de ifade etmek istiyorum ki
Maliye Bakanı buradan, bu kürsüden “Aslında biz geçici 67’yle vergileme
getiriyoruz, vergi alınmayan konularda vergi alıyoruz. Burada herhangi bir
istisna söz konusu değil.” dediler. Bu, gerçekten bir bilgisizliğe dayanıyorsa
ayıp! Hayır, bir bilgisizliğe dayanmıyor, bu buradaki yüce Mecliste bulunan
milletvekillerini, milletin temsilcilerini gerçekten aldatmaya yönelik bir
ifadeyse bu daha da ayıp!
Bu
maddelerin detayına baktığımızda geçici 67’nci maddede getirilen stopajlar
kaldırıldığında belki karşılığında Gelir Vergisi Kanunu’nun 94’üncü maddesinde
bir tevkifat ya da bir stopaj söz konusu olmayabilir. O durumda bu gelirler
beyana tabi gelirler olacak, artan oranlı vergilendirmeleri söz konusu olacak.
Burada,
tabii, tek bir yönlü değerlendirme yapmak da mümkün değil. Bunun içerisinde tam
mükellefler var, dar mükellefler var, bunların gerçek kişileri var, bunların
kurumları var. Hepsiyle ilgili durumları ayrı ayrı değerlendirmek lazım. Karşı çıkmayacağımız
şeyler de var ama karşı çıkmamız söz konusu olan hususları da dikkate getirmek
istiyorum.
Bakın,
bu düzenlemeyle ilgili olarak getirdiğimiz sonuca baktığımızda, aslında -biraz
önce de ifade ettiğimiz gibi- çağdaş vergi sistemlerindeki beyan esasını
kaldırıyoruz. Zaten vergi sistemimiz adaletsiz bir vergi sistemi. Dolaylı
dolaysız vergilerin oranına baktığımızda bunun yüzde 30-70’ler, hatta dolaylı
vergilerin yüzde 70’leri aştığını görüyoruz. 
Adalet
ve Kalkınma Partisi iktidara gelmeden önce bu konuyla ilgili
değerlendirmelerine baktığımızda -2002 yılındaki Seçim Beyannamesi’ne
baktığımızda- dolaylı vergileri “namert vergisi” olarak ifade ediyorlardı. Oysa
iktidara geldiklerinde bu oran yüzde 40-60’lar civarındaydı, bugün “namert
vergisi” olarak ifade ettikleri verginin oranını yüzde 70’lerin üzerine
çıkardılar.
Değerli
milletvekilleri, bakın, bizim toplam gelir vergisi içerisindeki stopajların
oranı yüzde 92, gelir vergisi artı kurumlar vergisi içerisindeki stopajların
oranı ise yüzde 60. Bu, gerçekten çok yüksek bir oran. Toplam vergi
içerisindeki beyana dayalı vergilerimizin oranı ise sadece yüzde 12. Yani biz
beyana dayalı vergileri kaldırmış olsak da yüzde 87’lik bir verginin beyan
dışından gelen vergiler olduğunu ifade etmek istiyorum ki bu da bir vergi
sisteminin ne kadar adaletsiz olduğunun en bariz göstergelerinin başında
geliyor.
Tabii,
evet, verelim, istisna yapalım; bunların hedefleri vardır, amaçları vardır ama
üretime gelince böyle bir istisnadan maalesef kaçıyorsunuz. Sermaye piyasası
arayışları menkul kıymetlere geldiğinde, paradan para kazananlara geldiğinde bu
konuda maşallah bonkörsünüz. Ama üretim dediğimizde, örneğin, çiftçilerin
tükettikleri mazot üzerindeki ÖTV’yi ve KDV’yi kaldırmak istediğimizde, girdi
maliyetlerini düşürmek istediğimizde, maalesef “Yok.” diyorsunuz. Bugün bu
memlekette gerçekten vergi ödemeyen insan yok. Çalışan çalışmayan, işsizi,
yoksulu, fakiri, herkesi vergiye bağladık. Gece gündüz yaptığı tüketimler
üzerinden vergi alıyoruz. 
Bakın,
çiftçilerle ilgili ağzınızı açtığınızda “Vergi ödemiyorlar, vergi muafiyeti
var.” diyorsunuz. Üstüne üstlük tarımsal desteklemeler yaptığınızı ifade
ediyorsunuz. Biliyor musunuz ki bir traktör mazot pompasına yanaştığında
ortalama bir traktörün deposu 92 litre mazot alıyor. Bunun karşılığı bugün 306
lira. Bunun ne kadarı vergi biliyor musunuz? 250 lirası, maalesef, vergi olarak
çiftçi tarafından daha üretime başlanmadan, üretim olmadan, hasılat elde
edilmeden bunu vergi olarak maliyenin kasasına, hazinenin kasasına ödüyor. 
Dolayısıyla,
biz, paradan para kazananlara yaptığımız bu jestleri üreten kesime de yapmak
zorundayız. Bunu yapmadığımız takdirde gerçekten işsizlik, bugün olduğu gibi,
artmaya devam edecek. Bunun sıkıntılarını maalesef hep birlikte çekeceğiz. 
Asgari
ücretlerden vergileri kaldıralım, insanlar açlık sınırının, yoksulluk sınırının
altında geçimlerini yapamıyorlar diyoruz; siz “vergi adaleti”, “vergi reformu”
adı altında, maalesef, istisnaları artıracak ve bunu da beş yıl daha uygulamaya
devam edecek tasarılar getiriyorsunuz. 
Bakın,
bunları ifade ettiğimizde de yabancı paranın girmeyeceğini, dışarıdan sermaye
ihtiyacı olduğunu söylüyorsunuz, “Eğer biz bunları kaldırırsak ya da farklı
düzenlemeler yaparsak bu olur.” diyorsunuz. O zaman ben şunu sormak durumundayım:
Hani durumumuz çok iyiydi, hani Merkez Bankasının kasasını ağzına kadar
doldurmuştuk, hani IMF’ye borç verebilir duruma gelmiştik, ne oldu? Evet, ben
size söyleyeyim: Ekonominin durumu iyi değil. Bugünlerde Merkez Bankasının
analitik bilançolarına bakanlarınız varsa orada bir şeyi göreceksiniz, 348
milyar dolar bir varlık göreceksiniz, toplam varlıkların önemli bir kısmıdır.
Bu dolarize olma anlamına gelir, bu maalesef TL üzerinden millî bir para
politikası uygulamayacağınız anlamına gelir. 
Değerli
milletvekilleri, bu ifadelerde bulunduktan sonra, aslında söylenecek çok şey
var. 
(Mikrofon
otomatik cihaz tarafından kapatıldı) 
MEVLÜT
KARAKAYA (Devamla) – Zaman sınırı dolayısıyla ben yüce heyetinizi saygıyla
selamlayarak huzurlarınızdan ayrılıyorum. (MHP sıralarından alkışlar) 
BAŞKAN
– Teşekkür ederiz Sayın Karakaya. 
Madde
üzerinde gruplar adına ikinci söz, Halkların Demokratik Partisi Grubu adına
Diyarbakır Milletvekili Sayın İdris Baluken. 
Sayın
Baluken, on dakika süreniz var, buyurun. (HDP sıralarından alkışlar) 
HDP
GRUBU ADINA İDRİS BALUKEN (Diyarbakır) – Teşekkür ediyorum. 
Sayın
Başkan, değerli milletvekilleri; hepinizi grubumuz adına saygıyla selamlıyorum.

Aslında,
gerek bu gelir vergisiyle ilgili düzenlemelerde gerekse bütçenin planlamasıyla ilgili
bir sistemsel sorun yaşandığını düşünüyoruz. Bu sistem sorununu çözmeden, biz,
burada yapılacak yasal düzenlemeler ne olursa olsun bu ülkenin temel
sorunlarına asla çözüm getirilmeyeceği kanaatindeyiz. Katı merkeziyetçi, son
derece ceberut bir üniter ulus devlet yapısıyla doksan yıldır bütün sorunları
çözmeye çalışan bir sistem var ancak elini attığı hiçbir alanı düzeltemiyor.
Ekonomi alanı da yine bu başlıklar içerisinde rahatlıkla ifade edilebilir. Buna
yönelik getirilen idari sistem reformu anlamına gelebilecek birtakım önerileri
de toplumun bölünme paranoyası üzerinden mahkûm etme, itibarsızlaştırma ve bir
toplumsal kutuplaştırma aracı hâline getirme alışkanlığı maalesef bu sistemi
koruyarak bugüne kadar bütün sorunlarıyla birlikte, beraberinde getirmiştir. 
Bakın,
günlerdir burada, biz Cizre’de, Silopi’de, Nusaybin’de, Dargeçit’te, Sur’da
yaşanan insanlığa karşı suçları konuşuyoruz. Nedir yani, niye bir devlet kendi
halkına karşı tankla topla, havan topuyla yerleşim yerlerini yerle bir edecek
şekilde bir savaş fotoğrafının içerisine girer? Nedir yani, sorunun temeli
nedir? Oradaki halk öz yönetim talebi istiyor; ben karar alma süreçlerinde,
yönetim süreçlerinde olmak istiyorum diyor; doksan yıldır bu talebimi ifade
ettim, bu talebi ifade ettim ama yerine getirilmedi diyor. Biz bunu ifade
ettiğimizde öz yönetim, demokratik özerklik, yerel yönetimlerin yetki
genişlemesi, ademimerkeziyetçi yapı, bölgesel yönetim, her neyse; buradan ifade
edildiğinde de işte, böyle, henüz dinlemeden, sataşmalarla bir ön yargı perdesi
önümüze çıkıyor. Oysaki ifade edilen şey korkulacak bir şey değil. Dünyanın her
tarafında uygulanan bir modelden bahsediyoruz. İnanın ki Avrupa’ya, dünyanın
herhangi bir ülkesine gittiğimizde, bu talepten dolayı insanların cezaevlerine
atıldığını, insanların öldürüldüğünü, insanların lince tabi tutulduğunu
söylediğimizde herkes bize gülüyor. Bu ülkenin bunları aşması lazım. 
Bakın,
bizim söylediğimiz bu öz yönetim modeli dünyanın hemen hemen bütün ülkelerinde
uygulanan bir model. Türkiye’nin üniter ulus devlet yapısını model aldığı
Fransa’da bile artık buna geçen düzenlemeler çoktan yapıldı. Ben size örnekler
vereyim. Bakın, Almanya, herhâlde kişi başına düşen millî gelir seviyesi ve
sosyal devlet imkânları açısından Türkiye’yle kıyaslanamayacak bir ülke ama
Almanya 16 eyaletten oluşuyor, bu eyaletlerin de 3 üst birim eyalet üzerinden
bir tanımlaması var. Avusturya’yı dediğim ölçütler içerisinde Türkiye’yle
herhâlde kıyaslayamayacağız değil mi? Avusturya 9 eyaletten oluşuyor.
Azerbaycan Cumhuriyeti 59 “…”(x) -yani bölgesel yönetim, idari sistem-
11 şehir ve bir Nahçıvan Özerk Cumhuriyeti’nden oluşuyor. Gürcistan 2 özerk
cumhuriyetten ve bir özerk bölgeden oluşuyor; tek tek isimlerini vermiyorum
zamanımız sınırlı olduğu için. 
HALİL
ETYEMEZ (Konya) – Almanya…
İDRİS
BALUKEN (Devamla) – Beyefendi, varsa söyleyeceğiniz, buradan gelir
düzeltirsiniz. Müsaade ederseniz, ben şu anda kişisel yorumumu da katmadan
dünyada var olan modelleri buradan ifade ediyorum.
İspanya’da
17 özerk bölge var. İran 30 “…”a(x) ayrılmış, 30 eyalet var ve bu
eyaletlerden birinin adı da Kürdistan Eyaleti. İsviçre Konfederasyonu 26
bölgesel yönetimden, kantondan oluşuyor. İşte, üniter modeli örnek aldığımız
Fransa’da bölgesel yerel yönetimlere muazzam yetkiler tanındı, o bölgesel yerel
yönetimlere karşı da il özel yönetimlerine ve belediye yerel yönetimlerine
muazzam yetkiler verildi. İtalya 20 adet idari bölgeye ayrılmış. Kazakistan’da
14 ayrı eyalet ve özel statüye sahip 2 şehir var. Kırgızistan 7 idari bölgeye
ayrılmış. Farklı kıtalardan örnek veriyorum ki bu taleplerin korkunç olmadığını
her birimiz görebilelim. Pakistan 5 eyalet ve 17 ilden oluşmuş. Romanya’da
eyaletler, kentler ve komünler biçiminde 41 eyalet ve işte, sayıları muhtelif
olan birtakım yerel örgütlenme modelleri var. Rusya da 85 federal birimden
oluşuyor ki bu federal birimlerin içerisinde de cumhuriyetten tutalım, federal
şehirlerden özerk “…”(x) kadar çok değişik yönetim modelleri
var. Tacikistan idari açıdan yine 4 ayrı otonom bölgeye sahip. Yani örnekleri
çoğaltabiliriz, Finlandiya’da, Danimarka’da, İsveç’te, Kanada’da, Birleşik
Krallık’ta, bütün bu saydığım ülkelerin birçoğunun da gerek kişi başına düşen
millî gelir gerek kalkınma ve refah seviyesi açısından Türkiye’yle mevcut olan
pozisyonlarını da her birinizin mutlaka gözden geçirmesi gerektiği
kanaatindeyiz.
Bakın,
dünyadan örnek verdim, kendi tarihimize baktığımızda orada farklı bir şey var
mı? Orada da aynı şey var. Yani Selçuklu Dönemi’nde, Osmanlı Dönemi’nde yerel,
bölgesel alanlara tanınan yetkilerden bugüne kadar burada çok söz edemedik ama
eminiz ki her biriniz küçük bir inceleme yaparsanız halkın karar alma
süreçlerine katılımı, yerel yönetimlerin yetki genişlemesi, yetkilerin
Ankara’dan alınıp yerele verilmesi konusunun bu kadar korkunç bir durum, bu
kadar korkunç bir konu olmadığını her biriniz görürsünüz.
Bakın,
ikinci kıyamet dil üzerine kopuyor, ana dil üzerine. Yani ben bir Kürt’üm, bu
Mecliste bulunan bir Türkiye milletvekili olarak da kendi ana dilimde eğitim
hakkım engellendi, çocuklarımın bu hakkının engellenmemesini istiyorum ve bütün
siyasi talebi olan Kürtlerin de böyle bir talebi var. Biz daha ana dilde eğitim
ülkeyi böler, bölmez şeyini tartışıyoruz. Yani bu çok geri bir tartışma, bu
kırk elli yıl geriden gelen bir tartışmanın bugüne yansıyan bir fotoğrafından
başka bir şey değil. 
Bütün
dünyada bakın dille ilgili de aynı durum var. Dünyanın neredeyse hangi ülkesine
bakarsak bu alanda yapılmış olan düzenlemeler o ülkeleri bölmemiş ya da felaket
getirmemiş, kıyamet koparmamış. Almanya’da çift dilli eğitim var, bütün
okullarda üç ila beş saat zorunlu ana dil dersleri var. Bakın, Çin’de 1984
yılında ulusal azınlıkların bölgesel özerkliği yasası var. Burada, özerk
bölgeler, o bölgedeki eğitim dili hakkında karar verme yetkisine sahipler yani
Çince de okutulabilir. Çince zorunlu olarak okutulur ama yetki o özerk
bölgelerdeki meclislerdedir. 
Güney
Afrika’da çok dillilik büyük bir zenginlik olarak anayasal güvenceye
alınmıştır. Afrika’da iki resmî dil dışında yani İngilizce ve Afrikaans dili
dışında yerel kabile dilleri de birçok yerde resmî dil olarak kabul ediliyor.
Bolivya’da otuzun üzerinde yerli dil resmî dil olarak kabul ediliyor.
İsviçre’de Almanca, Fransızca ve İtalyanca resmî dil ama azınlıkların konuştuğu
birçok dil de bu kanton sistemi içerisinde ana dilde eğitim hakkına sahip. 
Bakın
arkadaşlar, İsveç’te evde konuşulan dil esas alınıyor. Eğer bir bölgede 5
ailede aynı dili konuşan insanlar varsa ve bu insanların eğitim diliyle ilgili
talebi varsa, İsveç Anayasası o insanlara ana dilde eğitimi zorunlu hâle
getirmiş.
Bakın,
bugünlerde aranızdan su sızmayan İsrail var ya, hani Filistinlilere yaptığı o
vahşet, o insanlık dışı katliamlarla hep andığımız İsrail, bu ana dil konusunda
İsrail’den bile gerideyiz. İsrail’de resmî dil İbranice olmasına rağmen, Arap
azınlıklar ilk ve ortaöğrenimde kendi ana dillerinde eğitim hakkına sahipler.
Listeyi çoğaltabiliriz yani Amerika, Kanada, Fransa, Belçika, bunların tamamı
hiçbir yorum katmadan burada ortaya koyduğum tespitlerdir.
Şunu
demeye getiriyorum: Sorunlarımızı tartışmaktan korkmayalım. Biz, burada sorunları
dile getirirken, bu ülkenin bir felakete sürüklenmesi adına bunları dile
getirmiyoruz; hep birlikte ortak akılla bir doğruyu bulup kendi demokratik
geleceğimizi...
(Mikrofon
otomatik cihaz tarafından kapatıldı)
İDRİS
BALUKEN (Devamla) – ...bir toplumsal sözleşmeyle güvence altına alıp
yaşadığımız sorunlardan birlikte kurtulalım diyoruz.
Umarım
zaman olur, diğer maddelerde de buradan ifade ederim. 
Hepinize
teşekkür ediyorum. (HDP sıralarından alkışlar)
BAŞKAN
– Sayın Baluken, şahsı adına da beş dakika konuşma süreniz var.
İDRİS
BALUKEN (Diyarbakır) – Onu daha sonra kullanacağım.
BAŞKAN
– Peki.
Sayın milletvekilleri, 8’inci madde üzerinde gruplar
adına üçüncü konuşmacı Cumhuriyet
Halk Partisi Grubu adına Ankara Milletvekili Sayın Bülent Kuşoğlu. (CHP sıralarından alkışlar) 
Süreniz
on dakika Sayın Kuşoğlu, buyurun.
CHP
GRUBU ADINA BÜLENT KUŞOĞLU (Ankara) – Sayın Başkan, değerli milletvekilleri; 11 sıra sayılı
Kanun Tasarısı üzerinde, 8’inci madde üzerinde söz almış bulunuyorum. Hepinizi
saygıyla selamlıyorum. 
Tasarının 8’inci maddesine geldik, bu hafta içerisinde
bunları görüşüyoruz. Bu tasarının özünü -biliyorsunuz- 2’nci maddedeki faiz ve
sermaye kazançlarından elde edilen gelirin vergi dışı tutulması oluşturuyor,
esas özünü oluşturan madde buydu ve yıllık 20-25 milyar liralık, beş yıl
içerisinde de 150 milyara yakın bir meblağın vergi olarak alınmamasını
getiriyoruz bu düzenlemeyle. Bu rakam tabii çok önemli bir rakam, konuşmamız,
tartışmamız gereken bir rakam, daha detaylı olarak tartışmamız gereken bir
rakam, bunun nasıl olması gerektiğini, nasıl yürütülmesi gerektiğini de çok iyi
tartışmamız lazım. 
Ben daha önceki konuşmamda konunun
üç yönü olduğunu söylemiştim, özellikle bu 2’nci maddenin yani bu tasarının
esasını oluşturan maddenin üç yönü olduğunu söylemiştim; vergi yönü, ekonomiyle
ilgili yönü ve uluslararası, küresel ekonomiyle ilgili yönü, uluslararası
sistemle ilgili yönü. Maliye, vergi yönüyle ilgili geçen konuşmamda bilgi
vermiştim, düşüncelerimi aktarmıştım. Maliye Bakanlığının, vergi sistemimizin
bu konuda yetersizliklerini, maliyenin tabana yayılamadığını, vergi mükellef
sayısının nüfusumuz kadar artmadığını, 54 milyon seçmenimiz olduğu hâlde 1
milyon 800 bin civarında gelir vergisi mükellefi olduğunu, buna kira gelirleri
elde edenlerin ilave olarak ya da kurumlar vergisi mükelleflerinin de ilave
edilmesiyle bile çok daha gerilerde kaldığımızı anlatmıştım ayrıntılı olarak.
Maalesef mali açıdan iyi değiliz, vergi açısından iyi değiliz, vergi açısından
yapılması gereken bir reform var, temel reform var önümüzde. Yeni Bakan, Sayın
Maliye Bakanı bunlarla ilgili olarak, konuyu da iyi bilen birisi olarak
gerekeni yapacaktır inşallah diye
düşünüyorum.
Şimdi, gelelim bugüne. Bugün de konunun ekonomik yönü,
ekonomiyi ilgilendiren yönü ve küresel ekonomiyi ilgilendiren, küresel sistemi
ilgilendiren yönleriyle ilgili sizlerle görüş alışverişinde bulunmak istiyorum
çünkü o yönleri de çok çok önemli. Uluslararası sistem, biliyorsunuz, son
yıllarda üretim ekonomisinden finans ekonomisine kaydı. Yani birçok ülke
paradan para kazanıyorlar. Parayı satıyorlar, para kazanıyorlar ondan ve bizim
gibi ülkelerin gelirleri maalesef özellikle bu finans ekonomisi uygulayan
ülkelere, kurumlara, şirketlere gidiyor. Bunlar karşısında, bizim gibi
gelişmekte olan ülkelerin daha uyanık olması, daha bilgili olması lazım. 
2000’li yıllar dünyanın en fazla para bolluğu yaşayan
yılları oldu, en fazla likit bu dönemde ortaya çıktı. Çok da ucuz oldu. Daha
önce para bulamayan bütün ülkeler kolaylıkla para bulabildiler, düşük maliyetlerle
para bulabildiler. Ama bu parayı yatırıma dönüştürmekte hemen hemen hepsi
zorluk çekti. Türkiye de aynı zorlukları çekti, aynı sıkıntıları yaşadı. 
Türkiye’nin yaşadığı sıkıntılara öncelikle gelmek
istiyorum. Şimdi, biz hangi amaçla biraz önce söylediğim 20-25 milyar lira
vergiden vazgeçiyoruz? Beş sene için 150 milyar lira vergiden neden
vazgeçiyoruz? Sıcak para daha rahat gelsin, daha ucuza borçlanalım diye, değil
mi? Peki, Türkiye dünyanın en yüksek faizle borçlanan ülkelerinden bir tanesi,
belki de başında geliyor reel faize geçersek, reel faizi hesaplarsak; madem
öyle, biz on yıldan beri vergi almadık, neden ucuza borçlanamıyoruz? Çünkü biz
yapısal reformlarımızı yapmadık, yapmamız gereken reformları yerine getirmedik.
Bir eksiklik var demek ki, çok önemli bir eksiklik. 
Bu
kadar yüksek bir borçlanma söz konusu, biz hâlâ vergiden vazgeçiyoruz “Beş sene
daha vergi almayalım.” diyoruz. O zaman yapmamız gereken bir şeyler var,
muhakkak yerine getirmemiz gereken bir şeyler var. Neler bunlar? Öncelikle
Türkiye'nin siyasi istikrarını oluşturması lazım. İşte, Rusya’dan başlıyoruz
kuzeyimizden, İran, Irak, Suriye, Mısır, Libya, böyle gidiyor, Avrupa Birliği
de dâhil olmak üzere ilişkilerimiz yeterince iyi değil. Buralarla
ilişkilerimizin hepsinde sorun var; bir.
İki:
Kendi içimizde sorunlar, sıkıntılar var. Siyasi olarak bu istikrarı
sağlayamadığımız sürece yatırımcı gelmez, sıcak para maliyetli olarak gelir. 
Üç:
Biz yapmamız gereken adalet reformunu, hukuk reformunu yeterince yapmadık ya da
uygulamıyoruz; bunlarla ilgili sıkıntılar var.
Bu
yoksa, hukuk reformu yoksa gerisinin olması da mümkün değil, paranın gelmesi,
rahatça yatırım yapabilmesi mümkün değil. 
Bununla
beraber tabii ki eğitim konusunun da halledilmesi gerekiyor, altyapı
reformlarının halledilmesi gerekiyor. Mesela sık sık söylenir: “Ya, Türkiye’de
işsizlik yok, ben firmama adam arıyorum, bir türlü bulamıyorum.” Çünkü eğitim
almayan… Kalifiye istihdamı yaratamıyoruz, oluşturamıyoruz bir türlü. Bir
şeyler bilen usta, kalifiye elemana ihtiyaç var; onlara eğitim vermemişiz.
Türkiye’de en az 6 milyon gerçek anlamda işsiz var ama bu işsizler gerçek
anlamda eğitim almadıkları için, fabrikalarda ya da çalışmaları gereken
yerlerde çalışabilecek nitelikte bir eğitime sahip olmadıkları için hiçbir
şekilde işverenler tarafından istihdam edilmiyorlar haklı olarak onlar da. 
Demek
ki devletin yapması gereken reformların başında bu eğitim reformu da geliyor.
Bütün bunları dikkate alarak bir yapı oluşturmamız lazım.
Müsaade
ederseniz, bu reformların, bu ekonomiyle ilgili konuların bir vizyon
gerektirdiğini, bir kadro gerektirdiğini, bir mutabakat gerektirdiğini söylemem
lazım. Mutabakat gerektiriyor derken, burada öncelikle muhalefetiyle,
iktidarıyla hep beraber bu konularla ilgili mutabık olmamız lazım, bu reformları
yapabilmek için o anlayış içerisinde olmamız lazım; bir. Bir de buradaki
bürokraside olduğu gibi bürokratların da kadroların da yeterli olması lazım, bu
mutabakatı anlamış, kavramış ve bu hedefe doğru birlikte hareket edeceğimiz,
çalışacağımız kimseler olması lazım. Bunlarla ilgili olarak da bizde henüz
yeterli irade oluşmuş değil maalesef, sıkıntılar var.
Bu
konuyu müsaade ederseniz biraz daha basit bir şekilde anlatmak istiyorum, çok
önemli olarak görüyorum. Mesela, bir köy, 100-150 hane, kendi yaşantıları var.
Bu köy çok kolaylıkla borçlanabilse, kredi alabilse üç seneliğine; aldıkları
krediyle hepsi evlerini değiştirse, lüks evlerde yaşasa; üç sene sonra ne olur
kredinin geri ödemesi geldiğinde, hangisi ödeyebilir? Hiçbirisi ödeyemez. Üç
sene sonra da köylerinde daha önce sahip oldukları kendi evlerini de
kaybederler çünkü yatırıma dönüştürmemiştir, alması gereken şey traktördü,
biçerdöverdi, tarıma yatırım yapması gerekiyordu, onu yapmamış oluyor. 
Bakın,
ben Ankara Polatlılıyım. Polatlı’nın 1970’lerde, 1980’lerde 2.500’e yakın
esnafı vardı; kasap, manav, bakkal, küçük esnaf. O zaman Polatlı’nın nüfusu 30
binlerdeydi, şimdi Polatlı’nın nüfusu 130 bine çıktı -birçok ilden büyüktür-
ama esnafı 400’lerde, 400-450 arasında esnaf var, kayıtlı esnaf bu. Neden esnaf
sayısı azaldı? Çünkü, büyük marketler geldi, devreye onlar girdi. Bunlar
Polatlı’ya ait değil, Polatlı’nın dışından gelen marketler, Polatlı’daki parayı
alıyorlar, anında Polatlı dışına çıkıyor. Hâlbuki küçük esnaf varken o para
Polatlı’da o esnaf arasında gidip geliyordu, sirküle ediliyordu, toptancının
getirdiği para üç ay, beş ay Polatlı içerisinde sirküle ediliyordu. Kasap,
manav, bakkal Polatlı içerisinde sirküle edilen o parayla geçinebiliyordu,
katma değer yaratıyordu. Şimdi market alıyor o parayı, Polatlı’ya kalmıyor
çünkü küçük esnaf azalmış. O paranın Polatlı içerisinde sirküle etmesi mümkün
değil, market sahipleri Polatlılı değil, o grosmarketlerin sahipleri. Bu,
Polatlı için elektrik, su, doğal gaz, benzeri ihtiyaçlar için de geçerli. Bu,
Türkiye çapında uygulanabilecek bir durum aynı zamanda. Dün, Sayın Erdoğdu
anlattı; bizim perakende sektörümüz, bankacılık sektörümüz, sigortacılık
sektörümüz, enerji sektörümüz, ulaştırma sektörümüz, iletişim sektörümüz
yabancılara ait. Para Türkiye’de durmuyor, alıp dışarı çekiyorlar. Onun için
biz borçlanma ihtiyacı içerisinde kalıyoruz, borçlanmak istiyoruz ama borçlanma
maliyetleri de yüksek. İşte bu reformları onun için bir an önce hep beraber
yapmak zorundayız, uluslararası küresel sistemi dikkate almak zorundayız, o
gelişmeleri görmek, anlamak zorundayız.
Çok
teşekkür ediyorum, saygılar sunuyorum. (CHP sıralarından alkışlar) 
BAŞKAN
– Teşekkür ederiz Sayın Kuşoğlu.
Şimdi,
şahsı adına Bayburt Milletvekili Sayın Şahap Kavcıoğlu. (AK PARTİ sıralarından
alkışlar) 
Sayın
Kavcıoğlu, süreniz beş dakika.
ŞAHAP
KAVCIOĞLU (Bayburt) – Teşekkür ederim.
Sayın
Divan, değerli milletvekilleri; 11 sıra sayılı Gelir Vergisi Kanunu ile Bazı
Kanunlarda Değişiklik Yapılmasına Dair Kanun Tasarısı’nın 8’nci maddesi üzerine
şahsım adına söz almış bulunmaktayım. Öncelikle, hepinizi sevgiyle, saygıyla
selamlıyorum.
İstiklal
Marşı’mızın yazarı millî şair Mehmet Akif Ersoy’un bugün ölüm yıl dönümünde
kendisini ve şehitlerimizi, ölmüş gazilerimizi rahmetle anıyorum. 
Yine,
dün, 24 Aralık Noel Bayramı’ydı. Noel haftası dolayısıyla bütün Hristiyan
âleminin Noel’ini ve bu Meclisteki Hristiyan arkadaşların Noel Bayramı’nı
kutluyorum. 
Geçen
Mevlit Kandili’nde, o gün yine bu sıralarda konuşan değerli arkadaşımız Markar
Eseyan’ın Müslümanların Mevlit Kandili’ni kutlarken, “Peygamberimiz” ifadesini
kullanırken CHP sıralarındaki gülüşmeleri de esefle kınadığımı burada bir kez
daha ifade etmek istiyorum.
LEVENT
GÖK (Ankara) – Kim görmüş ya? Nereden çıkartıyorsun ya? Olmayan şeyi ne konuşuyorsun
öyle ya? 
AYKUT
ERDOĞDU (İstanbul) – Nasıl böyle bir şey olabilir ya?
LEVENT
GÖK (Ankara) – Ne saygısız bir tipsin sen böyle! Ne kadar tahrikçi bir konuşma
yapıyorsun böyle. Haddini bil bakalım sen, haddini bil!
ŞAHAP
KAVCIOĞLU (Devamla) – Yine, biraz önce Aykut Erdoğdu’nun dört beş dakika…
AYKUT
ERDOĞDU (İstanbul) – Böyle bir şey söyleyemezsiniz, bu çok ağır bir itham,
düzeltin oradan lütfen!
LEVENT
GÖK (Ankara) – Olmayan bir şeyi nasıl konuşursun sen! Hepimiz burada Mevlit
Kandili’ni kutladık.
ŞAHAP KAVCIOĞLU (Devamla) – Çıkar cevap veririsiniz
grup başkan vekili olarak. Ben gördüğümü burada söylüyorum. 
LEVENT GÖK (Ankara) – Öyle bilmediğin, etmediğin
asılsız konularda CHP’yi itham etme.
ŞAHAP KAVCIOĞLU (Devamla) - CHP’nin bütün altı okunun
altısı da gitmiş laiklik kalmıştı, o gün ondan da kurtuldunuz; hayırlı olsun!
LEVENT GÖK (Ankara) – Sen otur konuşmanı yap, işine
bak! Sen CHP’yi mi konuşuyorsun burada?
AYKUT ERDOĞDU (İstanbul) – Böyle bir şey olabilir mi
ya?
LEVENT GÖK (Ankara) – Böyle bir şey olabilir mi Sayın
Başkan?
UĞUR BAYRAKTUTAN (Artvin) – Böyle bir konuşma olur mu
ya?
BAŞKAN – Sayın milletvekilleri, Sayın Gök; konuşmasını
bitirsin isterseniz.
ŞAHAP KAVCIOĞLU (Devamla) – Yine, biraz önce…
LEVENT GÖK (Ankara) – Konuşmacı tahrik ediyor.
AYKUT ERDOĞDU (İstanbul) – Hayır ama tahrik ediyor
Sayın Başkan.
ŞAHAP KAVCIOĞLU (Devamla) - Sayın Başkan, konuşmamı
lütfen kesmesinler.
LEVENT GÖK (Ankara) – Tahrik ediyor, olmayan konularda
asılsız konuşmalarda bulunuyor.
UĞUR BAYRAKTUTAN (Artvin) – Asılsız konuşma yapıyor,
böyle bir konuşma olur mu ya?
LEVENT GÖK (Ankara) – Haddini bilecek bir konuşmacı.
AYKUT ERDOĞDU (İstanbul) – Çıkıp gerginlik yaratıyorsun
ya.
ŞAHAP KAVCIOĞLU (Devamla) - Siz haddinizi bilip oturur
musunuz? 
BAŞKAN – Sayın Kavcıoğlu…
LEVENT GÖK (Ankara) – Otur oraya! Sen Cumhuriyet Halk
Partisini nasıl…
ŞAHAP KAVCIOĞLU (Devamla) - Oturur musun lütfen?
AYKUT ERDOĞDU (İstanbul) – Böyle bir şey olabilir mi
yahu?
UĞUR BAYRAKTUTAN (Artvin) – Bu ne biçim konuşuyor?
LEVENT GÖK (Ankara) – Olmayan bir konuyu sen ne
konuşuyorsun orada?
ŞAHAP KAVCIOĞLU (Devamla) – Oturur musunuz… Cevap
verirsiniz.
BAŞKAN – Sayın Kavcıoğlu, siz… 
LEVENT GÖK (Ankara) – Cumhuriyet Halk Partisine bir
daha laf söyleme öyle.
İLYAS ŞEKER (Kocaeli) – Hatibi niye tehdit ediyorsunuz?
ŞAHAP KAVCIOĞLU (Devamla) – Gördüğümü söyledim.
BAŞKAN – Sayın Kavcıoğlu, sözünüzü tamamlayınız lütfen.

LEVENT GÖK (Ankara) – Derhâl özür dile, saygısız!
UĞUR BAYRAKTUTAN (Artvin) – Şuraya bak ya!
ŞAHAP KAVCIOĞLU (Devamla) - Süreme bunu lütfen ilave
eder misiniz? Konuşamıyorum.
LEVENT GÖK (Ankara) – Olmayan bir konuyu kimse burada
konuşamaz.
ŞAHAP KAVCIOĞLU (Devamla) - Sayın Başkan, lütfen…
İLYAS ŞEKER (Kocaeli) – Hatibi niye tehdit ediyorsun
Sayın Grup Başkan Vekili? 
LEVENT GÖK (Ankara) – Asılsız suçlamayı yapamaz orada
öyle.
BAŞKAN – Sayın Gök…
ŞAHAP KAVCIOĞLU (Devamla) – Çıkar, cevap verirsiniz.
LEVENT GÖK (Ankara) – Senin neyine cevap vereceğim ben,
neyine cevap vereceğim ben!
ŞAHAP KAVCIOĞLU (Devamla) - Konuşmamı başa alır mısınız
lütfen, süremi kullanıyorlar.
LEVENT GÖK (Ankara) – Terbiyesize bak!
BAŞKAN – Sayın Gök, konuşması bittikten sonra size söz
verebilirim.
LEVENT GÖK (Ankara) – Lütfen, gayet tabii. 
Böyle saygısız bir konuşma olur mu yahu, kabul edebilir
miyiz burada!
İLYAS ŞEKER (Kocaeli) – Kalkar cevap verirsiniz.
UĞUR BAYRAKTUTAN (Artvin) – Ne gerek var girmeye ya
böyle bir şeye?
LEVENT GÖK (Ankara) – Çıkmış burada şey anlatacak.
ŞAHAP KAVCIOĞLU (Devamla) – Şimdi, biraz önce Aykut
Erdoğdu’nun her seferinde çıkıp burada yine yalan yanlış ifadeler kullanırken
konuşmasının sonunda…
AYKUT ERDOĞDU (İstanbul) – Vicdanlı ol ya, vicdanlı ol
ya.
LEVENT GÖK (Ankara) – Vicdanlı ol be, vicdanlı ol be;
nasıl bir konuşmacısın?
ŞAHAP KAVCIOĞLU (Devamla) - …bir dakika bizim dilimizle
konuşmasını ifade ederken, bir dakika bizim dilimizle ifade ederken AK PARTİ
döneminde…
AYKUT ERDOĞDU (İstanbul) – Vicdanlı ol ya!
LEVENT GÖK (Ankara) – Nasıl bir konuşmacısın?
ŞAHAP KAVCIOĞLU (Devamla) - …yapılan arsızlıkları,
yolsuzlukları, hırsızlıkları…
İDRİS BALUKEN (Diyarbakır) – Ahlaksızlıkları…
ŞAHAP KAVCIOĞLU (Devamla) - …nasıl cezalandırdığımızı,
yapanları nasıl yargıya intikal ettirdiğimizi bizim adımıza ifade ettiği için
kendisine de buradan teşekkür ediyorum.
AYKUT ERDOĞDU (İstanbul) – O zaman niye “yalan” diyorsun
madem böyle bir şeyse?
LEVENT GÖK (Ankara) – Yahu sen nasıl bir konuşmacısın,
nasıl bir konuşmacısın?
AYKUT ERDOĞDU (İstanbul) – Ya böyle bir şey olur mu ya?
Yalan, yanlış…
ŞAHAP KAVCIOĞLU (Devamla) – Beş dakika yalan yanlış
konuştunuz, bir dakika da bizim adımıza konuşurken doğru konuştunuz, teşekkür
ediyorum.
LEVENT GÖK (Ankara) – Baştan aşağı yalan, ihtiraslı bir
konuşma; şuna bak, terbiyesize bak ya!
ŞAHAP KAVCIOĞLU (Devamla) - Sayın milletvekilleri,
şimdi, dün yine Haluk Pekşen’in konuşmasında…
LEVENT GÖK (Ankara) – Sana ben cevap vereceğim de
oturacaksın oraya.
İDRİS BALUKEN (Diyarbakır) – Biz merak ettik, hangileri
yalandı? Bir sürü şey saydı, hangisi yalandı?
AYKUT ERDOĞDU (İstanbul) – Ne yalandı, söyler misin?
“Şu yalandı.” de bakalım.
ŞAHAP KAVCIOĞLU (Devamla) - Bakın, burada ne yalan
söylediğini de ifade edeyim: Bankalar Kanunu’yla ilgili konuşurken, bankaları
anlatırken...
AYKUT ERDOĞDU (İstanbul) – Yahu, ben, Bankalar
Kanunu’ndan konuşmadım ki hiç.
ŞAHAP
KAVCIOĞLU (Devamla) - …kredi kullanılmasını -Haluk Pekşen’i söylüyorum- yönetim
kurulu yetkisinde kredi verilebildiğini söylerken genel müdürün kendisinin
kredi kullandırdığını ifade etti. Bankalar Kanunu’nun 51’inci maddesini okumuş
olsaydı veya okumuyorsa da bize sorsaydı kendisine izah ederdik, 51’inci
maddesinde, doğru, kredi açma yetkisi yönetim kurulu üyelerine aittir fakat
yönetim kurulu gerekli gördüğü hâllerde, gerekli usul ve sistemlerle bunu genel
müdüre, kredi komitesine … 
AYKUT
ERDOĞDU (İstanbul) – Hiç haberin yok. Onun limitleri var. Halk Bankasında bunun
limitleri var. Hiçbir fikrin bile yok konuyla ilgili. Hiç fikrin bile yok. 
ŞAHAP
KAVCIOĞLU (Devamla) - … ve aşağıya doğru limitlerinde kullanır. Onun dışında
bir şey yoktur. 
AYKUT
ERDOĞDU (İstanbul) – Hiçbir fikrin yok. 
ŞAHAP
KAVCIOĞLU (Devamla) - Bakın, 2000’li yıllarda sizin bankaları nasıl
yönettiğinizi müsaade ederseniz anlatayım. 
AYKUT
ERDOĞDU (İstanbul) – Neyine müsaade edeceğim? Fikrin bile yok yani, genel
müdürlükle ilgili limitleri var.
BAŞKAN
– Sayın Erdoğdu, hatip konuşmasını bitirsin ondan sonra isterseniz kürsüden
konuşursunuz. 
ŞAHAP
KAVCIOĞLU (Devamla) – Bakın, 2000’li yıllarda bankaları, on beş yıl
iktidardaydınız, nasıl hortumladığınızı anlatayım, müsaade edin. 
AYKUT
ERDOĞDU (İstanbul) – Ya, biz iktidarda değildik. Her şeyin yanlış kardeşim ya!
LEVENT
GÖK (Ankara) – Senin nereni, nereni düzelteceğiz?
ŞAHAP
KAVCIOĞLU (Devamla) – Nasıl? 1991-1995’te kim iktidardaydı? SHP. CHP’nin devamı
değil mi? 
AYKUT
ERDOĞDU (İstanbul) – On beş yıl ben iktidardayım diyorsun, on beş yıl. 
ŞAHAP
KAVCIOĞLU (Devamla) - 1999’da koalisyonlarda, hepiniz..
AYKUT
ERDOĞDU (İstanbul) – Refah da iktidardaydı o zaman. 
ŞAHAP
KAVCIOĞLU (Devamla) - Sayın Bakanım Zekeriya Bey orada, bakandı, BDDK’nın ilk
kurucu Başkanıydı. 2000’li yıllarda bankaların nasıl durumda olduğunu kendisi
de size izah edebilir.
AYKUT
ERDOĞDU (İstanbul) – Beş kişiye sataştın. Maşallah, rekor kırdın. 
LEVENT
GÖK (Ankara) – Maşallah! Maşallah! 
ŞAHAP
KAVCIOĞLU (Devamla) - 2000’li yıllarda Bankalar Kanunu’nu bile çıkarmayı
beceremediniz. Yıllarca bu kanunu çıkarmadan bankaları…
(Mikrofon
otomatik cihaz tarafından kapatıldı) 
ŞAHAP
KAVCIOĞLU (Devamla) - Sayın Başkan, süremi kullandılar, üç dakika istiyorum. 
BAŞKAN
– Sayın Kavcıoğlu, üç dakika değil efendim… 
ŞAHAP
KAVCIOĞLU (Devamla) – Süremi grup başkan vekili kullandı, o yüzden daha fazla
süre istiyorum. 
BAŞKAN
– Sözlerinizi tamamlamanız için bir dakika ek süre veriyorum. 
LEVENT
GÖK (Ankara) – Efendim, daha fazla konuşursa üç grup da sataşmadan dolayı söz
alacak. 
AYKUT
ERDOĞDU (İstanbul) – Üç dakika daha konuşsa bütün Meclise sataşacak!
BAŞKAN
– Bir dakika Sayın Kavcıoğlu. 
Buyurun.

ŞAHAP
KAVCIOĞLU (Devamla) – Bakın, 2000’li yıllarda bankaları nasıl yönettiğinizi,
BDDK’nın ilk Başkanı olarak Sayın Bakan Zekeriya Bey de bilir. O yıllarda,
Güneş Taner “Bugün Bankalar Kanunu çıksa Türkiye’ye 1 milyar dolar maliyeti
var.” derken, siz bu kanunu çıkarmayarak bankaları hortumladınız. 2001-2002
krizinin de 100 milyar dolar Türkiye’ye maliyeti oluştu. O günkü şartlarda
Türkiye’ye bunu yaşatan yine bu sıralardaki MHP, DSP ve -işte, bakanlar burada-
ANAP kadrolarıydı. 
ERKAN
HABERAL (Ankara) – Bankalar MHP’ye bağlı değildi ki.
ŞAHAP
KAVCIOĞLU (Devamla) - O gün bankaları nasıl paylaştığınızı da anlatayım:
Koalisyon görüşmelerinde -yine içinizden eski siyasiler söyler bunu-
bakanlıkların görüşmeleri yarım saatte biter ama hangi bankanın hangi partiye
verileceği konusu günlerce sürerdi. 
AYKUT
ERDOĞDU (İstanbul) – Bayburt iline yazık ya! Yazık gerçekten, yazık ya!
ŞAHAP KAVCIOĞLU (Devamla) - Bunun ispatı, bakın,
1999’da, Aykut Bey, bilirsiniz siz, Halk Bankası DSP’ye, doğru mu? Emlak
Bankası MHP'ye, doğru mu?
(Mikrofon
otomatik cihaz tarafından kapatıldı)
ŞAHAP
KAVCIOĞLU (Devamla) – Vakıflar Bankası ANAP’a verildi.
ERKAN
HABERAL (Ankara) - Emlak Bankası batmadı, siz batırdınız.
ŞAHAP
KAVCIOĞLU (Devamla) – Konuşmamı…
BAŞKAN
– Sayın Kavcıoğlu, süreniz bitmiştir.
Teşekkür
ederiz.
ERKAN
AKÇAY (Manisa) – Kürsüyü batırdı sayın konuşmacı.
ŞAHAP
KAVCIOĞLU (Devamla) – Ama süremi kullandılar.
BAŞKAN
– Bir dakika verdim size Sayın Kavcıoğlu.
LEVENT
GÖK (Ankara) – Sayın Başkan…
BAŞKAN
– Buyurunuz Sayın Gök.
LEVENT
GÖK (Ankara) – Efendim, sayın konuşmacı az önce haddini aşan konuşmalarda
bulunmuştur. Partimize -olmayan bir konuda- iftirada bulunmuştur, alçakça
saldırmıştır.
RAMAZAN
CAN (Kırıkkale) – Ayıptır ya! 
İLYAS
ŞEKER (Kocaeli) - Söylediğiniz ifadelere dikkat edin.
HÜSNÜYE
ERDOĞAN (Konya) – Grup başkan vekiline yakışır tarzda konuşun.
LEVENT
GÖK (Ankara) - Böylesine dinî bir konuda dini siyasete alet eden bir
arkadaşımızın Cumhuriyet Halk Partisine olan bu ağır saldırısı karşısında biz
de sataşmadan dolayı söz istiyoruz.
BAŞKAN
– Sayın Gök, size söz vereceğim fakat kaba ve yaralayıcı söz kullanmamanızı
rica ediyorum. 
LEVENT
GÖK (Ankara) – O sözü için bir kere özür dileyecek oradan.
BAŞKAN
– Sayın Gök, buyurunuz, size söz veriyorum.
V.- SATAŞMALARA İLİŞKİN KONUŞMALAR (Devam)
3.- Ankara Milletvekili Levent Gök’ün,
Bayburt Milletvekili Şahap Kavcıoğlu’nun 11 sıra sayılı Kanun Tasarısı’nın
8’inci maddesi üzerinde şahsı adına yaptığı konuşması sırasında Cumhuriyet Halk
Partisine sataşması nedeniyle konuşması
LEVENT
GÖK (Ankara) – Sayın Başkan, değerli milletvekilleri; burası yüce bir Meclis,
burada iftiradan kaçınarak özellikle dini siyasete alet etmeden ama şerefli bir
şekilde, yanlışı doğruyla birleştirerek değil… Bir iftirayı burada dile
getirmek kadar alçakça bir şey olamaz. 
HÜSNÜYE
ERDOĞAN (Konya) - Siz günlerdir yapıyorsunuz.
LEVENT
GÖK (Devamla) - Mevlit Kandili’nde, daha burada kimse konuşmamışken Cumhuriyet
Halk Partisi Grup Başkan Vekili olarak ben Mevlit Kandili konusunda
görüşlerimizi belirttim ve İslam âlemine, herkese tebriklerimi ve kutlamamı
sundum. Hazreti Muhammed’in doğuşunu müjdeleyen bugünün İslam âlemine,
Türklere, herkese, Türkiye'de yaşayan bütün yurttaşlarımıza ve dünyaya örnek
olması konusunda önemli açıklamalarda bulundum.
Ama
bu arkadaşımız -aradan iki gün geçmiş- olmayan bir konuda bir iftirada
bulunuyor. Bu iftirayı şiddetle reddediyorum, kendisine iade ediyorum. Böyle
bir konu gerçekleşmemiştir, böyle bir konunun gündeme getirilmesini bugün
anlamak mümkün dahi değildir.
Eğer,
bak, sen siyaset yapacaksan önce şuna cevap ver Sayın Milletvekili: Bin dört
yüz yıldır… “Bu ülkede ezan dinmeyecek.” dedik, Diyarbakır’da Ulu Cami’de ilk
defa geçen hafta cuma namazı kılınamadı biliyor musun? O senin mensup olduğun
iktidar sayesinde oldu. 
FEVAİ
ARSLAN (Düzce) – Sayenizde, sayenizde.
HÜSNÜYE
ERDOĞAN (Konya) – Şu tarafa sor, şu tarafa.
BEHÇET YILDIRIM (Adıyaman) – Bizi karıştırma.
LEVENT
GÖK (Devamla) – Diyarbakır’da tam altı yüz yıllık Kurşunlu Camisi yandı, bir
kova su dökemediler, bir kova su dökemediler. Yani iktidarları döneminde,
mensup olduğu partinin döneminde bir camide yangın çıkacak, bir kova su
dökemeyecekler, bir camide bin dört yüz yıldan bu yana, Atatürk’ten bu yana,
İsmet İnönü’den bu yana kesintisiz ezan okunacak ve namaz kılınacak ama geçen
hafta cuma namazı kılınamayacak, buna tek söz etmeyecek, olmayan bir konuyu
iftirayla buraya getirecek; o senin haddine değil bir kere. Haddini bileceksin
sen, haddini! Cumhuriyet Halk Partisine böyle sataşma sana düşmez. Haddini bil!
(CHP sıralarından alkışlar)
BAŞKAN
– Teşekkürler Sayın Gök.
AYKUT
ERDOĞDU (İstanbul) – Sayın Başkan…
ŞAHAP
KAVCIOĞLU (Bayburt) – Sayın Başkan…
ERKAN
AKÇAY (Manisa) – Sayın Başkanım…
BAŞKAN
– Sayın Akçay, buyurunuz.
ERKAN
AKÇAY (Manisa) – Sayın Başkan, biraz evvel kürsüde konuşan AKP’li konuşmacı
partimizin adını zikretmek suretiyle ve 57’nci Hükûmetin icraatlarıyla ilgili
son derece yanlış bilgiler vermiştir. Sataşmadan dolayı söz istiyoruz.
BAŞKAN
– Siz mi konuşacaksınız Sayın Akçay?
ERKAN
AKÇAY (Manisa) – Samsun Milletvekili Erhan Usta konuşacak.
BAŞKAN
– Buyurunuz Sayın Usta.
Sataşmadan,
iki dakika söz veriyorum.
4.- Samsun Milletvekili Erhan Usta’nın, Bayburt
Milletvekili Şahap Kavcıoğlu’nun 11 sıra sayılı Kanun Tasarısı’nın 8’inci
maddesi üzerinde şahsı adına yaptığı konuşması sırasında Milliyetçi Hareket
Partisine sataşması nedeniyle konuşması
ERHAN
USTA (Samsun) – Teşekkür ederim.
Çok
değerli milletvekilleri, yani burada hayretler içerisindeyiz, az önce, AKP
Grubundan arkadaşımız ya hafıza kaybına uğramış olmalı veya ben anlamıyorum
yani bu… Ama bu alışkanlık, bunu burada Maliye Bakanımız da yaptı maalesef.
Hatırlarsanız bu vergi yasalarının ilk günkü görüşmelerinde Kamu Finansmanı ve
Borçlanma Kanunu’nu kendilerinin çıkardığını söyledi. Yani haydi yorumda hata
yaptığınızı, yorumda yanlı davrandığınızı anlıyoruz da şu Meclisin çıkardığı
kanun, tarihi belli, saati belli, her şeyi belli; bunda dahi karşınızdakini
cahil zannederek buradan çıkıp böyle yalan yanlış şeyler söylemeyi ben bir defa
şu çatının saygınlığına yakıştıramıyorum. Bunu öncelikle ifade etmek istiyorum.
Şimdi,
yorum yapılabilir, yorumlara bir şey demiyoruz. Burada bakıyorsunuz,
bankacılıkla ilgili bir şey yapılmadı, bir de MHP’nin de adını karıştırıyor. 
HÜSNÜYE
ERDOĞAN (Konya) – 21 banka ne zaman battı acaba, 21 banka?
ERHAN
USTA (Devamla) – Bankacılık Yasası, bankacılık sisteminin düzenlenmesine
ilişkin bütün reformlar Milliyetçi Hareket Partisinin de iktidar ortağı olduğu
57’nci Hükûmet döneminde, 2001 yılında yapılmıştır. 
HÜSNÜYE
ERDOĞAN (Konya) – 21 banka ne zaman battı?
ERHAN
USTA (Devamla) – BDDK’nın kurulması o zaman yapılmıştır, kamu…
HARUN
KARACA (İstanbul) – Sayın Vekil, reformdan dolayı mı battı bankalar?
ERHAN
USTA (Devamla) – Hayır efendim, batar mı?
HARUN
KARACA (İstanbul) – Reformdan dolayı mı battı?
ERKAN
AKÇAY (Manisa) – Daha evvel battı.
ERHAN
USTA (Devamla) – Bakın, ona ilişkin bir analiz yaparsanız ona katılırım. 
Kamu
bankaları neden battı, ben bir tanesini söyleyeyim. Ta 90’lı yıllardan beri
gelen pamuk destekleme primleri… Herkes halının altına bunları, pisliği attı ve
hiç kimse bununla yüzleşme cesaretini gösteremedi. O günkü iktidar kamu
bankalarını yeniden yapılandırarak, sermaye vererek, o gün aslında Türkiye'nin
daha sonraki başarılarının adımını attı. 
HARUN
KARACA (İstanbul) – Halk Bankasının batık kredilerine bakın, Ziraat Bankasının
batık kredilerine bakın, Vakıflar Bankasının batık kredilerine bakın.
ERHAN
USTA (Devamla) – Hayır efendim, hiçbir şekilde… 
Ziraat
Bankasının, Halk Bankasının bugünkü durumuna bakmak lazım. 
Pamuk
destekleme primlerinin hangi dönemlerde, kimler tarafından verildiğini bu
millet çok iyi biliyor. Kamu bankalarının yeniden yapılandırıldığını çok iyi
biliyor. Yani burada verilen sermaye destekleri, bugün, daha sonrasında eğer
2008’de, 2009’da Türkiye batmadıysa, küçülmekle birlikte batmadıysa o gün
yapılan reform sayesindedir. 
Bunu
takdir etmek lazım, bu vefa duygusunu hiç olmazsa göstermek lazım.
Teşekkür
ederim. 
BAŞKAN
– Teşekkürler Sayın Usta. 
AYKUT
ERDOĞDU (İstanbul) – Sayın Başkan…
BAŞKAN
– Buyurunuz Sayın Erdoğdu. 
AYKUT
ERDOĞDU (İstanbul) – Adımı anarak “Yalan yanlış beyanlarda bulunmuş.” diyerek
şahsıma sataşmıştır, 69’a göre söz istiyorum.
BAŞKAN
– Buyurun Sayın Erdoğdu.
Sataşmadan
iki dakika söz veriyorum.
5.- İstanbul Milletvekili Aykut
Erdoğdu’nun, Bayburt Milletvekili Şahap Kavcıoğlu’nun 11 sıra sayılı Kanun
Tasarısı’nın 8’inci maddesi üzerinde şahsı adına yaptığı konuşması sırasında
şahsına sataşması nedeniyle konuşması
AYKUT
ERDOĞDU (İstanbul) – Sayın Başkan, bugün burada yaptığım konuşmada, özellikle
bildiklerimizi paylaşalım, çünkü hepimizin memleketi, bu memleketi yöneten
iktidar da memleketi hepimiz adına yönetiyor, daha iyi bir ülkede yaşayalım
diye son derece naif bir dille ve sadece kanun maddelerini anlattım. Bugünkü
konuşmamda sadece kanun maddelerini anlattım. 
Şimdi
“yalan yanlış” diyor bir adam, anlattığım kanun maddeleri ve bu tepkiler
üzerine bir mahkeme hükmünden bahsettim. İsterseniz kocaman fotoğrafını
getiririm, mahkeme iddianamesi ve kararından, kadınların otele girişini ama bu
olmasın diye, bunu bu kadar… 
İDRİS
BALUKEN (Diyarbakır) – Böyle ahlaksızlık olur mu ya!
AYKUT
ERDOĞDU (Devamla) – Ya, olmuş bir şeyi anlatıyorum, bu Parlamento… Ve bu
konuştuğum olayı 1 milyar dolara varan bir yolsuzluk üzerine anlattım ben bunu.

Şimdi
“yalan yanlış” diyor. 11. Ağır Ceza Mahkemesi, 7. Ağır Ceza Mahkemesi,
mahkemeleri söylüyorum, hükmü söylüyorum, “Biz yaptık.” diyor; hayır, onu
Hanefi Avcı soruşturma yaptı, sonra Hanefi Avcı’yı soruşturma yaptı diye
Ergenekon’dan içeri koydunuz. Yani bunun daha detayına girmeyeyim, sizinle
alakası yok o işlerin. 
Şimdi,
buradan bize Bankalar Kanunu’nu okuyacak. Ya, orada bir bankanın genel müdür
yardımcısı var. Bankalar Kanunu’ndan Halk Bankasının uygulamasını sorun, genel
müdürün yetki limiti ne, yönetim kurulunun yetki limiti ne, hiçbir fikriniz yok
konuyla alakalı. Dinlememişsiniz. Dinlemediğiniz…
ŞAHAP
KAVCIOĞLU (Bayburt) – Sen kim olduğumu biliyor musun? Ben bankanın genel müdür
yardımcısıyım. Benim kim olduğumu biliyor musun?
AYKUT
ERDOĞDU (Devamla) – Ben kim oluyorum biliyor musun? Ben vicdanlı bir adamım ve
ben hiçbir zaman bir muhalefet partisini ortak bir duygu üzerinden, Kandil
üzerinden suçlamam, bu düzeye düşmem. Bayburt halkına yazıktır, temsil
ettiğiniz halka yazıktır. Buraya bir geldiniz, kürsüye, Bayburt’u temsil
ediyorsunuz, bütün Türkiye’ye sataştınız. Yazık ya, böyle milletvekilliği
olmaz! (AK PARTİ sıralarından gürültüler)
OSMAN
AŞKIN BAK (Rize) – Bir dakika, bir dakika… “Böyle milletvekilliği olmaz.”
diyorsun, güzel bir cümle değil şimdi, bunu bir düzelt. Bunu düzelt.
AYKUT
ERDOĞDU (Devamla) – İlk kürsü tecrübeniz böyle olmaz.
İşte
Rize Milletvekili Osman Aşkın Bak, sorun bütün Meclise, herkesi rahatsız eden,
herkesi taciz eden, fikri olmayan ve herkese hakaret eden bir milletvekili
hâline geldiniz. (AK PARTİ sıralarından gürültüler) 
OSMAN
AŞKIN BAK (Rize) – Aa!
Kendini
anlatıyor!
AYKUT
ERDOĞDU (Devamla) – Aynen böyle. Ben bu konuda sizi uyardım. 
OSMAN
AŞKIN BAK (Rize) – Sen kendine bak!
OKTAY
ÇANAK (Ordu) – Eleştirdiğin şeyi kendin yapıyorsun kendin! Hem eleştiriyorsun
hem kendin aynısını yapıyorsun.
OSMAN
AŞKIN BAK (Rize) – Milletvekiliyle böyle konuşamazsın!
AYKUT
ERDOĞDU (Devamla) – Size bunu yaptığınız için bir kere bile… Dedim ki: Bakın,
temsil ettiğiniz… 
BAŞKAN
– Sayın milletvekilleri, lütfen karşılıklı konuşmayınız.
AYKUT
ERDOĞDU (Devamla) – Sen de dedin ki bana: “Yüzde 76 aldık biz. Biz size
sataştıkça oyumuz artıyor.”
(Mikrofon
otomatik cihaz tarafından kapatıldı)
AYKUT
ERDOĞDU (Devamla) – Burada konuştum sizinle. Rica ediyorum ya!
OSMAN
AŞKIN BAK (Rize) – Cevap vereceğim şimdi, merak etme.
AYKUT
ERDOĞDU (Devamla) – Buyurun, cevap verin, kürsü sizin. (CHP sıralarından
alkışlar)
OSMAN
AŞKIN BAK (Rize) – Cevap vereceğim şimdi sana. 
BAŞKAN
– Birleşime beş dakika ara veriyorum. 
Kapanma Saati: 17.46
DÖRDÜNCÜ OTURUM
Açılma Saati: 17.54
BAŞKAN: Başkan Vekili Pervin BULDAN
KÂTİP ÜYELER : Fehmi KÜPÇÜ (Bolu), Sema KIRCI (Balıkesir)
-----0-----
BAŞKAN
– Sayın milletvekilleri, Türkiye Büyük Millet Meclisinin 20’nci Birleşiminin Dördüncü Oturumunu açıyorum.
11
sıra sayılı Kanun Tasarısı’nın görüşmelerine devam edeceğiz.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Gelir Vergisi Kanunu ile Bazı
Kanunlarda Değişiklik Yapılmasına Dair Kanun Tasarısı ile Plan ve Bütçe
Komisyonu Raporu (1/318) (S. Sayısı: 11) (Devam)
BAŞKAN
- Komisyon? Burada.
Hükûmet?
Burada.
Şimdi,
söz sırası şahsı adına Diyarbakır Milletvekili Sayın İdris Baluken’e aittir.
Buyurunuz
Sayın Baluken, süreniz beş dakika.
İDRİS
BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; tekrar hepinizi saygıyla selamlıyorum.
Gerçekten,
Meclisteki bu düzeysizliği görünce biz de hicap duyuyoruz; zaman zaman da,
mecburen bu düzeysizliğe de cevap vermek zorunda kalıyoruz. 
Şimdi,
bugün de birçok milletvekili yerinden söz alıp Eş Genel Başkanımızın Rusya’da
yapmış olduğu diplomatik görüşmeler üzerinden ihanet suçlaması, işte, ülkeyi
arkadan hançerleme suçlaması, hainlik suçlaması getirmiş. Bir kere yani bu
düzeysizlikten çıkmak gerekiyor. Kimin ihanet yaptığı, kimin hainlik yaptığı,
kimin arkadan hançerlediği meselelerini burada bir milletvekili kendi
yargısıyla ifade edemez. Varsa fikirsel anlamda yanlış bulduğu yönler bu
kürsüye çıkıp buradan açık bir şekilde o fikirlerini savunur. 
Biz,
dış politikada AKP’nin yanlışlarına göre bugüne kadar pozisyon almadık, bundan
sonra almayacağız. Görüşme listelerini sizden icazet alarak planlamayacağız.
Siz zaten dış politikada yanlış üstüne yanlış yapıyorsunuz. Sizin dün dost
dedikleriniz bir gün sonra düşman oluyor, düşman dedikleriniz bir gün sonra
dost oluyor. Yani, buranın üzerinden, hangi parti gelip sizin doğrularınız
üzerinden bir planlama yapabilir? 
Bakın,
dün daha İsrail’e “Terör devleti. İşte, günde 500 ton bombayı Filistin halkı
üzerine yağdırıyor. Biz burada olduğumuz sürece asla bir normalleşme süreci
yaşanmaz.” diyordunuz. E, bugün İsrail’le her türlü anlaşmanın içerisine
giriyorsunuz. 
Aynı
şekilde, bakın, yani bir Rus Dışişleri Bakanını eğer ihanet olarak
görüyorsanız, o zaman ilk ihaneti sizin Dışişleri Bakanı yaptı. Mevlüt
Çavuşoğlu Lavrov’la görüşmedi mi? Böyle bir yaklaşım olabilir mi? Kaldı ki şu
anda Lavrov ya da Putin göz kırpsa koşa koşa gitmeyecek misiniz? Yarın koşa
koşa “İlişkileri normalleştiriyoruz.” üzerinden gittiğinizde birileri çıkıp
size “Ya, siz bunlarla görüşmeyi hainlik, vatana ihanet olarak sundunuz.” dese
ne olacak? Buralardan çıkın. Dış politikada yanlış üstüne yanlış yapıyorsunuz.
Size göre pozisyon alsak IŞİD’le görüşmemiz lazım, El Nusra’yla, Ahrar
el-Şam’la görüşmemiz lazım, başka görüşecek ülke kalmadı. Realite bu, gerçek
bu. 
Biz
oraya gittiğimizde burada ne söylüyorsak orada da onu söyledik: “Bu Rus
uçağının düşürülmesini doğru bulmuyoruz.” Burada da diyoruz, orada da dedik.
“Rusya’yla Türkiye arasındaki siyasi kriz, diplomatik kriz, ekonomik kriz iki
ülke yararına, iki ülkenin halklarının yararına değil, normalleşmesi gerekir.”
diyoruz. Orada da aynı şeyi söyledik, söylemeye de devam edeceğiz. Rus uçağını
hangi gerekçeyle düşürdüğünüzü bile izah edemediniz. 
Bakın,
Türkmen halkını orada bir kılıf olarak maalesef kullandınız. Türkmen halkının
başına da facia üstüne facia getirdiniz. Orada, o coğrafyada El Nusra ve Ahrar
el-Şam vardı, onları koruma adına ülkeyi felaketin eşiğine getirdiniz, Rus
uçağını onlar için düşürdünüz. “Türkmen halkını korumak için yapıyoruz.”
dediniz, bütün Rus ordusunu Türkmen halkının üstüne saldınız. Ne oldu? Türkmen
Dağı düştü. Hani siz Türkmen Dağı’nı da düşürmemek için her şeyi yapacaktınız?
Böyle bir siyaset olmaz. Gücünüzün yettiğine böyle hemen damgayı yapıştırıp
gücünüzün yetmediğine boyun eğmek…
Bakın, günlerdir buradan diyoruz: Cizre sokaklarında,
Silopi sokaklarında tanklar var, çekin. Cizre halkı “Ben bu tankları
istemiyorum, yerleşim alanlarımı bombalıyor, çekin.” diye feryat figan ediyor,
çekmiyorsunuz. Ama Başika’daki tankları, Obama bir telefon açıyor, çekiyorsunuz.
Böyle şey olur mu! Kendi halkının söylediğini dinlemeyip Obama’nın söylediğini
hemen yerine getirirseniz, onu dikkate alırsanız orada ne dış politika olur, ne
iç politika olur. Orada herkesi küçük düşürürsünüz, maalesef, herkesi zor
duruma, özellikle dış dünya karşısında zor duruma düşürürsünüz Biz, dış
politikada da dış ilişkilerimizde de kendi ilkelerimiz doğrultusunda yapmış
olduğumuz bütün görüşmelerin arkasındayız. Hiçbir görüşmede Türkiye halklarının
aleyhine olabilecek tek bir şey bizim tarafımızdan dile getirilmemiştir, bundan
sonra da dile getirilmez. Suriye’de de Orta Doğu’da da sizin dış politikanızı
yanlış buluyoruz. Buradan da ifade ediyoruz, yürüttüğümüz bütün diplomatik
görüşmelerde de ifade ediyoruz. Umarız ki bu yanlış politikalardan bir an önce
vazgeçersiniz, aklınızı başınıza alırsınız, Türkiye’yi böyle bir bölgesel
savaşın içerisine çekmezsiniz çünkü bu halkın gerçekten bu krizleri çekecek
dermanı ve takati yok. 
Genel Kurulu saygıyla selamlıyorum. (HDP sıralarından
alkışlar) 
BAŞKAN – Teşekkür ederiz Sayın Baluken.
Sayın milletvekilleri, şimdi madde üzerinde on dakika
süre ile soru-cevap işlemini gerçekleştireceğiz. 
Sisteme giren sayın milletvekillerine sırasıyla söz
vereceğim.
Sayın Kuşoğlu…
BÜLENT KUŞOĞLU (Ankara) – Teşekkür ederim Sayın Başkan.
Sayın Bakanım, Maliye Bakanının orada olacağı
varsayımıyla söz istedim ama size sorayım farklı bir konuda. Bu siber
saldırılarla ilgili durum nedir? Türkiye bunlarla ilgili ne yapmaktadır? Bir
tedbir alınıyor mu? Türkiye için bir zarar söz konusu mu? Bu konuyla ilgili
geçenlerde de açıklama istedik ama Hükûmet tarafından yapılmadı. Son durumu
size sorsak bir açıklama yapabilir misiniz Hükûmet adına?
Çok teşekkür ederim Sayın Bakanım.
BAŞKAN – Sayın Usta…
ERHAN USTA (Samsun) – Teşekkür ederim.
Sayın Bakan, biliyorsunuz, sigara izmaritleri
üzerinden, kaçakçılığa ilişkin, kayıt dışına ilişkin bir çalışma yapılıyor. Bu
en son çalışmada sigara kaçakçılığının yüzde 19,3 oranında olduğu tespit
edilmiştir ve o raporda da “Yasa dışı sigara ticaretinin en yüksek olduğu
2010-2011 seviyelerine bu yıl tekrar dönülmüştür.” diye bir ifade
kullanılmıştır. 
Ayrıca, akaryakıtta da ciddi kaçakçılık olduğunu
biliyoruz. Yaklaşık yüzde 20-25 civarında bir oran konuşuluyor. En son, TESK
Başkanı Palandöken’in de “Son üç yılda yüzde 30 akaryakıt kaçakçılığı arttı.”
diye bir beyanatı oldu. 
İçkide, çayda, şekerde kaçakçılık miktarlarının çok
yüksek olduğu bilinmektedir. 
Bu verdiğimiz oranlara katılıyor musunuz,
katılmıyorsanız size göre oranlar nedir? Bu kaçaklığın mali boyutu ne kadardır?
Teşekkür ederim.
BAŞKAN
– Sayın Tor...
FAHRETTİN
OĞUZ TOR (Kahramanmaraş) – Sorum, seçim çevrem Kahramanmaraş ile ilgilidir.
Göksun ilçesinde temeli 1995 yılında atılan Adatepe Barajı’nın sadece gövde
kısmı 2014 yılında, yani yirmi yılda nihayet bitirilebilmiştir. Sulama amaçlı
bu barajın sulama kanallarının inşasına ise henüz başlanamamıştır. Başlamama
sebepleri nelerdir, ne zaman başlanabilecektir?
İkinci
sorum: Afşin’de projesi kırk elli yıl önce yapılan ve geniş çorak topraklara hayat
verecek Karakuz Barajı’nın 2016 yılında temelini atmayı düşünüyor musunuz?
Üçüncü
sorum da Elbistan ilçesinde Söğütlü Çayı üzerinde planlanan 3 barajdan 1’i olan
Kavaktepe Barajı ile ilgili son durum nedir? 
Teşekkür
ederim.
BAŞKAN
– Sayın Ok...
İSMAİL
OK (Balıkesir) – Sayın Bakan, tam yetmiş yıl önce Balıkesir’in Susurluk
ilçesinde o günkü zor şartlarda şeker fabrikası açılmıştır. Balıkesir, tarım ve
hayvancılıkta Türkiye’yi doyuran ildir ama maalesef bugün Susurluk Şeker
Fabrikası çalışmamaktadır; bir açılıyor, bir kapanıyor. Burada, sadece şeker
üretiminde değil, Türkiye’yi doyuran il olan Balıkesir, özellikle et ve süt
üretiminde her daim ilk 2’ye, 3’e girmektedir. Dolayısıyla, tarım ve
hayvancılığa da bu şeker fabrikasının açılması çok ciddi katkı sağlamaktadır. 
Öte
yandan, ülkemizde olduğu gibi, Balıkesir’deki işsizliği de düşündüğümüzde bu
fabrikanın çalışmamasının sonuçları ortadadır. Bu fabrikanın akıbeti ne
olacaktır? Birilerine peşkeş çekilip satılacak mı yoksa çürümeye terk edilecek
mi ya da Balıkesir halkının beklediği gibi faaliyete geçecek midir?
Teşekkür
ederim. 
BAŞKAN
– Sayın Aksu...
İSMAİL
FARUK AKSU (İstanbul) – Teşekkür ederim.
Sayın
Bakan, vergileme, gelir yaratma fonksiyonu kadar sosyal ve iktisadi
politikaların önemli bir enstrümanı olarak da kullanılır. Vergi sisteminin
tasarımında, aynı zamanda ekonomik büyümeyi destekleme, vergilemeden doğan yükü
adil dağıtma ve gelir dağılımını iyileştirme amaçları güdülmelidir. Bu
doğrultuda vergilerin, millî geliri, kesimler arasında yüksek gelirliden düşük
gelirlilere doğru dağıtıyor olması beklenir. Dolaylı vergilerin toplam vergi
gelirleri içindeki payının 2002’den 2014’e yüzde 66,3’ten yüzde 71,2’ye çıktığı
düşünüldüğünde, uyguladığınız vergi sisteminin adalet anlayışına ve
beklentisine hizmet ettiğini düşünüyor musunuz?
Teşekkür
ederim.
BAŞKAN
– Sayın Haberal…
ERKAN
HABERAL (Ankara) – Maden kömürü havzasında olması sebebiyle termik santral
kurulmasına izin verilen Zonguldak Çatalağzı beldesinde, mevcut santraller
ithal kömür kullanmasına rağmen ısrarla yeni termik santral ruhsatı
verilmesinin sebebi nedir? Bu santrallerin çevrede yarattığı tahribatın, tüm
yaşamı tehdit eden ve iklim değişikliğine sebep olan sera gazlarının ne kadar
riskli bir boyutta olduğunun farkında mısınız? Dünyanın hangi ülkesinde 78
kilometrelik şeritte 13 tane termik santral vardır?
BAŞKAN
– Sayın Bayraktutan…
UĞUR
BAYRAKTUTAN (Artvin) – Teşekkür ediyorum. 
Sayın
Bakan, ben Artvin milletvekili olarak evvelsi gün bölgemi ziyaret ettiğinizi
biliyorum. Sarp Sınır Kapısı’ndaki sorunları yerinde gözlemlediğinizi tahmin
ediyorum. Bu sorunlar, kapıdaki yığılmalar, özellikle tek kapı uygulamasına
ilişkin beklentiler konusunda ne yapacaksınız? Sarp Sınır Kapısı’nda fiziki
imkânsızlar nedeniyle, çok yoğun geçişler nedeniyle bayağı sıkıntılar oluyor.
Muratlı’nın açılmasına ilişkin Artvin’de büyük bir beklenti var, Muratlı Sınır
Kapısı’nın. Her iki ülke arasında gerekli uluslararası anlaşma sağlandı.
Gürcistan Hükûmeti ile Türkiye arasında yeni kapının açılması konusunda bir girişiminiz
olacak mı? Sarp Sınır Kapısı’ndaki sorunları ne zaman halledeceksiniz? Bu
yığılmalara ne zaman son vereceksiniz? Özellikle tır ve otobüs kuyruklarını
bizzat gözlemlediğinizi umuyorum. Bu sorunu ne zaman halledeceksiniz?
Çok
teşekkür ediyorum.
BAŞKAN
– Sayın Bakan, kalan süre size aittir. 
Buyurunuz.

GÜMRÜK
VE TİCARET BAKANI BÜLENT TÜFENKCİ (Malatya) – Teşekkür ederim Başkanım.
Siber
saldırı sorusuyla ilgili olarak, yazılı olarak cevaplandırmak istiyoruz. 
Diğer
sorularla ilgili, Ulaştırma Bakanlığıyla ilgili olan sorulara da Ulaştırma
Bakanımızla görüştükten sonra cevap vermek istiyoruz haklı olarak. 
Sarp
Sınır Kapısı’yla ilgili olarak sorulan soruya cevap vereyim. Önceki gün, Sarp
Sınır Kapısı’ndaki sorunları yerinde tespit etmek için bir grup milletvekili
arkadaşımızla beraber Sarp Sınır Kapısı’na gitmiştik. Gürcistan Maliye
Bakanıyla da görüştük, Muratlı Kapısı’nın açılması noktasında karşılıklı olarak
anlaşma vardı, açılması noktasında çaba gösterilmesi her iki ülke arasında
tekrardan teyit edildi. Sarp Sınır Kapısı’nın yeniden yapılması noktasında
projemiz bitmişti, bunun yerinde uygulanıp uygulanamayacağını ve hangi süre
içerisinde biteceğini arkadaşlarımız yerinde tespit etti, değerlendirmesi
sürüyor, önümüzdeki günlerde kamuoyuyla paylaşacağız.
ERHAN
USTA (Samsun) – Akaryakıt kaçakçılığı, sigara kaçakçılığı? Bunlar sizin
konularınız.
GÜMRÜK
VE TİCARET BAKANI BÜLENT TÜFENKCİ (Malatya) – Onunla ilgili elimde şu an
veriler yok, onu da çalışıp size yazılı olarak cevap veririz inşallah.
ERHAN
USTA (Samsun) – Genel bir şey söyleyebilirsiniz, oradan söylemeniz gerekmiyor
illa ki.
GÜMRÜK
VE TİCARET BAKANI BÜLENT TÜFENKCİ (Malatya) – Yani genel olarak azaldığı
herkesin malumu. 
ERHAN
USTA (Samsun) – “Azaldı.” değil, tam tersine raporlar “Artıyor.” diyor.
GÜMRÜK
VE TİCARET BAKANI BÜLENT TÜFENKCİ (Malatya) – İşte, biz o raporlara
katılmadığımızı… Verileri de size ileteceğiz. Sabrederseniz onu size yazılı
olarak vereceğiz inşallah.
İSMAİL
OK (Balıkesir) – Susurluk Şeker Fabrikası?
GÜMRÜK
VE TİCARET BAKANI BÜLENT TÜFENKCİ (Malatya) – Sayın Aksu’nun sorusu: “Dolaylı
vergiler gelir dağılımını bozuyor.” diye ifade edilmiş. Gelir dağılımı ve
yoksulluk göstergeleri ve refah düzeyi, AK PARTİ Hükûmeti döneminde kişi başı
millî gelir dolar bazında 3 kat artmıştır, gelir dağılımı iyileşmiş, yoksulluk
azalmıştır. 1 doların altında geliri olan nüfus sıfırlanmıştır. Bunu sosyal
politikalarla AK PARTİ’nin başardığı da hepinizin malumu.
Teşekkür
ederim.
İSMAİL
FARUK AKSU (İstanbul) – TÜİK yalan mı söylüyor Sayın Bakan? Yüzde 29’u
yoksulluk sınırında Türkiye'nin.
ERHAN
USTA (Samsun) – Sayın Bakan…
Sayın
Başkan…
BAŞKAN
– Sayın Bakan, süre var, ben sisteme giren sayın milletvekillerine biraz daha
söz vereceğim.
Sayın
Usta, buyurunuz.
ERHAN USTA (Samsun) – Sayın Başkan, böyle bir şey kabul
edilemez. Sayın Bakan hiçbir ihtisası olmadığı bir alanda yalan yanlış şeyler
söylüyor, önüne uzatılan kâğıdı okuyor, kendi Bakanlık alanını ilgilendiren bir
konuda “Ben daha sonradan görüş beyan edeceğim.” diyor. (AK PARTİ sıralarından
gürültüler) Akaryakıt kaçakçılığı, sigara kaçakçılığı Gümrük ve Ticaret
Bakanlığının temel uğraş alanıdır ve bu ülkenin kanayan yarasıdır.
HALİS
DALKILIÇ (İstanbul) – Bir bakana böyle cümle kurulmaz. Ayıp be!
ERHAN
USTA (Samsun) - Bununla ilgili raporlar bu oranların sürekli olarak arttığını
söylüyor. Ben bununla ilgili Sayın Bakana bir soru soruyorum, Sayın Bakan
gidiyor başka konularla ilgili, kendi Bakanlığını ilgilendirmeyen konularla
ilgili cevap veriyor. 
Tekrar
ben sorumu yeniliyorum: Sayın Bakan bu söylediğimiz oranlara katılıyor mu?
BAŞKAN
– Sayın Kuşoğlu sisteme girmişler.
BÜLENT
KUŞOĞLU (Ankara) – Sayın Başkan, teşekkür ederim.
Ben
siber saldırıyı sormuştum. Güncel bir olay, anında cevaplanması gereken bir
olay, birkaç gündür soruyoruz. Bununla ilgili tabii ki gazetelerde, medyada
haberler var ama Hükûmetin bu konuda bir açıklaması olsun istedik. “Buna yazılı
cevap vereceğim.” dedi. Böyle yazılı bir cevap olmaz, böyle bir usul olmaz,
böyle bir konuda yazılı cevap olmaz.
Teşekkür
ederim.
BAŞKAN
– Sayın Erdoğdu…
AYKUT
ERDOĞDU (İstanbul) – Sayın Bakan, bu, Gümrük müfettişleri ve Gümrük
uzmanlarıyla birlikte Kalkınma Bakanlığı uzmanları, Hazinenin uzmanları, Hazine
kontrolörleri yani ekonomi bürokrasisi çalışanlarının durumu her gün kötüye
gitmektedir. Birçok meslek grubuna özlük hakkı artışı yapılmışken bunlara
yapılmamaktadır. İlgili bakanlarla birlikte ekonomi bürokrasisi için bir önlem
düşünüyor musunuz ücretleri ve özlük haklarıyla ilgili?
BAŞKAN
– Sayın Bakanın yerine ben cevap veremeyeceğime göre, süre de doldu... 
Sadece,
Grup Başkan Vekili Sayın Akçay sisteme girdi.
Buyurunuz
Sayın Akçay.
VI.- AÇIKLAMALAR (Devam)
23.- Manisa Milletvekili Erkan Akçay’ın,
Meclis Başkanlığı tarafından, yazılı cevap verileceği ifade edilen sorularla
ilgili bakanlara hatırlatma yapılması ve Gümrük ve Ticaret Bakanının, sigara
kaçakçılığıyla ilgili sorulara anlık bilgilerle hemen cevap verebilmesi
gerektiğine ilişkin açıklaması
ERKAN AKÇAY
(Manisa) - Teşekkür ederim Sayın Başkan.
Sayın
Bakan bazı sorulara yazılı cevap vereceğini ifade etti. Geçmiş dönemlerden de
biliyoruz ki maalesef, Hükûmet üyesi bakanların hiçbirisi Genel Kurulda sorulan
sorulara, söylemesine rağmen, yazılı cevap vermemiştir, örneği bizce malum
değildir, eğer verdiği iddia ediliyorsa bunun ortaya konulması gerekir ve
verilmiyor. Bu da Hükûmetin güvenilirliği ve ciddiyeti bakımından ciddi bir
zafiyettir. Bu konuyu hatırlatmak üzere Türkiye Büyük Millet Meclisi
Başkanlığınca, Hükûmete ve sayın bakanlara Genel Kurulda milletvekilleri
tarafından yöneltilen sorulara eğer Genel Kurul sırasında cevap verilememişse
mutlaka, ifade edildiği gibi, yazılı cevap verilmesinin bir hatırlatılmasında
ben fayda görüyorum. Meclis Başkanlığının bunu yapması gerekir.
Diğer
bir husus…
(Mikrofon
otomatik cihaz tarafından kapatıldı)
ERKAN
AKÇAY (Manisa) – Tamamlıyorum Sayın Başkan.
BAŞKAN
– Tamamlayınız Sayın Akçay.
ERKAN
AKÇAY (Manisa) – Sayın Bakan Gümrük ve Ticaret Bakanı, geçmiş dönemlerde de
diğer Gümrük ve Ticaret Bakanlarına, Maliye Bakanına, İçişleri Bakanına, ilgili
bakanlara hatırlatmıştık. Ankara Türkiye’nin başkenti ve başkentin de merkezî
yeri Kızılay’dır ve bakanlıkların bulunduğu yerdir. Kızılay’da ve Gümrük ve
Ticaret Bakanlığının birimlerine de yakın yerlerde şu görmüş olduğunuz kaçak
sigaralar satılıyor. Geçen dönemden kalıyor çünkü bunu hükûmetlerin de devam
etmemesi için bir hatırlatma bakımından da sakladık. Bu, bir gümrük
faaliyetleri bakımından çok ciddi bir zafiyettir. Sayın Bakanın kaçakçılıkla
ilgili, Sayın Usta’nın sormuş olduğu soruya günlük değil anlık bilgilerle hemen
cevap verebilmesi gerekirdi, bu hususu da hatırlatıyorum.
Teşekkür
ediyorum.
BAŞKAN
– Teşekkür ederiz Sayın Akçay. 
Sayın
milletvekilleri, soru-cevap işlemlerinde Sayın Bakana ayrılan süre beş
dakikadır. Bu süre içerisinde Sayın Bakan soruları cevaplandıramamışsa eğer
yazılı olarak cevap vermek durumundadır. Sayın Akçay, sizin talebinizi Sayın
Meclis Başkanıyla görüşeceğim ve ileteceğim.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Gelir Vergisi Kanunu ile Bazı
Kanunlarda Değişiklik Yapılmasına Dair Kanun Tasarısı ile Plan ve Bütçe
Komisyonu Raporu (1/318) (S. Sayısı: 11) (Devam)
BAŞKAN
– Sayın milletvekilleri, madde üzerinde dört ayrı önerge vardır, önergeleri
okutuyorum:
Türkiye Büyük Millet Meclisi Başkanlığına
Görüşülmekte
olan kanun tasarısının 8’inci maddesinin aşağıdaki şekilde değiştirilmesini arz
ve teklif ederiz. 
 Mehmet Naci Bostancı  Ramazan
Can Necip Kalkan
 Amasya  Kırıkkale
 İzmir
 Hüsnüye Erdoğan  Hüseyin
Özbakır Ravza Kavakcı Kan
 Konya  Zonguldak İstanbul
 Orhan Karasayar
 Hatay
“MADDE
8- Bu Kanunun;
a)
2 inci, 3 üncü, 4 üncü, 5 inci, 6 ncı, 7 nci maddeleri 1/1/2016 tarihinden
geçerli olmak üzere yayımı tarihinde, 
b)
Diğer hükümleri yayımı tarihinde yürürlüğe girer.”
Türkiye Büyük Millet Meclisi Başkanlığına
Görüşülmekte
olan 11 sıra sayılı Kanun Tasarısı’nın 8’inci maddesinde yer alan “1/1/2016”
ibaresinin “1 Ocak 2016” ibaresiyle değiştirilmesini arz ve teklif ederiz.
 İdris Baluken Çağlar
Demirel Mehmet Emin Adıyaman
 Diyarbakır Diyarbakır Iğdır
 Filiz Kerestecioğlu Mahmut
Celadet Gaydalı
 İstanbul Bitlis
Türkiye Büyük Millet Meclisi Başkanlığına
Görüşülmekte
olan kanun tasarısının 8’inci maddesinde yer alan 1/1/2016 tarihinin 2/1/2016
olarak değiştirilmesini arz ve teklif ederiz.
 Erhan Usta Mevlüt
Karakaya İsmail Ok
 Samsun Adana Balıkesir
 İsmail Faruk Aksu Deniz
Depboylu
 İstanbul Aydın

BAŞKAN
– Şimdi maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 11 sıra sayılı Kanun Tasarısı’nın 8’inci maddesinin aşağıdaki şekilde
değiştirilmesini arz ve teklif ederiz.
Saygılarımızla.
 Bülent Kuşoğlu Lale
Karabıyık İlhan Kesici
 Ankara Bursa İstanbul
 Aykut Erdoğdu Murat
Emir
 İstanbul Ankara
“MADDE
8- Bu Kanun 1 inci ve 6 ncı maddeleri yayımı tarihinde diğer maddeleri 1/12016
tarihinde yürürlüğe girer.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılmıyoruz Sayın
Başkanım.
BAŞKAN
– Hükûmet önergeye katılıyor mu?
GÜMRÜK
VE TİCARET BAKANI BÜLENT TÜFENKCİ (Malatya) – Katılmıyoruz.
BAŞKAN
– Önerge üzerinde İstanbul Milletvekili Sayın Aykut Erdoğdu konuşacak.
Sayın
Erdoğdu, süreniz beş dakika. (CHP sıralarından alkışlar) 
AYKUT
ERDOĞDU (İstanbul) – Sayın Başkan, değerli milletvekilleri; yasama kalitesi çok
önemlidir ve yasama kalitesini ağırlıklı olarak da çoğunluğu olan partiler
belirler.
Şimdi,
demin, milletvekillerinin şikâyetlerine bakıyorum. Bu İç Tüzük, Anayasa iktidar
hakkı vermiş ama aynı zamanda muhalefet hakkı da vermiş. Bütün gücü
kullanmalarına rağmen iktidar partisi, muhalefet partisinin hakkını kullanması
konusunda, sayın bakanların, sayın komisyon başkanlarının ve çoğunluk grubunun
bir isteksizliği var. Sözlü soru bir haktır, cevap bir yükümlülüktür. Cevap
alamıyoruz. Sorduğumuz sorulara, bir de böyle şey, hafif, ciddiye almayan
cevaplar veriliyor.
Şimdi
burada benim önümde iki yol var: Ya deminki konuşmama devam edeceğim ya da daha
sert konuşacağım ama ben deminki konuşma üslubumda; bu kanunun ilgilendirdiği,
gelirlerin toplandığı, harcama mevzuatının en önemli kısmı olan kamu
ihaleleriyle alakalı, memleketimize yararı olacağını düşündüğüm, iktidar
partisini uyarmayı düşündüğüm başlıklarına devam etmek istiyorum. 
Değerli
arkadaşlar, demin söyledim, bu kamu ihale mevzuatında 2 tane ihale usulü var:
Açık ihale usulü, pazarlık ihale usulü diye. Pazarlık ihale usulü son derece
istisnai olmasına rağmen, deprem, yangın, olağanüstü hâller denilmesine rağmen
yüzde 30’u geçti arkadaşlar istisnai ihale usulleri. Yani, yüzde 70 açık
ihaleyken yüzde 30 istisnai hâle geldi, bunu Avrupa Birliği raporlarında
eleştiriyor, sadece ben eleştirmiyorum. Açık ihalede durum sorunsuz mu? Hayır
değil. Açık ihalede de yapılma yöntemleri şu: Ya firmayı ya malı tarif ediyorlar
yolsuzluk yapmak için. Mesela, bir firma var, bir yerde bir büyük inşaat
yapılacak, kongre merkezi inşaatı yapılacak, şartnamede aynen şunu söylüyor,
diyor ki: “30 bin veya üzerinde yatak kapasitesi olan…” Ya, Türkiye’de zaten 30
bin ve üzerinde yatak kapasitesi olan birkaç firma var, onun da sadece bir
tanesi inşaat işi yapıyor. Ve o geliyor yapıyor ve fahiş fiyatlarla yapılıyor
bu kongre merkezi. Bir binanın etrafının ışıklandırma ihalesi 30 milyon lira
olur mu? 30 milyon lira, 30 trilyon, İstanbul’da bir binanın ışıklandırılması
için ihale yapılıyor; bu harcanan kaynak kamu kaynağı. 
Ve
kanun koyucu bunun önüne geçmek için de bağımsız bir Kamu İhale Kurumu
oluşturmuş; bağımsızlığı kaldı mı? Hayır, tamamıyla Bakanlar Kurulu tarafından
üyelerin ataması yapıldı ve bağımsızlık kalmadı. Üstelik, bu Kamu İhale
Kurumunun yetkileri de elinden alındı, şu söylendi: “Senin bir şeyi
inceleyebilmen için şikâyet olması lazım.” E, tamam, şikâyet edelim. Bir
dakika, herkes şikâyet edemez, ihaleyle ilgili olabilmen lazım. İhaleyle ilgili
olabilmem için ne gerekiyor? Mesela, davetiye mektubu alman lazım. “Tamam,
bütün şartları sağladım kardeşim, ben gideceğim, bu yetimin hakkı yeniliyor.”
diye şikâyet edeceğim, “Burada halkın hakkı yeniliyor.” diye şikâyet edeceğim. “Hayır,
yetmez.” diyor, “Çıkaracaksın 7-8 bin lira da para vereceksin.” Hadi çıkardı bu
vatandaş, 7-8 bin lira daha parayı verdi, haklı çıkarsa parası iade edilmiyor. 
Şimdi,
böylesine yolsuzlukların önüne 30 şeritli otoban açılmış durumda, sonra
yolsuzluklar olunca darbe olmuş oluyor. Bakın, değerli arkadaşlar, bununla
sınırlı kalmıyor. Bütün ulusların, bütün dünyanın müktesebatına göre diyor ki:
“Eğer kamu ihalelerine fesat karıştırmakla yargılanan -ama böyle iftirayla
değil, gerçekten fesat karıştırmayla da yargılanan çünkü dava açılıyor
iddianameden sonra- kamu ihalelerine bu yargılama sürdüğü sürece katılamaz.”
Sebebi şu: Hüküm giyerse yetimin hakkını yemiş bir adama yeni haklar
vermeyelim, bu kamu ihalelerine katılmasın diye. 
Buraya
tek maddelik bir teklif geldi değerli arkadaşlar. Bu tek maddelik teklif, bu
yargılananların kamu ihalelerine katılmasının önünü açtı ve tasarı değil,
teklif olarak geldi. Ben o zaman, o önceki dönem milletvekiline gittim
-grubunuza ait bir milletvekili- dedim ki: Sana, böyle bir teklife imza
attılar… Çok üzülmüştü biliyor musunuz. Bu duruma çok üzülmüştü. Bunu niye
anlatıyorum? Şimdi, yapısal reform, yapısal reform diye anlatıyoruz ya, bu kamu
ihale mevzuatıyla alakalı yapılacak düzeltme bir yapısal reformdur. Öyle uzayda
falan da değil. Size bağlı bürokratlar çok uzun zamandan beri kamu ihale
mevzuatında yapılması gereken değişiklikleri hazırladılar, madde madde, beş
yıldır bekliyor. Üstelik Avrupa Birliği ilerleme raporlarında sürekli “Bu
mevzuatı değiştirin.” diye bizim ülkemize telkinlerde bulunmasına rağmen kamu
ihale mevzuatı değişmiyor çünkü sadece belirli bir grup kamu ihalelerini
alıyor. Kamu ihalelerini incelediğinizde -biz inceledik- bu “havuz grubu”
dediğiniz var ya, en yüksek kamu ihalelerini bunlar almışlar ama bu ülkede
sadece iktidarı seven müteahhitler veya iş adamları yok, bütün ülkenin iş
adamları var, iş çevresi var; bu hepsinin hakkıdır. Kamunun da bunu en ucuza
alması hakkıdır.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ederiz Sayın Erdoğdu. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan kanun tasarısının 8’inci maddesinde yer alan 1/1/2016 tarihinin 2/1/2016
olarak değiştirilmesini arz ve teklif ederiz.
Erhan
Usta (Samsun) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılmıyoruz Sayın Başkan.

BAŞKAN
– Hükûmet önergeye katılıyor mu?
GÜMRÜK
VE TİCARET BAKANI BÜLENT TÜFENKCİ (Malatya) – Katılmıyoruz. 
BAŞKAN
– Önerge üzerinde Samsun Milletvekili Sayın Erhan Usta.
Buyurunuz
Sayın Usta. 
Beş
dakika süreniz var. 
ERHAN
USTA (Samsun) – Teşekkür ederim.
Çok
değerli milletvekilleri, şimdi biz burada üç gündür bu kanun tasarısı üzerinde
çalışıyoruz. Ne yaptık? İki tane güzel şey yaptık; bir tanesi, Milliyetçi
Hareket Partisinin seçim beyannamesinde olan makine tesisat yatırımlarını
teşvik etmek amacıyla burada kredi kullanıyorsa bunun üzerindeki BSMV’yi
kaldırdık. Bu güzel bir iş oldu. Emekli aylıklarının artırılması da ikinci
yaptığımız güzel iş fakat bunun dışında aslında biz burada epeyce bir yanlış iş
yaptık. Biz derken tabii ki nihayetinde biz muhalefet olarak bunlara ilişkin
kendi fikirlerimizi söyledik ancak iktidar partisinin çoğunluğu olduğu için
onların oylarıyla bu yanlışlar yapılmış oldu. 
Bir
defa öncelikle şunu ifade etmek lazım, tekrar söylemek lazım: Bu çok önemli
çünkü biz bu yasayı daha burada konuşurken bugün sabahleyin Plan ve Bütçe
Komisyonunda bir başka yasada, burada geçen gün, ilk gün konuşurken ben ifade
ettiğim için bir daha konuşmayacaktım aynı şeyleri ancak tekrar bugün orada,
burada ifade ettiğimiz yanlışların tekrar yapıldığını görünce insan kendisini
bu konuları tekrar hatırlatmaktan alamıyor. 
Bir
defa, geçen yıl yapılması gereken bir iş yılın son gününe, son haftasına
bırakılmış durumda yani 31/12/2015’te bazı kanunlardaki tarihler doluyor geçici
maddelerde. Bunlar aslında çok daha önceden düşünülüp buraya getirilmesi
gerekirken son güne bırakılmış şeylerdir yani bu seçimle falan alaka kurulacak
bir şey değil. Bunu 2014’te yapmamız gerekirdi, yapılması gerekirdi. 
İkincisi,
geçici madde uygulaması son derece kötü bir uygulamadır, belirsizlik yaratır,
ekonomide belirsizlik yaratır, bu konunun tarafları üzerinde belirsizlik
yaratır. Bir geçici maddeyi en fazla bir yıl, iki yıl uygularsınız, dokuz yıl,
on yıldır uyguladığımız maddeleri, geçici olarak uygulanan maddeleri, “geçici
madde” altında yürütülen maddeleri burada bir beş yıl daha uzatılma yanlışına
düştü bu Meclis. 
Diğer
bir husus, etki analizi. Hep söylüyoruz, bugün de karşılaştığımız için tekrar
söylemek durumundayım, etki analizi yok yani burada yaptığımız şeylerin 25-30
milyar TL civarında bir mali portesinin, devlete bir yükünün olduğu veya böyle
bir gelirden vazgeçildiği iddiası var. Bunun karşısında maalesef Hükûmet
tarafının ortaya koyduğu herhangi bir rakam yok. Bu yanlış diyebilirsiniz. Bu
yanlışsa doğrusu nedir? Doğrusunu söylemek yükümlülüğü vardır bakanlıkların,
bakanlığımızın fakat bu da maalesef yapılmadı. Hâlbuki burada iktisadi ve
sosyal hem fayda tarafını hem de maliyet tarafını ölçen hesaplamaların
yapılması gerekirdi. Bu yapılmadan buraya getirildi. Bütün itirazlarımıza
rağmen de iktidar partisinin çoğunluğuyla bu maliyetler konusunda hiçbir fikir
olmadan bunlar onaylandı, geçti.
Diğer
bir husus: Sayın Başbakan dışarıda eylem planı açıklıyor, Meclis burada, onun
açıkladığı eylem planının -geçende bunu ben belgeleriyle gösterdim- hilafında
karar alıyor hem de beş yıllığına alıyor. Neydi mesela? “Dâhilde işleme
rejimini kaldıracağız.” -ilk üç ay veya ilk altı ay önlemleri arasındaydı-
deniliyor. Biz, burada dâhilde işleme rejimini beş yıl daha uzatan karar
alıyoruz. “Muafiyet ve istisnaları gözden geçireceğiz, bunlara bakacağız sosyal
fayda açısından, iktisadi fayda açısından, maliyet açısından bakacağız.”
deniliyor. Bakın, hiç tartışılmaksızın bu yasada ciddi muafiyet, ciddi indirim
ve ciddi istisnalar getiriliyor yani böyle bir kamu yönetiminde ciddi bir
çelişki içerisinde bir yasa buradan maalesef geçirilmiş oluyor. 
Şimdi,
biraz daha içerik açısından baktığımızda çok konu var ancak ben bir tanesini
özellikle biraz daha detaylarıyla söylemek istiyorum. 
Sayın
milletvekilleri, Türkiye’nin iktisadi temelleri tüketim üzerinden aşırı
vergileme olduğu için, az önce de oranları verildi yani tüketim ve vasıtalı
vergiler diyoruz biz bunlara kabaca ve bunların adaletsiz vergiler olduğu bütün
literatürün kabul ettiği bir şeydir, buraya aşırı bağımlılığı var ekonominin.
Bu bağımlılıktan bu ekonomiyi kurtarmak gerekiyor. Bakın, hiçbir şey yapılmasa
bile sırf bu nedenle vergiyi yaymamız gerekiyor, başka alanlardan da vergi
almamız gerekiyor. Faiz ve sermaye kazançları bizde çok az vergilendirilen ve
mutlaka vergilendirilmesi gereken, daha fazla vergilendirilmesi gereken
alanlardır. Fakat bugün, yine bu yasayla biz bu alanı hemen hemen hiç
vergilendirmeksizin bu yasaları kabul etmiş olduk. İktisadi açıdan da vicdan
açısından da gelir dağılımı açısından da gelir adaleti açısından da son derece
yanlış bir karara iktidar partisi milletvekillerinin oylarıyla bu Meclis, bize
göre, imza atmış oluyor.
Şu
iddiayı kabul etmek mümkün değil: Bakın, hep piyasalar ve bürokrasi de bunlarla
korkutuluyor, Hükûmet de bunlarla korkutuluyor, “Aman, biz bunları yaparsak
sıcak para girmez. Biz, işte, küresel merkez olacağız.” Dünyanın küresel
merkezleri bellidir ve bunların hiçbirisinde stopaj usulüyle sermaye kazançları
bu kadar düşük vergilendirilmemektedir. Bu tür bir vergileme İstanbul’u da,
Türkiye’yi de küresel ölçekte bir merkez hâline getirmeyecektir.
Hepinize
saygılar sunarım. 
BAŞKAN
– Teşekkürler Sayın Usta. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 11 sıra sayılı Kanun Tasarısı’nın 8’inci maddesinde yer alan “1/1/2016”
ibaresinin “1 Ocak 2016” ibaresiyle değiştirilmesini arz ve teklif ederiz.
İdris Baluken (Diyarbakır) ve
arkadaşları
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılmıyoruz Sayın Başkan.

BAŞKAN
– Hükûmet önergeye katılıyor mu?
GÜMRÜK
VE TİCARET BAKANI BÜLENT TÜFENKCİ (Malatya) – Katılmıyoruz. 
BAŞKAN
- Önerge üzerinde Diyarbakır Milletvekili Sayın İdris Baluken. 
Buyurunuz,
süreniz beş dakika. 
İDRİS
BALUKEN (Diyarbakır) – Teşekkür ederim. 
Sayın
Başkan, değerli milletvekilleri; bir kez daha hepinizi saygıyla selamlıyorum. 
Özellikle,
Kabine sırasında Gümrük ve Ticaret Bakanı oturduğu için son derece önemli,
hayati olan bir konuyla ilgili görüşlerimizi ifade edeceğim. Ya, bu konuda,
eminim ki birçok AK PARTİ’li milletvekili de bize hak verecek. 
Tam
üç ayı aşkın bir süredir arkadaşlar, IŞİD saldırılarından çıkmış, harabeye
dönmüş Kobani’ye insani yardım malzemesi götürmek için girişimlerde
bulunuyoruz. Üç ayı aşkın bir süredir yürütmüş olduğumuz bu bütün girişimlere
rağmen, Sayın Bakanın da bilgisi dâhilinde olan bu konuda bir adım mesafe
katetmiş değiliz arkadaşlar. 
Bakın,
bütçe konuşması sırasında da bu kürsüden arkadaşlarımız dile getirmişti.
Rojava’da bulunan Kürtler, Kurtuluş Savaşı döneminde gelip bu topraklar için
canını yitirmiş, bu ülkenin birçok şehitliğinde yatan Kürtlerdir. O canını
vermiş insanların torunlarına bugün bu Kabinenin üyeleri insanlık dışı bir
şekilde ambargo uyguluyorlar. Demir ve çimento göndereceğiz, buna müsaade
edilmiyor, parası ödenmiş. Bir kent harabeye çevrilmiş. Üç aydır diyoruz ki:
“Bir ay sonrası kıştır. Orada inşaatlar eğer yetiştirilmezse çocuklar dışarıda
kalacak, insanlar dışarıda kalacak, siz buna kayıtsız kalamazsınız; bu
meselenin Türk’ünü, Kürt’ünü falan geçtik, bu meseleye insani açıdan duyarsız
kalamazsınız.” diyoruz. Ya, üç aydır Türkiye’den ticaret yapılmış, fabrikalara parası
ödenmiş, Kobanili insanların kıt imkânlarıyla parası ödenmiş çimento ve demir
gönderilmiyor. Böyle bir yaklaşım var mı? Uluslararası şirketler bizi arayıp
“Sağlık malzemeleri, bebek maması, işte, çocuklar için gıda malzemesi
göndereceğiz.” diyorlar, “Biz Türkiye’deki bakanlıklardan izin alamadık.” deme
pozisyonunda kalıyoruz. Böyle bir utancı niye bize yaşatıyorsunuz, niye
buradaki vekillere yaşatıyorsunuz? Bakın, aranızda Kürt vekiller var, vicdanlı
olan birçok arkadaş var, siyasal İslam’dan gelip işin siyasal boyutundan çok
İslami kriterleri ön planda tutan arkadaşlar var; bizden çok sizin rahatsız
olmanız lazım. Rojava halkları, bugüne kadar oradaki Kürtler Türkiye’ye karşı
tek bir tehdit oluşturdular mı, tek bir saldırı yapıldı mı oradan Türkiye’ye?
Türkiye’nin güvenliğini tehdit edecek tek bir şey oldu mu? Olmadığı gibi,
Süleyman Şah Türbesi’nde Türk askeri tehdit altındayken oradaki güçler de
burada merkezî hükûmetle koordineli olarak o askerlerin alınması, türbenin
taşınmasına yardımcı oldular. Siz niye bu ülkeyi böyle bir konuma
düşürüyorsunuz? Sırf Kürt düşmanlığı üzerinden bütün dünyada şu anda IŞİD’le
petrol ticareti yapan bir gündem üzerinden tartışılıyorsunuz. Ya, böyle bir şey
olabilir mi?
HARUN
KARACA (İstanbul) – Ayıp be! Ayıp ya! Kimin iddiasını söylüyorsun, kimin
iddiası bunlar? Ayıptır ya! 
İDRİS
BALUKEN (Devamla) – Bütün dünyada gündem bu değil mi? Bu benim görüşüm değil.
Bütün dünyada bu tartışılıyor. 
HARUN
KARACA (İstanbul) – Dünyayı bırakın siz, Türkiye Parlamentosunda konuşuyorsunuz,
Türkiye Parlamentosunda konuşuyorsunuz. Başkasının ağzıyla değil. Türkiye
Parlamentosunda konuşuyorsunuz.
İDRİS
BALUKEN (Devamla) – Bak, Norveç Parlamentosu dün Dışişleri Bakanlığı eliyle
rapor yayınladı, rapor, orada yazıyor. Biz bu yanlıştan geri dönülmesi
çağrısını yapıyoruz. “Sırf Kürtler statü elde etmesin.” diye, orada “Rojava’nın
oluşan statüsü boğulsun.” diye her tür ilişki içerisine girerseniz böyle
durumlarla karşılaşırsınız. 
HARUN
KARACA (İstanbul) – Bakın İdris Bey, siz bir başkasının ağzıyla değil, Türkiye
Parlamentosunda konuşuyorsunuz, bir başkasının ağzıyla konuşmayın. 
İDRİS
BALUKEN (Devamla) – Bakın, oradaki politikanız yanlış. Orada, Rojava’da Kürt
karşıtlığı üzerine oluşan politika hem Suriye’de Türkiye’yi zorluyor hem
içeride de çözüm sürecini bu aşamaya getirdi. Biz diyoruz ki gelin bu yanlıştan
vazgeçin, orada sizin düşmanınız olan halklar yok. Ya, demir ve çimento
göndermemek ne demek arkadaşlar? Parası ödenmiş demir ve çimentoyu aylardır
gönderemiyorsak biz bunu nasıl yorumlayacağız? Bırakın evler için, bak, dedik
ki, bir cami için toplanan malzeme var, ya, bu cami malzemesini gönderelim,
insanlar açıkta namaz kılıyorlar; ona bile gönderilmedi, o bile gönderilmedi.
HARUN
KARACA (İstanbul) – Camiyi istismar etmeyin ya! 
BAŞKAN
– Sayın milletvekilleri, lütfen hatibi dinleyelim, müdahale etmeyelim.
İDRİS
BALUKEN (Devamla) – O bile gönderilmedi arkadaşlar.
HARUN
KARACA (İstanbul) – Yapmayın Allah aşkına ya!
İDRİS
BALUKEN (Devamla) – Ya, bu şekilde ön yargılarla yaklaşmanıza gerek yok. 
HARUN
KARACA (İstanbul) – Ön yargıyla yaklaşan sizsiniz. 
İDRİS
BALUKEN (Devamla) – Yanlış yapılıyor, biz de uyarıyoruz. Kürtler, oradaki
Kürtler, buradaki Kürtler, diğer parçadaki Kürtler, oradaki diğer halklar
Türkiye’nin düşmanı değil. 
RAVZA
KAVAKCI KAN (İstanbul) – Ama biz böyle bir ayrım yapmıyoruz. Niye
ayırıyorsunuz? 
İDRİS
BALUKEN (Devamla) – Türkiye eğer “Rojava halkları yönünü Amerika’ya çevirmesin,
Rusya’ya çevirmesin, İran’a çevirmesin, rejime çevirmesin.” diyorsa bunun da
gereğini yerine getirsin, ayıptır. Biz demir ve çimentoyu burada konuşmaktan
utanıyoruz. 
(Mikrofon
otomatik cihaz tarafından kapatıldı) 
İDRİS
BALUKEN (Devamla) – Yani bu konuşmadan sonra da bize laf yetiştireceğinize
Sayın Bakana deyin ki “Bizi bu pozisyona düşürmeyin, bu yanlışlardan vazgeçin.”

HÜSNÜYE
ERDOĞAN (Konya) – Ya, bu nasıl çelişkidir? Buradakileri yıkacaksınız,
oradakileri yapmak için çimentoyla demir göndereceksiniz!
İDRİS
BALUKEN (Devamla) – Bak, buradakileri de hep izah ediyoruz. Bak, bu dakika
itibarıyla, dört yüz yıllık bir cami havan topuyla yıkıldı, havan topuyla.
BAŞKAN
– Sayın milletvekilleri, karşılıklı konuşmayalım lütfen.
HÜSNÜYE
ERDOĞAN (Konya) – Bu nasıl bir çelişkidir Sayın Baluken? Buradakileri
yıkacaksınız havan toplarıyla, roketatarla, oradakileri yapmak için çimentoyla
demir göndereceksiniz. 
İDRİS
BALUKEN (Devamla) – Cizre’de dört yüz yıllık cami yıkıldı, ayıptır ya.
BAŞKAN
– Sayın Baluken, teşekkür ederiz.
İDRİS
BALUKEN (Devamla) – Hepinize saygılar sunuyorum. (HDP sıralarından alkışlar) 
BAŞKAN
– Teşekkür ederiz Sayın Baluken.
Önergeyi
oylarınıza sunuyorum: Kabul edenler... 
RAMAZAN
CAN (Kırıkkale) – Sayın Başkan, yine sormadınız.
BAŞKAN
– Kabul etmeyenler... Önerge kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan kanun tasarısının 8’inci maddesinin aşağıdaki şekilde değiştirilmesini arz
ve teklif ederiz. 
Mehmet Naci Bostancı (Amasya) ve arkadaşları
“MADDE
8- Bu Kanunun;
a) 2 inci, 3 üncü, 4 üncü, 5 inci, 6 ncı,
7 nci maddeleri 1/1/2016 tarihinden geçerli olmak üzere yayımı tarihinde, 
b) Diğer hükümleri yayımı tarihinde
yürürlüğe girer.”
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Takdire bırakıyoruz Sayın
Başkanım.
BAŞKAN
– Hükûmet önergeye katılıyor mu?
GÜMRÜK
VE TİCARET BAKANI BÜLENT TÜFENKCİ (Malatya) – Katılıyoruz.
BAŞKAN
– Önerge üzerinde…
RAMAZAN
CAN (Kırıkkale) – Gerekçe…
BAŞKAN
– Gerekçe okutuyoruz.
Gerekçe:
Maddelerin yürürlük tarihlerinin değiştirilmesi amaçlanmaktadır.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir.
Kabul
edilen önerge doğrultusunda maddeyi oylarınıza sunuyorum: Kabul edenler...
Kabul etmeyenler... Madde kabul edilmiştir.
9’uncu
maddeyi okutuyorum:
MADDE 9- Bu Kanun hükümlerini Bakanlar Kurulu
yürütür.
BAŞKAN
– Sayın milletvekilleri, 9’uncu madde üzerinde Milliyetçi Hareket Partisi Grubu
adına Manisa Milletvekili Sayın Erkan Akçay…
Buyurunuz
Sayın Akçay. (MHP sıralarından alkışlar)
Süreniz
on dakikadır.
MHP
GRUBU ADINA ERKAN AKÇAY (Manisa) – Sayın Başkan, değerli milletvekilleri;
hepinizi saygıyla selamlıyorum. Bu 9 maddelik kanun tasarısının son maddesine
ve görüşmelerin tamamlanmasına gelmiş bulunuyoruz. 
Öncelikle
bu kanun tasarısıyla ilgili elbette söylenecek çok söz olmakla birlikte şunları
ifade edebiliriz ki bu tasarıda hesap kitap yok, plan program yine yok. Bu
tasarının bazı genel özellikleri var, başlıklar hâlinde şu şekilde sayabiliriz.

Değerli milletvekilleri, bu tasarıyı getiren Hükûmetin
öncelikle kendinden emin olmadığını görüyoruz. Eğer Hükûmet kendinden emin
olsaydı bu tasarı biraz daha farklı gelirdi. Mesela, Hükûmet bir yandan program
ve eylem planlarında diyor ki: İlk altı ayda, işte, Gelir Vergisi Kanunu’yla
kurumlar vergisini birleştireceğim, bir gelir vergisi reformu yapacağım. Şimdi,
altı aylık süre kısa bir süre yani bu 2016 yılının ilk altı ayını taahhüt
ediyor Hükûmet fakat bu getirdiği tasarıda istisnaya ilişkin hükümleri 2020’ye
kadar uzatıyor. Şimdi, haklı olarak sormak durumundayız. Acaba siz “gelir
vergisi reformu” dediğiniz, Gelir Vergisi Kanunu’nu çıkarmayabileceğinizi mi
düşünüyorsunuz yoksa başka bir plan mı var veya “eylem planı, program”
dediğinizde samimi mi değilsiniz? Doğrusu bu kafa karıştıran bir durumdur.
Yani, bari bir yıl uzatın, bilemediniz iki yıl uzatın. Neden beş yıl? 
Diğer bir çelişki: Yine, Hükûmet program ve eylem
planlarında sürekli, istisna ve muafiyetlerden vazgeçileceğini ve bunların
mümkün olduğunca azaltılacağını ifade ediyorsunuz ama sürekli, istisna ve
muafiyetleri azaltmak bir tarafa, daha uzun vadeye yayıp uzatıyorsunuz. Bu
konuda da herhangi bir inandırıcılık göremiyoruz. Demek ki diyoruz ki Hükûmetin
henüz kendisine bir güveni yok veya planında programında bir kararlılık yok. 
Yine,
“ah şu faiz lobisi” diyoruz ve yine bu faiz lobisine hizmet eden, onu
destekleyen düzenlemeleri de bu tasarıda görmek mümkün. Faiz ve sermaye
piyasası araçlarına ilişkin vergi istisnaları konusunda Hükûmetin makul ve ikna
edici bir gerekçesi yok. En fazla söyledikleri, yabancı sermayenin gelmesini
destekleyeceklerini, böyle bir beklenti içerisinde olduklarını ifade ediyorlar.
Bu yabancı sermayeyi çekme beklentisi işin bahanesi. Bu beklentinin
gerçekleştiğine ilişkin elde somut bir veri var mı? Bu somut veriyi de göremiyoruz,
varsa Hükûmetin bunu ortaya koyması gerekir. Ekonomide esas olan kurallardır ve
hukuktur. Hukuk düzeniniz güven vermiyorsa öngörülebilirlik ve istikrar
unsurları yoksa yatırımcı da doğal olarak ürker ve gelmez. Bu düzenlemede
yabancı faizciyi destekliyorsunuz, yabancı yatırımcı istisna ve muafiyetle
destekleniyor. “Arpacıya borç eden ahırını tez satar” misali bir uygulama
içerisindesiniz. Ayrıca, bu düzenlemelerle 20-25 milyar liralık bir vergiden de
vazgeçildiği tahmin ediliyor, bu tahmin üzerine de Hükûmetin söyleyeceği bir
söz var mı, doğrusu bilemiyoruz.
Şimdi,
bütçe görüşmeleri sırasında da Maliye Bakanı 5018 sayılı Kanun’un AKP Hükûmeti
tarafından çıkarıldığından övgüyle bahsetmişti. 2003 yılında AKP iktidarının
ilk icraatlarından biri de 57’nci Hükûmet döneminde hazırlanan 5018 sayılı
Kanun’u çıkartmak olmuştur. İyi, güzel; bunu çıkartmak marifet değil ki, bu
çıkarttığınız kanuna uymak marifettir. Ama görüyoruz ki AKP iktidarının en çok
uymadığı kanunların başında İhale Kanunu mevzuatı geliyorsa ikinci derecede
uymadığı kanun da 5018 sayılı Kamu Mali Yönetimi Kanunu’dur, o da… Özellikle bu
parasal konuları, gelir-gider konularını düzenleyen tasarılarda, mutlaka
düzenleyici etki analizinin yapılması gerektiği öngörülür. Ama biz, AKP
iktidarının bir kanun tasarısında dahi yapılan düzenlemeyle ilgili hiçbir
düzenleyici etki analizi getirdiğini görmedik, bu da demektir ki çıkartılan
kanuna kendisinin saygısı yok veya uyma gereği duymuyor. Dolayısıyla, çıkardığı
kanunlara uymayan bir iktidarla karşı karşıyayız. Ayrıca, kurumların görüşleri
de alınmıyor. 
Emeklilerle ilgili çeşitli düzenlemeler var değerli
milletvekilleri. Geçmiş dönemde görev yapan arkadaşlarımız da
hatırlayacaklardır, bu 2015 Temmuzunda geçerli olmak üzere emeklilerin
maaşlarına, bin liranın altında emekli maaşı alan emeklilere 100 liralık bir
zam yapılmıştı en fazla. Eğer, bin liranın altındaysa, 980 liraysa bundan ancak
20 lira yararlanabiliyordu. Biz, bu görüşmeler sırasında, bu zammın tüm
emeklilere yapılamasını istedik ancak AKP Hükûmeti bu teklifimizi kabul etmedi
ve aradan geçen zaman zarfında bizim haklılığımızı da görmüş olmalı ki tüm
emeklilere seyyanen 100 lira zam vermeyi kabul etmiştir. Bu zam sonrası en
düşük BAĞ-KUR tarım emeklisi 610 lira, BAĞ-KUR esnaf emeklisi 750 lira, en
düşük SSK emeklisi 900 lira, Emekli Sandığı emeklisi 1.100 lira almaktadır. Bu
emekli maaşları, emeklilerin onurlu bir yaşam için sosyal hayata katılmalarını
sağlayacak bir miktarın çok altındadır. 
Bir diğer husus: Emeklilerin yıllardır bekledikleri,
maaşlarıyla ilgili, bankadan aldıkları maaşlarla ilgili promosyon ödemeleri
yapılmamaktadır yani emekliler promosyon almamaktadır. Çalışma Bakanlığı bu
konuda emeklilere ümit verdi, buna ilişkin açıklamalar da yapıldı zaman zaman
fakat sonradan bunlar unutturulma yoluna gidildi. Buradan da anlıyoruz ki AKP
iktidarı faiz lobisine hizmet etmeye devam ediyor yani faiz lobisinden
etkilendiği için emeklilerin aylıklarını yıllardır faiz lobisine bedava
kullandırıyor. 
“Efendim,
sağlık hizmetleri ücretsiz.” diye bir propaganda yapıyor; boş, sanal, gerçek
olmayan bir propaganda. Muayene parası, katılma payı, reçete parası, kutu
parası, fark ücreti diye yapılan kesintiler nedeniyle emekliler maaşının ne
olduğunu dahi bilememektedir. Bugün emekli aylığının önemli bir kısmı sağlık
giderlerine gidiyor.
Emekli
esnafa “Niye çalışıyorsun?” diye borç çıkarıldı, malumunuz, yüzde 10 sosyal
güvenlik destek primi. Biz yıllarca ısrarla kanun teklifleri, önergeler verdik,
iktidar da inatla bunu çıkarmamakta direnmişti ta ki 1 Kasım seçimleri öncesine
kadar, seçim beyannamesine de koydu. Fakat, geçtiğimiz yılda, belki daha bir
yıl bile dolmadan, bu yapılan kesintilerini ödemeyen, sosyal güvenlik destek
primini ödemeyen emeklilere borç çıkarılmıştı ve güya buna yapılandırma da yapıldı,
pek çok emekliden de bu paralar tahsil edildi ve bu geri alınan paraların ne
olacağı da henüz meçhuldür. Bu konuyu da dikkatlerinize sunarak sözlerime
burada son veriyor, hepinize saygılar sunuyorum.
BAŞKAN
– Teşekkür ederiz Sayın Akçay.
9’uncu
maddede gruplar adına, Halkların Demokratik Partisi Grubu adına Ağrı
Milletvekili Sayın Dirayet Taşdemir’e aittir. 
Buyurunuz
Sayın Taşdemir. (HDP sıralarından alkışlar) 
Süreniz
on dakikadır. 
HDP GRUBU ADINA DİRAYET TAŞDEMİR (Ağrı) – Sayın Başkan,
değerli milletvekili arkadaşlarım; dün bu kürsüye konuşmasını yapmak için bir
milletvekili arkadaşımız çıkarken Genel Kurul sıralarında “Yine mi Silopi?”
şeklinde bir ifade kullanıldı, bir serzenişte bulunuldu. Evet, abluka sürdüğü
müddetçe, 5 ilçede sokağa çıkma devam ettiği müddetçe bizler bu kürsüde ısrarla
Silopi diyeceğiz, ısrarla Cizre diyeceğiz, ısrarla Sur diyeceğiz, ısrarla
Dargeçit ve Nusaybin diyeceğiz. Biz bugün burada otururken ve şu an bu
konuşmayı yaptığım esnada bile binlerce insan şu an evlerine hapsedilmiş
durumda, hastalar hastaneye gidemez durumda; çocuklar evde aç, elektrikler
kesik, sular kesik ve insanlar bir şekilde topluca hapsedilmiş durumdalar.
Dolayısıyla, öldürülen insanların cenazeleri sokaklarda olduğu sürece,
defnedilmeyi beklediği sürece bizler de burada bunları ısrarla söylemeye devam
edeceğiz. Sizler bunu duymak istemeyebilirsiniz, sizler bu gerçeklikten kaçmak
isteyebilirsiniz ama bu gerçeklik sizin peşinizi bırakmayacaktır, bizler bu
gerçekliği ifade etmeye devam edeceğiz. Günlerdir aslında burada biz burada
yaşanan trajediyi ifade etmeye çalışıyoruz. Çocuklar ölüyor diyoruz, evler
yıkılıyor diyoruz sizler gülüyorsunuz. Açıkçası bilemiyorum yani hangi söz sizi
etkiler, hangi kelime bu duyarlılığı yaratır onu bilemiyorum. Allah aşkına, sizler
biliyorsanız sizler bunu ifade edin.
ALİ
ERCOŞKUN (Bolu) – PKK’yı lanetleyin yeter. 
DİRAYET
TAŞDEMİR (Devamla) – Dolayısıyla, aslında bütün ülke bugün bir cezaevi durumuna
düşürülmüş bulunmaktadır. Dolayısıyla bu cezaevi durumunu bütün ülke yaşadığı
için bugünkü konuşmam genelde cezaevlerinde yaşayan tutsakların, kadın
tutsakların yaşadığı duruma ilişkindi. Ama bütün bir ülke cezaevi hâlini
yaşadığı için maalesef cezaevlerinde yaşanan hak ihlalleri, insanların
yaşadıkları, kadınların yaşadıkları da gündemden uzak kalıyor ve bizler bu konu
üzerinde fazla da konuşma yapamıyoruz.
Benden
önce dün söz alan birçok arkadaşım aslında cezaevlerinde yaşanan hak
ihlallerini ifade ettiler bu kürsüde. Ben de özgün olarak hem cezaevlerinde
yaşanan hak ihlallerinde, açıkçası kadınların yaşadıkları üzerinde birkaç şey
söylemek istiyorum. 
Devlet
adalet sistemini savaş politikalarının aracı olarak kullanarak, adil yargılama
hakkını ihlal ederek… Cezaevlerindeki tutuklu ve hükümlü sayısında bir patlama
yaşanmaktadır. Hükûmete eleştiri getirmek, barış istemek bile resmî
tutuklanmanın bir gerekçesi hâline getirilmiştir. On beş yıl içerisinde
Türkiye’nin nüfusu yaklaşık yüzde 24 artarken tutuklu ve hükümlü sayısı yüzde
234 oranında arttı. Türkiye İstatistik Kurumu tarafından yayımlanan bir
araştırma raporunda, 2014 yılında bile ceza infaz kurumlarında tutuklu ve
hükümlü sayısının önceki yıla göre yüzde 10,1 oranında arttığı ifade edildi. Bu
sayıyı 2015 yılında hâlâ biz tahayyül edemiyoruz. 
Cezaevlerindeki
kadın tutsak sayısı ise Hükûmetin gerek savaş gerekse yoksulluğu derinleştiren
cinsiyetçi politikaları nedeniyle hızla artıyor. Kadınlar üzerinden toplumu
terbiye etmeyi hedefleyen Hükûmet için, sokakta ya da evde direnen kadınlar
hedef hâline geliyor. Kadınlar istihdam olanaklarından, sosyal güvenceden
yoksun bırakılarak, yoksullukla başa çıkabilmek için ekonomik suç işlemeye
mecbur kalıyor. Hükûmet, kadınların yaşadıkları şiddete karşı koyabilmelerinin
toplumsal ve psikolojik araçlarını hedef alan söylemleriyle, ölmemek için
öldürmeyi kadınlara tek seçenek olarak sunuyor. Cinsiyetçi politikalar
nedeniyle tutsak edilen kadınlar, cezaevindeki cinsiyetçi uygulamalar nedeniyle
ikinci bir tutsaklık hâlini yaşıyor. 
Cezaevindeki
kadınların yaşadıkları sorunları rapor etmesi beklenen Türkiye Büyük Millet
Meclisi İnsan Hakları İnceleme Komisyonunun hazırladığı raporlarda bile
kadınların sorunlarına ya hiç değinilmiyor ya da kadınların durumu, çoğunlukla
sadece çocuklarla bağlantılı olarak ele alınıyor. Raporlarda kadınların sadece idareden
memnuniyetini belirten ifadeleri aktarılarak idareleri aklamak için bu
raporlarda bu ifadelere yer veriliyor.
Oysa
en başta cezaevlerinin büyük kısmının erkek cezaevleri olarak inşa edildiği,
kadın mahpuslar için erkek cezaevlerine bağlı ünitelerle sınırlı bir
yapılandırılmaya gidilmiş olması, kadın mahpuslar için pek çok açıdan sorun
yaratıyor. En son Van M Tipi Kapalı Cezaevinde bulunan kadın tutsaklar, en
doğal hakları olan etkinlik alanı taleplerinin bile cezaevi yönetimi tarafından
"Burası erkek cezaevi." denilerek geri çevrilip cezalandırılmaya
çalışıldıklarını biliyoruz. Ortak kullanım mekânları erkek mahpuslara göre
ayarlanıyor. Kadın tutsaklar erkeklere göre hazırlanmış kıyafet kurallarına
uymak zorunda bırakılıyor. Yaşları 2 ile 5 arasında değişen çocuklar annesiyle
kalıyor ama cezaevinin çoğunda kreş ve anaokulu hizmeti verilmiyor. Kadın
tutsaklar için sağlanan koşullar, çocuklarıyla ilgili yükleri düşünülmeden
planlanıyor. 
“İş
yurtları” denilen sömürü mekânlarında kadın tutsakların emekleri günde 5 TL’lik
yevmiyelerle devlet eliyle özel alanında sömürülüyor. 
Siyasi
kadın tutsaklar ise bunlara ilaveten cezaevi yönetiminin cinsiyetçi
politikalarıyla sindirilmeye çalışılıyor. Cinsel işkence, temel haklardan
mahrum bırakma, sözlü taciz, cezaevi iradesi tarafından yıpratma araçları
olarak kullanılıyor. 
Ciddi
sağlık sorunu yaşayan kadın tutsaklar dahi, asker ve komutanların sözlü
hakaretine maruz kaldıkları için hastaneye gitmek istemiyor.
Van’da
kadın tutsakların revirdeki doktor tarafından gebelik testine zorlandığı basına
yansıyan haberlerden bir tanesiydi.
Koğuş
aramalarına kurum müdürleriyle birlikte erkek gardiyan ve askerler sokuluyor.
Kadın tutsakların dolapları tek tek aranıp özellikle de özel eşyaları ortalığa
dağıtılarak mahpuslar üzerinde psikolojik bir baskı yaratılmaya çalışılıyor. 
Savaş
politikalarını protesto ederek açlık grevine giden kadın tutsaklara cezaevi
yönetimi tarafından etkinliklerden men cezası veriliyor. Dolayısıyla, tecrit
içerisinden ikinci bir defa tutsaklar tecrit ediliyor.
Adana
Karataş Kadın Kapalı Cezaevinde havalandırma alanı üzerine yapılmak istenilen
tel örgülere karşı çıkan 8 siyasi kadın tutsak yüz altmışar ay ceza aldı.
Dolayısıyla, bu cezalarla aynı zamanda kadınlar yıldırılmak isteniyor ve
tecride tabi tutuluyor.
Sadece
kadın tutsaklar değil, tutsakların aileleri de benzer bir süreçle, benzer bir
durumla karşı karşıya kalıyorlar. Görüş günlerinde kapıda saatlerce
bekletiliyorlar, “ince arama” denilen onur kırıcı bir muameleyle karşılaşmak
zorunda kalıyorlar. Buna itiraz eden ailelere de tekrardan, kendi çocuklarıyla
görüştürmeme cezası veriliyor. 
Adını
bile duymak istemediğiniz cezaevlerindeki göçmen kadınlar ve LGBTİ tutsaklar
ise cezaevlerindeki bu cinsiyetçi ve ırkçı politikalarla daha ağır bir düzeyde
yüzleşmek zorunda kalıyor. Kocaeli Kadın Açık Hapishanesinde kalan yabancı
uyruklu kadınlar baskı ve tehdit altında olduklarını, ayrımcı muameleye maruz
kaldıklarını haykırıyor. Brezilyalı hükümlü Fabiana Souza yabancı uyruklu
mahpuslar olarak cezaevi idaresi tarafından âdeta vebalı muamelesi gördüğünü şu
sözlerle ifade ediyor: “Sen Türklere hastalık bulaştıracaksın." diye ortak
alana ve orada açılan kurslara bu kadın arkadaşımız alınmıyor. 
Benzer
şekilde Alanya L Tipi Hapishanesindeki LGBTİ mahpuslar fiilî olarak tecrit
altında tutuluyor. Alanya'da 14 mahpus günün yirmi üç saati, disiplin cezası
alan mahpusların tutulduğu tekli hücrelerde tutuluyor ve günde sadece bir saat
havalandırma hakkını kullanabiliyorlar. Dolayısıyla onlar da cezaevinde tekrar
bir cezaevi hâlini yaşamak zorunda kalıyorlar. 
AB
ilerleme raporunda göz boyamak için yer verdiğiniz uluslararası düzenlemelere,
örneğin, Birleşmiş Milletler tarafından belirlenen Mahpusların Islahı İçin
Asgari Standart Kurallarına göre cezaevlerinde yaptıklarınız hak ihlalidir. Bu
standartlara göre cezaevlerindeki hak ihlallerini ortadan kaldırmakla yükümlü
olan Hükûmet, yürüttüğü bu politikalarla, tam tersine, cezaevlerindeki şiddeti
ödüllendiriyor.
Hepimiz
biliyoruz ki aslında cezaevleri şiddetin üretildiği ve rızanın gösterildiği
mekânlardır. Dolayısıyla iktidarlar ve hükûmetler için gözden ırak tutulması,
insan hak ihlallerinin yaşandığı mekânlar hâline dönüştürülmüş bulunmaktadır.
Orada insanlar aslında insani varlıkları inkâr edilerek sadece suçlu kavramı
çerçevesinde ele alınmakta ve böylelikle yaşanan bütün hak ihlalleri doğalmış,
normalmiş gibi gösterilmektedir ve bizler de burada sizlere bir kez daha şunu
ifade etmek isteriz ki, buradaki hak ihlallerini önlemenin daha adil, daha
demokratik bir sisteme kavuşturmanın zamanı da çoktan gelmiştir. (HDP
sıralarından alkışlar) 
BAŞKAN
– Teşekkür ederiz Sayın Taşdemir.
Gruplar
adına üçüncü konuşmacı, Cumhuriyet Halk Partisi Grubu adına Tekirdağ
Milletvekili Sayın Faik Öztrak. (CHP sıralarından alkışlar) 
Sayın
Öztrak, şahıslar adına da beş dakika konuşmanız var. Sürenizi birleştiriyorum,
on beş dakika süre veriyorum. 
CHP
GRUBU ADINA FAİK ÖZTRAK (Tekirdağ) – Teşekkür ediyorum. 
Sayın
Başkan, değerli milletvekilleri; görüşülmekte olan 11 sıra sayılı Gelir Vergisi
Kanunu ile Bazı Kanunlarda Değişiklik Yapılmasına Dair Kanun Tasarısı’nın
yürürlük maddesi üzerinde Cumhuriyet Halk Partisi Grubu adına söz aldım. Genel
Kurulu saygıyla selamlıyorum. 
Sözlerime
başlarken büyük devlet adamı, Kurtuluş Savaşı’mızın başarılı komutanı,
diplomat, cumhuriyetimizin kurucularından, 2’nci Cumhurbaşkanımız, Cumhuriyet
Halk Partisinin 2’nci Genel Başkanı İsmet İnönü’yü ölümünün 42’nci yılında,
bugün, rahmetle ve minnetle anıyorum. 
Değerli
milletvekilleri, geçici bütçenin hemen ardından yeni dönemin ilk yasa
tasarısını görüşüyoruz. Bunun yine bir torba yasa olması, AKP kadrolarının
alışkanlıklarından vazgeçmeye niyetli olmadığını ortaya koyuyor. 
Bu
kanun tasarısının getirdiği birçok düzenleme var. Bunlar hakkında
arkadaşlarımız görüşlerini dile getirdiler. Ben de bu tasarıda menkul kıymet ve
diğer sermaye piyasası araçları ile mevduat faizleri, repo gelirleri ve katılım
bankalarından elde edilen kâr paylarının Gelir Vergisi Kanunu’nun geçici 67’nci
maddesinde düzenlenen istisnadan bir beş yıl daha yararlandırılmasına ilişkin
düzenleme üzerinde durarak sözlerime başlamak istiyorum. 
Düzenlemeyle,
faiz ve menkul kıymet geliri elde edenler diğer gelir sahiplerine göre hem daha
kolay hem de daha az vergi ödeyecekler. Yani, AKP Hükûmetinin Meclisin
gündemine getirdiği ilk yasa tasarısı, kendilerinin ifadesiyle şu meşhur faiz
lobisinin yüzünü güldürecek olan bir düzenleme. Eski kadroların yeni Hükûmeti,
Mecliste işe çiftçinin, işçinin, esnafın derdine derman olacak bir düzenlemeyle
değil, faiz lobisini mutlu edecek bir düzenlemeyle başlıyor. Faiz gelirlerini
düşük oranlı bir stopaja tabi tutan bu istisna on yıldır yürürlükte, şimdi bir
beş yıl daha istiyorsunuz. 
Sorum
şu: Neden faiz lobisinin mensupları alın teriyle gelir elde eden işçinin, memurun,
çiftçinin, iş adamının ödediğinden daha az vergi ödeyecek? Daha önce
borçlanmayı kolaylaştırmak amacıyla getirilmiş bir istisnai düzenlemeyi ilkin
on yıl yürürlükte tuttunuz, şimdi bir beş yıl daha uzatıyorsunuz. Neden?
Ekonomide işler sandığımızdan daha kötü durumda da buna mecbur mu kalıyorsunuz?
Ya da faiz lobisinin baskısı Hükûmete diz mi çöktürüyor değerli arkadaşlar?
Hükûmet faiz lobisini rahatlatacak bu düzenlemeyi neden çıkardığını millete
açıklamalı. 
Değerli
milletvekilleri, ben kendi kanaatimi söyleyeyim: AKP faiz lobicilerinin siyasi
partisi olmak durumundadır çünkü AKP iktidarları sadece çıkardığı kanunlarla
değil, ödediği faizlerle de bu lobiyi ihya etmiştir. 
Her
gün “Faizleri şöyle düşürdük, böyle düşürdük.” diye AKP yetkililerinden dinliyoruz.
Ama şimdi ben size Kalkınma ve Maliye Bakanlıklarının rakamlarını vereceğim:
1975’ten 2002 yılına kadar bütçeden yirmi yedi yılda yapılan faiz ödemeleri 251
milyar dolar, AKP’nin iktidarda olduğu 2003’ten 2015’in Kasım ayına kadar
yapılan faiz ödemeleri ise 408 milyar dolar. On üç yılda ödenen faiz yirmi yedi
yılda ödenen faizin 1,6 katı. Bu, Türkiye’de bir faiz lobisi varsa onun
hamisinin AKP iktidarları olduğunu açıkça ortaya koyuyor. Şimdi söyleyeceğim
rakamlar da Bankacılık Düzenleme ve Denetleme Kurumundan: 2002 yılında 1 milyon
Türk lirası ve üzerindeki mevduatlar toplam mevduatın yüzde 24’üymüş. 2011’de
aynı oran yüzde 47’ye yükselmiş yani 2’ye katlanmış. Geçtiğimiz ekim ayında ise
bu oran yüzde 51’e yükselmiş yani 581 milyar Türk liralık bir mevduat azami 92
bin kişinin elinde. Bu düzenlemeyle bu kişilerin elde ettikleri faiz
gelirlerinden alınacak vergi yükünü yüzde 16’ya düşürüyorsunuz. Peki
milyonlarca emekçi elde ettiği gelirlerden ne kadar vergi ödüyor? Kamu
işçisinin ödediği vergi yüzde 20’lik dilimden başlıyor, biraz daha iyi kazanan
ücretlinin vergi dilimi yüzde 20’den yüzde 35’e kadar çıkıyor. 
Değerli
milletvekilleri, durum gayet açık. Ülkeyi on üç yıldır elinde tutan bu siyasi
kadrolar emekçiyi değil, faizciyi seviyor. Son dönemde, saray ve AKP, faiz
lobisiyle mücadele gerekçesiyle Türkiye Cumhuriyet Merkez Bankasına savaş ilan
ettiler. Aslında bu kayıkçı kavgası. Merkez Bankasının elindeki araçları
serbestçe kullanmasını engelleyerek bankanın faiz lobisine karşı elini kolunu
bağlıyorlar. Eli kolu bağlı bir Merkez Bankası algısı uzun vadede enflasyon
beklentilerini ve faizleri yüksek tutuyor. Sonuçta AKP “Faizle mücadele
ediyoruz.” deyip faizcilere yüksek kazançlar sağlıyor. 
İşte,
bu politikalar da ülkede servet dağılımını hızla bozuyor. 2002’de bu ülkede
nüfusun en zengin yüzde 1’i servetin yüzde 39’una sahipti, 2014’te söz konusu
oran yüzde 54 oldu. Buna karşılık, Uluslararası Çalışma Örgütünün geçen yıl
yayımladığı Küresel Ücret Raporu’na göre 2002’de Türkiye’de işçi kesiminin millî
gelirden aldığı pay yüzde 43’müş. Bu, 2013’te yani on üç yıl sonra yüzde 33’e
gerilemiş, çalışanların ülkedeki gelir pastasından aldığı pay 10 puan düşmüş.
Bunlar kendiliğinden olmadı arkadaşlar. Adında “adalet” olan parti, bilinçli
tercih ve politikalarıyla hem gelir hem de servet dağılımını bozdu. Bu rakamlar
medyada fazla konuşulmuyor. Ben milletin kürsüsünden bunları milletimizin
dikkatine sunuyorum. 
Değerli
milletvekilleri, küresel ekonomide zor ve sancılı bir dönem var. Amerika
Birleşik Devletleri Merkez Bankası 2013’ten bu yana beklenen faiz artırımına bu
ay başladı. Önümüzdeki dönemde ülkemizin ve bize benzer ekonomilerin ucuz ve
bol paraya ulaşması giderek zorlaşacak. Türkiye’nin önümüzdeki bir yılda
çevirmesi gereken dış borç 171 milyar dolar. Buna bir de 30-35 milyar dolarlık
cari açığı eklediğimizde önümüzdeki bir yılda dış piyasalardan 210 milyar
doları bulmamız gerekiyor, aksi takdirde ekonomi tıkanacak. Oysa dünyada risk
iştahı giderek azalıyor. Bakın, 2014 sonunda Türkiye’nin 10 milyon dolarlık dış
borcunu sigortalamak için 184.440 dolar gerekirken bugün bu bedel 90 bin dolar
artarak 270 bin dolara çıkmış durumda. Bu hem ülkenin riskinin artmasından
dolayı hem de giderek dışarda para bulmanın zorlaşmasından dolayı. 
Yatırımcılar
artık daha güvenli limanlara sığınıyor. Hata yapma marjımız da hızla daralıyor.
Yapılan hataların maliyeti vatandaşımıza artan işsizlik ve yoksulluk şeklinde
çıkıyor. Peki, böyle bir dönemde Hükûmetin yapması gereken ilk doğru nedir
arkadaşlar? Yapılacak ilk doğru, tüm ekonomik aktörlere güven vermek, riskleri
azaltmaktır. Ancak kasım ayında seçimden sonra sıçrayan Tüketici Güven Endeksi
aralık ayında tekrar düşmeye başladı. Bu sebepsiz değil. 7 Haziran-1 Kasım
arasında ekonomik sıkıntılar artırılarak, terörün azmasına göz yumularak
milletin iradesi baskı altına alınıyor. Sonra da istikrar ve güvenlik
vadedilerek beş ayda seçmen tercihlerinde dünyada bugüne kadar benzeri
görülmemiş bir kayma yaratıldı. Ama şimdi bu vaatleri yerine getirmekte
iktidarın her gün biraz daha zorlandığını görüyoruz. 
Terör,
camilerimizi, okullarımızı yakar oldu. Sokaklarımızda hendekler kazılıyor,
şehirlere teröristler yığınak yapmış, Hükûmet seyretmiş. Böyle bir ülkede kim,
neye güvenecek? Yatırımcının geleceğe güveni yok. Bu, özel kesimin fizikî
yatırımlarına yansıyor. Yatırımlar sabit fiyatta dört yıl öncesinin altına
düşmüş. Sadece içerideki yatırımcı değil yabancı yatırımcı da Türkiye’ye
güvenini kaybediyor. Bunu ödemeler dengesinden görüyoruz. Geçen senenin ilk on
ayında her 100 dolarlık cari açığın 91 doları nereden geldiği bilinen
finansmanla kapatılırken bu yılın aynı döneminde bu rakam 36 dolara düşmüş. Net
hata noksan kaleminden gelen kaynak, kaynağı bilinmeyen para, kaynağı bilinen
parayı geçmiş. 
Bu
yılın ilk on ayında cari açık azalmış. Buna rağmen ülkemizin döviz rezervleri 5
milyar dolar erimiş. Oysa geçtiğimiz yılın aynı döneminde daha yüksek bir cari
açığımız vardı ama döviz rezervlerimiz artıyordu. Yani Başbakan ve bakanların
anlattıkları “Cari açığı azalttık, ekonomimiz daha sağlıklı hâle geldi.”
hikâyesinin arkasındaki gerçek resim bu; hazırdan yiyen bir ekonomi.
Değerli
milletvekilleri, güvenin olmadığı yerde ne tüketim ne de yatırım olur. Tüketim
ve yatırımın olmadığı yerde ise büyüme olmaz, aş ve iş artmaz.
Bakın,
gayrisafi yurt içi hasıla Hükûmetin resmî tahminlerine göre 2015 sonunda 706
milyar dolar olacak. Bu rakam geçen sene 799 milyar dolardı yani bir senede 93
milyar dolarlık gelirimiz buharlaşmış. Bununla övünmek, buna “iyi yönetim”
demek mümkün mü? Bir hatırlatayım: AKP millete 2011 seçimlerinden önce ne söz
vermişti? 2015’te millî gelir 1 trilyon 76 milyar dolara çıkacaktı. Şimdi millî
gelir AKP’nin verdiği sözden 370 milyar daha düşük. Yine AKP 2015’te kişi
başına geliri 14 bin dolara çıkaracağına söz verdi, gerçekleşme 9.079 dolar
yani söz verilenden 5 bin dolar daha düşük. Meydanlarda “Biz söz verdik mi
yaparız.” diye bağıran Sayın Başbakan, tutamadıkları bu sözler için çıkıp
milletten bir özür dilemeyecek mi? 
Değerli
milletvekilleri, vatandaşın sadece geliri değil, yaşam kalitesi de düşüyor.
Geçtiğimiz haftalarda Birleşmiş Milletler 2015 Yılı İnsani Gelişme Endeksi’ni
açıkladı. Endekste geçtiğimiz sene 69’uncu sırada yer alan Türkiye, bu sene üç
basamak gerileyerek 72’nci sıraya indi. Bugün baktım, Sayın Başbakan “Diğer
ülkelerden daha iyi durumdayız.” diyor. E daha iyi durumdaysak bu diğer ülkeler
bizi neden geçiyor? Aslında bunlar tesadüfen olmadı. 
Değerli
milletvekilleri, bu ülkede yaşam kalitesini artırmak için iliklenmesi gereken
ilk düğme hukukun üstünlüğü, kuvvetler ayrılığı, saydam ve hesap veren bir
devlet yani güçlü bir demokrasidir. Bunu ben söylemiyorum, rakamlar ve
gözlemler söylüyor. Bugün, Birleşmiş Milletler İnsani Gelişme Endeksi’nde ilk
20 ülkenin 16’sında tam demokrasi, 3’ünde eksik demokrasi, sadece 1’inde ise
otoriter rejim var. Buna karşın, aynı endeksin son 20 sırasında yer alan
ülkelerin 13’ünde otoriter rejim, 7’sinde bizimki gibi melez rejim var.
Dolayısıyla, birinci sınıf demokrasi aşı, işi büyütürken, rejim
otoriterleştikçe aş da iş de küçülür, vatandaşın hayat standardı da düşer. 
Değerli
milletvekilleri, ekonomi kırılgan hâlde, sosyal dengeler bozuldu. Seçim furyası
bitti, siyasal risk azalacak, reformlar başlayacak derken, saray başkanlık ve
bu çerçevede iki referandum tartışmasını gündeme getirdi. Hazine Müsteşarlığı
yapmış bir arkadaşınız olarak bu ekonominin artık bu sıkleti kaldırmayacağını
açıkça burada ifade edeyim. Bir de başkanlık hevesine kapılanlara da şunu
hatırlatayım: Bunu yapan vatandaşın aşını azaltır, işini bozar, yurttaşlarımızın
cebini boşaltır, hayat standardını düşürür. Bakın, bugün dünyada yine insani
gelişmişlik olarak en başta olan 20 ülkenin 16’sında parlamenter rejim var,
sadece 2’sinde başkanlık sistemi var, 1 tanesinde de yarı başkanlık sistemi.
Buna karşın, İnsani Gelişme Endeksi’nde en kötü durumdaki 20 ülkenin 15’inde
başkanlık, 4’ünde yarı başkanlık ve sadece 1 tanesinde parlamenter rejim var.
Dolayısıyla, bu ülkenin başkanlığa değil, birinci sınıf bir demokrasiye, gerçek
bir hukuk devletine, kuvvetler ayrımına dayanan güçlü bir parlamenter rejime
ihtiyacı var. 
Değerli
milletvekilleri, ekonomide işler gerçekten iyi gitmiyor, Rusya krizi, Suriye ve
Irak krizleri, ülkemizin doğu ve güneydoğusunda yaşanan terör olayları, dünya
ekonomisindeki sorunlar derken kime, hangi sektöre dokunsak bin ah işitiyoruz.
Bu sıkıntıları giderecek, vatandaşa rahat bir nefes aldıracak, zararları telafi
edecek önlemlerin çoğu hâlâ tasavvur aşamasında. Küresel konjonktürden
kaynaklanacağı tahmin edilen sıkıntılarla ilgili tedbirler dahi alınmıyor.
Örneğin, küresel ekonomide ve Çin’de işler yavaşlayınca demir çelik fiyatları
hızla geriliyor. Sayın Bakan burada. Çin, damping yapıyor, devlet desteğiyle
elindeki arz fazlasını eritmeye çalışıyor. Tüm dünya buna tedbir alırken
Türkiye’de bu konuyla ilgili antidamping soruşturmaları dahi uzayıp gidiyor. 
Diğer taraftan, Mecliste faiz istisnasını hızla
yasalaştırmaya çalışan Hükûmet, milyonlarca asgari ücretlinin beklediği müjdeli
haberi bir türlü veremiyor. Biz seçimde asgari ücreti artıracak bir düzenleme
vadederken bunun işverene yükünü de asgari seviyede tutacağımızı söylemiştik,
siz ise bunu yapmak istemiyorsunuz. Dönemin Başbakan Yardımcısı “İşveren
CHP’nin önerisine ses çıkarmadı, o zaman biz de asgari ücreti artırmayı vaat
ettik.” diyerek âdeta intikam alma duygusuyla bu düzenlemeyi yaptıklarını
itiraf etmiştir.
(Mikrofon otomatik cihaz tarafından kapatıldı) 
FAİK ÖZTRAK (Devamla) – Bu inadı bırakın, asgari
ücretin işverene yükünü asgari seviyede tutarak 1.300 liraya çıkarın. 
BAŞKAN – Sayın Öztrak, toparlamanız için bir dakika ek
süre veriyorum. 
FAİK ÖZTRAK (Devamla) – Teşekkür ediyorum Sayın Başkan.
Hem çalışana hem de çalıştırana rahat bir nefes
aldırın. 
Değerli milletvekilleri, sözlerimi tamamlarken sizlerin
ve tüm milletimizin yaklaşan yeni yılını kutluyorum. 2016’nın ülkemize,
vatandaşlarımıza ve tüm insanlığa hayırlar getirmesini diliyorum. 
Hepinize saygılar sunuyorum. (CHP sıralarından
alkışlar)
BAŞKAN – Teşekkür ederiz Sayın Öztrak. 
Şahıslar adına son konuşmacı İstanbul Milletvekili
Sayın Erkan Kandemir. 
Sayın Kandemir, süreniz beş dakika. 
Buyurun. (AK PARTİ sıralarından alkışlar)
ERKAN KANDEMİR (İstanbul) – Sayın Başkan, değerli
milletvekilleri; Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı’nın 9’uncu maddesi üzerine şahsım adına söz
almış bulunmaktayım. Genel Kurulu saygıyla selamlıyorum. 
Hiç şüphesiz vergilerin adil bir biçimde toplanması,
halkımızın emeğine sahip çıkılması ve halkımızın refah düzeyinin artırılması
partimizin birincil önceliği. Vergi, devletlerin egemenlik gücüne göre alınan
en büyük gelir kaynağı. Verginin vatandaşın gelir gücüne göre adil olarak
toplanması bizim olmazsa olmazlarımızdan. Zira, partimiz, programında da ifade
ettiği üzere, vergi sisteminde adil olmayan ve düşük gelirlilerin ezildiği
uygulamaları kati suretle reddediyor; esnaf, sanatkâr, işçi, memur, emekli ve
dar gelirlileri korumaya çalışıyor. 
Değerli
milletvekilleri, bu milletin vergileriyle oluşan bütçemizin 2002 yılında yüzde
45’i faiz ödemelerine gidiyordu. AK PARTİ tam da bu zorluklar döneminde halkın
vergilerine sahip çıkmak için doğmuş bir siyasi hareket. Ve Allah’a hamdolsun
ki bu görevini bugüne dek alnının akıyla yerine getirdi ve getirmeye de devam
etmekte.
AK
PARTİ hükûmetleriyle, milletimizin emeği faizlere gitmek yerine kamunun
kasasında değerlendirilip halkımıza hizmet olarak geri döndü. Emekçinin,
köylünün, öğrencinin, öğretmenin, işverenin, ev hanımının, esnafın, çoluk
çocuğun rızkı faiz olarak kurda kuşa yem olmadı, Türkiye’yi 2023 vizyonuna
taşıyacak millî projelere harcandı. 
Değerli
milletvekilleri, gelişmekte olan ülkelerin ciddi sıkıntılarla karşı karşıya
olduğu bir dönemde Türkiye disiplinli mali yapısı sayesinde başarılı sonuçlara
ulaştı. Türkiye'nin ekonomik dönüşümü, iyi planlanmış bir vergi yönetimiyle,
Avrupa Birliği sürecinin getirdiği politikalar dikkate alınarak özenle
hazırlanmaya devam ediyor.
Bu
hedeflere ulaşmak için ortaya konulan mekanizma sayesindedir ki bugün, bugüne
kadar ki tüm icraatlar ve söylemler AK PARTİ hükûmetleri döneminde birer
temenni listesi olmaktan çıktı, gerçekleştirilebilir reformlara dönüştü. 
Değerli
milletvekilleri, hiç kuşkusuz, bu çerçevesi çizilmiş olan, ruhunu bu ilkelerden
alan çalışmalar devam ederken yani adil bir vergi sistemi oluşturulma
gayretleri devam ederken partimiz tarafından, aslında bir o kadar da önemli
olan şey, bu vergilerin nerede kullanıldığı. 
Bizler,
heyecanı olan, ideali olan, vizyonu olan bir siyasi hareketin mensuplarıyız.
Hastane yapmak, yol yapmak, sağlık ocağı yapmak, okul yapmak bizim partimizin
en önemli öncelikleri, büyük projeler yapmak partimizin en önemli öncelikleri. 
Tabii,
bunları yaparken bir yandan yapanlar var, bir yandan da yakanlar var. Bugün
malumunuz bir ilimizde PKK terör örgütü bir kütüphaneyi, içinde çocuklar olduğu
bir esnada yakmaya çalışmak suretiyle aslında bu topraklardan ne kadar uzak
olduğunu, ne kadar canileşebileceğini de göstermiş oldu.
Değerli
milletvekilleri, tüm Türkiye’nin alın teriyle, vergileriyle inşa edilen
sokakları, okulları, camileri, hastaneleri, sosyal alanları yakıp yıkanlar,
kendi milletine ve vatanına barışı çok görenler şunu iyi bilmeliler ki bizler,
Hükûmetiyle, milletiyle emeğine ve barışa sahip çıkacağız. Sokaklarda hendek
kazıp hayatı felç edenleri ve bunu savunanları ise tarih, halkının emeğine
ihanet edenlerle birlikte yargılayacak.
Değerli
milletvekilleri, Kürt çocuklarına taştan, hendekten, molotoftan başka bir hayat
imkânı tanımayanlarla; Kürt vatandaşlarımıza, gençlerimize bu hayatı layık
gören zihniyetle, PKK terör örgütüyle, “Onları bin yıl önce geldikleri yere
süreriz.” diyerek bir kez daha taşeron bir örgüt olduğunu sonuna kadar
kanıtlamış olanlarla ve onların zihniyetlerini allayıp pullayıp muhalefet diye
önümüze getirenlerle mücadele etmeye devam edeceğiz. 
Bizim
mücadelemiz, bugüne kadar olduğu gibi, bugünden sonra da bu anlayışla yani… 
(Mikrofon otomatik cihaz tarafından kapatıldı)
ERKAN KANDEMİR (Devamla) – Son cümlem Sayın Başkanım. 
BAŞKAN – Toparlayınız Sayın Kandemir, bir dakika ek süre
veriyorum.
ERKAN KANDEMİR (Devamla) – …milleti merkeze alarak, milletin yanında olarak, milletle beraber yol
yürümeye devam etmek olacak ilelebet diye düşünüyoruz.
Hepinize teşekkür ediyorum, Genel Kurulu saygıyla
selamlıyorum. (AK PARTİ sıralarından alkışlar)
BAŞKAN – Teşekkürler Sayın Kandemir.
Değerli milletvekilleri, şimdi madde üzerinde on dakika
süreyle soru-cevap işlemini gerçekleştireceğiz. 
Sisteme giren sayın milletvekillerine beş dakika
içerisinde söz hakkı vereceğim.
Sayın Ersoy…
RUHİ ERSOY (Osmaniye) – Teşekkür ederim Sayın Başkan.
Konuşmama başlarken Gümrük Bakanlığının âdeta nasıl
yönetilmesi gerektiğinin efsane bakanı rahmetli Gün Sazak’ı rahmetle anıyorum. 
Bugün Gaziantep’in düşman işgalinden kurtuluşunun 94’üncü
yıl dönümü. “Vurun Antepliler, bugün namus günüdür.” diyenlerin ruhunu yaşatarak, vatan için verdikleri mücadelede
şehit düşen Ahmet Kerseler’i de rahmetle anıyorum ve Sayın Bakana Osmaniye’ye
gümrük müdürlüğü kurmayı düşünüp düşünmediklerini soruyorum. Zira, organize
sanayi bölgesindeki gelişmeler, âdeta, defterlerin vergi dairesine kayıt
olmadığını, gümrük müdürlüğü olmadığı gerekçesiyle bunun olduğunu ifade ediyor
ve bu konuda Osmaniye üzerine düşeni…
(Mikrofon
otomatik cihaz tarafından kapatıldı) 
BAŞKAN
– Sayın Usta…
ERHAN
USTA (Samsun) – Teşekkür ederim.
Sayın
Bakan, Samsun Terme’de bir termik santral projesi var. Bu proje aslında
Termeliler tarafından istenmiyor. Biz, Milliyetçi Hareket Partisi olarak termik
santral fikrine karşı değiliz ancak verimli ovalar üzerinde termik santral
yapılması son derece yanlış bir şeydir. Burada bir yer seçimi problemi vardır.
Bu projeyi iptal edecek misiniz, bununla ilgili Hükûmetinizin öngörüsü nedir?
Ayrıca, Terme-Çarşamba arasında ciddi bir arazi toplama faaliyeti olduğu
konusunda spekülasyonlar var, başka termik santral projelerinin de hayata
geçirileceğine ilişkin spekülasyonlar yapılıyor. Bunlara ilişkin
düşüncelerinizi alabilir miyiz.
Teşekkür
ederim.
BAŞKAN
– Sayın Yıldırım…
BEHÇET
YILDIRIM (Adıyaman) – Teşekkürler Başkanım.
Sayın
Bakan, biliyorsunuz, Kürt il ve ilçelerinde süregelen sokağa çıkma yasağıyla
beraber Habur Sınır Kapısı da kapatıldı. Yüzlerce şoför yollarda perişan,
sefalet çekmekte. Güney Kürdistan ile ticaret yapan onlarca firma ve İpek Yolu
üzerindeki esnaf da ciddi kayıplar yaşamakta. Bir zamanlar Orta Doğu
ticaretinin merkezi olan İpek Yolu bugünlerde ölü sessizliği yaşıyor. Ülke ve
bölge ekonomisinin ne kadar kayıpları olduğunu biliyor musunuz? Habur Sınır
Kapısı ne zaman açılacak?
Ülkemde
can kayıpları da olmasın, ekonomik kayıplar da olmasın diyorum.
Teşekkür
ediyorum. 
BAŞKAN
- Sayın Tor…
FAHRETTİN
OĞUZ TOR (Kahramanmaraş) – Sayın Bakan, 2016 yılı için zorunlu trafik
sigortasında yapılan yüksek orandaki zamların gerekçeleri nelerdir? 
Teşekkür
ederim.
BAŞKAN
– Sayın Baluken sisteme girmiş ama kendisi yok.
Sayın
Bekaroğlu…
MEHMET
BEKAROĞLU (İstanbul) – Sayın Bakanım, Cumhurbaşkanının memleketi Rize’yle
ilgili bir konu hakkında bir soru soracağım size. 
Rize
1960’lı yıllardan başlayarak deniz dolgusu yapılmış ve 350 bin metrekare bir
alan üzerine kurulmuş. Bu alanda sadece yerleşim merkezi değil, Valilik gibi,
ÇAYKUR Genel Müdürlüğü gibi, Kültür Merkezi gibi, Emniyet Genel Müdürlüğü gibi
kamu binaları da var. Bu binalarda çok ciddi problemler olduğu yıllardan beri
söyleniyor, itiraz ediliyor. Deniz suyu beton ve demiri çürütmüş ve ciddi
riskler var, yıkılma riski var. Bu konuyla ilgili bugüne kadar yapılan bütün
uyarılardan uzak durulmuş. Acaba bugünden sonra Rize kent merkeziyle -ki 107
bin nüfuslu ilin 50 bin nüfusu bu dolgu alanında yaşamaktadır- ilgili ne
yapılması düşünülüyor? 
Teşekkür
ederim.
BAŞKAN
– Sayın Sarıhan…
ŞENAL
SARIHAN (Ankara) – Değerli arkadaşlar, üç veya dört gündür Gelir Vergisi Kanunu
üzerinde konuşuyoruz yani yurttaşlarımızın ekonomik hakları üzerinde
konuşuyoruz. Oysa, ülkede temel bir yaşam hakkı sorunu var. Bu yaşam hakkı
sorununa ilişkin çareler üretmediğimiz sürece diğer haklar konusunda konuşmanın
çok yararlı olmadığı inancındayım. 
Bugün
avukat arkadaşlarımız İstanbul’dan buraya gelerek Anayasa Mahkemesine bu uzun
sokağa çıkma yasakları üzerine bireysel başvuruda bulundular, daha sonra
Meclisin önüne geldiler, Meclisin önünde duvarları sağır olmuş bir Meclise
seslendiklerini ifade ettiler. Ben onların sesleri olmak üzere bu konuşma
hakkını aldım. Acaba, mahkemeler bir karar vermeden önce Hükûmet bu sorunun
çözümü konusunda adım atacak mıdır? Bunu sormak istiyorum.
Teşekkür
ederim.
BAŞKAN
– Sayın Aksu…
İSMAİL
FARUK AKSU (İstanbul) – Teşekkür ederim.
Az önceki soruma, bir önceki maddedeki soruma Sayın
Bakan cevap vermedi, farklı bir şey söyledi ama söylediği şey de doğru değildi.
Önümde 2014 Gelir ve Yaşam Koşulları Araştırması var. Bu araştırmaya göre,
nüfusun yüzde 15’i yoksulluk sınırının altında kalmış, yüzde 15’in üzerindeki
bir kesim de sürekli yoksulluk riskiyle karşı karşıya. Bir taraftan “Yoksulluk
yok.” diyorsunuz, bir taraftan da sosyal destek ödemelerine ihtiyaç duyanların
sayısı artıyor. Bu bir çelişki değil mi? O zaman bu sosyal destek ödemelerini
kimlere yapıyorsunuz?
Teşekkür
ederim.
BAŞKAN
– Sayın Bakan, buyurunuz.
GÜMRÜK
VE TİCARET BAKANI BÜLENT TÜFENKCİ (Malatya) – Teşekkür ediyorum.
Sayın
Ersoy’un sorusuna cevap olarak: Osmaniye gümrük müdürlüğünün kurulup
kurulmaması noktasında soru sormuştu. Osmaniye gümrük müdürlüğünün şu anda
kurulması Bakanlığımızın gündeminde değil ama değerlendirme aşamasında, ileriki
zaman dilimi içerisinde gerekli görüldüğü takdirde ve ihtiyaçlar doğrultusunda
kurulması mümkün. Bununla ilgili şu anda bir ihtiyaç olarak görülmüyor. 
RUHİ
ERSOY (Osmaniye) – Sayın Bakanım, ihracat kalemleriyle ilgili hatırı sayılır
firmalar var bölgede ve vergi kayıtları Osmaniye üzerinden gitmiyor maalesef.
Bu konu üzerinde durulursa Osmaniye çok memnun olacak.
GÜMRÜK
VE TİCARET BAKANI BÜLENT TÜFENKCİ (Malatya) – İnşallah, değerlendirelim.
RUHİ
ERSOY (Osmaniye) – İlginize teşekkür ederim.
GÜMRÜK
VE TİCARET BAKANI BÜLENT TÜFENKCİ (Malatya) – Teşekkür ediyorum, sağ olun.
Sayın
Usta, termik santrallerinin kurulup kurulmayacağı şeklinde ve “Kurmak istiyor
musunuz?” diye bir soru yöneltmişti. Bunu ilgili bakanla görüşüp ondan sonra
yazılı olarak cevaplamak istiyoruz.
Sayın Yıldırım’ın Habur Sınır Kapısı’nın kapatılması ve
Habur Sınır Kapısı’ndaki giriş çıkışların olmaması noktasındaki sorusuna cevap
olarak: Bildiğiniz gibi, Doğu ve Güneydoğu Anadolu’da PKK terör örgütünün o
bölge üzerinde yapmış olduğu baskı, sindirme, özgürlüklerinin ellerinden
alınmasına kadar terör noktasındaki saldırıları karşısında devletimiz güvenlik
güçleriyle o bölgede bir operasyon yapmaktadır. Bu operasyonlar neticesinde
gerek kazılan hendekler gerekse İpek Yolu’nun operasyon yapılan Cizre ve
Silopi’nin içinden geçmesi nedeniyle o bölgede ciddi can güvenliği ve mal
emniyeti sağlanamadığı için İçişleri Bakanlığı tarafından Habur Sınır Kapısı’na
giden yollarda tedbirler alınmıştır. Yine, bildiğiniz gibi, sivil
vatandaşlarımızın can kayıpları yaşamaması için Hükûmetimiz azami gayret
göstermekte, çaba sarf etmekte ve bugüne kadar yapılan operasyonlar da en az
sivil can kaybıyla sürdürülmektedir. Dolayısıyla, sivil vatandaşlarımızın etkilenmemesi
için İçişleri Bakanlığı güvenlik tedbiri olarak Habur Sınır Kapısı’na erişimi
engellemiştir. Yoksa Gümrük ve Ticaret Bakanlığımız tarafından şu anda tır
parkında bulunan araçların Irak’a geçişine izin verilmektedir ancak Irak
tarafında bulunan araçların girişine izin verilmemektedir. Bunun da nedeni,
biraz önce ifade ettiğim gibi, can ve mal emniyetidir. Operasyonlar bittiğinde
veya kısa zaman içerisinde yol emniyeti sağlandığında tekrardan Habur’a giriş
çıkışlar olur diye düşünüyoruz. Tahminî olarak da yol emniyeti sağlandığında,
iki üç gün içerisinde Habur’un giriş çıkışlarının normale döneceğini
düşünüyoruz. 
Sayın Tor’un 2015 yılında trafik sigortalarındaki
artırımla ilgili sorusunu yine ilgili bakan arkadaşlarımızla görüşüp ondan
sonra yazılı olarak cevaplamak istiyoruz.
Yine, Sayın Bekaroğlu’nun Rize’yle ilgili sormuş olduğu
soruda, Rize’deki dolgu alanıyla ilgili ve riskli binalarla ilgili Çevre
Bakanlığımız tarafından çalışma başlatılmış olup...
(Mikrofon otomatik cihaz tarafından kapatıldı) 
BAŞKAN – Sayın Bakan, sorulara cevap vermeniz için ek
süre veriyorum size, buyurunuz.
GÜMRÜK VE TİCARET BAKANI BÜLENT TÜFENKCİ (Malatya) –
Teşekkür ederiz. Daha sonra yine yazılı olarak veririz inşallah.
BAŞKAN – Teşekkür ederiz Sayın Bakan.
Grup
Başkan Vekili Sayın Baluken sisteme girmişler, buyurunuz. 
VI.- AÇIKLAMALAR (Devam)
24.- Diyarbakır Milletvekili İdris
Baluken’in, HDP milletvekillerinin telefonlarına çıkmayan ve üzerlerine gaz
sıkılması talimatını veren Mardin Dargeçit Kaymakamını kınadığına ve Cizre’de
Seyithan Camisi’nin top atışlarıyla tahrip edilmesinde sorumluluğu olanların
mutlaka hesap vereceklerine ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan. 
Demin
de soru sormak için değil, İç Tüzük 60’a göre bir konuyu bilginize sunmak için
söz istemiştim. 
Demin
Mardin Dargeçit’ten arayan milletvekillerimiz orada yine ölümcül bir müdahaleye
maruz kaldıklarını ifade ettiler. Bir milletvekilimiz Dargeçit Kaymakamını 37
kez, bir milletvekilimiz de 15 kez aramasına rağmen telefonlarına Dargeçit
Kaymakamı tarafından cevap verilmemiştir. Milletvekillerimiz Dargeçit’le ilgili
duyarlılık oluşturmak için bir basın açıklaması ve bir oturma eylemi yapmak
isteyen halkla birlikte bu etkinliği gerçekleştirirken Dargeçit Kaymakamı
tarafından bizzat oradaki kolluk güçlerine “Milletvekillerine gaz sıkın.”
şeklinde talimat verildiğini belirtiyorlar. Yani, etkinlik sırasında oradaki
kolluk güçlerinin amirleriyle yapılan görüşmelerde o basın açıklamasının ve
oturma eyleminin yapılabileceği, herhangi bir müdahalenin olmayacağı ifade
edilmesine rağmen arkadaşlarımızın da tanıklık ettiği bir talimatla, Dargeçit
Kaymakamının talimatıyla milletvekillerimize ölümcül bir müdahale yapılmıştır.
Biz artık bunları burada dile getirmekten bıktık. Sizin Başkanlık Divanı olarak
bir an önce bu konuyla ilgili acil bir toplantı yapmanız gerekiyor. Ya bu
meseleye derhâl bir çözüm bulacaksınız ya da arkanızda yazan o “Egemenlik
kayıtsız şartsız milletindir.” cümlesini oradan kaldıracaksınız. Bir atanmış devlet
memuru eğer bir milletvekilinin onlarca kez telefonlarına çıkmıyor, sonrasında
kolluk güçlerine “Milletvekillerine gaz sıkın.” diye talimat veriyorsa burada
biz sadece bir tiyatral mizansenin parçası durumuna gelmişiz demektir. 
Daha
önce de bu konuyu burada gündeme getirdiğimizde Kabine adına burada bulunan
Sayın Adalet Bakanı kürsüye çıkıp bu durumun kabul edilemez olduğunu, bununla
ilgili gerekli tedbirlerin alınacağını ifade etti. Hâlâ bu sorun devam ediyorsa
ortada ciddi bir demokrasi sorunu var demektir. Biz zaten ortada bir demokrasi
olmadığını, bir darbe hukukunun geçerli olduğunu söylüyoruz. Nitekim işte,
kaymakamlar ve valiler de bu darbe hukukunun darbeci şefleri olarak şu anda
görev yapıyorlar. Hiçbir atanmış, seçilmişin üstünde böyle bir hakka ve yetkiye
sahip olmadığını öğrenmek zorundadır ve bunu sağlamak da Türkiye Büyük Millet
Meclisi Başkanlık Divanının en önemli görevidir. Eğer bunu yapmayacaksanız,
oraya “Egemenlik kayıtsız şartsız atanmış darbeci şeflerdedir.” diye yazın, biz
de bu meseleyi artık burada dile getirmekten vazgeçelim. 
Ben
bu uygulamayı yapan Dargeçit Kaymakamını buradan kınıyorum. Kendisi -dediğim
gibi- sadece atanmış bir memurdur, hiçbir meşruiyeti yoktur. Dargeçit halkına
günlerdir terör estiren bir anlayış, halkın iradesine de gaz sıktırmakla
meşruiyetinin olmadığını ortaya koymuştur. Uzun süredir dile getirdiğimiz
ilçelerde ve illerde kaymakamların ve valilerin seçimle işbaşına gelmesinin
oradaki halkın oylarıyla bir denetime tabi tutulmasının ne kadar önemli olduğu da
bir kez daha bu verdiğim örnekle ortaya çıkmıştır.
Son
olarak, burada kürsüden yine okullar, hastaneler, çeşitli camiler sayılarak
bunları PKK’nin bombaladığı iddia ediliyor. Konuştuğumuz saat itibarıyla
Cizre’de dört yüz yetmiş yıllık tarihî Seyithan Camisi top atışlarına maruz
kalmıştır, şu anda top atışlarıyla o camide büyük bir tahribat yaratılmıştır.
Eğer Cizre’deki gençlerde toplar varsa, o cami duvarlarını harap edecek ağır
tanklar olduğuna inanıyorlarsa ben kendilerine bir şey demiyorum. Ama okulların,
hastanelerin, camilerin karargâh hâline getirilip bu şekilde virane edilmesinde
sorumlulukları da varsa tarih önünde ve halkın adaleti önünde mutlaka hesap
vereceklerdir diyorum.
Genel
Kurulu saygıyla selamlıyorum. (AK PARTİ sıralarından gürültüler) 
ALİ
ÖZKAYA (Afyonkarahisar) – Hayret bir şey ya!
İDRİS
BALUKEN (Diyarbakır) – Neye “hayret bir şey” diyorlar?
BAŞKAN
– Ne oldu sayın milletvekilleri, itiraz ettiğiniz şey nedir anlamadım?
ŞİRİN
ÜNAL (İstanbul) – Yeter ama, yarım saattir konuşuyor.
BAŞKAN
– Her grup başkan vekilinin süresi dört dakikadır değerli arkadaşlar, sistem
kendisi kapatıyor zaten. Bu diğer AKP, MHP ve CHP grup başkan vekilleri için de
geçerlidir. (AK PARTİ sıralarından “AK PARTİ” sesleri) AK PARTİ, Cumhuriyet
Halk Partisi, Milliyetçi Hareket Partisi ve Halkların Demokratik Partisi grup
başkan vekilleri için süre dört dakika olarak ayarlanmıştır sayın
milletvekilleri. O yüzden itirazınız geçerli değildir. 
VII.- OTURUM BAŞKANLARININ KONUŞMALARI
(Devam)
2.- Oturum Başkanı TBMM Başkan Vekili
Pervin Buldan’ın, bakanların ve atanmış olan kaymakamlar ile valilerin,
milletvekillerinin telefonlarına çıkmaları gerektiğine ve bu konuyu Meclis
Başkanıyla tekrar görüşeceğine ilişkin konuşması
BAŞKAN
– Sayın milletvekilleri, Sayın Baluken’i dinledik. Gerçekten uzun süredir bu
Parlamentoda bu konuya ilişkin sayın milletvekilleri görüşlerini ifade ettiler
ve uzun bir süredir, seçilen milletvekillerine karşı hem valilerin hem
kaymakamların hem de sayın bakanların telefonlarına çıkmaması yönünde eleştiriler
ve sitemler vardır. Bu konuyu birçok kez dile getirmelerine rağmen bu konunun
çözüm bulmaması kabul edilir bir durum değildir. Sayın milletvekillerinin
itibarını korumak hem Başkanlık Divanı olarak bizim hem de Parlamentonun
görevidir. Dolayısıyla bu uygulamadan bir an önce vazgeçilmesi gerektiğini, her
bir sayın milletvekilinin telefonlarına atanmış olan sayın kaymakamların ve
sayın valilerin çıkması gerektiğini ama aynı zamanda sayın bakanların da sayın
milletvekillerinin telefonlarına çıkmaları gerektiğini ben de ifade ediyorum. 
Dolayısıyla
Sayın Baluken’in ifade ettiği görüşleri ve talebi Sayın Meclis Başkanıyla bir
kez daha görüşeceğimi buradan belirtmek istiyor, teşekkür ediyorum. 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Gelir Vergisi Kanunu ile Bazı
Kanunlarda Değişiklik Yapılmasına Dair Kanun Tasarısı ile Plan ve Bütçe
Komisyonu Raporu (1/318) (S. Sayısı: 11) (Devam)
BAŞKAN
– Sayın milletvekilleri, şimdi, madde üzerinde üç önerge vardır, önergeleri
okutuyorum: 
Türkiye Büyük Millet Meclisi Başkanlığına
Görüşülmekte
olan 11 sıra sayılı Kanun Tasarısı’nın 9’uncu maddesinde yer alan “Kurulu
yürütür” ibaresinin “Kurulunca yürütülür” ibaresiyle değiştirilmesini arz ve
teklif ederiz.

 İdris
Baluken  Çağlar Demirel İbrahim
Ayhan 
 Diyarbakır
 Diyarbakır Şanlıurfa
 Mahmut
Celadet Gaydalı Garo Paylan Ahmet
Yıldırım
 Bitlis İstanbul Muş
Türkiye Büyük Millet Meclisi Başkanlığına
Görüşülmekte
olan 11 sıra sayılı Kanun Tasarısı’nın 9’uncu maddesinin aşağıdaki şekilde
değiştirilmesini arz ve teklif ederiz.
Saygılarımızla.
 Bülent
Kuşoğlu Lale Karabıyık İlhan
Kesici
 Ankara Bursa İstanbul
 Aykut
Erdoğdu Mehmet Gökdağ Akın
Üstündağ
 İstanbul Gaziantep Muğla
 Murat
Emir
 Ankara

“MADDE
9- Bu Kanun hükümlerini ilgili Bakanlar yürütür.”

BAŞKAN
– Şimdi maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan kanun tasarısının 9’uncu maddesinin aşağıdaki şekilde değiştirilmesini arz
ve teklif ederiz.
Madde
9- Bu Kanun hükümleri Bakanlar Kurulu tarafından yürütülür.
 Erkan
Akçay Erhan Usta İsmail
Faruk Aksu
 Manisa Samsun İstanbul
 Erkan
Haberal Deniz Depboylu
 Ankara Aydın
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan.
BAŞKAN
– Hükûmet katılıyor mu?
GÜMRÜK
VE TİCARET BAKANI BÜLENT TÜFENKCİ (Malatya) – Katılmıyoruz.
BAŞKAN
– Önerge üzerinde Samsun Milletvekili Sayın Erhan Usta.
Sayın
Usta, süreniz beş dakikadır.
ERHAN
USTA (Samsun) – Teşekkür ederim.
Çok
değerli milletvekilleri, şimdi ilk günkü görüşmelerde bu beyan meselesinin
üzerinde bir miktar durmuştuk fakat bu konu o kadar önemli ki üzerinde aslında
tekrar durmayı bir miktar daha gerektiriyor çünkü şurada aslında şöyle bir
övgüyle başlayacağım ben: Yani 2006 yılında Türkiye bu stopajdan beyana geçip
geçmeme konusunu yani faizin vergilendirilmesinde -özellikle faiz ağırlıklı
olarak söylüyoruz- beyan usulüne geçip geçilmeme konusunu ciddi ciddi tartıştı.
O gün ekonominin temelleri bunu tartışmaya müsaitti. O gün “Biz beyan usulüne
geçersek sermaye kaçar gider Türkiye’den.” kaygısı bugünkünden daha azdı. Bugün
bu hiç tartışılmaksızın -ne bu kamu bürokrasisinin içerisinde tartışıldı ne
Hükûmet içerisinde tartışıldı ne ilgili bakanlıkta tartışıldı ne de bizim dile
getirmemizin dışında bu Parlamento içerisinde tartışıldı- bugün stopaj usulünün
hem de bir beş yıl daha uzatılması gündeme getiriliyor. Buradan gelmek
istediğim nokta şu: Özellikle ilk günkü konuşmalarımızda ifade ettim, 2007-2008
sonrasında Türkiye ekonomisi çok kötü yönetildi ve bu kötü yönetimin bir sonucu
olarak bugün “Acaba bunu yaparsak biz, işte, sermaye kaçışı olur da cari açığın
finansmanında sıkıntı mı çekeriz?” gibi kaygılara kapılıyoruz. Aslında büyüme
ciddi ölçüde düştü, bunu biliyoruz; yani, yüzde 2-3 bandında son üç dört yıldır
bir büyüme var. Cari açıkla mücadelemizdeki başarı olduğunu düşündüğümüz şey de
aslında bu düşen büyümeden kaynaklanan bir cari açıktaki azalmadır. Cari açığı kalıcı
olarak azaltacak maalesef herhangi bir tedbir alınamamıştır. 
“Tedbir”
derken, tabii, reforma geliyoruz. Reform nedir biliyor musunuz? Az önce burada
ifade edildi. 
Aslında
bu konulara girmek istemiyordum ama bu dönem boyunca elimden geldiği kadar ben
bu konulara hep gireceğim. 
Reform,
1999 yılında, 57’nci Hükûmet işbaşına geldiğinde, daha üçüncü ayında,
Bankacılık Yasası gibi, Türkiye’nin yirmi yıl ihmal edilmiş ve ciddi problemler
oluşturmuş yasasını ele alıp yasa çıkarmaktır; TMSF’nin kurulmasıdır ve o zaman
bankacılığın baştan aşağı ele alınmasıdır; grup kredileri, bir sürü problemler.
Bunların bütün detaylarını yeri geldikçe ben buradan sizlere anlatmaya
çalışacağım. 
Reform
nedir biliyor musunuz? Reform, asrın depreminden hemen sonra Sosyal Güvenlik
Yasası’nı çıkarmaktır. Burada, 38 yaşında kadınların, 40 yaşında erkeklerin
emekli olduğu bir Türkiye’de emekli yaşını uzatmak ve sosyal güvenlik sistemine
çekidüzen vermedir. 
Reform
nedir biliyor musunuz? İhale Yasası’nı çıkarmaktır. 
AHMET
ARSLAN (Kars) – Aynı partiler şimdi önerge veriyor. 
ERHAN
USTA (Devamla) – Kamu İhale Kurumunu kurmaktır. Kamu İhale Yasası çıkarıldı,
şeffaflaştırıldı, fakat daha sonradan 158 defa buraya müdahale edildi. Bu,
seçime kadar olandı. Seçimden sonra herhangi bir müdahale olup olmadığını
bilmiyorum. Parlamento çalışmadığı için büyük ihtimal pek müdahale etme imkânı
olamadı. 
Reform
nedir? Bankacılık Düzenleme ve Denetleme Kurumunun kurulmasıdır, kamu
bankalarının yeniden yapılandırılmasıdır. Az önce ifade ettim; yani, burada
doğruyu doğru, eğriyi eğri olarak söylemek lazım, yani haksızlık etmemek lazım.
57’nci Hükûmet, 1999 yılında işbaşına gelmiş bir Hükûmet iki üç ay sonra hemen
Bankacılık Yasası’nı çıkarıyorsa o, iki ayın problemi olabilir mi arkadaşlar? 
Yıllardan
beri gelen, sadece pamuk destekleme priminde milyarlarca dolar kamu
bankalarının zararı vardı. Bunların hepsinin üzerine cesaretle gidildi ve
Türkiye büyük bir sıkıntıdan kurtuldu. “2001 krizi diyeceksiniz belki. 2001
krizi bir yönetim krizidir esas itibarıyla. Başbakanla Cumhurbaşkanının
kavgasından ortaya çıkmış, temel olarak yönetim fakat daha sonradan ekonomiye
sıçramış bir krizdir. 2002’ye geldiğinizde Türkiye’nin o krizden hızla
çıktığını ve ondan sonra o hızını devam ettirdiğini göreceksiniz. Bugünkü gibi
Türkiye krize girip dört yıldır, beş yıldır krizle boğuşmuyor arkadaşlar. Bugün
Türkiye’de maalesef adı konulmamış bir kriz var. Bu krizin olabilmesi için,
daha yüzde 10,5… İşsizlik oranı yüzde 10,5 Türkiye’de, tarihî en yüksek seviye.
Bundan daha yükseği ancak Adalet ve Kalkınma Partisi dönemlerinde oldu. Evet,
2009’da yüzde 15’e kadar çıktı. Yüzde 10,5 işsizliğin olduğu bir Türkiye var
bugün. Bunları görmemiz lazım. Nasıl ve ne zaman çıkacağı belli olmayan bir
kriz sürecini… Yüzde 2’lik bir bant, büyüme bandı Türkiye gibi gelişmekte olan
bir ülke için krizdir esas itibarıyla. Çünkü bizim emsal ülkelerimiz yüzde 6-7
oranında büyüyorlar. Bunu görmemiz lazım. Türkiye uzun vadeli hedeflerinden
işte bu nedenle hızla uzaklaşıyor. Rakamlarla bunu daha önceden ifade ettim,
bundan sonraki konuşmalarımızda da bu argümanlarımızı destekleyici rakamlara
yer vereceğim. 
Ben
yüce Meclisi saygıyla selamlıyorum.
Teşekkür
ediyorum. (MHP sıralarından alkışlar) 
BAŞKAN
– Teşekkür ederiz Sayın Usta.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 11 sıra sayılı Kanun Tasarısı’nın 9’uncu maddesinin aşağıdaki şekilde
değiştirilmesini arz ve teklif ederiz.
Saygılarımızla.
“MADDE
9- Bu Kanun hükümlerini ilgili Bakanlar yürütür.”
Akın Üstündağ (Muğla) ve arkadaşları
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılamıyoruz Sayın
Başkan.
BAŞKAN
– Hükûmet önergeye katılıyor mu?
GÜMRÜK
VE TİCARET BAKANI BÜLENT TÜFENKCİ (Malatya) – Katılmıyoruz.
BAŞKAN
– Önerge üzerinde Muğla Milletvekili Sayın Akın Üstündağ. (CHP sıralarından
alkışlar) 
Buyurunuz
Sayın Üstündağ, süreniz beş dakika. 
AKIN ÜSTÜNDAĞ (Muğla) – Sayın Başkan, değerli
milletvekilleri; öncelikle hepinizi saygıyla selamlıyorum.
Bugün
2’nci Cumhurbaşkanımız, ilk Başbakanımız, Batı Cephesi’nin efsane komutanı,
partimizin 2’nci Genel Başkanı İsmet İnönü’nün aramızdan ayrılışının 42’nci yıl
dönümü. Ben, bize bıraktıkları bu güzel ülke için, bize kazandırdığı demokratik
düzen ve hayat için, namusluların da bu ülkede var olduklarını ispatladıkları
için minnetle ve rahmetle kendisini anıyorum.
11
sıra sayılı Gelir Vergisi Kanunu ile Bazı Kanunlarda Değişiklik Yapılmasına
Dair Kanun Tasarısı’nın son maddesine gelmiş bulunuyoruz. Bu tasarıda birçok
eksiklik ve hata olmasına rağmen maalesef, muhalefetin bütün uyarılarına dikkat
edilmemiştir ve yasa maalesef son hâline gelmek üzeredir.
Geçici
maddeleri uzatarak kalıcı hâle getiriyor genel olarak. İstisnalar kural hâline
getiriliyor. Aslında böyle yaparak iktidar partisinin fakir dostu değil, zengin
dostu olduğunu da bu geçen maddelerde değerli arkadaşlar görmüş oluyoruz. 
Özellikle tasarının 2’nci maddesiyle yaklaşık 20 milyar
TL vergiden vazgeçiliyor. Bu vergileri kim ödeyecekti? Menkul kıymet ve diğer
sermaye piyasası araçları ile mevduat faizleri, repo gelirleri ve katılım
bankalarından elde edilen kâr payları sahipleri. Kim bunlar arkadaşlar? Parası
olanlar, zenginler. Hâlbuki biz Cumhuriyet Halk Partisi olarak asgari ücretten
alınan vergiden vazgeçmenizi beklerdik. Hâlâ daha geçici maddeleri uzatarak,
geçici çözümler peşinde ve sıcak para peşinde koşmaya devam ediyorsunuz. 
Değerli milletvekilleri, burada Maliye Bakanımız yok
ama özellikle sormak isterdim, bu istisnayla elde edilecek faydanın vazgeçilen
gelire değebilecek oranda olup olmadığını sormak isterdim. Buradan kimler ve
hangi sermaye grupları yararlanacaktır? Bunları da sormak isterdim. 
2014 yılı net kârı 24,66 milyar TL olan, BDDK
verilerine göre aktif toplamı 2014 sonunda yüzde 15 artarak 1,99 trilyon TL
olan, kredileri ise yılın tamamında yüzde 18 büyümeyle 1,24 trilyon lira olarak
gerçekleşen, borcunu ödemeyenlerden alacağı da yüzde 23 artışla 36,41 milyar TL
olan, öz kaynak kârlılığı 2014 sonunda yüzde 12,23, sermaye yeterlilik rasyosu
da yüzde 16,3 olan ve Borsa İstanbul’da işlem gören ilk üç aylık konsolide
olmayan dönem net kârları bir önceki yılın aynı dönemine göre yüzde 14,6 artarak
4 milyar 721 milyon lira olan bankacılık sektörü için tanınan bu muafiyetler
-sizlere soruyorum değerli arkadaşlar- KOBİ’lere mi tanındı, küçük esnafa mı
tanındı, çiftçiye, işçiye, memura, emekliye, dar gelirliye mi tanındı?
Değerli arkadaşlar, bu iktidar döneminde kumar ve bahis
oyunları gerçekten tavan yapmış durumda. Atlar sabah akşam, gece gündüz
koşuyorlar kan ter içinde, bunlardan gelir elde ediliyor, vergi elde ediliyor,
şimdi de buradan geçen yasayla jokey ve jokey yamakları ve antrenörlerden dahi
ücret alıyorsunuz, üstelik At Yarışları Tüzüğü’nün 2’nci maddesinde buna
ilişkin muafiyet olduğu hâlde.
(Mikrofon
otomatik cihaz tarafından kapatıldı) 
AKIN
ÜSTÜNDAĞ (Devamla) – Aslında söylenecek çok şey var ama ileriki dönemlerde bu
zihniyetle mücadele yapmaya devam edeceğiz diyorum. 
Hepinize
saygılar sunuyorum. (CHP sıralarından alkışlar) 
BAŞKAN
– Teşekkür ederiz Sayın Üstündağ. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 11 sıra sayılı Kanun Tasarısı’nın 9’uncu maddesinde yer alan “Kurulu
yürütür” ibaresinin “Kurulunca yürütülür” ibaresiyle değiştirilmesini arz ve
teklif ederiz.
Garo Paylan (İstanbul) ve
arkadaşları
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan. 
BAŞKAN
– Hükûmet önergeye katılıyor mu? 
GÜMRÜK
VE TİCARET BAKANI BÜLENT TÜFENKCİ (Malatya) – Katılmıyoruz. 
BAŞKAN
– Önerge üzerinde İstanbul Milletvekili Sayın Garo Paylan konuşacaklar. (HDP
sıralarından alkışlar)
Sayın
Paylan, süreniz beş dakika. 
GARO
PAYLAN (İstanbul) – Sayın Başkan, sayın milletvekilleri; hepinizi saygıyla
selamlıyorum. 
Dün
“çamur medyası” dediğimiz medyada Eş Genel Başkanımızla ilgili “hain”
manşetlerini eş zamanlı görüyoruz, bütün manşetler hep aynı çıkıyor: “Hain”
Bu
“hain” yaftasını Türkiye Cumhuriyeti tarihi boyunca defalarca gördük, bu
Meclisteki her kimlik, her ideoloji gördü; bakın, görmeyen kalmadı yüz yıldır.
Ancak, bunun patenti belki de bize ait, bu yaftanın patenti, Ermeni halkına
ait. Yüz yıl önce Ermeni’yi “hain” diye yaftaladınız, bu toprakların insanları
yaftaladı ve hep beraber kaybettik. Osmanlı’nın bir halkı, Osmanlı’nın bürokrasisinde,
Meclis-i Mebusanında olan ve bir arada yaşama iradesini savunan mebuslarımız
vardı. Önerileri vardı, demokratik özerkliği öneriyorlardı,
ademimerkeziyetçiliği öneriyorlardı. Yani merkeze değil, yerele yetkilerin
dağıtılmasını öneriyorlardı, yüz yıl önce. Meclis-i Mebusan kayıtlarına bakın,
önerimiz buydu. Ancak, bu önerimiz, maalesef, “terör” diye yaftalandı ve
demokratik siyaset yapanlar devre dışı bırakıldı ve bunun karşısında bir halk
bir soykırımla karşı karşıya kalıp yok edildi. Sonra, “Türk-Kürt birlikte.”
diye söylendi, cumhuriyet kuruldu. O yaftalama, maalesef, o yanlış, cumhuriyet
kurgusunda hain aramaya devam etti. O kurguda esas olmayanlar, mütedeyyinler
mesela, istiklal mahkemelerinde mahkûm edildiler. Ya -Kürtler- hani beraber
kurmuştuk demokratik bir cumhuriyet; Kürtlerin hakları, bölgesel haklara ne
oldu? Yok. İsyan edildi demokratik haklar kurulmayınca, isyanlar baskıyla,
zulümle ezildi. Sonra, 1938’de Dersim. Dersim tarih boyunca özerk bir bölgeydi,
tarih boyunca hep özerkti. O özerkliğine saygı gösterilmedi ve bir çıban olarak
yaftalandı ve devletin tankı, topu, uçakları Dersim’i gazlarla bombaladı, on
binlerce insan katliama uğradı. O gün Dersim’di hain olan. Manşetlere bakın,
dönemin manşetlerine. Sonra, zaten Ermeni hep haindi. Varlık vergisi, hepsi
uygulandı. Sonra, Menderes darbeyle devrildi, haindi, vatana ihanetle
yargılandı, asıldı. 
HARUN
KARACA (İstanbul) – Bak, kürsüden konuşuyorsun, daha ne istiyorsun? 
GARO
PAYLAN (Devamla) –
Sonra, solculara “Moskoflar” denildi, hain… Darbe geldi sonra, 12 Eylül 1980
darbesi. Orada ayrımcılık yapmadı darbe, hepimizi eziyetten geçirdi,
MHP’lisini, CHP’lisini, solcusunu, sağcısını, Ermeni’sini. O dönemin
Ermenilerine katmerli işkence uygulandı tabii ki, çifte kavrulmuş işkence;
Kürtlerine işkenceler uygulandı. Sonra, tekrar mütedeyyinlere döndü.
Mütedeyyinler, hatırlamaz mısınız, Merve Kavakçı bu sıralardan atılmadı mı
burada? Ne çabuk unuttunuz! Daha sonra, Kürtlerin hakları, her dönem talep
edilen haklar, demokratik özerklik hakları… Hep bir terör yaftasıyla, bir hain
yaftasıyla bu ceberut gelenek yaptı. 
Bugün, maalesef, bu Meclis
sıralarında oturanlar bunu görmüyorlar, bu ceberut geleneği. Zannediyorsunuz ki
güç sahibisiniz. Hayır, değilsiniz. Ordu tekrar devrede. Bakın, ordu kışladan
çıkmak istemiyordu, ısrar ettiniz, çıkardınız. Ordu, bugün, Silopi’de, Cizre’de
halkı bombalıyor; yüz yıl önce olduğu gibi, 1938’de olduğu gibi. 
İLKNUR
İNCEÖZ (Aksaray) – Halkı bombalamıyor, teröristleri bombalıyor.
ALİM
TUNÇ (Uşak) – Teröristleri bombalıyor, teröristleri!
GARO
PAYLAN (Devamla) – Ve orduyu devreye soktuğunuz her an siyasetinize ortak
edersiniz. (AK PARTİ sıralarından gürültüler) 
BAŞKAN
– Sayın milletvekilleri, hatibi dinleyelim lütfen. 
GARO
PAYLAN (Devamla) – Orduyu kışladan çıkardığınız her an siyasetinize ortak
edersiniz. 
ŞAHİN
TİN (Denizli) – Saptırıyorsunuz olayı. 
GARO
PAYLAN (Devamla) – Ve maalesef yarın tekrar demokratik zemin hepimizin ayağının
altından kayabilir. Esas olan, demokratik bir kültürü hâkim kılmaktır… 
İLKNUR
İNCEÖZ (Aksaray) – O zaman, bunu, dönüp terör örgütüne söylemeniz gerekiyor. 
GARO
PAYLAN (Devamla) – …demokratik bir kültürü esas almaktır, demokratik talepleri
terör diye yaftalamamaktır. Burada konuşarak çözemeyeceğimiz hiçbir meselemiz
yok. 
HÜSNÜYE
ERDOĞAN (Konya) – Silahları betona gömdüğünüz zaman.
GARO
PAYLAN (Devamla) – Yeter ki demokratik talepleri “Hain” diye yaftalamayın. (AK
PARTİ sıralarından gürültüler) Bugün o “Hain” manşetleri benim için atılır,
yarın tekrar sizin için atılır, tıpkı Sayın Kavakçı, sizin kardeşinize olduğu
gibi. 
ALİM
TUNÇ (Uşak) – Biz öyle bir hain değiliz. Bizim elimizde herhangi bir silah
falan da yok. 
GARO
PAYLAN (Devamla) – O açıdan, demokratik bir sistem, demokratik bir kültür
kurmak esastır.
HÜSNÜYE
ERDOĞAN (Konya) – Doğru ama silahları gömdüğünüz zaman. 
GARO
PAYLAN (Devamla) – Kürt halkının, bütün halkların demokratik taleplerini… 
ALİM
TUNÇ (Uşak) – Biz silah almadık elimize. 
GARO
PAYLAN (Devamla) – …burada konuşarak ve yetkiyi merkeze değil, yüz yıl önce
Ermeni halkının talep ettiği gibi, demokratik özerk yapılarla yerellere
dağıtarak bunları yapabiliriz.
(Mikrofon
otomatik cihaz tarafından kapatıldı) 
GARO
PAYLAN (Devamla) – Demokrasinin olmadığı yerde barış da olmaz, aş da olmaz, iş
de olmaz. Rakamlardan bahsediyoruz yalnızca.
Sağ
olun. Hepinizi saygıyla selamlıyorum. (HDP sıralarından alkışlar) 
İLKNUR
İNCEÖZ (Aksaray) – Bütün bunları dönüp terör örgütüne söylemeniz gerekiyor. 
BAŞKAN
– Teşekkür ederiz Sayın Paylan. 
Önergeyi
oylarınıza sunuyorum… 
İDRİS
BALUKEN (Diyarbakır) – Karar yeter sayısı istiyoruz. 
BAŞKAN
– Kabul edenler… Kabul etmeyenler… Önerge kabul edilmemiştir. 
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
Sayın
milletvekilleri, maddeler üzerindeki görüşmeler tamamlanmıştır. 
Oyunun
rengini belirtmek üzere talep eden iki milletvekiline söz vereceğim. 
Lehte
söz, Kocaeli Milletvekili Sayın Sami Çakır’a aittir. 
Buyurunuz
Sayın Çakır. (AK PARTİ sıralarından alkışlar) 
Süreniz
beş dakikadır.
SAMİ
ÇAKIR (Kocaeli) – Sayın Başkan, değerli milletvekilleri; Gelir Vergisi Kanunu
ile Bazı Kanunlarda Değişiklik Yapılmasına Dair 11 sıra sayılı Kanun
Tasarısı’nın görüşmesi bitti. Bu görüşmeyle ilgili olarak oyumun rengini belli
etmek üzere huzurlarınızdayım. Bu vesileyle Genel Kurulu saygıyla selamlıyorum.
Değerli
milletvekilleri, üç gün süren görüşmeler sonunda muhalefet partilerinin
katkılarını takip ettik. Özellikle, teknik olarak önümüze koydukları hususlarda
memnuniyetimizi belirtmek isterim. 
Bu
çerçevede oyumun rengini belli etmek üzere huzurlarınıza gelmiş olmakla beraber
bazı maddelerin önemine binaen hatırlatılmasını gerekli görüyorum. Özellikle,
bu yasa düzenlemesiyle Sanayi Sicili Kanunu’na göre verilen imalat sanayisi
için kullandırılan kredilere bağlı olarak banka ve sigorta muamele vergisine
getirilen muafiyeti önemsediğimi belirtmek istiyorum. Sermaye şirketleriyle
münhasıran menkul kıymet ve diğer sermaye piyasası aracı getirileri ile değer
artışı kazançları elde etmek ve bunlara bağlı hakları kullanmak amacıyla benzer
nitelikte olanlara vergi kesintisi ve istisna için Maliye Bakanlığına bu
oranları belirleme yetkisi verilmiştir. Tasarıyla, menkul kıymet ve değer
sermaye piyasası araçlarıyla mevduat faizleri, repo gelirleri ve katılım
bankalarından elde edilen kâr paylarına ilişkin olarak 31/12/2015 tarihine
kadar uygulanması hüküm altına alınmış olan vergi kesintisi uygulamasının
31/12/2020 tarihine kadar uzatılması öngörülmektedir. 
Yine,
dâhilde işleme ve geçici kabul rejimi kapsamında ihraç edilecek malların üretiminde
kullanılacak girdilerin 31/12/2015 tarihine kadar tesliminde uygulanan tecil ve
terkin işlemlerinin yine 31/12/2020 tarihine kadar uzatılması öngörülmektedir. 
Yine,
bu kanunla tüm BAĞ-KUR ve SSK emeklilerinin -2016 yılının başından itibaren-
aylık gelirlerine 100 Türk lirası seyyanen zam öngörülmektedir. 
Vergi
istisnası uygulamasının çoğu ülke mevzuatında yer aldığı, ülkelerin belirlediği
sosyal ve siyasal amaç doğrultusunda vergi istisnası düzenlemelerinde
bulunmasının doğal olduğu, diğer yandan son on üç yılda düşük ve orta gelirli
vatandaşlar ile esnafın vergi adaleti anlamında korunmasına yönelik birçok adım
atıldığı hepinizin malumudur. 
Bu
vesileyle, Gelir Vergisi Kanunu ile Bazı Kanunlarda Değişiklik Yapılmasına Dair
11 sıra sayılı Kanun Tasarısı’nın ülkemize hayırlı olmasını temenni ederim. 
Değerli
milletvekilleri, biz, ülkenin batısıyla, doğusuyla, kuzeyiyle, güneyiyle kardeş
olduğunu, kardeş olması gerektiğini ve… Kardeşliğini tesis edememiş olursak
hiçbir şey yapmamış sayılırız. 
Bu
çerçevede, tekrar, bu tasarının ülkemize hayırlı olmasını, hayırlar getirmesini
temenni ediyorum. Oyumun renginin olumlu yönde olacağını belirtir, siz değerli
Genel Kurulu saygıyla selamlarım. (AK PARTİ sıralarından alkışlar) 
BAŞKAN
– Teşekkür ederiz Sayın Çakır.
Aleyhte
Ankara Milletvekili Sayın Bülent Kuşoğlu.
Sayın
Kuşoğlu, sizin de süreniz beş dakika.
BÜLENT
KUŞOĞLU (Ankara) – “Son söz milletvekilinindir.” kuralı gereği söz aldım. Sayın
Başkan, değerli arkadaşlarım; hepinizi saygıyla selamlıyorum. 
Değerli
arkadaşlar, geçici bütçeyi ve uluslararası anlaşmaları saymazsak galiba bu
dönem çıkardığımız ilk kanun bu oluyor. Çok önemli bir çalışma yaptık. Bu dönem
çıkardığımız ilk ve önemli, kapsamlı kanun bu olmuş oldu; hayırlı uğurlu
olmasını diliyorum öncelikle. 
Gerçi
bu kanunu yaparken yine, usul, esas gözetmedik, etki analizini yapmadık,
kanunlara uymadık; bizim muhalefet olarak uyardığımız bazı konuları dinlemeniz,
çok önemli eksiklerimiz gediklerimiz var ama yine de hayırlı uğurlu olmasını
diliyorum -sonuna geldik- memleketimize, milletimize hayırlı uğurlu olsun.
Değerli
arkadaşlarım, burada bir tiyatro oynandığını söyleyebilirsiniz, biz de
söylüyoruz. Yeteri kadar buradaki çalışmalardan memnun değiliz. Hepimiz bunu
ifade ediyoruz. Ama burası, sonuçta, Türkiye Büyük Millet Meclisidir. Burası,
halkın nabzını tutan yerdir. Türkiye Büyük Millet Meclisinin daima açık
kalması, daima halkın sorunlarını, sıkıntılarını görüşmesi, konuşması
gereklidir. Burası, yine de, ne kadar eleştirirsek eleştirelim, en kutsal, en mübarek
mekândır. Hepimiz buranın kıymetini bilmek zorundayız. Burada yapılan
çalışmaları hiçbirimizin küçümsemeye hakkı yok. Çok önemli şeyler yapılıyor
sonuçta burada.
Bakın,
şu kanun çalışmasıyla, şu çalışmayla hukukla ilgili çok önemli konular ele alındı,
alınması gerekiyordu, hukukla ilgili çok önemli konular vardı işin içinde;
ekonomiyle ilgili çok önemli konular vardı. Çalışanların, BAĞ-KUR’lunun,
SSK’lının, Emekli Sandığının, kadro bekleyenin, esnafın, herkesin kendisini
bulabileceği sorunlar, sıkıntılar buradaydı. Kimse küçümsemesin, “Bir kanun
maddesi, işte geldik sadece kanunu konuştuk, kanun maddesinde benim
anlatabileceğim şeyler yok.” demesin. Bir tarafıyla, her şeyi aslında kapsayan
bir kanundu bu. Uluslararası sorunlara kadar, uluslararası sıkıntılara kadar,
uluslararası sistemin sorunlarına kadar her konu çok çok önemliydi.
Değerli
arkadaşlar, bir parlamentoda hiç kimse tek başına sihirli bir değneğe sahip
değildir, tek başına hiçbir şey yapamaz. Buradaki 550 milletvekili, iktidarıyla
muhalefetiyle, hep beraber bir kanaviçe gibi bu sorunları, sıkıntıları
dokuyacağız, çözüm üreteceğiz onlarla ilgili olarak; hepimiz, hep beraber
yapacağız; herkes bir ilmik, bir desen ilave edecek, beraber üreteceğiz. Tek
başına hiç kimsenin bir şey yapması mümkün değil; tek başına da yapması mümkün
değil, iktidar olarak da yapması mümkün değil. Muhalefetiyle iktidarıyla hep
beraber bir şeyler yapacağız, üreteceğiz; bunu bilmemiz, becermemiz lazım. Bu
konuyu küçümsememek lazım, birlikte yapılması gereken bu işi küçümsemememiz
lazım.
Zaman
zaman burada arkadaşlar sıkılıyor, dışarı çıkıyor, izlemiyor hatta burada
olduğu zaman konuları, konuşmacıları, hatipleri ama milyonlarca insan sonuçta bu
Parlamentoyu izliyor. Türkiye Büyük Millet Meclisi TV’den izliyor, maalesef
televizyon yayınları yasaklandı ama YouTube’dan izliyor, Facebook’tan izliyor
ama izliyor. Daha sonra yine tutanakları alacaklar, gelecekte de değerli
milletvekilleri o gün ne konuşmuşlar diye bakacaklar ve sonuçta, bizler,
milyonlar tarafından izlenen kişileriz. Onun için, doğruyu söylemek, doğru
işler yapmak zorundayız. Zaman içerisinde bunun mükâfatını göreceğiz. Zaman
bunu değerlendirecektir diye düşünüyorum; kendi arkadaşlarınız, kendi
milletimiz değerlendirecektir diye düşünüyorum, Yaradan değerlendirecektir diye
düşünüyorum.
Bu
kanun çalışmasının, tasarının sonunda söylememiz gereken, düşünmemiz gereken
şu: Biz doğru bir çalışma yaptık mı, doğru bir iş yaptık mı? Gereken, halkın
beklediği, milletin beklediği yasayı çıkardık mı? O sorunları gereği gibi
ortaya döktük mü, koyduk mu? O sorunlara bir çözüm aradık mı yeterince? Çünkü
siyaset bilgiyle, beceriyle, ahlakla, hitabetle, popülizmle yapılır. Bunların
hepsini doğru dürüst ortaya koyup bir mezcedebildik mi, bunların iyi bir
analizini yapabildik mi, bunlara bakmamız gerekiyor.
Yeni
olan arkadaşlarımız özellikle, hiç kimse ümitsiz olmasın. Ben bu Parlamentonun
başarılı olacağına, gelecekle ilgili olarak güzel şeyler üretebileceğine
inanıyorum. Yeter ki gayretle, ihlasla hep beraber çalışalım, uğraşalım,
gereğini yapalım; birbirimizle değil, yapılması gereken bu işlerle uğraşalım.
Ondan sonra gerekeni hep beraber üretmiş olacağız bu dört yılın sonunda,
göreceğiz.
Bu vesileyle, bu tasarıda emeği geçenlere çok teşekkür
ediyorum.
Herkese
saygılar sunuyorum. (CHP ve AK PARTİ sıralarından alkışlar)
BAŞKAN
– Teşekkür ederiz Sayın Kuşoğlu.
Değerli
milletvekilleri, tasarının tümü açık oylamaya tabidir. 
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir.
Oylama
için üç dakika süre vereceğim. Bu süre içinde sisteme giremeyen üyelerin teknik
personelden yardım istemelerini, bu yardıma rağmen de sisteme giremeyen
üyelerin oy pusulalarını oylama için öngörülen üç dakikalık süre içinde
Başkanlığa ulaştırmalarını rica ediyorum. 
Ayrıca,
vekâleten oy kullanacak sayın bakanlar varsa hangi bakana vekâleten oy
kullandığını, oyunun rengini ve kendinin ad ve soyadı ile imzasını da taşıyan
oy pusulasını, yine, oylama için öngörülen üç dakikalık süre içerisinde
Başkanlığa ulaştırmalarını rica ediyorum. 
Şimdi
oylama işlemini başlatıyorum. 
(Elektronik
cihazla oylama yapıldı)
BAŞKAN
- Sayın milletvekilleri, süre bitmiştir. Oy pusulası bu dakikadan sonra
alınmayacaktır.
Sayın
milletvekilleri, Gelir Vergisi Kanunu ile Bazı Kanunlarda Değişiklik
Yapılmasına Dair Kanun Tasarısı açık oylama sonucu:
“Kullanılan oy sayısı  : 226
Kabul : 214
Ret : 12(x)
 Kâtip Üye Kâtip
Üye
 Fehmi Küpçü Sema
Kırcı
 Bolu Balıkesir”
Tasarı
kabul edilmiş ve kanunlaşmıştır.
Sayın
milletvekilleri, 2’nci sırada yer alan, 3 sıra sayılı Türkiye Cumhuriyeti
Hükümeti ile Gabon Cumhuriyeti Hükümeti Arasında Savunma Sanayi İşbirliği
Anlaşmasının Onaylanmasının Uygun Bulunduğuna Dair Kanun Tasarısı ile Millî
Savunma Komisyonu ve Dışişleri Komisyonu Raporlarının görüşmelerine
başlayacağız.
2.- Türkiye Cumhuriyeti Hükümeti ile Gabon
Cumhuriyeti Hükümeti Arasında Savunma Sanayi İşbirliği Anlaşmasının
Onaylanmasının Uygun Bulunduğuna Dair Kanun Tasarısı ile Millî Savunma
Komisyonu ve Dışişleri Komisyonu Raporu (1/304) (S. Sayısı: 3)
BAŞKAN
– Komisyon? Yok.
Ertelenmiştir.
Sayın
milletvekilleri, alınan karar gereğince sözlü soru önergelerini görüşmek için,
29 Aralık 2015 Salı günü saat 15.00’te toplanmak üzere birleşimi kapatıyorum.
Kapanma Saati: 20.14




(x) (10/38) esas numaralı Meclis
Araştırması Önergesi’nin tam metni tutanağa eklidir


(x) 11 S. Sayılı Basmayazı 23/12/2015
tarihli 18’inci Birleşim Tutanağı’na eklidir.


(x) Bu bölümlerde hatip tarafından Türkçe
olmayan kelimeler ifade edildi.





(x Bu bölümde hatip tarafından Türkçe
olmayan bir kelime ifade edildi.


(x) Açık oylama kesin sonuçlarını
gösteren tablo tutanağa eklidir.




